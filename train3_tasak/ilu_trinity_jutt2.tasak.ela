kirjak	ilu_trinity_jutt2.tasak.ela	André Trinity Mõlemad arvasid , et pisike Dornan magab . Aga ta oli üleval . Istus magamistoa uksel ja kuulas , kuidas isa ja keegi võõras mees rääkisid . " See oleks äärmiselt jabur , kui laseksin tal alati teha nii nagu tema seda soovib , " rääkis võõras . " Küsimus on võimus ! Iga inimesega on nii , et kõigepealt proovitakse teise inimese taluvuse piirid järele , et siis oma käitumisega kuhugi närvesöövale piirile pidama jääda . Tead , ma olen juba sellises seisundis , et annaksin ükskõik mida , kui ta ainult sinu juurde tagasi tuleks . " " Sa tahad Glorie siia tagasi saata ? " pahvatas Beumler ärritunud toonil . " Ei , mitte seda ... Ma ei tea , vist küll . Kas see oleks mõeldav ? Ma mõtlen , et sättida kõik kuidagi nii , et Glorie tuleks sinu juurde tagasi ja rahu majas . Dornanil oleks kindlasti hea meel . " " Hull oled peast või ? " nähvas Beumler . " Ma ei taha teda siia ringi nuhkima ja mind kamandama . Tead , ma aimasin , et kui sina juba kord mu ukse taga oled , on õnnetus käes . Ma olen harjunud Dornaniga kahekesi hakkama saama , meil on normaalne isa-poja suhe ja ma ei taha , et Glorie tuleks seda rikkuma . " " Jumal küll , ta on ju ikkagi poisi ema ! " " Mis see loeb ? " katkestas Beumler . " Mida kuradit see loeb ? Mõtle nüüd õige järele ! Pool aastat tagasi marssisid sa siit uksest pudeliga sisse , kindla nõuga Glorie endale saada . Ma isegi ei mäleta , mis kärbseid sa mulle pähe ajasid , aga nüüd on ta sinu . Kõik ! Pealegi , ega me ei sobinudki eriti hästi . Sinuga tekkis tal suhe ainult tänu sellele , et ma kõik ööd ja päevad all laboris kükitasin . Ja nüüd , kui ma hakkan oma projektiga just valmis saama , tahad sa ta mulle tagasi tuua ! Mul ei ole sellist õnnetust tarvis . Kas Glorie ikka ise teab ka , mida sa siin üritad ? " " Ei tea . Aga viimasel ajal ta muust ei räägigi , kui tore tal sinuga oli , " vastas võõras . " Tal on nagu mingi kinnisidee minust sind kasvatada . Justkui oleksin ma mõni närune toataim , kelle kasvamissuunda saab keppide ja redeli abil muuta . " " Oh õudust ... " ohkas Beumler . Nad jäid vait . Kraapsatusega süttis tikk . Keegi tegi suitsu . Dornan istus praokil uksel ja näppis närviliselt oma trussikuid . " Tead , kallis mees , kui ma peaksin mingil põhjusel nüüd Glorie uuesti tagasi võtma , arvaksin igal päeval , et ega ma viimati vaimselt haige ei ole . Meditsiin ei leiaks taolisele käitumisele korralikku terminitki . Elu-persse-keeramise-sundus ! " " Aga sa ju ikka veel armastad teda , kas pole ? Ja tema armastab sind . " " Armastab mind ? See on õgiv armastus ! See on infantiilne omamistung ja ebainimlik väljapressimine . Ta tahab kõike omada ! Kui see võimalik oleks , elaks ta kõikide ilusate meestega koos ja kamandaks neid . Vahel mulle tundub , et ta pole üldse inimene ... " " Muuseas , sellest tahtsin sinuga juba ammu rääkida , aga ma ei julgenud taolise jutuga lagedale tulla . " " Misasja ? " Isa pahur toon sundis pealt kuulavat poissi võpatama . Võõras tasandas häält . " Glorie isiksusesära ja loomuomane ainuotsustamise voli on tegelikult ainult üks vaimuande osa . Seda võib kohata paljude naiste juures , nagu ka rohekassiniseid silmi ja täiuslikku keha . Sellisena on ta nagu paradiislik indiviid - unistuste naine . Aga mitte naine , kes kohaneb teistega , vaid naine , kelle kompromissitus nõuab kohanemist temaga ... " " Ma ei saa nüüd täpselt aru , kas sa tulid siia minu naist ülistama või ? Seda kõike ma tean , mulle ei ole vaja seda üle korrata ! " " Aga kas sa oled tähele pannud , et vahel tekib selline tunne , nagu suudaks ta viibida kõikjal ? Muidugi oled ! Ütlesid just ennist , et sa ei taha , et ta tuleb siia nuhkima . " " Ma ei saa aru , mida sa öelda tahad , " turtsus Beumler edasi . " Ma kahtlustan , et Glorie'l on mingi maagiline võime viibida ükskõik kus ruumi punktis ja ükskõik mis ajal. Mul ei ole kindlaid tõendeid , seda pean möönma , aga mulle tundub ... Tundub , et Glorie on justkui võluv igikohalolek kõikjal , kus ma viibin . Mõistad ? " Võõra hääles kõlas ärevust . " Sa ajad pada ! Kui sa temast nii sissevõetud oled , miks tahad mulle teda tagasi saata ? Igikohalolek ? Täielik jamps ! " " Kas Glorie on sul kunagi all laboris käinud ? " " Ei , mitte kunagi . Mis see siia puutub ? " vastas Beumler . Dornanil hakkas palav . Ta oli tahtnud alati isaga laborisse kaasa minna , aga kunagi ei lubatud . Pideva keelamise tõttu võttis labori mainimine Dornani mõtteis alati hirmuäratava vormi . Justkui toimuksid seal koledad piinamised loomade ja inimestega . Võõras jätkas : " Kuid kas sul on olnud kunagi sellist tunnet , et Glorie seisab su seljataga , kuigi tead , et uks on lukus ja sa oled üksi ? " " Jah , on vist küll . Ma ei saa ikkagi aru , kuhu sa rihid . Kui hakata kõiki inimlikke tundeid analüüsima ja nende olemust müstiliselt põhjendama , võib lõpetada hullumajas . Päriselt võib ! " " Ei , sa ei saanud minust aru . Ma ütlesin , et mul ei ole mingeid kindlaid fakte . On vaid palju üksikuid juhtumeid , mida mu mõistus peab juhusteks , kuid need sajad juhused loovad Glorie'st kokkuvõtva pildi , kus aeg-ajalt tundub , et ta ei olegi inimene . " " Ma sain sinust väga hästi aru , ainult su järeldused on veidi rutakad , " kostis Beumler mürgiselt . " Poole aasta jooksul tekkinud järeldused ei ole rutakad , " muutus võõra hääl ägedaks . " Tõesti ei ole ! Ma ei usu eluilmas , et sinul ei tekiks taolisi järeldusi , kui nädalast nädalasse elades avastad , et Glorie liigub märkamatult nagu vari ja on alati siis kohal , kui sa teda kõige vähem ootad . Kui ma hommikul ärkan ja kööki uimerdan , et tass kohvi keeta , on äkki Glorie platsis ja ulatab mulle ka oma tassi . Alles ta ju magas ! Ma lähen oma tassiga elutuppa , ja pagan võtku , juba ta istub diivanil , telekapult pihus ja klõpsib kanaleid . Põhjendan endale igal hommikul , et küllap olin ilma kohvita niivõrd uimane , et ei märganud , millal Glorie minust mööda lipsas ja elutuppa sattus . Rääkimata sellest , et mul ei õnnestu kunagi neid saateid näha , mida mina tahan ... " Korraga kostus elutoa ukselt naisterahva hääl : " Claudel , ma a r v a s i n , et sa oled siin ! Miks sa mulle ei ütelnud , et sa mu mehele külla lähed ? " Pisike Dornan kargas uksevahelt püsti ja jooksis , nutuvõru ümber suu , üle toa Glorie juurde . " Emme , emme , emme ... Ma mõtlesin , et sa ei tulegi ! " Poiss kahmas kahe käega ema piha ümbert kinni ja klammerdus tema märja mantli külge . " Kuidas sa sisse said ? Me ei kuulnud , kui sa tulid ! " ütles Beumler ja süütas teeseldud galantsusega uue sigareti . " Aaa , ei ... Välisuks oli lahti , no ja ma tulin sisse . Pealegi , Claudel'i auto oli ukse ees , nii et ma aimasin , et te siin istute . " Glorie seisis koriori vahekäigus ja naeratas võluvalt . Naise kullakarva lokkide vahel muutus ta leebe naeratus kuidagi ebamaiselt säravaks . See ootamatu ilmumine võttis mehed sõnatuks . Claudel vaatas Beumlerile tähendusrikkalt otsa , millest too võis välja lugeda ühemõttelise mida-ma-sulle-just-rääkisin . " Dornan , kas sa ei maganudki ? " küsis Beumler , et mitte vait olla . Et poiss oli kogu selle aja üleval olnud , see oli niigi selge . Poiss raputas pead . Glorie kükitas poisi ette , sasis kahe käega ta blondides juustes ja nunnutas : " Sina siis ei maganudki ! Kuulasid meeste jutte pealt , jah ? Kuulasid pealt , mida mehed rääkisid ! On nii või ? Pärast räägid mulle ka , mis kuulsid , eksju ! Pärastpoole räägid ! " Mehed kohmetusid . Claudel saatis Beumlerile uue tähendusrikka pilgu , mille peale too pea ära keeras ja naise poole pöördus : " Kell on küll palju , aga äkki tahad kohvi või midagi ? " " Kohvi ei taha , aga veinist ära ei ütleks ... " " Ma toon keldrist . " Beumler tõusis ja läks keldrisse . Trepilambi valguses pikalt pudelit valides , tabas ta end mõttelt , et kas Glorie mitte meelega teda veini järele ei saatnud ? Nüüd avanes tal võimalus Claudel'iga omavahel paar sõna vahetada , kui teda ennast silmapiiril polnud . Glorie oli just sedasorti naine . Ta võis vabalt ka kogu selle aja vaikselt uksepeal nende juttu pealt kuulata ja seejärel tuppa astudes teatrit tegema hakata . Dornan kuulis kindlasti , mis nad rääkisid . See oli fakt . Glorie kohta ei osanud ta midagi kindlat arvata . Nad ei olnud ju kumbki kuulnud , millal Glorie sisse tuli . Kui Beumler pudeliga üles tuppa tagasi jõudis , istusid diivanil ainult Glorie ja poiss . " Kuhu Claudel siis läks ? " ei saanud Beumler küsimata jätta , märgates , et tolle mantel oli ka kadunud . " Ah Claudel , " ütles Glorie hooletult . " Claudel'i saatsin ma koju . Ma ei lähe enam ta juurde tagasi . Kas sa tõid mu lemmikveini ? " " Jah . Sa jääd nüüd siia , nagu ma aru saan ! " nentis mees ilmselget tõsiasja . " Loomulikult . " Naise " loomulikult " kõlas nii loomulikult , et Beumler võinuks vanduda , et kui see inimesesarnane olend teda just imbetsilliks ei pidanud , võis tema stoilises meelekindluses märgata maailma täiuslikumat naiselikku naiivsust , mis pidi ära hävitama igasuguse võimaluse vastuvaidlemiseks . Beumler kehitas õlgu ja tõi köögist korgitseri . " Tegelikult ära tee seda lahti , " katkestas naine . " Ma olen nii väsinud , et ei jaksa sinuga koos juua ja lobiseda . Targem oleks vist magama minna . Poiss on ka hirmus väsinud , nii et joome parem homme . " Mees kehitas uuesti õlgu . Tal ei jäänud muud üle kui Glorie'ga nõustuda . Nad viisid Dornani magamistuppa ja riietusid lahti . *** Beumlerit näris palavikuline tunne , et elu on talumatult vastik . Et Glorie tagasi tuli , see oli vaid osake vastikustundest . Oli teisigi vastikuid momente , ent vastikuse kulminatsioon oli muidugi heatujulises naises , kes juba hommikul lustakalt ümisedes väljas pesu kuivama riputas ja möödakäijatega juttu vestis . Beumleril kulus sigareti süütamiseks kümmekond tikku , siis hakkas ta närviliselt suitsu pahvima . Aknast paistis elavaloomuline Glorie , kes parasjagu ühe halli kaabuga vanamehe kuuevarrukat kohendas ja millegi üle meloodiliselt naeru lagistas . Ta on nagu kummitav unelm , mõtles Beumler . Kontrollimatu ettekujutus , kelle armastus kord osavalt eemaldub ja siis uuesti lämmatab . Glorie oli tagasi ja see näis Beumlerile kohutav-koletu paratamatusena . Claudel ainult näitas oma nägu ja õnnetus oli käes . Magusalt jahmatamapanev õnnetus , mis algselt püüdis ilmuda intiimse perekonnaõnne varjus . Ja siis juhtub see jälle : vasikavaimustuse piinav lõppstaadium , lapsikud kapriisitsemised , lõputu rahulolematus ja altkulmu luuramine . Romanss lõppeb ja ta leiab mõneks ajaks jälle kellegi huvitavama . Beumler tundis , et keegi vaatab teda seljataga . Ta keeras ringi . Dornan oli ärganud . Ta seisis keset elutuba ja haigutas . " Issi , kus emme on ? " " Õues , " vastas Beumler . " Kas ta jääb nüüd meie juurde ? " " Vist küll . " Beumler vaatas aknast uuesti hoovi . Mees ja Glorie olid vaateväljast kadunud . " Aga kes see oli , kes meil eile külas käis ? " uuris poiss edasi . " See oli üks emme hea sõber , " kostis seljatagant Glorie hääl . Beumler keeras ennast ringi . Naine seisis poisi seljataga ja mudis ta õlgu . Glorie näos peegeldus tema elev meeleolu . Ilmutis kergitas oma vasakut kulmu ja kinkis mehele kelmika peanoogutuse . " Ah et hea sõber , " kommenteeris Beumler . " Nii hea sõber , et saadeti õhtul sekundipealt koju . " " Just , " teatas Glorie rahulolevalt . " Ja ei mingit skandaali ! Kas pole ilus ? Uitas veidi unistustemaal ja lõpuks ärkas tühisesse reaalsusse . No hard feelings ! " " Tõesti ? " " No võibolla mitte . Vahest säilivad kunagised magusad lõhnad ja kauged mälestused juhuslike emotsioonidega . " " Kas selline õrritamine on tingimata vajalik ? " Beumleri hääles oli midagi , mis ei lubanud Glorie'l nöökimist jätkata . Naine kummardus poisi kohale . " Noh , kuidas meie pisike ka magas ? Mis ? Kas sul pole jututuju ? Või nägid paha und ? " " Jäta mind rahule ! " Dornan rapsis ema käe õlalt maha ja jooksis kööki . Glorie vaatas Beumlerile etteheitvalt otsa . " Mis poisil viga on ? Mis sa talle ütlesid ? " " Mitte midagi , " vastas Beumler ükskõikselt . Tal oli hea meel , et polnud ainus kes taipas , et midagi on väga valesti . " Midagi vist ikka ütlesid ! Niimoodi pole ta minuga veel kordagi käitunud . " " Jumal küll , mis sa tõesti arvad , et pärast pooleaastast äraolekut tuleme sulle lilledega vastu või ? Isegi laps saab aru , et see ei ole normaalne . Ma ei ütlenud Dornanile midagi . Ta lihtsalt küsis , et kas sa jääd nüüd siia . " " Ja mis sa ütlesid ? " " Et vist küll . Oli mul õigus ? " Glorie noogutas . Ta tegi suu lahti , et veel midagi lisada , aga mõtles viimasel sekundil ümber . Vaatas korraks kaastundlikult mehele otsa , justkui õnnestuks tal vaikides oma pahategu heastada ja kõndis siis aeda tagasi . Beumler ohkas raskelt ja suundus kööki , et Dornanile seltsi pakkuda , kui telefon helises . Beumler haaras toru . " Jaa ! " " Beumler sina ? Claudel siinpool ... " " Tere Claudel , " kostis Beumler kurnatult . " Ma tahtsin eilse pärast vabandust paluda . Tagantjärele mõeldes oli mu ettepanek vist ennekuulmatult häbematu ... " " Oli küll . " " Jah , ma saan isegi aru , et sinu juurde tulek oli viga ... ( telefon ragises ja Beumleril läksid mõned sõnad kaduma ) ... enam peaksin vabandust paluma , et me õhtul nii inetult ära läksime . See oli muidugi Glorie idee . Tead isegi , et ta ei kuuletu kellelegi oma tujukate soovidega . Ta haaras mul lihtsalt varrukast ja kamandas , et nüüd lähme koju tagasi . Loomulikult punnisin ma vastu . Oleksime võinud viisakusest kas või head õhtut soovida , aga ta oli millegipärast kohutavalt vihane ega lasknud mul jääda . Ta sõna otseses mõttes lohistas mind varrukatpidi koju , kus sain veel paraja peapesu selle eest , et ... " " Mida sa räägid ? " katkestas Beumler . Üle tema selja jooksid tahtmatud külmajudinad . Hüplev pilk peatus aknal , kust paistis Glorie nõtke figuur . Ta seisis pesunööride all , pea kuklas ja vaatas pilvi . Otsekui tajudes , et teda jälgitakse , keeras ta ennast ringi ja naeratas Beumlerile . " Mis ma räägin , mis ma räägin , " kostis torust Claudel'i porinat . " Peapesu sain , mis muud ! Selle eest , et sulle külla tulin ja selle eest , et ei tahtnud ebaviisakalt lahkuda . Kurat võtaks , ta tapab mu oma kapriisidega ... " " Kus ta praegu on ? " Beumlerile tundus enda hääl kauge ja kähe . Küsimus pani ta värisema , sest aimatav tõetera näis absurdse ja pentsikuna . " Poodi läks . Ma ju ei helistaks , kui ta siin mu kõrval oleks ! Oled sa ... " " Claudel , kuula mind ! Glorie on siin ! Väljas , riputab pesu kuivama ja vahib pilvi . Ta jäi juba eile õhtul siia ! " " Sa teed nalja ! " " Ma ei tea , kumb meist praegu nalja teeb , aga Glorie jäi eile siia ja see on sulatõsi . Ma ju näen teda praegu aknast ! " " Ma kinnitan sulle ... ( telefon ragises jälle ) ... koos koju . Aga ... mäletad , mis ma sulle eile rääkisin ? Äkki ... Kuule , uks käis . Ta tuli tagasi . Ma pean lõpetama . " Telefon visati hargile . Beumler pani toru käest ja vaatas õue . Glorie oli silmapiirilt kadunud . " Mida kuradit ... " pomises ta omaette , kuid vakatas siis . Dornan seisis köögiuksel ja vaatas oma suurte küsivate silmadega isale otsa . Poisi suunurka oli jäänud sõrmeotsatäis jogurtit , mille ta nüüd käeseljaga üle põse laiali tõmbas . " Kas emme läks onu Claudel'i juurde tagasi ? " Beumler ei vastanud . " Ma tean , et läks , " jätkas poiss . " Ta läks eile onu Claudel'iga koos ära . Ma nägin ! " " Mida sa räägid ? Emme jäi ju siia ! Eile pani ta su ilusti magama ja veel mõni hetk tagasi ajasime temaga juttu . Ta ei läinud onu Claudel'i juurde ! " Beumleri hämmeldus kasvas . Ta enese jutt oli ühteaegu nii usutav ja nii vale , hääl oli pisut ebakindel ning värisev . See kõik pani teda kõhklema ja viis kimbatusse . " Läks küll , ma nägin ! " ei jätnud poiss järgi . " Emme läks onu Claudel'i juurde ja jäi siia ka ! " Poisi jutt oli rabav . Lapse suu ei valeta ! Äkki Claudel ei teinudki lolli nalja ? Sõbra jutus polnud ta tegelikult kordagi kahelnud . Claudel oli pigem arglik paranoiku , kui muhe naljamees . " See ei ole võimalik , kullake . " " On küll ! " kiunatas poiss solvunult ja taganes kööki . " On küll võimalik ! On ! Sa oled loll ja ei tea midagi ! " Beumler vaatas uuesti aknast välja ja püüdis ennast koguda . Glorie't ei olnud näha . Kuradi kurat ! mõtles ta vihaselt . Mis värk on ? Paistis nagu aidanuks mõttes siunamine tal ennast kokku võtta . Siis haaras ta otsustavalt telefoni järele ja valis Claudel'i numbri . " Mina siin . Kuule , anna Glorie'le ! " " Hull oled peast või ? Mida sa õige mõtled ? " " Ta on ju sinu juures , kas pole ? Anna siis talle , ma tahan temaga rääkida ! " " Ta on praegu ... eee ... dušši all . Kuule , see ei ole hea mõte , ausalt ! Kas sa ei karda , et see teeb meie olukorra veelgi keerulisemaks ? " " Claudel , tolvan ! Olukord o n juba keeruline , mis moodi saab seda v e e l g i k e e r u l i s e m a k s teha ? Anna see kuradima telefon talle või ma tulen sinna ! " " Ma palun , ära seda küll tee ! Mõtle ikka järele , enne kui meie mõlema närvisüsteemile halastamatu hoobi annad . Me ei tea ju kumbki , mis sellele järgneb ! " Sel hetkel sisenes Glorie elutuppa . Ta vaatas südamlikult Beumleri poole ja istus nappi kleiti kohendades tugitooli . Glorie silmitses salapärase näoga uuesti meest ja küsis tögavalt : " Kellega sa rääkisid ? " " Mitte kellegagi . Valeühendus , " vastas mees ja pani toru hargile . " Või et valeühendus ? Nojah , miks mitte , aga sinu nurkasurutud olemus näitab , et see võis olla kõike muud , ainult mitte valeühendus . Või mis , Beumler ? " Glorie väljakutsuvast pilkest ei olnud aru saada , kas ta rääkis tõsiselt või püüdis meest lihtsalt õrritada . " Ja kuidas meie pilvi vahtiv tibuke ka elab ? Kas nuusutasid õues niisama värske pesu ja saabuva kevade hõngu või käisid hoopis poes ? " andis Beumler vastu . " Miks sa arvad , et ma poes käisin ? " muutus Glorie tähelepanelikuks . " Ma ei tea . Tõepoolest miks ? Tavaliselt tuled sa sealt tagasi ilmatusuure kotiga . Ühtegi kotti küll kusagil nurgas näha ei ole , nii et ... " " Miks sa arvasid , et ma poes käisin ? " kordas Glorie . " Vabandust ! Sa ei käinud poes . Kotti pole , järelikult ei käinud ! ( kui sa seda kotti muidugi kuhugi mujale ei viinud ) Käisid lihtsalt õues roosa-mannavahu-pilvekesi imetlemas . " Beumler vaatas naisele tähelepanelikult otsa , võttis laualt suitsupaki ja potsatas teise tugitooli istuma . Nad jõllitasid hetke üksteist nagu kass ja koer , et siis peitusemängimist uue hooga jätkata . " Tead , mis ma tahaks , " sõnas Glorie . " Noh ? " " Ma tahaks sinu ja selle kuramuse labori õhku lasta ! " " Mis see labor äkki siia puutub ? " Beumler paistis uue jutusuuna peale üsna üllatunud olevat . Varem ei olnud taolisi etteheiteid Glorie poolt tulnud . " Labor puutub alati kõigesse ! A l a t i ! Kas sa ei ole märganud ? Esimesed aastad sa lihtsalt ehitasid seda ning majas oli sind näha nagu kuuvarjutust ! Järgmised aastad tegelesid sa laborisse kolu tassimisega ja sealt edasi ei olnud sind enam üldse näha . Ma ei saa ainult aru , mis valu on sind praegu laborist välja ajanud ? Selleks peab küll paganama mõjuv põhjus olema ! " " Sina , tibuke , ikka sina ! Sa tulid ju tagasi . Kas see pole siis mõjuv põhjus , mis ? " " Eluilmas ei usu ! " Glorie tõstis temperamentselt oma sihvaka koiva üle põlve ja pildus sädemeid . " Peab olema veel mingi põhjus ! Minu pärast ei ole sa veel kunagi midagi teinud ! Mis nüüd , kas projekt sai valmis ? " " Õige , projekt sai ka valmis , aga ... " " Ahaa ! " ei lasknud Glorie mehel jätkata . " Näed sa ! Kas see sama ... eee...mis-ta-nimi-nüüd-oligi , see Teise ... " " Teise Teadvuse muundur , " aitas Beumler lahkelt . Ta süütas sigareti . " Just . Kas see tähendab , et nüüd on laboriga mõneks ajaks rahu majas ja sind on edaspidi siin korrusel ka näha ? " " Ega tea midagi , eks seda saab näha . Väga tähelepanelik sinust ! Aga mul on samuti väike tähelepanek ! " Suitsujuga hõljus lae poole . " Anna tulla ! " " Projekti mehhaaniline osa sai valmis ja nagu võluväel , ilmus välja ka armas-kallis naine , justkui võinuks ta teada seda kuupäeva , millal iga kui viimne detail paigas on . Milline hämmastav kokkusattumus ! " Beumler manas ette õela naeratuse . Glorie pilgutas häbelikult silmi . Beumler leebus , ahmis pilguga naise paljaid sääri ja mõtles , et Glorie on kõikidest maailma naistest kõige kaunim . Selliseid ei tohiks rohkem olla , kui ainult üks eksemplar . Ta oli ilus igast küljest ja igas olukorras ; siis kui ta naeris , siis kui vihastas või kui näitas ennast julma , kalgi ja ükskõiksena . Eriti ilus oli ta sõjakana . Siis muutusid tema näojooned teravateks kontuurideks ja rohekalt hõõguvad silmad hakkasid mõttelisi sädemeid pilduma . Beumler pahvis masinlikult suitsu ja pomises monotoonselt : " Ma arvan , et ma tean miks sa siin oled . " " Miks siis ? " " Sa oled avastanud endas midagi rabavat — kui ma vaid teaks , mis see on — ja tahad nüüd pagan teab mis veidrat mängu mängida , teha kõik tagasi ja korvata need talumatud kannatused , mida sa oled pidanud minu kõrval olles läbi elama . Ent mis moodi ? Mitte miski ei oleks ju piisav ja halastamatult oivaline ! Ja siis ... siis kuulsid sa kusagilt mu valmivast leiutisest , arvatavasti Claudel'ilt , kuigi ma keelasin tal kellelegi hingamast , ja leidsid , et see peaks sobima . On mul õigus ? " Glorie muigas leebelt ja tema pilk muutus veelgi süütumaks . " On mul õigus ? " küsis mees kõrgendatud häälel . " Jah , " vastas Glorie , " miks ei võiks sul ka see kord õigus olla . " Beumler vandus vaikselt ja lasi suitsul ninasõõrmete kaudu välja aurata . Ta istus seal nagu pisike , naise käest tappa saanud lohe , kel rusikad sügelesid , kuid iidamast-aadamast pärit moraalikoodeks ei lubanud neid taskust välja tõmmata . Glorie vaatas õndsalt lakke ja muigas heatujuliselt . " Tähendab , sa nõuad revanši ja selles ongi kogu asi ? Sellepärast tulidki tagasi ? Aga millest sa järeldad , et ma sind laborisse üldse sisse lasen ? Et ma sellega ülepea nõus olen ? " Glorie ei ütelnud jälle mitte midagi . Kõigutas vaid üle põlve visatud säärt ja heitis mehele küsiva pilgu . " Olgu , olgu , " kostis mees . " Kui ainult selles ongi asi , siis olen ma nõus . Tunnistan ausalt , su elu on olnud raske ja sul on revanšiks täielik õigus . Aga mis edasi ? Kas siis lähed Claudel'i juurde tagasi ja meie intellektuaalsetel julmustel on lõpp ? " Beumlerile meenusid kümned ja kümned seigad murtud lubadustest , haledatest sõnelustest , äkkilistest raevuhoogudest ja enda üleväsimusest tingitud tigedast ilmest , mis põhjustasid Glorie'le igapäevaseid kibedaid pisaraid ja lodevat melanhooliat . Jah , tal on selleks täielik õigus , kinnitas Beumler endale . Ta üritas eemale peletada kuskilt tagaplaanilt esiletükkivaid mälupildikesi , kuna närune vaatepilt muutis meele mõruks . " Kui see vaid oleks nii lihtne , " sõnas Glorie . " Jah , kui see vaid oleks nii lihtne , " ohkas Beumler nõusoleku märgiks , kuigi ta ei taibanud , mis saab seal niiväga keerulist olla . Beumler kustutas koni tuhatoosi ja tõusis . Köögiuksel keeras veel korraks ringi ja ütles sõrmi nipsutades : " Kõige eest tuleb maksta , kõige eest ! Kes maksab oma mõistusega ( vaene Claudel , ta on omadega täiesti sassis ) ja kes närvidega , aga palun , jäta Dornan oma tobedast mängust välja . On selge ? Ma ei tea , mida sa teed ja kuidas sa seda teed , aga Dornan on alles pisikene jõmm ega tee veel vahet tõel ja illusioonil . Dornan jäta välja , selge ? " Glorie naeratas süüdlaslikult . Keeras juuksesalgu kõrva taha ja saatis Beumlerile kelmika õhusuudluse . Beumler vandus veel kord ja kõndis kööki . Dornan istus köögilaua ääres ja pani omaette nohisedes moororratturi pildiga puzzlet kokku . Ta asetas ühte tükki küll niimoodi ja naamoodi , aga see ei tahtnud kuhugi sobida . Beumler ei osanud midagi teha . Ta silmitses heldinult puzzletükkidega klõbistavat poega ja üritas meenutada , miks ta oli tahtnud üldse kööki tulla . Beumler avas külmkapi , ent avastas siis , et tal ei ole mingit isu . Toidu nägemine ajas lausa iiveldama . Ta lükkas kapiukse kinni tagasi , istus laua äärde ja hakkas sõrmedega lauaplaadil trummeldama . Õuest kostus lindude siutsumist ja autode tasast mürinat . Kaugemal kilkasid lapsed . Beumler oli rahutu . Ta ei suutnud üle minuti paigal istuda . Nii ta siis tõusis uuesti püsti , kõndis paar korda edasi-tagasi , silmanurgast kiigates , kas poiss on probleemsele puzzletükile juba sobiva koha leidnud , ja istus siis uuesti maha . Dornan tõstis pilgu ja vaatas isale mõistvalt otsa . " Issi , mis siis saab , kui see emme , kes Claudel'i juurde läks , ka siia elama tuleb ? Siis on meil ju kaks emmet ! Kumb emme mind magama panema hakkab ? " Beumleril kadus värv näolt . Jumal küll , pomises ta endamisi , ent taipas siis , et alles mõni aeg tagasi vilksatas tal endal samuti sarnane mõte peast läbi . " Kuss ! Mis juttu sa ajad ? Pole meil mingit kahte emmet ! Meil on üks ja ainuke emme , kes istub praegu elutoas . Mine vaata , kui ei usu ! Mine , mine ! " " Loomulikult on elutoas praegast üks emme , sest teine emme on onu Claudel'i juures , " jätkas Dornan täiesti korrektse lapseloogikaga . " Aga millal teine emme siia tuleb ? " " Ei tule mingit teist emmet , " sõnas Beumler järsult ja natuke tigedalt . " Ma tahan , et tuleks , kuuu-le ! Las ta tuleb , " lubas poiss lahkelt peaga noogutades , " siis üks emme paneb õhtul minu magama ja teine paneb sinu . Eksju ! " Beumler tundis , et ta peab kohe siit majast välja saama , muidu läheb varsti hulluks . Ta mühatas " ja-jah " ning tormas köögist välja , elutoast läbi , kuni jõudis aeda pesunööride alla , kus ta sügavalt sisse ja välja hingates leidis , et vajab kiirelt ühte rahustavat napsu . Tuppa tagasi minna ta ei tahtnud . Beumler otsustas , et toob selle eluliselt vajaliku napsu seekord nurgapealsest baarist . Peaasi , et saaks kodust eemale . Kaugele , kaugele , ära siit ... sinna , kus inimesed on täie mõistuse juures , peaasi et ära siit hullumajast ... mul on nii-nii kõrini kõigest , rohkem kui kõrini , mõtles Beumler ja taipas , et baar on tegelikult viimane koht , kust selge mõistusega inimesi leida võiks . * Õhtuks oli Beumler lakku täis . Ta tatsas taaruval sammul mööda konarlikku munakivisillutist kodu poole ja jauras omaette , milline mõnus semu ta tegelikult on ja et keegi ei tohiks tema pähe sedasi kärbseid ajada . Möödakäijad tõmbusid temast põlglikult eemale , nagu võiks joobunu kriiskavalt arulage soigumine neile mädapaiseid tekitada . " Oi , ma vihkan teid , " mõmises ta piisavalt valjult , et möödujate tähelepanu pälvida , " Te olete kõik ühsugused ! Ära tee midagi süütut nägu pähe ! Tegelikult tahaksid samuti keerata oma mehele , aga sul ei jätku lihtsalt julgust . Näe , minu naisel jätkus ! Jätkus julgust isegi tagasi tulla ! Kurrradi värdjas sihuke ... Oi , oi , oi , poe jah oma mehe kaissu . Võin kihla vedada , et a m e t l i k u l t armastate teineteist hullupööra ! Kui te vaid näeksite üksteise ajukäärude vahele , kui te vaid näeksite ... " Beumler vaatas paarikesele pikalt järele ja keeras siis hoovi . Ta komberdas tagauksest sisse , lüües pimedas koridoris paar korda oma nina millegi vastu ära ja jõudis lõpuks õnnelikult elutuppa . Glorie istus diivanil ja vaatas televiisorit . " Tššš , Dornan magab ! " manitses Beumler naist . " Tššš , kas Dornan magab ? Magab või ? " " Jah , magab , " sõnas Glorie vaikselt . " Siis on kõik korras . Peab hästi vaikselt olema . " Beumler sikutas saapad jalast ära , jättes need keset elutuba vedelema ja vaarus siis Glorie kõrvale diivanile . " Tššš , peab hästi vaikselt olema ! Glorie , ütle mulle , et ma hästi vaikselt oleksin ! " Beumler haises suitsu ja alkoholi järele , aga Glorie't see ei häirinud . Ta võttis hellalt mehe õlgade ümbert kinni ja sosistas : " Tššš , tššš , ole hästi vaikselt , Dornan magab . " " Jah , Dornan magab , peab hästi vaikselt olema ... " Beumleri pea vajus rinnale ja ta kordas viimast lauset veel oma kümme korda , nagu uinutavat mantrat ja kustus lõpuks päris ära . *** Beumler seisis külmutuskapi juures , tomatimahla pakk huultel ja kaanis selle ühe sõõmuga tilgatumaks . Glorie seisis akna all ja jälgis teda kaastundlikult . " Mul on ilge pohmakas , " kommenteeris mees eilset ja pühkis käeseljaga suult tomatimahla jäänuseid . " I l g e pohmakas , " kordas ta veel kord , pannes rõhku just esimesele sõnale . " Seda võib arvata , " nõustus Glorie . Beumler heitis hajameelselt tühja tomatipaki külmikusse tagasi ja lükkas ukse kinni . Tema enesetunne paranes ja ta näol aimdus viivuks isegi nõrk naeratusevine . Selline tahtmatu , mis tekib tavaliselt pärast ärevusele järgnenud kergendust . Glorie on tagasi ! avastas Beumler uuesti hirmuäratava tõsiasja . Tema leebe naeruvirvendus moondus äkitselt umbmääraseks vastuhakuks , mis imes soontest välja viimse kui energiakübeme . Beumler istus laua taha ja jäi tühja pilguga oma naist jõllitama . " Täna tutvustad mulle oma leiutist , on ju nii ? " sõnas Glorie nagu muuseas . Samasuguse tooniga võiks naine oma mehele öelda , et täna viid sina prügiämbri välja . Beumler mühatas . Ta oli liiga väsinud , et midagi välja mõelda , miks just tänane päev selleks kuidagi ei sobi . Mees püüdis oma magavaid ajurakukesi liigutada , aga ainuke , kelle järele ta sel hetkel küsida oskas , oli Dornan . " Kus poiss on ? " " Lasteaias . " " Mida ? " läksid Beumleri silmad punni . Nüüd oli ta täiesti ärkvele raputatud . " Mis ajast ta meil lasteaias käib ? " " Tänasest . " Beumler ei suutnud ikka veel oma kõrvu uskuda . " Miks sa ta lasteaeda panid ? " " Kullakene ! Poisu on meil juba viiene , järgmine aasta läheb kooli ! Ta peab õppima omasugustega ka suhtlema ! Kaua ta istub sul siin toas ? Tal tekib niimoodi arengupeetus ! " " Ise oled üks arengupeetus , " turtsus mees vastu . Lastekasvatuse osas oli neil alati lahkarvamusi . Pärast seda , kui Glorie ära läks , tegeles Beumler lapsega iga päev vähemalt kolm tundi . Poole aastaga õppis Dornan soravalt lugema ja saja piires peast arvutama . Arengupeetusest oli asi igatahes kaugel . Ja ülejäänud aja , kui Beumler laboris töötas , oli poiss majas üksi . See aitab poisi iseseisvumisele hästi kaasa , oli Beumleri seisukoht . Ja tõepoolest ei olnud enam midagi , millega poiss üksi hakkama poleks saanud . Võileibu oskas ta ise teha ja kui vaja , käis ka poes . Igavuse üle ei kurtnud ta kordagi . Ta kas luges , mängis oma autode ja mootorratastega või vaatas televiisorit . Aga nüüd , kus Glorie tagasi oli , hakkas Beumleri arvates poisi juures jälle titestumise tunnuseid ilmnema . Nüüd tuleb teda õhtul jälle ilusti magama panna ja üleüldse näib ta kuidagi ülemäära tujukas . Beumler kirjutas selle kõik naise arvele . Glorie tuli tagasi ja kõik kiskus jälle kuidagi viltu . " Sina toppisid ta muidugi sõimerühma ! " ühmas mees veel kord . " Just nimelt . Panin luti ja kaks paari kõristeid ka kaasa , " naeris Glorie . " Ah , sa oled vastik . " " Kullakene , mis selles imelikku on ? Lõpeta nüüd ära ! Kõik temavanused käivad lasteaias ! " Glorie'ga pole mõtet vaielda , taipas mees ja jättis asja sinnapaika . Ta haaras laualt suitsupaki , ent avastas siis , et see on tühi . Tühi pakk lendas kaarega prügikasti . " Vastik hommik ! " pomises ta tusaselt ja lohistas ennast elutuppa . " Täna tutvustad mulle oma leiutist , onju ! " hüüdis naine talle järele . Beumler ei teinud kuulmagi . * Beumler pani laboris tuled põlema ja sulges Glorie järel ukse . Pikad päevavalgustorud süttisid ükshaaval ja täitsid pisikese ruumi ühtlase surinaga . Keset laborit laiutas suur hõbedakarva metallist laud ning laua ümber oli asetatud neli mugavate käetugedega tooli . Laua peal aga seisis mitut arvutit meenutav aparaat , millest ulatus välja käevarre jämedune plastmassist toru . Selle teine ots viis labori nurgas seisva balloonini . " Claudel arvatavasti rääkis , mida see leiutis endast kujutab , " alustas Beumler ja vaatas naise poole . Glorie näos ei liikunud ükski lihas . See ajas mehe segadusse . " Oled sa ikka kindel , et tahad proovida . See mida sa koged , ei pruugi sulle meeldida , " otsis Beumler naise eest tagasiteed . " Mitte mulle , vaid meile , kallis ! " parandas Glorie . " M e i l e ! Me proovime seda koos ! " " Ja-ja , koos muidugi , aga mina juba tean , mis see on . " " Mis see siis on ? " " No kuidas ma seletangi , nii et sa aru saaksid ... See aparaat käivitab tööle inimese alateadvuse ja kõik , mida sa koged , on põhimõtteliselt sama mis unenägu . Ainult selle vahega , et tehisunenägu on palju ehedam ja vahetum . Tavalised unenäod unustame enamasti hommikuks ära , kuid Teise Teadvuse muunduri poolt afitseeritud tehisunenäod ei unune . Kogetu programmiks on iga inimese enda teadvus , õigemini inimese teine teadvus — see , kus pesitsevad allasurutud unelmad ja fantaasiad . Ja need tuuakse päevavalgele ja elatakse läbi . Jube , kas pole ? " " Ei , miks jube . Oleneb inimesest . Kui pole proovinud , siis ei tea ju ! " vastas Glorie hooletult . " Täiesti õige . " " Kellega sa seda ise proovisid ? " uuris Glorie uudistavalt ja võttis mugavas nahktoolis istet . Ta ajas pea kuklasse ja hakkas tooliga hoogsalt keerutama . " Mitte kellegagi . Üksi . " Naise juuksepahmakas tabas Beumleri käevart . Glorie andis jalaga toolile uue hoo ning keerles eufooriliste kiljete saatel veel pool tosinat ringi . Beumlerit häiris tema valdustes lõbutsemine , ent ta ei öelnud midagi . Naine peatas tooli . Nüüd käis tal ainult pea ringi , ise oli ta paigal . " Nii et tegelikult sa ei tea , mis juhtub siis , kui kaks inimest seda koos proovivad ? " " Tean küll , aga proovinud ei ole . " " No mis siis juhtub ? " sosistas Glorie salapäraselt ja hakkas mehe püksinööbi kõrvalt välja rippuvat niiti katki hammustama . Beumlerit segas taoline familiaarsus , ta tahtis tunda ennast tähtsana , aga Glorie käitumine muutis selle võimatuks . Ta astus naisest kaks sammu eemale , istus laua peale ja hakkas seletama sellise näoga , nagu istuks tema vastas sajapealine auditoorium , mitte tema imearmas naine : " Vaata , leiutise iva ongi selles , et see masin ühendab mitme inimese alateadvused uueks keskkonnaks , kus vastavalt igaühe olemusele kujunevad välja teatavad karakterid ja positsioonid , mille kaudu need alla surutud fantaasiad reaalseks saavad . Meie tava-teadvus liigub tagaplaanile ja aktiivseks muutub hoopis alateadvus . Selles reaalsuses ei mäletata oma igapäevaelu pisiasjadest mitte midagi , need uinuvad koos tava-teadvusega . Leiutise mõte on muidugi teraapiline , sellepärast peakski muunduriga ühendama tegelikult vähemalt kaks inimest . Siis on tehisunenägudel ka muu mõte sees , kui lihtsalt naljakas kogemus . " " Ja meie oleme siis see esimene probleemne paarike , kel on au järele proovida , kas sinu uus ultra-modernne psühhoteraapia aitab meie kiiva kiskunud suhte taas jalule või mitte . Onju , musike ! " " Ma ei saa aru , kas sa kohe pead ilkuma kogu aeg mu kallal ? " Beumler paistis olevat hingepõhjani solvunud , et Glorie teda tõsiselt võtta ei taha . Talle tundus , et Glorie suudab oma suhtumisega muuta ta pisikeseks poisijõmpsikaks , kes on kutsunud emme mängunurka , et siis pöörase tähtsusega oma uut liivalossi demonstreerida . " Minu meelest on sul kõiksugu muud huvid mängus , ainult mitte teraapilised , " jätkas Beumler . " Isegi siis , kui su kätte anda kõige lihtlabasem kruvikeeraja , oskaksid sa sellest kasulikust riistapuust üles leida kõige pimedama poole . Mõnikord mulle tundub , et sa oled puhas Kurjus ! Pakend on vaid uhke . " " Ära meelita . Räägi edasi . Noh , mis moodi see aparaat teraapiline on ? " " Ega ma ei teagi , kas see on teraapiline . Teoreetiliselt peaks olema nii , et kui kaks inimest on muunduriga ühendatud , siis arvuti muudab nende alateadvused üheks ainuvõimalikuks reaalsuseks , kus kõik fantaasiad ja salasoovid teoks saavad . Ütleme , et kui normaalses elus juhtub neil olema suhtlemisega probleeme või ei ole nad julgenud oma soove ja mõtteid valehäbi tõttu teineteisele väljendada , kartes , et äkki see partnerile ei meeldi , siis tehisunenägudes hajuvad kõik barjäärid . Kõik varjatud mõtted elatakse teisega koos jõhkralt läbi . Ja mis kord on juba päevavalgele toodud ja läbi elatud , ei tohiks tulevikus enam nende inimeste omavahelistes suhetes probleemiks olla . Nii õpitakse ühtlasi ka teineteist paremini tundma ! See on niiöelda pingete maandamise koht . " Glorie tõusis toolilt ja keksis mööda laborit ringi . Jõudes kollase balloonini , hakkas ta selle kraane kinni ja lahti kruttima . " Ära nüüd näpi kõike , kui sa ei tea , mis seal sees on ! " keelas mees . " Kas siit tuleb naerugaasi või narkoosi ? " " Ei , narkoosi pole vaja , " vastas Beumler . " Sealt tuleb erinevatest idamaa ürtidest kokku segatud aroomi . Sellist , mida kasutasid mõningad šamaanid , et ennast transsi viia . See suitsusarnane gaas aitab Teist Teadvust aktiveerida . " Glorie hüppas käsi kokku lüües kolm-neli korda ühel kohal ja langes siis Beumlerile kaela . " Oh , sa mu kallikene , " kilkas ta mehele kõrva , " sa oled leiutanud elektroonilise vesipiibu . Nii tore ! " Beumler lükkas naise kaugemale . Ta ei saanud aru , kas Glorie irvitab või on ta tõepoolest pööraselt rõõmus oma tobeda avastuse üle . Glorie puhul ei võinud seda kunagi teada . Päris tihti ta lihtsalt oligi sihuke , aga aeg-ajalt ta mängis , milline ta päris tihti on — tegi niiöelda eneseparoodiat — ja siis mõnikord ta sõna otseses mõttes mõnitas . Ja päris karmilt . Paraku ei olnud aga võimalik alati vahet teha , kas ta pilkab või võtab asja tõsiselt . Isegi tema lapsik nägu ei reetnud midagi . Igatahes Beumler kahtlustas , et seekord teda mõnitatakse . " See ei ole vesipiip . See on muundur , selge ? " " Olgu pealegi . Elektroonilise vesipiibu sarnane muundur , " vastas Glorie tõsisemalt , " mille me nüüd otsekohe tööle paneme . " Beumler vaatas veel kord naisele otsa , aga kuna tema surmtõsisest ilmest midagi välja lugeda ei õnnestunud , hakkas tegutsema . Kusagilt kapist ilmusid välja kaks , värvilisi juhtmeid täis pikitud , metallsõrestikuga kiivrit , mille küljes tolknes tillukene hapnikumask . Mees keris juhtmepuntra lahti ja ühendas ühe otsa kiivri ja teise masinaga . Maskist väljaulatuv toru läks klõpsatusega muunduri vastavasse avausse . Kui kõik oli valmis , lülitas Beumler muunduri sisse . Aparaadi sees hakkas väike ventilaator vaikselt surisema . Beumler jälgis helendavat ekraani ja klõbistas midagi klaviatuuril . Siis kõndis Glorie juurde ja aitas talle sassis juhtmetega parukat meenutava kübara pähe . " Kas siit tuleb ainult kanepit või tohib hapnikku ka hingata ? " osutas naine maskile , mille mees tahtis tema ninale asetada . " Ära pabista . Näed , siin on veel kuus suurt auku , kust pääseb tavaline õhk ka juurde . Aroomi tuleb õige pisut , palju ei olegi vaja . " Beumler pani naisele maski pähe . " Ma seadsin relee poolele tunnile . Siis lülitab muundur ennast automaatselt välja . Muidu me unustaksimegi ennast siia . Kas pool tundi on liiga palju esimeseks korraks ? " Glorie raputas pead . " Parasjagu , " proovis ta läbi maski ütelda , aga see ei kukkunud eriti hästi välja . Sellega valmis , istus Beumler ka toolile ning pani juhtmed ja maski pähe . Mees oli natuke närvis . Ta ei olnud kunagi arvanud , et ta hakkab oma leiutist Glorie'ga proovima . Ent midagi ei olnud teha . Ta tundis , et on Glorie ees võlgu ning tasumise tund on käes . Glorie proovib riistapuu järele ja kõik pöördub varsti õigesse rööpasse . Aasta pärast saab patendi eest kopsaka summa ja elu läheb uuesti joonde . Kes teab , äkki hakkame üksteist isegi armastama ! Beumler vajutas nuppu ja ventilaator hakkas valjemini surisema . Läbi voolikute imbus Beumleri ja Glorie ninasõõrmetesse magusat aroomi . Mõlema silmad hakkasid kiiremini pilkuma , mis oli märk sellest , et üks teadvus tõrjuti välja ja teine muutus aktiivseks . " Loodetavasti hakkame üksteist isegi armastama , " oli Beumleri viimane mõte , enne kui tema silmad täiesti kinni vajusid . Beumler avas silmad . Ta seisis keset kabelit . Kahes suures ringis seisis kolme sõduriteriviga eraldatud tihe inimeste mass . Kõikidel olid seljas mustad rüüd ja nad püüdsid tungida kabeli keskele , kus Beumler ihuüksinda seisis . Beumler proovis sadade sõdurite seast eraldada konkreetseid nägusid , ent nad kõik näisid ühesuguste piikidega relvastatult täiesti sarnased . Sõdurid nägid vaeva , et metsikult ulguvat ja peale pressivat rahvamassi tagasi suruda . Tuhanded hääled ja rõõmukriisked kurdistasid kõrvu . Aegamisi kisa vaibus ja otsekui märguande peale võttis maad haudvaikus . Kõikide pilgud olid pööratud üles poodiumile , kus seisis massiivne altar . Beumler keeras ennast ringi . Vasakul ja paremal hakkas rahvamass edasi-tagasi õõtsuma ja kooris tundmatut viisijuppi ümisema , pilgud kahe meetri kõrgusele poodiumile naelutatud . Kuliks aetud peaga kõhetu poiss kõndis altaril ja süütas küünlaid . Algul süttis üks küünal , siis kaks , kolm , neli ja peatselt juba kümneid ja kümneid , kuni altar põles sadades tulukestes nagu suur küünlameri . Kui poisi etteaste lõppes , muutus õõtsuva rahvamassi ümin sujuvalt lauluks . Beumler üritas eraldada laulu sõnu , kuid arusaadav oli ainult refrään , mis korrutas GLORY , GLORY , HALLELUUJA ! Korraga laul katkes , nagu oleks vaikus noaga sisse lõiganud . Beumler vaatas altarile ja jahmatusest vajus tema suu pärani . Altaril seisis Glorie — üleni valges . Tal oli seljas valge , pooleldi läbipaistev maani ulatuv kleit , mis lasi küünlavalguses aimata naise paljaid kehakumerusi . Beumleril oli jahmatusest ikka veel suu lahti ja ta suutis vaid sosistada " Glorie ! " Neli kulipead tassisid märkamatult kohale ilmatusuure trooni , kus Glorie pidulikult istet võttis . Kulipead kadusid sama märkamatult , nagu olid ilmunud . Kogu kabel , mis oli nagu üksainus peademeri , muutus surmvaikseks , nii et Beumler kuulis ainult omaenda hingamiskahinat . Glorie vaatas alla Beumleri peale ja avas suu : " Kes iganes minu juurde tuleb , seda ei lükka ma välja ! " kõmises tuhandehäälne hüüatus , mis pani kabeli sambad värisema . Beumler tundis rinnus valu . Hääl oli liiga vali . Glorie huuled hakkasid uuesti liikuma ja sekund hiljem kõmises hääl uuesti . " Sinu süda teab nii eilse kui ka homse saladusi ! Tuleb vaid vaikimisi kuulata ja su hing kostab , et eilne pole muud kui tänase mälestus ja homne , see on tänase unistus . Beumler , mis on sinu unistus ? " Beumler vaatas ebalevalt ringi , justkui saaks selles kahelda , et just teda kõnetati . Rahvamassi üksainus silmapaar pöördus tema poole . " Olla rahul sellega , mis on , " vastas Beumler ja tundis , kuidas kabel iga tema sõna endasse neelas . " See ei ole unistus tänasele , vaid unistus eikunagile ! " kõmises Glorie tuhandekeelne hääl pisut leebemalt . " Mis on sinu tänane unistus ? " Beumler mõtles . Ta mõtles väga kiiresti , kuna kartis , et ta räpased mõtted kaiguvad kabeli seintelt kajana laiali . Ta seisis kahe jalaga kindlalt marmorplaatidel ja näppis häiritult oma musta kuue mansetinööpi . Siis tõstis ta silmad ja hüüdis : " Ma tahan osata armastada ! " Rahvamass hakkas läbisegi midagi üksteisele sosistama , kuid hetk hiljem sosin vaibus . " Oo , armastus kroonib , aga ta lööb ka risti ! " purunes Glorie hääl miljoniteks kildudeks vastu kabeliseinu . " Ta viipab ja sa järgned talle , ta virutab ja sa alistud ! Armastus on müsteerium , loov ja hävitav alge . Armastus sünnib valu ja verega , lahkub kannatuses ja agoonias , ent armastus ise on ülev ja kaunis . Armastus — kui ilus ja julm on see sõna ! Oh ei , mu kullake , ennekõike pead sa oskama end lasta armastada ! Aga tea , armastus on and , mida ei saa tagasi lükata . Ja kui sa oled kord selle vastu võtnud , jääb armastus igavesti kohale . Kes iganes Mind vastu võtab , sellest saab Minu eluase ! " Rahvas hakkas uuesti midagi läbisegi ärevalt sosistama , kuid seekord muutus sosin laulvaks üminaks . Algul kostus seda vaevukuuldavalt ainult ühest sõõrist , siis aga levis see kõikjale . Tihe inimmass õõtsus nagu rukkiväli tuules ja ümises kuuehäälselt juba tuttavat viisikest . Beumler vaatas poodiumile , kus nüüd helkisid vaid lugematud küünlaleegid . Glorie oli oma troonilt kadunud . Beumler vaatas ringi , kuid ei näinud midagi peale ühtlaselt õõtsuva inimmassi . Äkitselt seisis Glorie tema ees . Naise pale hiilgas ebamaiselt ja valge kleit langes õlgadelt põrandale . Beumler avastas , et ka tema seisis nüüd alasti . Must rüü oli märkamatult põrandale libisenud . " Võta mind vastu ja saa minuga üheks , " sosistas Glorie seekord täiesti inimliku häälega . " Jah , " vastas mees ja otsekui tema sõna peale voolas kabelisse paks helendav udu , kattes nõnda kõigi pealtvaatajate silmad kinni . Rahvamassi ümin kaugenes ja valge udu muutus talumatult kirkaks , nii et Beumler oli sunnitud silmad kätega kinni katma . Ta kuulis vaid , kuidas lugematud hääled tema ümber sosistasid . " võta mind vastu ja saa minuga üheks ... vastu ... saa minuga üheks ... üheks ... võta mind ... üheks ... vastu ... võta mind ... võta mind...võta mind ... " Sosin kaugenes ja Beumler suutis jälle näha . Ta avastas , et on metallist laua külge kinni seotud , jalad ja käed laiali . Esialgu valdas teda paanika . Ta üritas ennast ahelatest vabastada , kuid tegi endale ainult haiget . Ta vaatas ringi ja märkas , et läbi nõrga udu võis eristada ruumi kontuure . Koht meenutas talle nii väga tema enda laborit . Metallist laud oli külm ja kõva ning mees tundis ennast ebamugavalt . Ta püüdis veel pead keerata , ent silmas siis Glorie't . Glorie keha piimjas-valge nahk valgustas mahedalt ümbrust ja tema smaragdrohelised silmad särasid õnnelikult . Naine kummardus mehe kohale ja hakkas tema keha oma siidjate sõrmede ja huultega hellitama . Beumlerit läbis värin ja ta tundis , kuidas laud ta all muutus soemaks ja pehmemaks . Naise huuled suudlesid mehe rinda ja see pani Beumleri südame kiiremini lööma . Allpool liigutas end miski . Naine libistas ennast mehe peale . Nende kehad sulasid kokku ja üsna pea liikus Glorie mehe otsas rütmiliselt , pikad valged juuksed õlgadel hüplemas . Algul liikus Glorie piinava aeglusega ja siis aina kiiremini ja kiiremini . Ruumis oli tunda magusat viiruki lõhna . Beumleri pea käis ringi . Tema jalad hakkasid surisema ja see surin ronis ikka rohkem ja rohkem ülespoole . Glorie ebamaine pale virvendas tema silme ees üles ja alla ning naljakas surin , mis algas jalgadest , jõudis lõpuks näpuotsteni ja voolas sealt edasi . Glorie hingas raskelt nagu kolmepealine lohe ja hakkas Beumleri otsas metsikult vingerdama . Mehe käed ja jalad olid täiesti surnud ning pöörane surin jõudis juba huulteni ja sealt edasi hammasteni , kus see pani terve peanaha õndsalt kihelema . Glorie karjatas pööraselt ja tema keha läbis maailmakõiksust raputav värin . Laud muutus Beumleri all tulikuumaks , nagu tahaks see ära sulada . Glorie langes mehe rinnale ja jäi sinna mõneks minutiks lebama . Nad hingasid koos ja nautisid kehasid läbivaid orgasmiimpulsse . Siis tõusis Glorie püsti ja tuli Beumleri pealt maha . Ta naeratas joobunult ja lasi käel üle mehe rinna libiseda . Kuid siis astus naisest välja teine Glorie , kes nägi välja täpselt samasugune — piimjalt helendav nahk , pikad õlgadeni ulatuvad juuksed ja rohekalt säravad silmad — ning hakkas meest huulte ja keelega hellitama . Esimene Glorie nõjatus vastu lauda ja vaatas seda kõike tähelepanelikult pealt . Glorie suudles igat sentimeetrit mehe kehal ja Beumler tundis uuesti tuttavaid värinaid oma jalgades . Naine libistas ennast jälle Beumleri peale ja hakkas sujuvalt õõtsuma nagu pehme laine vastu merekallast , kuid pea muutus rahulik õõtsumine tormiliseks hüppamiseks . Elektrivärin algas taas mehe varvastest ja tungis meeletu kiirusega üles . See oli palju võimsam kui eelmine ! Beumleri pea viskles vasakule ja paremale ning tema nägu moondus taevalikus kires kohutavaks grimassiks . Glorie tõi kuuldavale metsiku kriiske , mis pani terve ruumi vappuma . Beumler vaatas naise poole ja tema roosakalt õhetav nägu muutus hetkega lubivalgeks . Glorie suu oli pärani ja sealt väljus kõige kohutavam karje , mida ta eales kuulnud oli . Ent karje ei väljunud mitte ainult suust ! Naise silmalaugude asemel olid huuled ja nende taga valendasid heledad hambad — tema silmad tõid kuuldavale samasuguse kohutava karje ! Beumleri silmad ei petnud teda , Glorie'l ei olnud tõepoolest sel hetkel silmi . Nende asemel olid kaks suud , mis samuti kisendasid kõrvulukustavalt . Beumler vaatas naist õudusega ja mõtles , et äkki on tal allpool veel üks paar hambaid , mis peatselt plaksatusega kinni vajuvad . Maavärin lakkas ja Glorie vajus väsinult mehele otsa . Esimene Glorie , kes oli seda kõike kõrvalt jälginud , naeratas taas õrnalt ning tema kehast astus välja kolmas naine . Täpselt kahe eelmise koopia . Teine naine tõusis mehe pealt üles ja loovutas koha kolmandale . Teised kaks jäid pealt vaatama . Beumler tundis meeletut väsimust , nii et isegi mõte uuest naisest tekitas temas jälestust . Ta lootis ainult sellele , et ta füüsiline pool naisi alt veaks . Aga ei vedanud . Naine hakkas meest keelega hellitama ning Beumler tõdes pettunult , et ta lootused on luhtunud . Kõik kordus täpselt nii nagu kahel eelmisel korral . Kui kolmas naine lõpetas , väljus esimesest Glorie'st neljas koopia ning eelmine naine loovutas oma koha sellele . Kuuenda ja seitsmenda naise järel kaotas Beumler meelemärkuse . Aeg-ajalt , kui tema mõistus taas selgines , nägi ta kuidas tuba täitus üha uute ja uute Glorie'dega . Algul oli neid kaheksa ja siis , iga kord kui ta uuesti meelemärkusele tuli ja ringi vaatas , oli lisandunud vähemalt oma paarkümmend . Paarikümmnest sai paarsada — paarsada ühesugust smaragdroheliste silmadega heledalt kumavat naist ja publik aina kasvas . Ruum oli vahepeal suuremaks muutunud ja Beumler ei näinud muud , kui sadade naiste õnnelikult naeratavaid nägusid , kellest alati üks tema peal üles-alla hüpeldes tantsis ning lõpuks ka oma hirmuäratavatest silmadest kurdistava karje kuuldavale tõi . Värin raputas naist ja raske laud kõikus raevukalt koos põrandaga . Naised vahetasid kohti ja Beumleri mõistus mattus uuesti ebamäärasesse pimedusse . Beumler kuulis , et naised laulsid ta ümber Glorie-Glorie häälega , mis muutus kord meeste madalatämbriliseks üminaks ja siis taas naiste seitsmehäälseks hümniks . Mõne aja pärast hääled eemaldusid ning kõrvu kostus tasast lainete loksumist . * Beumler avas silmad . Ta istus tühjal rannal kuldkollasel liival ja tundis , kuidas soojad lained tema paljaid jalgu kastsid . Meri oli vaikne ja ilus . Vasakul ja paremal , nii kaugele kui silm ulatus , oli näha lõputut randa . Kogu silmapiiril ei olnud mitte ühtegi kivirahnu selle harmooniat häirimas . Ainult kollane liiv ja meri . Mere ja taeva piiril loojusid kaks punakat päikeseketast — üks ühele poole , teine teisele . Pastellsed loojanguvärvid valgusid kahelt poolt vette , muutes selle kirevaks värvipotiks . Tuul sasis mehe pruunides juustes ja tema alasti keha tõmbus kananahale . Õhk oli pisut jahe . Kusagilt kostis naeru . Beumler vaatas ringi , kuid ei näinud kedagi . " Oled see sina , Glorie ? " küsis ta vaikselt . Naer tuli lähemale ja lükkas tuulena juuksesalgu mehe silmadele . Õhk naeris ja meri ohkas . Kõik oli nii võrratult ilus ning Beumler mõtles , et sellises kohas võiks surra . " Glorie ? " sosistas mees vaikselt . " Jaa-aa ! " helises tuul vastu . " Kas sa nüüd oskad armastada ? " " Jah , nüüd oskan , " kostis mees . " Kas sa tunned ? " " Mida ? " " Armastust ! " " Jah , ma armastan sind , Glorie ! " hüüdis mees ja lükkas juuksekahlu näolt ära . Meri kohises ja suurem laine tegi mehe istumise märjemaks . Beumler tundis tõepoolest armastust . Seda oli igal pool . See väreles päikeses , klammerdas teda maa külge ja seda oli õhus . Armastus sasis tema juustes ja embas hellalt nagu lõunatuul . See ohkas kaeblikult meres ja põksus uinutavalt südames . Armastus hingas teda sisse ja siis uuesti välja — tungis kopsudesse ning taandus taas , et mitte lämmatada . Armastus oli kui piiramatu maailmaruum , mis iha ja igatsusena temas lakkamatult kibeles . " Glorie , sinu iha on see , mis meis ihaleb ! Me armastame lakkamatult ja südamepõhjast Armastust ! " hüüdis mees Glorie'le järele ja sulges siis silmad , et kuulda armastust . * Kui Beumler uuesti meelemärkusele tuli , oli enamus ta kehast muutunud tundetuks . Tuhandete Glorie'de rahulolevad näod ümbritsesid teda ja jälgisid , kuidas ei-tea-mitmes Glorie hirmuäratava karje kuuldavale tõi ja mehe otsa kokku varises . Kuskilt ilmus uus naine ja võttist mehe peal koha sisse . Beumlerile tundus , et tema keha on ta maha jätnud . Sama tuim , nagu oli mehe keha , oli ka tema mõistus . Mehe näoilmes polnud enam midagi inimlikku , ent ometi tajus ta kõike hämmastava selgusega , justkui seisaks ta laua kõrval ja hindaks olukorda kusagilt tundmatust dimensioonist . Sellelt positsioonilt paistis kõik oma talumatus alastuses kohutavalt mitmetahulisena . Glorie — hingestatud jumalanna , kellele reaalsus ei sea mingeid piiranguid — väljapulbitsev armastus ümbritses meest põletava atmosfäärina , mis leidis korduva astraalse kulminatsiooni igast valulikust orgasmikarjest , mida naise ebaisikulised varikujud kuuldavale tõid , ent selles armastuses pesitses varjul kõhedusttekitav ükskõiksus , mis vaatas talle tühjadest silmakoobastest vastu ja kõneles naiselikkuse pimedamast küljest . Glorie jõhkras tegutsemises oli midagi isikupäratut , mis muutus tema tuhandete võrdkujude peegelduses tardunud vägivallaks . Olid tema motiivid romantilised või püüdis ta näidata looduse tugevamat ürgjõudu , sellest ei saanud Beumler aru . Aga üks asi oli kindel : see monotoonne piinarikas rituaal pidi talle midagi õpetama . Beumler pingutas , et pisut mõelda . Viimati oli jutt armastusest , meenus talle . Jah , teda õpetatakse armastama , õigemini armastust vastu võtma , aga see pole enam armastus ! See on kõige äärmuslikum kannatus , mida võib üldse armastuse tähe all ette kujutada ! Beumler liigutas oma tinarasket pead . Glorie väänles ta kohal ja küünistas pöörases ekstaasis mehe rinnale pikad punased verevaod . Beumleril oli valus . Üle pika aja tundis ta taas , kuidas kurnatud keha tema selget vaimu kammitseb . Beumler liigutas kuivanud huuli , et midagi ütelda . Glorie tardus paigale ja jäi ainiti mehe suud vaatama . Üle huulte lipsas hääletu ja vaevaline äratundmine : " Armastus on kannatus ! " Hetkeks Beumlerile viirastus , et ta seisab ikka veel keset kabelit , ainult mustadesse kuubedesse varjuva rahvamassi asemel ümbritsevad teda rahulolevalt naeratavad Glorie'd . Üks neist seisis talle nii lähedal , et ta võis tunda naise sooja hingeõhku oma kaelal . Glorie vaatas mehele hoolitsevalt otsa ja küsis : " On sinuga kõik korras ? " " Uu-u ! On sinuga kõik korras ? " Naine oli kummardunud mehe kohale ja raputas teda kergelt . Beumler pilgutas raskeid silmalauge ja surus oma sõrmed läbi juhtmete meelekohtadele . Tema näos haigutas ebardlik tühimik . " Kuku , kullake ! Kuhu sa jäid ? Masin jäi juba ammu seisma ! " Beumler väristas õlgu ja liigutas oma hiiglasuurt valutavat pead . Ta tahtis midagi ütelda , kuid kurgus pitsitav klomp lasi läbi vaid hädise piuksatuse . Mehe silmad valgusid pisaraisse . " Sa nutad ? Kullakene ... " Glorie võttis Beumlerilt kübara peast ja tõmbas mehe märja näo hellalt vastu rinda . Kramplikud nuuksed panid Beumleri üle kere vappuma . Glorie silitas rahustavalt mehe pead ja sosistas " ei ole midagi , ei ole midagi , kõik saab korda ... " Ent iga järgneva sosina peale mehe nutupuhang valjenes . Kui ta lõpuks rahunes ja pead tõstis , oli tema nägu täiesti muutunud . See oli nüüd kahvatu ja silmade all ilutsesid punakad lohud . Ta pilk oli umbusklik nagu näeks ta enda ees viirastust . Labor tundus ebatavaliselt ähmane ja Glorie kohalolek kinnitas , et äsjasest unenäost oli saanud füüsiline mälestus . Beumler ei suutnud oma hüppelisele mõttetegevusele kindlat suunda anda . Ta lihtsalt vaatas Glorie'le heldinult otsa , andmata endale aru , kas naine on ikka päris või mitte . " Ma armastan sind ! " pudenes ta südame pealt siiras ülestunnistus . " Oi kui tore , " hüüatas Glorie ja sättis ennast mehe sülle istuma . " Kas sa seda tahtsidki mulle enne ütelda ? Enne kui nutma hakkasid . " Beumler noogutas vaevumärgatavalt . " Ma armastan sind ka , " kostis naine . " Tule , lähme parem üles ja joome kohvi ! " Nad tõusid ja komberdasid teineteise ümbert kinni hoides trepist üles . *** Järgmised paar päeva möödusid suhteliselt rahulikult . Beumler hoidis pelglikult laborist eemale ning üritas vahejuhtumi peale mitte mõelda . Sealt alates oli elu justkui õigesse rööpasse läinud , seega ei vaevunud ta heade asjade tagamaades surkima . Dornan käis ilusti lasteaias ja oli märgatavalt rõõmsameelsem . Kodus lobises ta rohkem kui kunagi varem , et mida tegi kasvataja mustlasest poisiga , kui too patsidega tüdruku rohelise kammi puruks tegi ja mida arvasid tüdrukud , kui tema õues poistega vastikut mustlast käbidega pilduma hakkasid . Glorie käis aga tähtsa näoga ringi , nagu oleks just tänu temale väikekodanlik idüll uksest sisse marssinud . Seejuures käitus ta ääretult emalikult . Korjas mehe ja lapse järelt riideid , tegi süüa , pesi pesu ja oli veel tuhandel muul moel veetlevalt tähelepanelik ja hoolitsev . Aga see kõik ei saanud niimoodi igavesti jätkuda , selles oli Beumler rohkem kui veendunud . Kõik tundus liiga ilus , et olla tõsi ! Elu tõde on , et igale tõusule järgneb mõõn . Ja mõõn ei lasknud ennast kaua oodata ... Perekondlik harmoonia lagunes pühapäeval . Kes teab , võibolla ei olnudki üldse mingit harmooniat , kuid Beumleri jaoks lagunes see just pühapäeval . Siiani oli ta püüdnud kõike häirivat ja ebatavalist enda teadvusest eemale tõrjuda , ent pühapäev elustas uuesti kõikvõimalikud kahtlused , mis puudutasid Glorie ebatavalist isikut . See juhtus õhtupoolikul . Beumler ja Glorie istusid kahekesi elutoas ja vaatasid telekat . Dornan mängis rahulikult köögis ja ilmus aeg ajalt elutoa uksele vaatama , kas oodatud lastesaade on juba alanud . " Sa oled viimasel ajal kuidagi vaikne , " üritas Glorie mehega juttu alustada . " Igaühel omad mõtted , " vastas Beumler . " Ära räägi nii . " Glorie pani põse vastu mehe õlga ning lõi nurru . Ta avas Beumleri särginööbi ja libistas oma sooja käe sealt sisse . " Sa oled nii kummaline , " sõnas mees . " Jah ? Miks siis ? " Naise käsi liikus edasi . Beumler ei suutnud enam telekale keskenduda . Kuigi ta punnis vastu ega lasknud Glorie trikkidel enda üle võimust saada , ei olnud see sugugi lihtne . Eriti siis , kui tema vastu liibus ilus ja hulluksajav olend , kes üritas iga hinna eest ta mõtteid ühele konkreetsele rajale suunata . " Mida sa nüüd õige üritad ? " Beumler jäi naisele otsa vaatama . Glorie põrnitses vastu ja tõmbas nipsakalt käe särgi alt ära . Just sel momendil kostis köögist vali kolin , tuhm mürtsatus ja Dornani nutt . Enne kui Beumler veel taibatagi jõudis , et nähtavasti poiss kukkus ja tõmbas endale midagi kaela , oli Glorie tema kõrvalt kadunud . Viuh ja läinud , otse tema silme alt ! Beumler pilgutas hämmeldunult silmi , kuulates kuidas Glorie köögis juba poissi lohutas . " Oh sa mu tibukene ! Mis sa sealt kapi otsast otsisid ? Kas said väga haiget ? Tule ma puhun peale ... pole midagi , kohe läheb üle . Oota nüüd , ole paigal , emme vaatab , kas pea jäi terveks ... Väike muhk tuleb , muud midagi . Paneme jääd peale ... " Beumler oli äsja nähtust nii jahmatunud , et taipas alles siis kööki vaatama minna , kui külmkapi uks mürtsuga kinni lükati . Glorie istus põrandal ja hoidis jääkotti poisi kuklal . Dornan ei nutnudki enam . " Kuidas sa seda tegid ? " Beumleri hääl värises pisut . Nähtu tõi talle meelde Glorie tulekuga kaasnenud salapärase pinge . " Mida ma tegin ? " pööritas naine imestunult silmi . Dornan kobas käega kukalt , kuid sõrmede alla jäid ainult jääkuubikud . " Sa tead küll ! " " Ei tea ! Mida siis ? " " Kuidas sa nii kiiresti kööki jõudsid ? " " Aaa ... emainstinkt vist . Kas sa ei ole kuulnud sellest ? " " Ei , see oli midagi muud , " jäi mees endale kindlaks . Glorie ei teinud mehe tähelepanekust väljagi , hakkas hoopis poisiga tegelema . " Kas enam ei ole valus ? " " On küll valus , " protesteeris poiss . " Las ma vaatan ... Ei , muhk väidab , et enam väga valus ei ole . Ma teen musi peale ja lähebki üle . " " Läkski üle , " naeris poiss õnnelikult ja ajas ennast püsti . Beumleri näos liikusid ikka veel tumedad pilved , justkui toimuks tema silme all midagi loomuvastast . Ta pigistas hambad tugevasti kokku , nii et suunurgad vajusid inetult alla . Dornan jooksis temast mööda elutuppa ja pani televiisori valjemaks . Lastesaate tunnusmuusika helid vallutasid terve elamise . " Kuidas sa seda tegid ? " jätkas Beumler pooleli jäänud teemat . " Mida , jumal küll ? Mida ma tegin ? " Glorie toon oli pahur . " Kurat võtaks , poiss kukkus ja ma tormasin kööki . Mida ma siis sinu arust tegin ? " " Ära üldse hakka mulle ajama ... Ma ju nägin ! Sa mitte ei tormanud , vaid haihtusid kööki ! " " See on juba sinu probleem , kui sulle meeldib selliseid sõnu kasutada . Kas ma oleks pidanud siia roomama nagu tigu või ? Mida sa nüüd õigupoolest tahad ? " " Tahan teada , kuidas sa seda tegid ? Sa eirasid tervet rida füüsikaseadusi . Mis moodi ? " " Palun lõpeta ära ! Sa ajad mind naerma ... " Glorie avas külmiku ja viskas jääkoti sinna tagasi . " Nii kergelt sa ei pääse ! Claudel oli seda ka varem märganud , siiani ma lihtsalt ei uskunud ta juttu . " " Mida sa nüüd tahad ? " kordas Glorie uuesti ärritunult ja vehkis kätega nagu tuuleveski . " Rikkusin füüsikaseadusi ! Mis ma nüüd siis ütlema pean ? Palun vabandust , enam ei tee ! Või tahad , et ma tunnistaksin , et minu kohta need seadused ei kehti ? " Beumler oli jõudnud ennast vahepeal koguda ja kergitas nüüd küsivalt kulme . Glorie pildus jälle tabamatuid sädemeid ja see meeldis Beumlerile . Näis , et mees lausa nautis antud vaatemängu . " No ma tunnistan siis : Minu kohta füüsika seadused ei kehti . Kas said targemaks ja oled nüüd rahul ? " Beumler oli rabatud ja ei osanud enam midagi kosta . Glorie ootamatu rünnak vaakus taas kusagil tõe ja pilke piirimail ning see muutis mehe relvituks . Edasine jutuajamine oleks olnud mõttetu . Ja asi jäigi selleks korraks sinnapaika . Ometi vindus see paranoiana Beumleri mõtteis igal sammul . Edaspidi jälgis ta Glorie't silmanurgast , et tähele panna igat ebaharilikku pisiasja , ent neid ei olnud . Tundus , nagu oleks Glorie aimanud ja oli nüüd ettevaatlikum . Ent juhuse tahtel leidis ta ühel päeval tee Glorie'ni . Võibolla ei olnudki see juhus . *** " Claudel , sina või ? " " Mina jah . " " Kas Glorie on praegu seal ? " " Ei . Ta on õues ... kuskil . Ma ei kuule sind hästi , telefon ragiseb . Räägi kõvemini ! " " Ei saa , ta on vannis ja võib kuulda . " Beumler ohkas . Korraga ta taipas , kui tobe see kõik on . " Kuidas sul läheb ? " kostis teiseltpoolt läbi ebaühtlaste prõksude . " Sa ei kujuta ette , mida ma läbi elanud olen . See muundur ... Kuule tead , sul oli õigus ! Ma nägin oma silmaga , kuidas ta kööki kadus — sajandiksekundi jooksul ! " " Ah-soo . " Claudel'i hääl tuli nagu maa alt . " Noh , minu juures ta enam seda ei varja . See on talle nagu mäng ja ma olen sellega juba harjunud . Aga palju rohkem huvitab mind see , et mis moodi ta ikkagi sinu juures on , kui ta tegelikult siin elab ! Oled sa kindel , et ta ei kuule meid praegu ? " " Ei kuule , ära muretse . Vannitoas vesi soliseb . " " Ja siis veel see kuradima vanamees ! Ta kohtub temaga vähemalt iga kahe päeva tagant ! " " Mis vanamees ? " " On üks halli kaabuga kõbi . Kui Glorie poes käib , siis ... ( telefon ragises raevukalt ) ... aknast näen , et alati lobiseb ta ühe ja sama vanamehega , enne kui tuppa tuleb . Nad ei käi koos , aga nende teed alati ristuvad siin samas akna all . Kuuled sa ikka mind ? " " Ja-jaa , ma lihtsalt mõtlesin , et ma olen vist ka seda vanameest korra näinud . Siin samas . Akna all . Halli kaabuga ütlesid ? " Beumler vaatas aknast välja , justkui oodates , et nüüd näeb teda sama koha peal uuesti . Väljas jalutas ainult üks noor paarike , laps käevangus . " Halli kaabuga jah ja siis oli tal veel see hõbedase munaga jalutuskepp , mis selle kuramuse vanamehega üldse kokku ei sobi . " Paarike jõudis just siis aknaga kohakuti . Naine keeras pead , märkas Beumlerit ja naeratas . Beumler kahvatus . Ta oleks võinud vanduda , et see oli Glorie ! Vahemaa tänavani oli küll pikk , aga need valged juuksed ja see naeratus ... " Oled sa ikka veel seal ? Halloo ? " " Olen , olen . Ma lihtsalt ... " Paarike kadus vaateväljast ja Beumler tundis , et tema peopesad olid higiseks tõmbunud . " Ma lihtsalt nägin ... viirastust . Kuule , kas sa saad kindlaks teha , kes see vanamees on ? Kõnni talle järele või ... ma ei tea . Glorie käest ei maksa igatahes küsida , siis hakkab jälle see loll peitusemäng pihta . " " See ei ole just lihtne , sest ... ( telefon ragises veel hullemini ) ... näen , on nad koos . Aga ma vaatan . Kuidas sul selle muunduriga edeneb ? " " Kuule , vesi keerati kinni ! Glorie tuleb vist vannist välja ! Peame lõpetama . " " Olgu siis . " Nad panid torud hargile . " Kuidas sul selle muunduriga edeneb ? " tänitas Beumler mõttes . " Tõbras selline , pasundasid Glorie'le kõik välja ja nüüd küsid , kuidas sul selle muunduriga ... " Glorie ilmus elutuppa , käterätik ümber . Teise rätikuga kuivatas ta juukseid . Ta kõndis õõtsuva kõnnakuga üle põranda , jättes märjad jäljed parketile . Meheni jõudes , põimis käed tolle kaela ümber ja andis põsele musi . Mõlemad rätikud kukkusid põrandale ning tema alasti keha oli nüüd aknast kõigile möödakäijatele näha . Beumler tahtis selle kohta midagi ütelda , kuid tal vajutati suu pealetükkiva suudlusega kinni . Natukese aja pärast väänlesid nende mõlema paljad kehad juba põrandal ... * " Lähme laborisse ! Mulle meeldis see seanss . " Glorie istus diivanil , kõigutas jalga ja vaatas , kuidas mees vaikselt laialipillutud riideid kokku korjas . " Sa just praegu said oma seansi ! " " Seal oli teistmoodi . Lähme ! " " Ei , " vastas Beumler ning avastas , et ta kardab . Mitte ainult seanssi , vaid üldse — kardab Glorie't . Usaldamatus oli tekitanud temas irreaalse õuduse ja taolist ebamugavust ei saanud ta kuidagi meeldivaks muuta . Timor Dei initium sapientiae *<arv>* , käis tema peast läbi . Talle meenusid orgasmist karjuvad silmad ning ta võdistas õlgu . " Miks , kas sulle ei meeldinud ? " Küsimus oli süütu , kuid natuke pilkav . " Ei meeldinud jah , " tunnistas Beumler ja kobas pluusitaskust muljuda saanud sigaretipaki järele . " Aga see teraapia mõjus ju . Pärast ütlesid , et armastad mind ja seejärel saime mõnda aega päris hästi läbi . " Glorie'l oli paganama õigus , avastas Beumler . Ta oli seda omal nahal kogenud ! Ja mingil kummalisel kombel ta isegi igatses selle esmase tunde järele , mille mõju hakkas millegipärast ära kaduma . Ometi oli elamus olnud liialt ränk . Nii ei tekkinud tal mingit soovi seda Glorie'ga uuesti läbi elada . " Ei , ja jutul lõpp , " ütles mees järsult . " Mängi üksi selle riistaga , kui tahad ! " " Ise tead , " nähvas Glorie ja hakkaski keldri poole liikuma . " Kuhu sa lähed nüüd ? " " Laborisse . Nagu sa ütlesid , mängin üksi ! " " Sa ei oska ju . " " Oskan küll ! Ma ju nägin , kuidas sa seda tegid ! " Beumler lõi käega . Las siis läheb , kui olin juba lubanud . Mulle see ikka mingit kahju teha ei saa . Ta pani ennast riidesse ja süütas sigareti . Tõmbas paar rahustavat mahvi ja vaatas , kuidas kollaste kiivritega jalgratturid akna alt läbi vuhasid . Ent siis märkas ta vanameest ! Täpselt see sama — hall kaabu ja hõbedase otsaga jalutuskepp . Käe otsas kõlkus tal valge vanaldase väljanägemisega kott . Arvatavasti tuli poest ja kohtus äsja Glorie'ga — Claudel'i eksemplariga , pakkus Beumler . Ta viskas poolelijäänud suitsu hooletult tuhatoosi ja tormas välja . " Vabandust ! Ma tahaksin teiega rääkida ! " Beumler hingeldas kergelt , kui ta vanameheni jõudis . Mees keeras ennast ringi ja silmitses Beumlerit , kes üritas oma hingamist rütmi saada . Vanamehe pilgus oli iseäralik mõjujõud ning Beumlerile tundus , nagu suudaksid need pisikesed ja ilmekad silmad tema hinge tungida ja seal inventuuri teha . " Ma tean , te tulite Glorie pärast , " sõnas vanamees . " Kust te ... " Jahmatus kustus poolel teel , enne kui see välja jõudis . " Kui keegi mulle niiviisi järele jookseb , tuleb ta alati Glorie pärast . " " Kuidas ... " Vanamees ei lasknud Beumleril ikka veel midagi ütelda . " Minu nimi on Cooper Field , " ütles ta kuivalt ja sirutas kondise käe välja , " aga teie võite mind lihtsalt Cooper'iks kutsuda . " " Mina olen ... " " Ma tean väga hästi , kes sa oled , " lõikas Cooper vahele . " Ma tean igat inimest siin neetud linnas . Lähme edasi , tänav ei ole õige koht rääkimiseks . " Beumleri otsaesine tõmbus arusaamatusest kipra . Ta avas suu , et kas või ühte küsimustki lõpuni esitada , kuid vanamees viipas katkestavalt käega ja juhtis ta tähelepanu teisel pool tänavat kõndivale paarikesele . " Vaata tähelepanelikult . Kas näed ? " Teisel pool sõiduteed jalutasid tavalised inimesed . Mitte-midagi-ütleva väljanägemisega tumedapäine kogukas mees ja tema kõrval tippis punakate juustega lühem naisterahvas . Naine üritas mehele ägedalt midagi selgitada , kuid too raputas järjekindlalt pead . " Vaata naist , " täiendas Cooper . Beumler vaatas uuesti . Nõks enne , kui tema pilk naiseni jõudis , tundus nagu kõnniks seal Glorie , aga siis nägemus hajus ning vaateväljas oli kõige tavalisem punapea . Beumler vaatas veel kord . Glorie naeratav nägu vilksatas ainult hetkeks , justkui õnnestuks tal mehe pilgu eest põgeneda . " Nägid ? " Beumler noogutas . Nad kõndisid vaikides edasi ja keerasid tänava lõpust alla väikesele teerajale , mis viis linnast välja . Elumajad lõppesid ja algava metsaga ühel joonel kõrgus massiivne , tondilossi väljanägemisega , kirik . Beumleril hakkas kõhus keerama . " Miks me siia tulime ? " " Ma elan siin , " vastas Cooper . " Ma olen ju preester ! Vähemasti olin ... enne , kui kroanism veel nii populaarne ei olnud . Mis siin imelikku on ? Kapten läheb ka alati koos laevaga põhja ! Nii minagi . " Nad jalutasid läbi rohtukasvanud aia käärkambri ukseni . Vanamees sobras püksitaskus ja välja ilmus ahjuroopi meenutav võtmekolakas . Ta surkis sellega mõnda aega lukuaugus ja uks klõpsatas lahti . " Nüüd panen ma alati hoolsalt kõik uksed lukku , " seletas ta Beumlerit sisse juhatades . " Tänapäeval ei tea kunagi , kes siia kolama satub . Mõned aastad tagasi , kui ma tuberkuloosi jäin ja mind mitmeks nädalaks haiglasse pandi , leidsin tagasi tulles , et mingisugune astraal-tsivilisatsioon oli oma jälkide rituaalidega minu laeva kolinud . Võttis paar nädalat , enne kui õnnestus nad siit välja kihutada . Kohutav bürokraatia ! Keegi ei mäletanud enam , et see on minu kirik . Kuid paberid olid siin , selle sekti valve all . " " Astraal-tsivilisatsioon ? " maigutas Beumler hämmeldunult . " Ah see on üks kroanismi põrandaalune religioon , " ühmas ta hooletult . " Parem on , kui sa neist midagi ei tea . " Cooper raputas vaikselt pead , nagu suudaks see naljakas liigutus halba mälestust eemale peletada . Käärkamber oli pisike , aga mugav . Vanamees oli tassinud siia kõik eluks vajaliku . Ühes nurgas konutas väike roostekarva gaasipliit koos muu pudi-padiga ja teises nurgas vedeles üks õnnetu väljanägemisega päevinäinud tugitool . Lahmakas kirjutuslaud laiutas keset kambrit ja see oli täis pesemata nõusid ja pakse raamatuid . Ainult laua keskele oli jäetud natuke ruumi paberite ja pliiatsite jaoks . Voodit ei olnud aga kusagil näha . " Ära arva , et ma päris nii askeetlikult siin elan , " kostis preester , märgates külalise hämmeldust . Muiates avas ta pisikese , kambriseinast väljaulatuva ukse , pani tuled põlema ja juhatas Beumleri kitsasse käiku . Nad laskusid mööda ebamugavat keerdtreppi allapoole . Kui nad trepikäigust välja jõudsid , avastas Beumler , et nad viibivad suures maa-aluses kabelis . Kahel pool toetusid massiivsetele sammastele võlvkaared ja nende taha joonistas kroonlühtrite tuhm valgus musti varje . Krüpti teist otsa , seal kus oleks pidanud olema altar , varjasid paksud punakad kardinad . Põrandaplaatidest oli laotud suur ja keeruline ornament , mida esimese pilguga ei olnudki võimalik tervenisti haarata . Nähtu tekitas Beumleris tõelise déja-vu . Polnud mingit kahtlust , just siin oli ta viibinud tehisunenäo ajal. Nad kõndisid üle saali . Kabel muutis nende sammud süngeks kõminaks . Cooper lükkas kardinad kõrvale ja selle tagant paljastus uhke altar . Altar oli kaetud valge linaga , mis nägi välja nagu uus . Igal pool oli rohkelt küünlaid ja kuldselt helkivaid küünlajalgu . Altarimaalil oli kujutatud avatud kätega Kristust , teemal " tulge minu juurde kõik ... " Maali kohal jooksis laia kaarega tekst : Jumal on Armastus . Cooper naeratas süüdlaslikult . Beumler ei saanud selle tähendusest kohe aru ja vaatas vanale küsivalt otsa . Preester nõksatas peaga uuesti altari suunas . Siis Beumler märkas , et Jeesust oli kujutatud naisena . Tal olid küll veidi mehelikud näojooned , kuid tähelepanelikul vaatlemisel ilmnes , et pikkade valgete juuste varjust põrnitsesid neid kaks smaragdrohelist silma ning riiete all punnitasid pisikesed rinnad . " Glorie ? " sosistas Beumler , olles unustanud ennast ainiti maali vaatama . " Oot , oot , oot , " kopsis vanamees kepiga vastu põrandaplaate . " Nii lihtne see nüüd ka ei ole . Kõigepealt on pildil kujutatud ikkagi Jeesust , kuigi Glorie on ta muidugi ka . " " Jeesus oli ju mees ! " protesteeris Beumler vastu . " Nojah , arvamusi on mitmeid . Tegelikult oli ta ikkagi naine . Juutluses ei olnud aga naiseks olemine just kõige eelistatum positsioon , nii et Jeesus oli sunnitud seda varjama . " " Kust te seda võtate ? " " Kus sa elanud oled ? Nojah , kirik ei taha neist avastustest eriti rääkida , " vangutas Cooper pead . " Alustame algusest : Jeesus sündis neitsist . Neitsist saab aga sündida üksnes naine , kuna naine kannab endas ainult x-kromosoome . Mees kannab mõlemaid . Xy on mehe kombinatsioon ja xx on naise oma . Kust kohast see Maarja selle y-kromosoomi siis sai , et poega sünnitada , kui ta oli neitsi ? Järelikult Maarja pidi saama tütre ja Jeesus oli tegelikult naine . Muuseas , see altarimaal ei ole mingi modernne soperdis , vaid üks vanimaid . " " See on tobe ... " pomises Beumler pettunult . Ta pilk peatus kabeli lael , kuhu oli maalitud tähistaeva mudel . " Miks tobe ? Need on faktid ! Kui sa tahad , et Jeesus ilmtingimata mees oleks , peaksid uskuma , et ka Maarja oli tegelikult mees . Mehed aga teatavasti ei sünnita ! Kumb kompromiss siin siis arukam on ? " küsis ta naerdes . Vanamehele paistis see jutuajamine rohkem kui naljakas . Ent Beumleri naljasoon oli viimaste päevade jooksul tublisti kannatada saanud ja seepärast ei suutnud ta taluda Cooperi irvitavat lõusta ja keeras talle selja . " Aga tead , miks inglid laulsid sel ööl Glorie-Glorie ? " jätkas preester , " Sellepärast , et selline oli meie nais-jeesuse nimi tegelikult . Joosep pani tütrele nimeks Jeesus ainult seepärast , et unenäos ilmunud ingel seda nõudis . " " Evangeelium nii ei kirjuta ! " täheldas Beumler vastumeelselt . " Evangeelium mitte , aga sellest kirjutab üks gnostiline apokrüüf , mille leidsime koos selle altarimaaliga siitsamast kabelist . Tekstist ilmneb , et siin krüptis tegutses veel <arv>. sajandil üks salajane sekt , mis pidas Jumala poega naiseks . Müsteerium oli segunenud küll Mithra *<arv>* ja Gaia *<arv>* kultusega , kuid eelkõige oli tegemist gnostilis-kristliku liikumisega . Ega me väga palju veel ei tea , sest selle sissepääsu avastasime alles käärkambri renoveerimise käigus . " Preester nihkus Beumlerile lähemale ja asetas oma käe usalduslikult tema randmele . " See on kõigest ajalugu , " kinnitas ta rahustavalt ning juhatas mehe edasi altari taha . Altaritagune nägi välja nagu pisike armupesa . Otse altarimaali taga oli uhke voodi , mille päitses , keermetega raudvõre otsas , seisid pooleldi ärapõlenud küünlajupid . Põrandale ja seintele olid laotatud kirevad vaibad . Beumler vaatas seda kõike , ega osanud midagi mõistliku öelda . Tema mõtted olid juba ammu teistele radadele uitama läinud , nii et uhke voodi nägemine ei tekitanud temas erilist üllatust . Kuskil pidi ka preester magama ! Cooper võttis kaabu peast , viskas selle voodile ja lülitas põrandal vedeleva soojapuhuri sisse . Preester elas tõepoolest kabelis ! Beumler vaatas seda kõike pealt ja püüdis meenutada , miks ta üldse siia oli tulnud . Ta kogus end , tõmbas sügavalt hinge ja küsis : " Mis moodi mu naine selle kõigega seotud on ? " Cooper istus voodiservale ja silus käega oma kiilast pealage . " Glorie tuli umbes aasta tagasi minu juurde pihile , " alustas preester . " Ma ei mäletagi , millal on keegi niimoodi pihile tulnud . Ühesõnaga , ühel päeval koputas ta mu käärkambri uksele ja ütles , et tuli pihtima ... " " Ütles , et tuli pihtima ? " hüüatas Beumler jahmunult vahele ja vaatas Cooperile nagu poolearulisele otsa . Cooper naeratas malbelt . " Loomulikult ei saa ma sulle rääkida , mida ta pihtis , aga ma võin rääkida , mis edasi sai — pärast neid pihilkäike . Alguses tuli ta siia pihtima , kuid pärast seda ajasime niisama juttu . Ta oli huvitatud kõigest : usust , kirikust ja paljust muust ja nii ma näitasin talle kogu elamist — selle ajaloolisest aspektist muidugi . Ühtlasi tõin ta ka siia , seda altarit vaatama . Glorie märkas hoobilt pildi sarnasust endaga ja valas mind küsimusterahega üle . Ta tahtis absoluutselt kõike teada ja oli nii huvitatud , et ma rääkisingi talle kõigest ... " Cooper mudis soonilise käega jalutuskepi hõbenuppu ja märkis süüdlaslikult : " Minu viga , ma poleks pidanud teda siia tooma . " " Ühel pool oli pildi ja nime sarnasus ning teisel pool Glorie pihisaladus , mis sarnanes terve neetud looga , " jätkas preester . " Ja sellest päevast peale hakkas ta kujutlema , et tema ongi Glorie — tähendab Jeesus . " " Mis see pihisaladus siis oli ? " Beumler oli selgelt ärritunud , et mingisuguse institutsiooni reeglistik ei luba tal enda naise kohta kõike teada saada . " Ütlme nii , et Glorie'l olid väga kummalised fantaasiad . Ja sellest päevast alates , kui ta tunnistas , et suudab mingil üleloomulikul moel neid fantaasiaid ka teostada , läks asi ülekäte . Edaspidi hakkas ta iga päev mu juures käima . Algul ta pihtis , nagu ikka pihitakse , pärast ajasime lihtsalt juttu . Aga kui tema ülestunnistused hakkasid üha veidramaks muutuma , siis lõpuks ei uskunud ma enam sõnagi neist tobedatest juhtumitest ja soovitasin talle ühte oma tuttavat psühhiaatrit . Glorie sai selle peale kohutavalt vihaseks . Ta üritas mind kõigest hingest veenda , et just teda on pildil kujutatud ja et tema ongi tagasitulnud Jeesus ... nais-jeesus ... tähendab Glorie . " Õigete sõnade otsimine ajas preestri segadusse . " See oli nii jabur , " jätkas Cooper , " et ma tembeldasin ta hulluks ja palusin , et ta rohkem siia ei tuleks . Ja siis see juhtus ! Minu silme all jagunes Glorie mitmeks-mitmeks tükiks ... kuidas ma seletangi ... Glorie'sid tekkis siia mitusada , nii et terve kabel oli neid täis ja nad kukkusid mind sõimama nagu ühest suust uskmatuks Toomaks ja ei tea veel kelleks . Pidin kätega oma kõrvad katma , et mu kõrvatrummid nii tugevatele detsibillidele vastu peaksid . Aga see veenis mind täiesti ! Rohkem ei julgenud ma tema jumalikus päritolus kahelda . " Beumler noogutas mõistvalt . Ent mõistmisest oli asi kaugel . Pigem ajas kuuldu külmajudinad kraevahele , mitte ei aidanud olukorda mõista . Talle meenus taas painajalik elamus tehisunenäo ajal ja nähes vaimusilmes preestrit maailma romantilisemas voodis lesimas , tõmbus ta süda valust kokku . " Kas te Glorie'ga ... noh , tead küll ! " " Kas ma magasin temaga ? " küsis preester üle . " Just . Kas magasid ? " " Kuidas ma sulle ütlengi ... Sinu Glorie'ga ei ole ma maganud . Aga kõigi teistega , kes su naisest välja astusid , nendega jah . Jah , siinsamas , " täiendas Cooper , märgates , kuidas Beumleri silmad hullunult voodit õgima hakkasid . " Jumal küll ... " niutsatas ta õnnetult . " Sinu naisele meeldis rohkem pealt vaadata . Aga võibolla pidas ta teievahelist suhet pühaks ... Nii et sinu Glorie'ga ei ole ma kordagi ... " " Kurat võtaks ! Mida sa toonitad , et sinu Glorie'ga ja sinu Glorie'ga ! " kukkus Beumler vihaselt karjuma , " Nad on üks ja see sama Glorie ! Loomulikult keppisid sa minu naisega , idioot selline ! Ise tahad veel preester olla ... " Tühi kabel kõmises õõnsalt . Beumler värises üle kere ja raev pani soontes vere kiiremini voolama . Cooperile kallale tormamine oleks olnud totter . Vaevalt nüüd preester selles süüdi oli , kui Glorie oli teda enda mängukannina kasutanud . " Rahune maha või ma ei räägi sulle rohkem midagi , " sõnas preester napilt . Beumler hingas sügavalt sisse ja rahunes . Nad vaatasid mõnda aega üksteisele sõnatult otsa . Lõpuks palus Beumler , et preester edasi räägiks . " Sellest päevast alates ta mulle enam ei pihtinud . Tundus , nagu oleksin ma preestriseisvuse kaotanud . Me saime küll kokku , aga mitte pihtimise raames . Vahetevahel uurisin , et mida me nüüd õigupoolest teeme , aga tema ei saanud taolisest küsimusest aru . Ütlesin , et see ei ole õige ja me peaksime taolise suhte katkestama , kuid Glorie väärtushinnangud asetsesid kusagi teiselpool head ja kurja . Ta ei leidnud selles midagi väära — ta lihtsalt teostas kõiki oma fantaasiaid . Ja siis ühel päeval ütlesin , et nüüd on lõpp . Tehku seda kõike kellegi teisega ... " " Sa lihtsalt katkestasid kogu suhte ? " ei suutnud Beumler uskuda . Talle tundus see nii võimatu . " Jah . Lihtsalt niimoodi ! Ainult , et selle tulemusel ei ole siin linnas enam ainsatki naist , kes ei oleks mingil määral Glorie . Ta on nagu katk ! Ta on kõigis neis ! " " Mismoodi kõigis ? " " Kuna ma keeldusin tema fantaasiates osalemast , siis otsustas ta teha seda omal viisil . Ta kogub informatsiooni , mida ta nimetab kogemuseks ja see kõik voolab su naise teadvusse . Kõik selle linna naised on nagu pisikesed rakud Glorie ajus — midagi kollektiivse teadvuse sarnast — nad on Glorie silmad , kõrvad või lihtsalt tööriistad . Kas sa mõistad , su naisel on linna peal terve haarem ! Jumal üksi teab , millisena ta oma Jeesuse rolli ette kujutab ! " " Aga kuidas ta seda teeb ? " küsis Beumler hämmeldunult . " Kust mina tean , " pahvatas Cooper . " Kui Glorie seda ise teaks , küllap räägiks mullegi . Tal on vaja kellegi ees eputada ! Küsi ta käest , võibolla ta räägib ! " Beumler vangutas kurvalt peanuppu . Siiani ei olnud nad omavahel kordagi mõistlikku juttu suutnud ajada . " Aga ta teeb seda hämmastava kergusega ! " hüüatas preester . " Öeldakse , et kõik sõltub inimesest endast ja tema hoiakutest . Noh , võibolla oskab Glorie enda aju produktiivsemalt kasutada kui teised . Sina oled ju meil teadlane ! Seleta siis , miks inimesed kasutavad vaid väga tühist osa oma ajust ! Mõtle , kui see täisvõimsusega töötaks , siis ... ah , ma ei tea . " Cooper lõi käega , nagu ei oleks tal spekuleerimiseks tuju . " Tead , " sõnas Beumler veidral toonil , " minu leiutis — Teise Teadvuse muundur — see on täpselt see sama , millest sa räägid ! Glorie justkui elaks juba selles dimensioonis , kus ainukeseks reegliks on fantaasia piir ... " " Ükski leiutis ei teki niisama ! " hüüatas Cooper vahele . " Aeg peab olema selleks küps ! Ma arvan , et ka sinu leiutise puhul on Glorie käsi mängus — ta lasi sul selle leiutada ! Kunagi ta vihjas millelegi säärasele . Kas sulle ei tundu ? " Beumler ei vastanud . Ta sai väga hästi aru , kui õigus võib preestril olla . Glorie tuli tagasi just siis , kui tema oma leiutisega valmis sai . Mängis niikaua kometit , kuni sai proovida . Beumler ei suutnud aga taibata , milleks oli Glorie'l vaja muundurit proovida , kui ta suutis seda kõike juba ilma leiutisetagi . " Aga mis siis , kui ta ongi tegelikult Jeesus ? " kahvatus Beumler . " Jah , mis siis küll oleks ? " kostis saalist Glorie pilkav küsimus . Mõlemad võpatasid naise ootamatu ilmumise peale . Beumler keeras ennast ringi . Glorie seisis saalis , ornamendi keskel ja kepsutas seal ringi . Tal oli seljas valge , pooleldi läbipaistev õhuke kleit , mis liibus ümber sihvaka talje ja ulatus kandadeni . " Mis s a siin teed ? " Beumler jõllitas totralt naist , justkui nõuaks see tuttav , sabas jõlkuv kummitus midagi enamat , kui lihtsalt jätkuvat imestushüüet . " Sedasama tahaksin sinu käest küsida ! " Glorie katkestas tantsimise ja astus kingi klõpsides üle saali meeste juurde . Nõrk parfüümiaroom möödus Beumlerist ja jäi kahe mehe vahele seisma . " Tere Copperfield ! Pole ammu näinud ! " " Tervelt tund aega tagasi ... " " Mis siis küll oleks ? Vasta siis mu mehe küsimusele ! " " Millisele ? " ei taibanud preester kohe . " Mis ... siis ... oleks , ... kui ... ma ... tegelikult ... olengi ... — Glorie ? " Naine rõhutas igat sõna erilise armsusega , justkui oleks tegemist maru toreda sõnademänguga . See ongi mäng , mõtles Beumler , ja Glorie on selle neetud mängu juht . " Siis on kristlusest siiani väga valesti aru saadud ! Kuigi öeldakse , et Jumala teed on äraarvamatud , siis see oleks juba liig . Sa ei ole — Glorie ! " Beumler märkas preestri hääles kurba meeleheidet . Ta kössitas seal voodiservas nagu pisike kutsikas , keda perenaine teatraalselt noomib , kui pahateod üle pea kasvavad . Beumler mõtles , et nende kahe vahel sai voodis ainult sado-masohhistlik suhe olla või kõige leebemal juhul — ema ja lapse suhe . " No musike , kas nüüd on su uudishimu rahuldatud ? Said kõik vastused mida otsisid ? " Glorie astus peaaegu Beumleri varvastele ja vaatas talle alt otsa . Naise pikad ripsmed kõditasid mehe huuli , kui ta neid üles-alla plinkis . " Vist küll , " vastas mees ja tundis , kuidas ta olemine muutus taas väga koduseks . " No siis lähme ilusti koju tagasi , on ju kallis ? " " Jah . " Glorie võttis mehe käevangu ja nad kõndisid üle saali treppide poole . Naine nõjatus vastu mehe õlanukki ega paistnud sugugi pahane olevat . Kõik oli korras ! Täpselt nagu varem ! Glorie lükkas mehe kitsasse trepikäiku ja nad hakkasid üles koperdama . Beumler jõudis veel silmanurgast märgata , et üks Glorie jäi koos preestriga altari juurde neile järele vaatama . Millegipärast see enam ei häirinud teda . * Nad kõndisid mööda märga asfalti kodu poole . Vahepeal oli vihma sadanud ja õhk lõhnas magusa osooni järele . Glorie hoidis meest õrnalt käevangus ja nii nad jalutasid — kahekesi läbi nukrate linnatänavate . Ilm oli pisut sompus ja tänavad olid tühjad . Kollaka maja hoovist kostis tasast muusikat . " Kuidas sa seda ikkagi teed ? " küsis Beumler hooletult . Glorie naeratas , kuid ei öelnud midagi . " Mhh ? " " Lähme koju , siis näitan ! Võibolla õpetan sullegi . " " Mismoodi õpetad ? Kas seda saab siis õppida ? " Glorie muigas ja pigistas meest küünarnukist . " Kõike saab õppida ! Kujutlusvõime peab ainult endal olema ! Peaksid oma muunduris vaid paar asja ümber tegema ... ja siis on terve maailm meie päralt ! Kas sulle meeldiks see ? " Beumler ei saanud täpselt aru , mida Glorie sellega mõtles , aga ta kujutas ette . Terve maailm ja minu ettekujutus ... Sellest juba tuleks midagi ! " Jah , see meeldiks mulle ... " /kevad <arv>/ *<arv>* Timor Dei initium sampientiae — jumalakartus on tarkuse algus ( lad . k. ) *<arv>* Mithra — Pärsia valguse- ja päikese jumal , kelle kultuslikud salapidustused toimusid maa-alustes ruumides . Hiljem asendas keiser Justinianus Mithra sünnipäeva Kristuse omaga ( <arv> dets ) *<arv>* Gaia — kreeka emalik maajumalanna . Suure Ema kultusega vastandati end patriahaalsele ühiskonnale . Varasema lisanimega tuntud ka kui Pandora .