kirjak	aja_ee_2000_07.tasak.ela	Eestis võltsitakse hulgi kalleid ja haruldasi postmarke . Võltsijad kasutavad vanade markide tegemisel uusimat tehnoloogiat . Pekka Erelt <email> Millennium algas mulle sellega , et sain esimese äriga vastu pükse . Jaanuari algul astusin läbi Tallinnas Rüütli tänaval asuvast väikesest margipoest . Kauplust peab ligi <arv>aastane Ülo Kiplok , keda margikogujad isekeskis hüüavad Kuldhambaks . Vahetevahel on tal head kaupa , ja oli selgi korral . Ta näitas mulle imeilusat hallikarva margipaari . Lõigatud hall sepp ! Palju maksab ? Ainult <arv> ! ? Lausa lendasin pangaautomaadi poole . Raha ära viies ootas Kuldhammas mind ärevalt . Andku ma margid tagasi , talle olevat vahepeal juba <arv> pakutud . Äri on äri , ütlesin ning lõin raha võidurõõmsalt lauale . Nüüd saan rikkaks , vasardas peas . Saatsin margipaari veel samal päeval Rootsi , Stockholmis elava eksperdi Valdo Nemvalzi kätte . Nimelt on haruldasi ja kalleid marke raske edasi müüa ilma ehtsust tõendava garantiita . Selleks antaksegi rariteedid eksperdile kontrollida , kes nende õigsuse kinnituseks lööb margi tagaküljele oma nimetempli . Kui tempel puudub , on ka margi hind tunduvalt madalam . Eestis paraku niisugust eksperti pole , üks asjatundja elab Rootsis ja üks USAs . Nemvalz margipaari ehtsuses ei kahelnud ning lõi oma templi alla . Mõni päev hiljem sain margid käsipostiga tagasi . Et ma ise marke ei kogu , andsin need Eesti filatelistide seltsi Estonia oksjonile . Alghinnaks läks kataloogi <arv> <arv>. Rõõm oli suur , hea äri ikkagi . Veebruari algul astusin taas Kuldhamba poest läbi . Vanamees elavnes mind nähes kohe . On sul midagi uut , küsisin nagu ikka . Ja nagu ikka , järgnes vastuseks teeseldud puiklemine . Niisiis midagi on , ütlesin endale . Ma ei eksinud , Kuldhammas tõi leti tagant marke täis albumilehe . Selle keskel ilutses Eesti üks kõige haruldasemaid postmarke , Eesti Vabariigi <arv>. juubeli ületrükiga sepamark ! Tegemist oli selle margi hammastamata erimiga , mida kohtab haruharva ja mille hind on juba umbes <arv> <arv> krooni . Palju maksab , küsisin õhinal . <arv> , vastas Kiplok külma rahuga . Nii vähe ! Vaatasin marki lähemalt . Kuigi eksperdi templit ma tagaküljelt ei leidnud , ei märganud ma ka midagi kahtlast . Nähes minu mõtlikku ilmet , kukutas Kuldhammas hinna <arv> kroonile . Ütlesin , et enne ostmist tahan margi siiski üle vaadata , ning Kiplok andiski selle mulle koju kaasa . Tulen homme läbi , ütlesin ja tuiskasin poest välja . Õhtul hakkasin oma saaki luubiga uurima . Mida rohkem puurisin , seda enam hakkasin kahtlema . Paari tunni pärast oli mul kõik selge : see mark on VÕLTSING . Ja kuratlikult hea . Avastan võltsingud Filateelias kehtib kuldreegel : pole marki , mida ei saaks võltsida . Ja pole võltsingut , mida ei saaks avastada . Kõik on vaid kogemuste ja kannatlikkuse küsimus . Paari tunni jooksul veendusin , et ainult margi paber on ehtne . Ja see on esimene asi , mida tolle rariteedi puhul vaadatakse . Kui paber klapib , vaadatakse muud pealiskaudselt . Võltsija mängiski just sellele . Ja edukalt . Tegin margist võimsa suurenduse . Ükskõik , kust ma ka kujutist ei vaadanud , erines see veidi originaalist . Väga sarnane küll , kuid ainult sarnane ! Täpselt sama oli ka ületrükiga , mille mõõdud klappisid originaaliga , kuid detailides oli selgeid erinevusi . Ja eriaparatuuri all muutus ületrüki värv hoopis teiseks kui ehtsa puhul . Veel samal õhtul lasin kontrollida ka oksjonile antud margipaari . Ka see osutus võltsinguks . Aga kuidas oli võltsija saavutanud nii hea tulemuse ? Näitasin võltsinguid margikunstnik Jaan Saarele , kes andiski usutava selgituse . Tema arvates skänniti originaal arvutisse ja seejärel valmistati klišee . Korralik töö , tunnustas Saar . Margid trükiti tõenäoliselt väikese käsipressiga , mille hankimine pole mingi probleem . Samuti pole asjatundja jaoks eriline kunst vajaliku värvitooni kokkusegamine . Arvutitehnika tähendab võltsimises uue ajastu algust . Teadaolevalt pole Eestis ainult marke võltsitud , vaid ka dollareid , bussipileteid ja aktsiisimärke . Kahju on tehtud miljonites kroonides . Kindlasti muutuvad võltsingud järjest paremaks ja nende teostamine lihtsamaks . See on ka põhjuseks , miks ma ei esita kõiki tunnuseid , mille alusel saab võltsingut ehtsast margist eraldada . Võltsija ju õpib samuti oma vigadest . Miks mina võltsingut kohe ei avastanud ja haneks läksin ? Kui näed midagi tõeliselt head - olgu see mark , mõni maal või muu antiikese - , satud tihti suurde õhinasse ja tähelepanu hajub . Tagantjärele on muidugi hea öelda , et ju kõik klappis kahtlustäratavalt hästi - justkui karjapoisi kivi kiriku aknasse . Odav hind , harulduste suur hulk jne. Valemarke tuleb nagu murdu Rüütli tänava poodi läksin ligi nädal hiljem . Tegin näo , et ei tea võltsinguist midagi . Üllatav oli , et Kuldhammast minu vahepealne ärakadumine üldse ei häirinud . Ta hoopis tegi veel soodsama pakkumise : anna <arv> krooni ja mark on sinu . Kui ma ei võtnud vedu , hakkas Kiplok marki mulle lausa kaela määrima . Andku rahas <arv> krooni ja ülejäänu odavates markides . Kui lükkasin sellegi pakkumise tagasi , käis Kuldhammas viimase trumbi välja : uue haruldase margipaari . Ja ainult <arv> krooni ! Ka selle võtsin kontrollimiseks kaasa ja loomulikult oli tegemist võltsinguga . Möödunud nädalal astusin taas Kiploki poolt läbi ning taas oli tal pakkuda midagi värsket . Seekord võtsin kaks hoopis teistsugust haruldust , lootes , et vähemasti nüüd saan ehtsad margid . Lootus on lolli lohutus . Punase Risti markidele löödud kallis ületrükk " Aita hädalist " oli võltsing ning ilmselt sama võltsija kätetöö . Toodang on aga muutunud paremaks ja võltsija targemaks . Kui palju võltsitud Eesti postmarke on tänaseks müüdud , on raske aimata . Kindel on see , et neid ei levitata ainuüksi Rüütli tänava poe kaudu , vaid ka interneti teel . Vähemasti üks Saksamaal elav kollektsionäär ostis niiviisi <arv> krooni eest võltsingute paari . Ka on neidsamu võltsinguid müüdud Saksamaal oksjonitel . Eestis aga levivad võltsingud lausa massiliselt . Peaaegu kõik minu filatelistidest head tuttavad on ühe või mitu võltsingut ostnud . Võltsijaid on filatelistide palvel asunud taga otsima ka majanduspolitsei . Praegu on politseil teada kaks nime , kes on võltsitud Eesti markide müügiga otseselt seotud . Lisaks Ülo Kiplokile on marke müünud ka end Rainina tutvustav noormees . Finaal Eile võtsin kolleegi kaasa ja läksin Kiploki juurde . " Sa , kurat , oled petnud mind ja teisi , " käratasin . " Kust ma teadsin , issand jumal küll , " hädaldas Kuldhammas vastu . " Kellelt sa neid saad ? " küsisin edasi . Kiplok eiras mitu korda minu küsimust , kuid lõpuks pahvatas : " Tean ainult eesnime , see on Rain . " Telefoninumber aga pidavat kodus olema . " Lähme kohe järgi , " nõudsin . " Oot-oot , " viskas Kuldhammas ja tõi numbri lagedale . Kas Kiplok levitas valemarke teadlikult või mitte , on juba politsei välja uurida . Kui politseil isegi õnnestub tegelik(ud) võltsija(d) tabada ja neid karistada , on ikkagi hilja . Eesti markide rahvusvaheline maine on nii või teisiti täis tehtud . NAGU KAKS TILKA VETT : See kümnemargane hammastamata Eesti postmark <arv>. aastast ( vasakul ) on umbes <arv> <arv> krooni maksev tippharuldus , mis on ainult vähestes kollektsioonides . Fotol pole siiski originaal , vaid hiljuti valmistatud võltsing . Hammastatuna on see mark ( paremal ) aga tavaline ning odav . Võltsing erineb ehtsast margist paljudes detailides , näiteks ületrüki toon ja vasara tipp . VÕLTSIJA VILJANDIST : Viljandi fotograaf Jaan Lubi hukkus evakueerimisel Venemaale <arv> , tema võltsingud ringlevad aga tänaseni . Eesti kuulsamad margivõltsijad <arv>. aastal paljastas kriminaalpolitsei hästi organiseeritud jõugu , kes valmistas ja levitas võltsmarke . Toodang realiseeriti enamasti vahetuse teel , kuid müüdi ka otse raha eest . Jõugul olid esindajad Berliinis ja Viinis . Võltsmarke trükiti Tallinnas ja Tartus . Salavõrku juhtis Osvald Simson , kel oli hulk varjunimesid . Kokku kuulus bandesse üheksa inimest . Võltsinguid toimetas välismaale Tallinna margiäri Philatelist ärijuht ja omanik Herbert Kull , kes <arv> Saksamaal kinni nabiti ja trellide taha pisteti . <arv>. aastate suurvõltsija oli ka Viljandi fotograaf Jaan Lubi , kelle toodang on levinud üle kogu maailma . Võltsimiseks kasutas ta arvatavasti Soomes valmistatud trükiplaate . Oma toodangu müüs Lubi peamiselt välismaale . Pärast II maailmasõda sai margivõltsijate kuningaks tartlane Ralf Linno . Linno alustas oma tegevust sõja ajal ning tegutses <arv>. aastate alguseni . Tema " elutööks " sai Saksa okupatsiooni aegsete kallite Elva ja Mõisaküla ületrükkide võltsimine , millega ta külvas Saksamaa filatelistide hulgas parajat segadust . Võltsijate arvukus sundis ka seaduseloojaid tegutsema . Aastal <arv> lisati Eesti kriminaalseadustikku punkt , mis ahendas tunduvalt võltsijate tegevust . Paragrahv <arv> järgi karistati isikut , kes kasusaamise eesmärgil tegi järele Eesti või välisriigi postmargi , arestiga mitte üle kuue kuu või rahatrahviga mitte üle <arv> krooni . Sama karistus tabas ka võltsingute levitajat . Seaduse parandus oli oluline seetõttu , et see käsitles käibelt kõrvaldatud postmarke . Ekspress ootab avaldamiseks nädala parimaid fotosid kuumadest sündmustest , inimestest ja olukordadest . Avaldatud foto honorar <arv> krooni puhtalt ! Pildid saata aadressil Tallinn , Narva mnt <arv>e või <email> KÖÖGITÜDRUKUST MINISTER : Kultuuriminister Signe Kivi ilmus nädal tagasi Narvas oma näitust avades publiku ette köögitüdruku riietuses ja ämbriga . Ministri uus stiil läks kohaletulnutele hästi peale . Tagant reast kostis sosistamist : " Ona naša ? Govorjat , u nejo babuška russkaja , kak i u Savisaara ... " Esmaspäeval , <arv>. veebruaril tegi Riigi Tarbijakaitse-amet ettekirjutuse Eesti Ekspressile ja reklaamibüroole Zoom peatada reklaamiseaduse nõuetega vastuolus oleva telereklaami näitamine ja esitada andmed , millised telejaamad on seda reklaami näidanud . Reklaam kujutas poissi , kes lõikas kääridega katki mängukaru . Selle reklaami näitamise lõpetas Eesti Ekspress enam kui nädal tagasi . Eesti Ekspressi Kirjastuse turundusjuht Andrus Purde ütles , et Eesti Ekspress kavatseb ettekirjutust täita . Eesti Ekspressil on hea meel , et see reklaam vallandas ulatusliku mõttevahetuse vägivallast . Koostame kümne päeva jooksul vastulause , nagu seadus nõuab , ja avaldame selle ka ajalehes . RIIK MÜÜB LUKSSÕIDUKID : Riigikantselei autobaas paneb müüki <arv> vene ajast pärit luksmasinat , millega omal ajal tähtsaid ninasid veeti . Pakkumisele tuleb <arv> Mercedes-Benzi ja <arv> Tšaikat . Autod on juba pandud vaatamiseks välja ka Balti Realiseerimiskeskuse autoplatsile . BRC varamüügi osakonna juhataja Priit Maanurme sõnul toimub oksjon <arv>. märtsil . " Alghinnad on juba paigas , näiteks Tšaikad maksavad <arv> <arv> kroonist kuni <arv> <arv> kroonini , " lisas ta . Teater sai ootamatult aknakujundusauhinna Teater Vanemuine sai Tartu linnalt autasu jõulukaunistuste eest , kuigi teatril polnud aimugi , et selline konkurss toimub . Hiljuti saabus teater Vanemuisesse pidulik saadetis - Tartu linnapea Andrus Ansipi allkirjaga aukiri teise koha eest konkursil " Millenniumi vaateaken ja linna ilusamad jõulukaunistused " ühiskondlike hoonete kategoorias . Teatritöötajad pole sellisest konkursist kuulnudki ja peavad aukirja saatmist linnavalitsuse järjekordseks nöögiks Vanemuise aadressil . " No mis vaateakendest saab teatri puhul juttu olla , " nendib kirjandusala juhataja Sven Karja . Vanemuine ja linnavalitsus on läinud tülli lavastuse " Vaim " pärast , mille on kirjutanud Mart Kivastik . Mõni linnaametnik tundis end lavastuses parodeeritud olevat . Tartu linnavalitsuse planeerimisosakonnas töötava Anli Tummi sõnul oli mainitud konkurss reaalsus ja Vanemuist autasustati teatri fassaadi värvilise valgustuse huvitava lahenduse eest . Teatriga samas kategoorias pälvis esimese koha Tartu ülikool ja kolmanda koha ööklubi Atlantis . Läti seadus jagab kondoomid kahte leeri Läti käibemaksuseadus teeb ranget vahet mõnukondoomide ja praktiliseks kasutamiseks mõeldud preservatiivide vahel . Lustikraami pealt tuleb maksta käibemaksu , praktiliste asjanduste pealt aga mitte . Mille alusel küll õhupallikesed kahte lehte on jagatud , jääb arusaamatuks paljudele kaupmeestele . MÕISTMATU : Nii maasikamaitseline NAM-NAM , mügarate ja rootsudega MESILIND kui ka tavaline OKEIDO on Lätis käibemaksuvabad , kuigi kahte esimest võiks ka lustikaubaks pidada . Novembris oma ametiautoga surmasõidu korraldanud Ida-Viru kriminaalpolitsei komissar Viktor Zemtšugovi karistati politseiameti andmetel distsiplinaarkorras aastaks lisatasudest ilmajätmisega . Mullu novembris kihutas Jõhvi-Tartu maanteel teelt täiel kiirusel välja Zemtšugovi ametiauto , mees ise magas purjuspäi tagaistmel . Õnnetuses sai surma kaks Zemtšugovi töökaaslast . Kas autoriühingut juhtiv Kalev Rattus ajab juuksekarva lõhki või täidab kõigest seadust ? Priit Vare Mihkel Kärmas <email> Kui asjad käiksid Kalev Rattuse ( <arv> ) tahtmise järgi , saaksid eestlased raadiot kuulata lukustatud uste taga ja teki all . Sellise järelduse tegid kümmekond vihast Viljandimaa kaupluseomanikku veebruari alguses . Majanduspolitsei reidil koostati neile protokollid , sest maakauplustel polnud ette näidata muusikateoste avaliku esitamise luba . Sarnase rikkumisega kaasneks kuni <arv> <arv> kroonine trahv . Kuid Viljandi halduskohus mõistis neli loata raadiokuulajat õigeks . Kohtu arvates ei teadnud müüjad , et tegelevad seaduse järgi muusikateoste avaliku esitamisega . " Harimatud ja asjatundmatud kohtunikud on Eesti Vabariigile nuhtluseks , " teatas seepeale Eesti Autorite Ühingu ( EAÜ ) direktor Kalev Rattus . Vaatamata kohtust saadud tagasilöögile Rattus siiski rõõmustab . Sest tänu avalikkuse lärmile on sel nädalal lepingu sõlmimise sooviga EAÜ poole pöördunud enneolematult palju poepidajaid . Ent paljude arvates ajab Rattus pisikauplusi piinates juuksekarva lõhki . Väike pood peaks raadiokuulamise eest maksma kõigest <arv> krooni kuus ja selle nimel peetakse kohtulahinguid . Samas on ETV EAÜ-le võlgu üle <arv> <arv> krooni . " Rattus on tõeline hagijas . Kui teda poleks , ei saaks autorid pennigi . Aga tema käitrumismallid on jaburad , " räägib endine ülikoolikaaslane ja Kuku-ketti omava Trio LSL aktsionär Rein Lang . " Ta peaks kõigepealt suurkasutajatelt raha küsima ja alles siis allapoole minema . Ühtlasi peaks sellega kaasas käima suur selgitustöö , mida saadab naeratus . " Rattuse sõnutsi on naeruväärne kuulda , nagu ei julgeks EAÜ Ida-Virumaale minna . " Nõme . Ma olen Koplis kasvanud , kuus aastat dzhuudot teinud ja ei karda pasunasse saada , " kinnitab ta . " Pealegi toimib autoriõiguste kaitse Virumaal palju paremini kui näiteks Tartus . " Rattus tunnistab , et Viljandimaa aktsioon ei toimunudki tegelikult tema initsiatiivil . Asja võttis ette kohalik politsei . " Ma tahaks neid väga tänada , sest sageli ei hakata isegi taganttorkimise peale liigutama , " lausub Rattus . Nüüd lubab ta politseid kõigiti aidata , et halduskohtu otsused edasi kaevata . Maapoed pole veel pääsenud . Kohtuskäimine on autoriõiguste puhul tavaline . Hiljuti käis Kalev Rattus arhiivis ja luges sealt üllatusega , et sama jama käis ka esimese vabariigi ajal. Poed ei tahtnud maksta ja politsei tegi trahve . Rattus ise on tammsaarelik õiguse taganõudja . Kohtus käis ta isegi kursavend Langiga , nimelt kaebas EAÜ mõne aasta eest autoritasude pärast kohtusse Mulgi Kuku . " Meie ütlesime , et me ei maksa , sest see ei ole meiega kokku lepitud hind , " jutustab Lang , kelle sõnul sai Rattus " halastamatult peksa " . Pärast seda peeti pool aastat läbirääkimisi , mille tagajärjel sõlmisid Eesti Ringhäälingute Liit ja EAÜ lepingu , mille kohaselt näiteks kõik raadiojaamad maksavad praegu neli protsenti oma reklaamituludest autorite ühingule . Eriti suure " lugupidamisega " meenutab Rattust Tivoli Tuuri korraldav Lauri Viikna . Järjekordne tuur oli algamas ja Viikna sai kõne EAÜst . " Küsisid mingit summat , mina teatasin , et ei maksa , sest keegi ei suutnud seletada , mille alusel just sellist numbrit küsitakse , " meenutab Viikna . " Valgas tulid majanduspolitseinikud ja arreteerisid mu . Helistasin raamatupidajale ja käskisin ülekande teha , siis sain vangist välja . " Eelmisel aastal maksis Viikna EAÜ-le tuuri autoritasude eest üle <arv> <arv> krooni . " Ma ei saa aru , miks just nii palju ? Rootslastest karusselliomanikud maksavad igal aastal ise oma kodumaal autoritasusid , " tõdeb korraldaja . Rattuse vastu kohtuskäimist ta aga ei plaani , sest nõutav summa on parasjagu nii suur , et advokaadi palkamine läheks veel kallimaks . Viikna ei ole ainuke , kellele autoritasude kogumine arusaamatuks jääb . Paljude arvates tegeleb EAÜ peamiselt iseenese taskute täistoppimisega . Kalev Rattus seevastu ütleb , et EAÜ on kõige ausam organisatsioon Eestis üldse . Sest kõik <arv> esindatavat autorit võivad tulla ja nõuda iga kell rahade kohta selgitust . " <arv> protsenti meie tööst ongi ju tegelikult autoritega tegelemine , ülejäänu on see , mille pärast ajakirjanduses kisatakse , " sõnab ta . Too kisamine pole Rattust veel töölt ära ajanud , EAÜ direktorina on ta vastu pidanud <arv>. aastast saadik . Autorite õigusi sattus mees kaitsma küllalt juhuslikult . Pärast juuraõpinguid ülikoolis suunati ta miilitsasse . Mõnda aega töötas uurijana Viljandis , kust on pärit tema esimene abikaasa kunstnik Kersti Rattus . Galeriid ei suhtunud tollal kunstnike autoriõigustesse kuigi lugupidavalt , nii Kalev Rattus selle valdkonnaga tutvust tegigi . Rattuse praegune elukaaslane Anne-Ly Hussar on Autorite Ühingu jurist . Seega juhtub peres vahel sedagi , et töö ja eraelu tuleb ühendada . Näiteks aasta tagasi istus paar südaöösel voodiserval ja luges üksteisele seaduse redaktsiooni ette . " Viimasel ajal õnnestub siiski tööpäev kella viiest lõpetada , " nendib Rattus . l Kooli ajal tegeles Rattus kõvasti dzuudoga . Kuulus isegi NSVLi noortekoondisse . l Ülikooli ajal elas Kalev Rattus ühes ühikatoas Raivo Varega ( hilisem teede- ja sideminister ) ja Jüri Raidlaga ( advokaat , kes esindas näiteks Rein Kaareperet ) . Kõrvaltoas elas hiljem <arv> miljoni dollari afääriga kurikuulsaks saanud Eesti Panga jurist Urmas Kaju . l Kalev Rattuse hüüdnimi ülikoolis oli Pühvel , jõudu jätkus metsikult . Kord võttis Urmas Kajul natist kinni ja riputas tolle üle viienda korruse rõduääre välja . Teinekord jälle tassis tüdrukute tuppa kummipuu , mida hiljem viis noormeest pidid välja lohistama . l Pärast ülikooli jättis suitsetamise , alkoholi ka enam peaaegu üldse ei tarbi . Käib hoopis jooksmas . l Kalev Rattuse isa nöögib oma poega , et teised mehed saavad lapsi , tema poegi . Kalev on nimelt kolme poja isa . Aavo Kokk peatoimetaja Selle nädala Areeni kaanelugu on odavatest majadest , uuest Tallinnast ja sellest , mida see meie elulaadile tegelikult tähendab . Loo kirjutanud Tarmo Vahter toob välja Tallinna totaalse ümberehitamise peamise dilemma . Inimesed kolivad küll oma majadesse ja hakkavad kapitalistlikumalt mõtlema . Kuritegevust jääb ka vähemaks , kuna naabrid näevad naabrit paremini . Aga inimesed muutuvad väikekodanlikeks , igaüks toimetab oma maalapil ja side ühiskonnaga võib kaduda . Me kõik unistame heast elust ja vähemalt meie endi arvates on meis ka mingi rahvuslik iseloomujoon , mis sunnib selle unistuse täitmiseks pidevalt töötama . Elupõletajad pole selle rahva seas kunagi kangelased olnud . Või kui , siis vaid hetkeks ja seda valusam on olnud nende põrumine . Kuid samas oleme suured individualistid , kes võõrast mõtet enne võõraks ja siis alles mõtteks peavad . Jüri Mõisa kava , kiirelt paneelmajad maha lõhkuda ja odavaid pisimaju täis uued eeslinnad ehitada , on majanduslikult hea mõte . Vaadakem kasvõi Eesti infotehnoloogilist taset . See on nii hea sellepärast , et alustasime nullist ega muretsenud sellepärast , et vanu hiigelarvuteid ka kuidagi töös hoida . Elumajadega on samamoodi . Kui nagunii tuleb Lasnamäe ja Mustamäe kunagi maha lõhkuda , siis teeme seda parem kohe . Mõisa idee on ka turvalisuse seisukohalt hea idee . Suurmajad ja anonüümsus toodavad kuritegevust . Inimeste ümberasustamine nende isiklikesse majadesse muudaks paljude elu rõõmsamaks . Kuid seesugune võimas linnamigratsioon on ometi eksperiment , mille tagajärgesid me ei tea . Kas paneelrajoonid muutuvad veel kurjemaks kuritegevuse kohaks ? Kas Tallinna kesklinnas hakkavad liikuma ainult soomlased ? Mida mõtlevad Eestist kahekümne aasta pärast need inimesed , kes on üles kasvanud äärelinnas ? <email> Tartu pedofiil läheb kohtu alla Soomes Eesti Ekspressis <arv>.<arv>.<arv> paljastatud soomlasest pedofiili kriminaalasja uurimine on lõppjärgus . Soome seadused ei luba kurjategija Eestile välja andmist , kuid kuna välismaal toimunud laste seksuaalse ärakasutamise eest saab Soome kodanikke vastutusele võtta kohalikus kohtus , ei jää ta ilmselt karistuseta . Tegemist oleks Soome ajaloo esimese kohtuprotsessiga , kus käsitletakse välismaal toimunud laste seksuaalset ärakasutamist . Ilta-Sanomat <arv>.<arv>.<arv> Demokraatia ja klaasikunst Areeni kaanelugu Tartu Jaani kiriku vitraazidest , kunstnik Urmo Rausi suurprojektist , on valla päästnud tõelise kultuuridebati Tartu Postimehe ja Eesti Kiriku veergudel . " Ma ei räägi sellest , et mõnes Tartu-kauges väljaandes on Urmo Rausi proovivitraazi taevani kiidetud , vaid sellest , kuidas püütakse Tartu avalikkust ja teisi vitraazikunstnikke sellest üritusest välistada , " kirjutab Postimehe ajakirjanik Urmas Klaas . Edaspidi oleme Tartu kunstist kirjutades ettevaatlikumad . Ameeriklaste eelis EE nr <arv> eEuroopa ehk suure surmaga Interneti poole Esineb üks pisike asjake , mis Ameerika Internetti suure kiiruga Euroopa eest ära veab ! See on ameeriklaste suur usk kõigesse uude ja selle kohene rakendamine enda ( rahakoti , meeleolu jms ) hüvanguks ! Näitena võib tuua sellesama Interneti . Kui paljud eestlased teavad , et Ameerikas ostad Interneti-paketi ( teenuse ) , maksad selle eest <arv>-<arv> dollarit kuus ja selle raha eest surfad , palju tahad , helistad , palju tahad , saadad fakse , palju tahad . Ning kõik see on sellesama Interneti-paketi sees . Tõsi , selliseid programme leidub Internetis hulgi , kuid Eestis pole nendega midagi teha , kuna sisuliselt kõik töötavad ainult maailma suurimas American Online võrgus ! URMAS Lihtsalt asjatundmatus EE nr <arv> <arv> minuti kell " Avastus " , mille põhjal oleks jaapanlaste ajaarvamise pikkus koguni <arv> sekundit/minutit , on põhjustatud kella mittetundmisest . Nimelt nii jaapanlased kui ka paljud teised tuntud kellatootjad on jaganud tunnid kuueks osaks sel lihtsal põhjusel , et kella üht lisafunktsiooni äratuskellana helisema panna <arv>minutilise täpsusega . Kes seda teab , oskab ka kasutada , hr Vahur Eenmaa arvatavasti mitte . Jaapanlaste usaldusväärsust kahtluse alla seada on aga ennatlik . AIN TALMA Kus on nais ... EE nr <arv> Ei Eesti naispresidendile Pr Paaver saab oma paatoslikule küsimusele - kus on meie nais ... jne - vastuse näiteks Nõost ( teate küll , see väike koht kohe Suur-Tõravere kõrval ) . Meil on ilus , noor ja tark naine vallavanemaks . Heade soovidega TõNU VIIK Ärgem silmakirjatsegem Ei Eesti naispresidendile Sõnavõtt Soome uue presidendi kiituseks on küll minu arvates mage järelekiitmine . Alustan välisest , sest president on esindusfiguur , vaatamisväärsus . Missuguse presidendi sai Soome ? Inetu , sorakil juustega Nõia-Ella . Ei mingit välist veetlevust , nagu on kõigil praegu ametis olevatel naistippjuhtidel . Nüüd , mil on kärbitud Soome presidendi poliitilist võimu , tõuseb veelgi rohkem esile presidendi nukulikkus , esinduskuju juurde käivad paratamatult nõuded stiilile ja imagole . Praeguse Soome presidendi puhul meenub enamlaste kuulus ütlemine , et ka köögitüdruk võib saada riigijuhiks ... Soome rahval oli ka teine kandidaat - Esko Aho , kelle parameetrid oleksid vastanud kindlasti keskmise presidendi nõuetele . Kuid millegipärast teda ei valitud . Eelöeldu taustal aiman ma juba kärarikkaid vastuhääli , seda seoses sellega , et president peab olema ka tark , haritud , hea suhtleja jne. Need omadused Halonenil olevat olemas , kuigi ajalooliste isikute puhul selgub see alles aastate möödudes , kui apologeetide kaitsemüür on soosiku ümbert ära pudenenud . Haloneni puhul on suureks miinuseks veel perekondlik seis . Või arvatakse , et see ongi eeskujulik " trend " , kaasaeg oma nüanssidega ? Kiitkem ikka seda , mis kiita annab , ärgem silmakirjatsegem . ENN MäLGAND Rikkad ja vaesed EE nr <arv> Rikkad eesti kunstis Lugesin Rein Paki nutulaulu rikastest ja edukatest . Halb lugu küll . Mulle tuli meelde aga hoopis Kivisildniku artikkel <arv>. jaanuari Luubis . Ta kirjutab seal : " Ajalugu on ju ainult üks nöörimise ja kurnamise otsatu loetelu . " " Miks peaks makse maksma ainult töölised ja need , kes neid nöörivad , ei maksa midagi ? Aga mis kasu on tööst , kui ikka on viletsus , aga üldsegi mitte tööd ? " " Meie töölised on sisuliselt sunnitöölised , kes saavad töö eest ainult söögi , peavarju ja häbistava kohtlemise . " See on tõsi . Eestimaal valitseb viletsus . See suureneb iga päevaga . Kust see viletsus tuleb ? Kui nii küsida , siis tuleb edasi küsida , kelle käes on võim . Öeldakse , et kellel võim , sellel õigus . Kas järsku võim mitte rikaste käes ei ole ? Paki jutu järgi tahtvat Eesti intelligent tarbida samamoodi , nagu rikkad selle intelligendi arust tarbivat : ahnelt , rahuldamatult ja mõttetult . Sellest tuleb välja kaks asja - et rikkad nii ei tarbi ja vaesed tarbiksid just nii . Niisiis , me peame ikka tänulikud olema , et võim on mõistlike rikaste käes . Ka Pakk väidab , et rikkad " kummardavad lihtsaid , ratsionaalseid ja enesestmõistetavaid asju " . Niisiis on intelligendid ise lollid , ahned ja ebainimlikud . Pakk ütleb veel täpsemalt : ignorantsed , arrogantsed ( see tähendab maakeeles kõrkust , ülbust , häbematust ) ja nulltolerantsed . Siberisse saata sellised tüübid ! Või kuhugi mujale . Igatahes maalt välja ! Kivisildnik muide leiabki , et täiesti võimalik oleks eestlastel , kellele ei meeldi elu Eestis , ümber asuda Arizona osariiki , indiaanlaste lähedusse . Kliima on ka tunduvalt parem . Ja saavad ka rikkad ilma intelligentide mõnitusteta ometi kord rahus elada . Kui Eesti töölised on ka minema kolinud , tuleb neil endil muidugi hakata tööd tegema . BERIT SELBERG RAPORT NR <arv> <arv>. veebruaril olid pommid EE lehekülgedel A <arv> ja A <arv>. Helja Peterson ja Martin Pärnust võivad oma uutele asjadele toimetuse sekretäri juurde järele tulla . Kus on pommid täna ? Otsige üles ja teatage meile . Infot ootame esmaspäeval kl <arv>-ks e-meilil <email> MARI-ANN KELAM Riigikogu liige Ta oli juht , kes pandi paika Eestis , kui oli Saksa võim . See oli Eesti jaoks väga keeruline aeg , mis mõjutab edasi meie praegust aega . Olla okupatsiooni all - ja veel mitme okupatsiooni all ühtejärge - on igale riigile raske . HEIKI AHONEN Kistler-Ritso Eesti Sihtasutuse juhataja Hjalmar Mäe oli Saksa okupatsiooniaegse Eesti nukuvalitsuse juht . Võin lisada ainult niipalju , et ülearu populaarne ta ei olnud , ülearu ebapopulaarne ka mitte . JüRI LEPPIK Vandeadvokaat Kuidas see nimi oli ? Ma pean tunnistama , et ma ei tea . ANDRUS VAARIK Näitleja , Ivan Orava kehastaja Hjalmar Mäe oli Saksa ajal siin Eesti Omavalitsuse juht või kuidas seda nimetataksegi . Ei olnud või ? Ta oli vist isegi Tallinnast pärit ? Kas ta mitte isegi Reaalgümnaasiumi ei lõpetanud ? EDA-INES ETTI Eurolaulja Kes oli kesse ? Hjalmar Mäe ? Oi , kas ma mingit vihjet ei saaks ? Aga ma tõesti ei tea ! Andrei Hvostov kolumnist Seitsmekümnendate aastate alguses , kui Ulsteri pada podisema pandi , käis tollane briti siseminister probleemset provintsi oma silmaga kaemas . " Jumala eest , andke mulle üks suur viski ! Kui jube , jube maa ! " olevat ta lahkumise hetkel lennujaamas äganud . Ulsteri suurimaks kirstunaelaks on põikpäised šotlased , kes <arv>. sajandi alguses asusid massiliselt elama Iirimaa põhjakrahvkondadesse . Šotlasi on erinevaid - ühed pärinevad mägedest ( Hollywoodi kitš highlander'itest ja braveheart'idest ) , teised on rahumeelsed lauskmaaelanikud ; ühed šotlased on sõjakast eel-anglitseerimisaegsest <arv>. sajandi klanniühiskonnast , teised on <arv>. sajandil alanud anglitseerimise saadus . Ulsteri protestandid pole lihtsalt šoti presbüterlased , vaid ennekõike anglitseerimisajastu-eelsed rajamaa sõdalased ( võrdlus tšetšeenidega on igati kohane ) . Millised juurikad on scotch-irish päritolu inimesed , on näha USA näitel , kuhu paljud neist rändasid pärast sajandit-pooltteist Ulsteris laagerdamist . <arv>. sajandil olid nad Lääne-Pennsylvanias kõikide indiaanisõdade algatajateks ning <arv>. sajandil andsid nad suure panuse lõunaosariikide palge kujundamisel - lintšikohtu sünnitaja William Lynch oli Ulsterist pärit šotlane , Ku Klux Klan järgis šoti klannide eeskuju . Iirlased olid praeguse konflikti idanedes meelestatud märksa rahumeelsemalt kui nende protestantidest kaasmaalased . Iirlased moodustasid oma õiguste kaitseks <arv>. aastal Kodanikekomitee ja <arv> Põhja-Iiri Inimõiguste Ühenduse , pannes lootuse rahumeelsetele demonstratsioonidele , kuid protestandid vastasid sellele jõhkra vägivallaga . Kuna Ulsteri politsei , mis koosnes <arv> protsendi ulatuses protestantidest , vaatas seda kõike passiivselt pealt , olid iirlased sunnitud haarama oma vanadest meetoditest . Ei saa salata , et ka iirlased on parajad juurikad . Inglased üritasid neid sajandite kestel sõna otseses mõttes hävitada , keelates nende usu , kultuuri ja keele , mistõttu iirlased kohanesid põrandaaluse tegevusega , muutudes maailma parimateks organiseerijateks . Põrandaalune Iiri Vabariiklik Armee ehk IRA on põline institutsioon , mille iirlased lihtsalt varjusurmast üles äratasid . IRA on kuulus kogu maailmas , samas kui protestantlikest põrandaalustest terroriorganisatsioonidest , nagu näiteks Ulster Volunteer Force ( UVF ) , on vähesed midagi kuulnud . Põhjus on lihtne - UVFi tegevusala piirdub Ulsteriga , sellal kui IRA käsi ulatub ka Londonisse või Manchesteri . Ometigi on protestantlik UVF ja katoliiklik IRA sugulashinged - mõlema meetodiks on mõrvad ja terror . Mõlemat saab süüdistada " etnilises puhastuses Ulsteri moodi " , sest kumbki on aidanud kaasa etnilis-usuliselt ühelaadsete asumite tekkele . IRA hirmutab katoliiklikest kvartalitest protestandid ja UVF omakorda protestantlikest kvartalitest katoliiklased . Tõrksad saavad tina , aga tina andmine Ulsteri moodi tähendab põlve- või küünarliigese läbitulistamist ( Ulsteri arstidel on suured kogemused just selliste vigastuste ravimisel ; terroristid kasutavad nüüd lõhkekuule , sest arstid muutusid liiga osavateks ) . Mille nimel seda kõike tehakse ? Küsimus on nagu alati ajaloolises õigluses - ühed väidavad , et Ulsteri krahvkonnad peavad kuuluma Iiri Vabariigi koosseisu , teised aga leiavad , et Ulster on Suurbritannia lahutamatuks osaks . Kummagi poole lõplikuks argumendiks said relvad , mistõttu London oli sunnitud kaotama <arv>. aastal Ulsteri omavalitsuse ning allutama provintsi vahetult keskvõimule . Ulsterisse saadeti korda pidama <arv> <arv> politseinikku ja <arv> <arv> sõdurit , kelle hoidmine seal tähendas Briti maksumaksjatele igal aastal <arv> miljardi Eesti krooni kaotamist . Ulsteri sasipuntra lahtiharutamise suureks päevaks on <arv>. aasta <arv>. aprill , mil toimus vastastikune läbimurre - Iiri Vabariik sõnastas oma põhiseaduse <arv>. ja <arv>. punkti , kus oli seni väidetud , et Ulster on Iirimaa lahutamatu osa , ümber niimoodi , et Ulsteri liitumine või mitte-liitumine sõltub sealse elanikkonna enamuse tahtest ( protestandid on enamuses ) , millele vastutasuks nõustusid Ulsteri protestandid moodustama koos katoliiklastega provintsi omavalitsust ( seni nad ei tahtnud katoliiklaste osalusest kuuldagi ) . See oli põhimõtteline murrang , mida ei muuda olematuks isegi praegune kriis . Asjad on otsustatud põhiseaduslikul tasandil ja seda ei saa tühistada . Praeguse kriisi olemus on lihtne - ühed põikpead nõustusid rahuläbirääkimistega vaid tingimusel , et teised põikpead annavad oma relvad ära . Desarmeerimise viimaseks tärminiks on määratud k.a <arv>. mai ja jaanuari lõpus oodati IRA-lt andmeid , kui palju neil midagi on ja millise graafiku alusel nad relvi ära andma hakkavad . IRA-lt ei tule selles küsimuses kippu ega kõppu . Rikub IRA rahutingimusi , kaotab ka UVF soovi teha head nägu . Siis pannakse torud ja pommid jälle paukuma , provints allutatakse veel kord Londoni otsevõimule ning raskestiseeditav Iiri pada hakkab taas podisema . Suured kütusekontsernid ei müü Eestis oma toodangut , vaid kohapealt kokkuostetud bensiini . Toomas Vabamäe <email> Arvamus , nagu müüksid Shelli tanklad Hollandi ja Texaco omad Ameerika bensiini , on sinisilmne väärarusaam . Enamik suurte naftakontsernide kohalikest käepikendustest on Eestis lihtlabase kaupmehe staatuses : ostavad jae ja müüvad hulgi . Kaup ise aga pärineb suures osas ühest ja samast kohast . Bensiini tuuakse sisse põhiliselt Soomest , Venemaalt ja Leedust . Ligi pool Soomes bensiini valmistamiseks kasutatavast toornaftast tuleb Venemaalt . Leedu ja Vene bensiin on kõik Vene naftast tehtud . Nii võib veidi liialdades öelda , et kogu Eesti autokütus on ammutatud samast puuraugust . Bensiin Soomest Soomes valmistatakse bensiini Fortumi ( Neste emafirma ) naftatöötlemistehastes Naantalis ja Porvoos . Toornafta jõuab sinna meritsi ( Norrast , Inglismaalt ja Taanist ) või mööda raudteed ( Venemaalt ) . Eestisse tulev bensiin on valmistatud põhiliselt Porvoos , meile jõuab see meritsi . Tehase juures asuvast naftasadamast veetakse kütust ka teistesse Läänemere-äärsetesse riikidesse , samuti Kanadasse ja USAsse . Porvoost teele asunud tankerid silduvad Muuga sadamas Neste Eesti terminalis . Sealtkaudu saabus Eestisse ligi kaks kolmandikku mullu imporditud mootoribensiinist . Terminali mahutid asuvad tollilao territooriumil , vormiliselt Eestist väljas . Eestisse saabub kütus alles tollilao väravast väljudes , " maaletoojal " peab selleks hetkeks olema makstud kütuseaktsiis . Enne aga võetakse kütusest proovid , kontrollimaks kauba vastavust tootja poolt esitatud andmetele . Kui kõik korras , väljastab labor vastavussertifikaadi . See on Eesti Vabariigi seaduste kohaselt kütuse kvaliteeti tõendav dokument . Sertifikaatide teekond lõpeb koos kütusega tanklas . Kui autot tankima tulnud inimene soovib vastavussertifikaati näha , on müüja kohustatud talle seda näitama . Terminalist läheb bensiin nii Neste enda tanklatesse kui ka teistele firmadele . Kuni selle aasta alguseni ostsid nii Shell kui ka Statoil ( kaks suurimat tanklaketti ) kogu oma Eestis müüdava autokütuse Fortumilt . Seejuures ei ole eri firmade poolt pakutav bensiin päris identne . Näiteks täidetakse Neste ja Shelli märki kandvad autotsisternid küll samast mahutist , kuid sealsamas terminalis miksib kumbki firma bensiini sisse veel teatud lisandeid , mis autokütuse omadusi " tavalisega " võrreldes parandavad . Neste tanklates pakutakse seda segu Futura nime all , Shelli kokteil kannab V-Poweri nime . Ülejäänud ostjad saavad Nestelt puhast autobensiini , mis igatpidi korralik ja kvaliteetne , kuid ilma spetslisanditeta . See on ka üks põhjus , miks nemad sedasama kütust odavamalt saavad müüa . Hulgifirmad veavad bensiini edasi kas oma terminalidesse või otse tanklatesse ja müüvad bensiini omakorda edasi jaemüüjatele . Mõnikord võib vahendajaid olla ka mitu . Põhimõtteliselt võiksid ka väikesed tegijad osta kauba otse Neste terminalist . Ühe Kesk-Eesti väiketankla pidaja sõnul pole see aga mõttekas : " Hulgifirma saab Nestelt bensiini suure allahindlusega . Eks nad panevad sinna transpordi eest midagi ka juurde , aga mulle on ikka odavam bensiini neilt võtta . " Venemaalt ja Leedust Tolliameti andmetel saabub umbes kolmandik mootoribensiinist Eestisse mööda raudteed ja ületab piiri kas Narvas , Oraval või Valgas . Idapiiri ületanud bensiin on tõenäoliselt pärit Leningradi oblastis Kirišis asuvast naftatöötlemistehasest , lõuna poolt saabunud kütus Leedust Mazheikiaist . Harvemini tuuakse bensiini muudest Venemaal või Valgevenes asuvatest tehastest . Raudteed mööda saabuv bensiin läbib tolli tavaliselt kas Tartu kaubajaamas või Tallinnas Üle-miste tollipunktis . Seal lükatakse kütuserong tolliteele , kus vaada-takse üle vagunite plommid ja kaubadokumendid . Mõnikord tehakse ka pistelist kontrolli : võetakse kütuseproove või kaalutakse vaguneid . Kui aktsiisiga kõik korras , võib rong edasi sõita - " päris " Eestisse . Juhtub aga sedagi , et rong veeretatakse mõnele kõrvalteele , kuni maaletooja aktsiisi tasub . Tavapärase <arv>tonnise rongitäie korral ulatub see <arv>,<arv> miljoni kroonini ja väikesele firmale võib sellise summa leidmine olla paras pähkel . Lisaks Tartule ja Tallinnale on väikesed kogused läbinud tollipunkti Narvas , Maardus , Viljandis ja Kohtla-Järvel . Tolli läbimise koht aga ei tähenda , et bensiin ka samas maha laaditakse . Tartu kaubajaamas tolli läbinud bensiinilaadung võib vabalt veereda näiteks Võrru või Rakverre , kus kohapeal tollimisvõimalused puuduvad , kuid terminal olemas . Tolli läbinud rong sõidab terminali , kus bensiin maha laaditakse . Suurte terminalide omanikud ise tavaliselt ostu-müügiga ei tegele , vaid rendivad oma mahuteid hulgimüüjatele ( kes on sageli ise ka maaletoojad ) . Nii võib ühes ja samas terminalis tegutseda terve hulk firmasid ning väikese bensiinijaama omanikul on võimalik valida , kellelt ta ühte või teist toodet ostab . Üldreeglina ei tasu väikesel tegijal kaupa kaugelt kohale vedada , kuid siingi kehtib kütusebisnise üldine põhimõte : kus odavam , sealt ostetakse . Tavaliselt on odavam ida või lõuna poolt saabunud kütus . Täpne ülevaade puudub Kütuseäri on küll väga suure mahuga äri , pealegi litsentseeritud tegevusala , kuid täpset pilti selles toimuvast ei ole vist kellelgi . Eesti Õliühingu nõunik Kaljo Aamer ütleb bensiinijaamade arvuks Eestis kuni <arv> , kuid pole teada , palju neist on tegutsevad ja palju seisavad niisama . Kütuse-mahuteid omavaid ettevõtteid on umbes <arv> , nende seas on nii jae- kui hulgimüüjaid . Maanteeameti andmetel on bensiini tarbimine <arv> <arv> - <arv> <arv> tonni aastas . Tolliameti andmetel veeti eelmisel aastal Eestisse sisse <arv> <arv> tonni mootoribensiini , sellest umbes viiendik oli mõeldud transiidiks . Ligi kahe kolmandiku bensiini maaletoomine vormistati Neste Eesti avalikus tollipunktis . Pliivaba ( plii sisaldus alla <arv>,<arv> g/l ) bensiini osakaal sisseveos oli <arv> protsenti . Umbes kolmveerand bensiinist oli oktaaniarvuga <arv> kuni <arv>. Kuid ühe tundmatuks jääda soovinud tollimaakleri sõnul ei maksa neid andmeid liiga tõsiselt võtta . Kentsakas pilt avaneb sisseveetud bensiini päritoluriikide osas . Kolmel esimesel kohal on ootustekohaselt Soome , Venemaa ja Leedu . Taani <arv> ja Valgevene <arv> protsenti on samuti loogilised . Kuidagimoodi võib mõista ka Belgia , Hollandi , Suurbritannia , Rootsi ja Saksamaa kohta käivaid numbreid - nimetatud riikides on naftatöötlemistehased olemas . Aga kus on tegelikult toodetud Lätist toodud bensiin ? Ja kuidas saada aru sellest , et <arv> tonni bensiini on pärit kääbusriigist Liechtensteinist ? Täpseid andmeid pole ka turuosade kohta , kõik pingeread põhinevad hinnangutel . Peamiseks hinnangukriteeriumiks on tanklate arv . Üldise arvamuse kohaselt peaks liider olema Statoil Shelli ja Neste ees . Statoil Eesti peadirektor Epp Kiviaed hindab oma firma turuosaks pisut üle <arv> protsendi . Riina Aamisepp , Shell Eesti jaemüügi juht , ütleb oma firma turuosaks <arv> kuni <arv> protsenti . Lisaks legaalsele eksisteerib veel must turg , mis eri hinnangutel hõlmab <arv> kuni <arv> protsenti kütusemüügist . Statoili jaamas Statoili bensiin Eelmise aasta detsembris avastas Tarbijakaitseamet , et suuremate tanklakettide müüdud bensiin <arv>E ei vastanud kehtestatud nõuetele : bensiin sisaldas liiga palju väävlit . Probleem tekkis sellest , et Eestis kehtivad normid saavad enamikus Euroopa riikides seaduse jõu alles aastal <arv>. Ainult Rootsis jõustusid tänavu <arv>. jaanuarist sama ranged nõuded . Meil müüdud <arv>E oleks igal pool mujal Euroopas sama nime all müümiseks sobinud . Et edaspidiseid probleeme vältida , hakkasid suuremad müügifirmad otsima teisi teid . Juba detsembris hakkasidki E-tähed tasapisi tankuritele tagasi ilmuma - Neste alustas Eesti standardile vastava <arv>E tootmist . Statoil aga leidis oma lahenduse . Jaanuari algusest on kõik Eesti Statoili tanklates müüdavad bensiinid pärit Statoili Kalundborgi rafineerimistehasest . Kütus tuuakse Taanist Eestisse tankeritega ning laaditakse maha Muuga sadamas Sonmarini terminalis . Epp Kiviaia sõnul on see hetkel ainus lahendus : " Kui tulevikus leidub teisi võimalusi , kaalume ka neid . " Lapsed tahavad Tamjärve kooli , et neid seal hästi õpetataks ega sunnitaks mõttetusi tegema . Helen Urbanik <email> " Tead , tead , mis täna koolis juhtus ! " <arv>aastane Heili Heitur-Dungay läheb silmanähtavalt põlema . " Me tegime lihapalle ! " Heili ema Helje vakatab sellise uudise peale poolelt sõnalt . " Me olime viiekesi peredes . Mina olin üks perenaine . " " Ahhaa , sa said siis lauda katta , " kallutab Helje ennast klaasist söögilaua taga huviga tütre poole . " Jaa , ja ma jooksin kogu aeg ringi , nagu see perenaise asi ikka on . " Ema ja mina noogutame mõistvalt . " Ja tead , mis siis välja tuli ? " " Tuli välja , et meil praadisid kolm tüdrukut liha ja üks tegi kartuleid . " Heili teeb märkamatu pausi nagu hea näitleja enne stseeni kõige olulisemat repliiki . " K i s s e l l i ei teinud meil mitte keegi ! " Vaat niisugused individualistid on Heili meelest eestlased : kotlette tahab iga mees tingimata praadida oma maitse järgi . Õiget kooli ootas <arv> aastat Heilil pole väga silmapaistvaid tulemusi üheski aines . Ta armastab koorilaulu , kunsti ja keeli . Üpris tavaline koolitüdruk , kui välja arvata see , et üheksa aastat on Heili oodanud niisugust kooli , mis oleks tema jaoks see õige . Eelkoolis käis tüdruk Ameerikas . Tema väliseesti päritolu ema ja inglise päritolu isa Martin Dungay elasid siis seal . Ameerikas valisid ema ja isa erakooli peamiselt selle pärast , et seal räägiti lastele Jumalast ja see asjaolu oli Heili vanemate jaoks tähtis . Siis kolis Heili koos vanematega Eestisse . Kuueselt läks tüdruk <arv>. keskkooli teise klassi . Järgmisel aastal vahetas uuesti kooli . Heili elus algas periood , mille kohta ta ise ütleb " elasin nagu diplomaat " . Ta on käinud kahes rahvusvahelises koolis , kus õppisid peamiselt saatkonnatöötajate lapsed ja õpetus toimus inglise keeles . Rahvusvahelisel koolil oli ainult üks puudus : liiga pisikesed klassid . Materjali võeti edasi nii kiiresti , et <arv>aastaselt lahendas Heili Ameerika mõõdupuude järgi <arv>.-<arv>. klassi matemaatika ülesandeid . " See ei olnud , kuidas seda nüüd eesti keeles öeldagi - challenging ? " Helje vaatab küsivalt minu poole . " Kas konkurents ? Õiget võistlust ei olnud laste vahel . " Nii hakkas Heili eelmisel sügisel käima Jakob Westholmi Gümnaasiumis . Ta on teist aastat kaheksandas klassis . Mitte kehvade hinnete pärast ( Heili õpib neljadele-viitele ) . Õpetajad lihtsalt arvasid , et ta ei tule eesti keelega toime . Heili tunnistab ausalt , et erilise innuga ta praegu koolis ei käi - igav on sama asja uuesti õppida . Heilil on ranged nõudmised Rocca al Mare koolist kuulis Heili esimest korda paari aasta eest isalt . Martin Dungay pidi olema üks esimestest tuttavatest , kellele Hannes Tamjärv rääkis oma unistuste koolist . Tänaseks on uue kooli " usku " pööratud mitte ainult Heili vanemad , vaid ka mitu kooliõde Westholmist . Siinkohal lühike nimekiri nõudmistest , mida Heili ja tema ema ühele heale koolile esitavad . Punkt <arv>. Seal käivad ainult need , kes tahavad õppida . Punkt <arv>. Väikesed klassid . <arv> õpilasega mammutklassis , nagu juhtus <arv>. keskkoolis , ei taha Heili enam kunagi käia . Punkt <arv>. Õpetajad ei anna tundi seitsmendat aastat sama konspekti järgi . Punkt <arv>. Bioloogias ei saa " kolme " selle eest , et eesti keele grammatika pole kõige parem . Nimekiri asjadest , mis Heilile Rocca al Mare juures juba praegu suurt vaimustust tekitavad , on mõnevõrra pikem . Punkt <arv>. See on n i i ilus koht . ( Aknast välja vaadates on tunne , nagu seisaksid keset metsa . ) Punkt <arv>. Ujula on n i i kihvt . ( Uhiuutest tenniseplatsidest , staadionist ja võimlast me ei räägi . ) Punkt <arv>. Raamatukogu jaoks on üks t e r v e korrus . ( Otse raamatukogu akna taga männivõras elavad oravad . ) Punkt <arv>. Terve kool on nagu s u u r huviring . ( Ainuüksi õpetajakandidaatidest saaks kokku ühe korraliku bändi . ) Punkt <arv>. Kõiki uue kooli õpetajaid ja õpilasi näeb ta juba suvel , laagris . Punkt <arv>. Vormi saavad lapsed i s e valida . ( Kavandid joonistavad Kunstiülikooli moetudengid . ) Kadedad kahtlevad , omad usuvad Kadedatest juttudest uue kooli kohta ei lase Heili ja tema vanemad ennast häirida . Rikaste kool , öeldakse vahel . " Meil on küll oma äri , " ütleb Helje uhkelt . HeiturDungay-nimelisest poest saab osta Eesti kohta väga kalleid portselannõusid . <arv> <arv> krooni , mis Heili õppimine Tamjärve koolis maksaks , ei ole nende jaoks tõepoolest väga suur summa . Pealegi on Heili seda sorti laps , kes käib juba mitmendat aastat vanemate poes tööl ja teenib taskuraha . Kuni neljandik õpilastest hakkab stipendiumi saama , tuletab meelde üks kooli asutajatest Liivika Tärk . Arvatakse ka , et Tamjärve koolist saab suletud territoorium nagu Tiskre . Võõrad ei saa tõepoolest kooli maa peale hulkuma . Selleks on kooli ümber aed . Õigus on seegi , et maja valvab " maailma kõige sõbralikum " turvamees . Juba praegu otsib käivitusmeeskond ühte " progekooli " kusagilt maalt ja ühte mõnest teisest riigist , kellega tulevikus suhelda . Nii et sellega , mis sünnib kooli aia taga , peaksid lapsed olema piisavalt hästi kursis . Need lapsed lähevad ülbeks , hoiatavad mõned . Selle kohta räägib Liivika Tärk loo oma Tallinna <arv>. koolis käivast pojast . Lapsel on üks klassivend , kellel maksavad kõik asjad <arv> krooni . Riided , kott ja kõik muu . Ühel päeval nokkis see klassivend nina . " Tead , tal tulid ninast koledad kollid . Kollid maksid tal ka <arv> krooni , " niimoodi rääkis laps kodus emale . Liivika Tärk loodab väga , et Rocca al Mare kooli lapsed suhtuvad rahasse sama elutervelt kui tema laps oma uhkesse klassivenda . Hannes Tamjärv on öelnud , et tema käed juba sügelevad esimese papa järele , kes tuleb tema juurde jutuga hinnete ostmisest . Mis ta sellise mehega peale hakkab , ei ole teada . Ilmselt ootab teda sarnane saatus , mis langeb pangas osaks korduvalt krediidilimiiti ületanud kliendile . Kõige lõpuks kardetakse , et kõikidest targemad lapsed siin käima ei hakka . Ametlikult ei ole õpilaste vastuvõttu veel välja kuulutatud . Ometi on üle <arv> pere oma lapse juba üles andnud . Neljade-viite peale õpib neist <arv> protsenti . Enamik käib praegu Tallinna eliitkoolides . Kas Rocca al Mare kool on hea või halb ? Arvatakse Tegelikult Rikaste kool Neljandik lastest saab stipendiumi Kõrge aia taha peidetud Pätid ja narkodiilerid ei saa sisse Ei tea , mis väljas sünnib " Välisuudiseid " räägivad sõbrad Lapsed lähevad uhkeks Rahast nad ei räägi - liiga igapäevane asi Kõige targemad siia ei tule Kandideerivad peamiselt eliitkoolide õpilased <arv> fakti koolist , millel ei ole veel ühtegi õpilast <arv>. Koolil on mitu nime . Ametlik nimetus Rocca al Mare kool . Lühendatult RaM kool . Asutaja Hannes Tamjärve järgi kutsutakse ka Tamjärve kooliks . <arv>. Esimeseks märtsiks on valitud <arv> õpetajat . Avaldusi laekus <arv> ja eelmisel teisipäeval luges iga kooli käivitusmeeskonna liige ( Tamjärv teiste hulgas ) läbi rohkem kui sada elulugu . <arv>. Toole , laudu ja kappe on koolis <arv> poisi ja tüdruku tarvis . Kui tihedaks rebimiseks nende kohtade peale läheb , ei oska mitte keegi ennustada . <arv>. Aastas maksab õppimine selles koolis <arv> <arv> - <arv> <arv> krooni . Kui kooli omanikud tahaksid rikkaks saada ( ehk teenida tagasi investeeritud <arv> miljonit krooni ) , oleks õppemaks <arv> <arv> krooni . <arv>. Õppetöö aluseks on ka selles koolis riiklik õppekava . ASUTAJA HANNES TAMJÄRV : Rahvas kutsub kooli tema nime järgi . METSA SEES , MERE KALDAL : Rocca al Marest ilusamat kohta olnuks koolile raske leida . ESIMEST KORDA AULAS : Heili Heitur-Dungay hiigelsuure betoonist tünni uksel , millest saab kooli saal . Ühendatud Kuningriigi Immigratsiooniteenistus ei lase eestlasi Inglismaale . Aet Süvari <email> Veebruari alguses pakkisid Tarmo Triisa ja Ilmo Kuusk kotid ja jätsid abikaasadega hüvasti . Noormehed lendasid kaheks nädalaks Londoni linnaga tutvuma . Juba järgmisel päeval olid nad aga Eestis tagasi . Öö , mis nad Inglismaal veetsid , möödus Gatwicki lennujaama immigrantide laagris . Briti immigratsioonitöötajaid ei veennud ei Tarmo ja Ilmo korralik reisipakett , broneeritud hotellikohad , tagasisõidupiletid <arv>. veebruariks , piisavalt sularaha ega isegi reisifirma autojuht , kes mehi lennujaamas ootas . " Meid intervjueeriti põhjalikult , " meenutab Tarmo . " Miks tulite , kuhu lähete , miks peret kaasa ei võtnud , kes teile vastu tuleb jne. " Pärast üle neljatunnist lennujaamas ootamist pisteti eestlastele pihku paber , mis ütles : me ei usu , et te tõepoolest soovite siia jääda külalisena teie poolt märgitud perioodiks . Mehi riiki ei lubatud ning otsus ei kuulunud edasikaebamisele . Vähe sellest - Tarmo väidab , et keegi ei seletanud neile isegi põhjust , miks neid ei usutud . Kuna selle aja peale oli tagasilend Tallinnasse juba lahkunud , veetsid mehed öö Gatwicki lennujaama immigrantide laagris ning saabusid järgmisel õhtul rahulolematutena Eestisse tagasi : pelgalt lendamise peale olid noormehed kulutanud mitu tuhat krooni . Nägudega jäädi rahule Vaid kaks päeva hiljem langesid samasse lõksu Meelis Murdla ja Argo Alviste . Finnairi lennukiga Heathrow' lennujaama jõudes läbisid Euroopa Liidu kodanikest soomlased passikontrolli õige lihtsalt : piisas vaid passikaante näitamisest . Eesti poisid võeti aga vahele : kontrolliti pagasit , uuriti tagasilennu pileteid ja nõuti tõendeid , et Meelisel ja Argol on hotellitoa eest makstud : kokku viie päeva eest <arv> naela ( u <arv> <arv> krooni ) . Kuid see polnud piisavaks tõestuseks . " Seletasime ja seletasime - igasuguseid tobedaid asju küsiti , " räägib Argo . " Mul olid autovõtmed taskus , ametnik küsis koguni , mis auto , millal ostsin ja palju maksis . Kui vastasin , siis küsis : oh , kust sa nii odavalt said ? " Kui küsimused otsa said , viidi noormehed immigratsiooniteenistuse klaasist kabinetti . Neile pisteti pihku sama paber ja jäeti õhtust Helsingi lennukit ootama . Põhjendusi , miks neid riiki ei lubatud , taas ei toodud . " Ma olin nii vihane ! Sõna otseses mõttes nagu ahvipuuris ! " ütleb Meelis . " Küsisin , kas meie nägudel on midagi viga , " räägib Argo . " Ei , vastati , näod on teil kenad . Ja kõik . " Seesama immigratsiooniametniku allkirjaga paber lubab kodanikul , keda mingil põhjusel maale ei lubata , ühendust võtta oma suursaadiku või konsuliga . Meelist ja Argot telefoni juurde ei lastud . " Nõudsime küll , aga välja ei lubatud . Öeldi , et siis hakkavad teised ka kippuma , " sõnab Meelis . Tagasi Eestis , pöördusid noormehed tuttava reisikorraldaja poole , kes paar päeva varem sai samalaadse appikutse ka Tarmolt ja Ilmolt . Reisikorraldaja võttis ühendust Suurbritannia saatkonna konsulaarosakonnaga , et poisid vähemalt reisiraha tagasi saaks . Sealt soovitati teha immigratsiooniteenistusele järelepärimine või edaspidi Suurbritanniasse sõiduks viisa taotleda . " Milleks meil siis viisavabadus on ? " küsivad poisid nagu ühest suust . Saatkond uurib asja Suurbritannia saatkonna pressiesindaja Neve Hõbemägi kinnitab , et viisa puudumise taha ei saa Eesti kodaniku Inglismaa-külastus mingil juhul jääda . Kuid siiski ei tohi Hõbemäe sõnul viisavabadust vaadata kui sihtmaa kohustust lubada sind sõita võõrasse riiki oma suva järgi . " Igal maal on erinevad nõudmised , mis peavad täidetud olema , vaatamata sellele , kas sul on viisat vaja või mitte , " sõnab ta . Suurbritannia nõuab kõigilt külalistelt vastust kolmele küsimusele : mis eesmärk on võõrriigi kodaniku külastusel , kuidas ta oma sealolekut finantseerib ja kui kaua kavatseb riigis viibida . " Kui inimest riiki ei lubata , siis tavaliselt on ta jäänud ühega neist hätta , " väidab Hõbemägi . Meelis ja Argo seda ei usu . " Me vastasime nii põhjalikult kõikidele küsimustele . Probleem oli lihtsalt selles , et Suurbritannia immigratsiooniteenistus teeb , mida tahab . Üks ametnik küsis veel ülbelt : kust sa siiasõiduks raha võtsid - mina küll nii palju ei teeni , et Eestisse sõita , " sõnab Meelis . Nad on neid abistanud reisikorraldajaga ühel nõul : eestlasi on diskrimineeritud . Seda enam , et poisid teavad veel vähemalt nelja õnnetut saatusekaaslast , kes nendega sarnaselt piiril jänni jäid . " Kui kellelegi on ülekohut tehtud , teeme muidugi järelepärimise , " väidab Hõbemägi . " Aga seda tuleb äärmiselt harva ette - seal teevad tööd ikkagi oma ala asjatundjad , kes küsivad neid küsimusi iga päev . " Meelis palus vastavasisulise järelepärimise teha hoopis välisministeeriumi konsulaarosakonnal . Nüüd ootab ta pikisilmi vastust , sest Inglismaalt tagasi saadetu märk on tema nime taga kirjas . " Pooleteise aasta jooksul võib viisade ja reisimisega takistusi tekkida , aga mul on plaanis varsti USA viisat taotlema hakata , " sõnab ta . Lõpuks tahavad Meelis ja Argo ka Londoni kindlasti ära näha . Aga mis sellest plaanist saab , kui pole kindlust , et reisiraha eest Inglismaal ka midagi muud näeb kui lennujaama ? " Nüüd on meie nimed võib-olla mustas nimekirjas , " ütleb Meelis nukralt . " Paistab , et Londonit näevad ikkagi vaid rikastest firmajuhtidest eestlased . " PETTUNUD : Vähemalt Suurbritannia saatkonna eest ei saa Meelist ( taga ) ega Argot keegi ära ajada . MORN : Ka Jõelähtme kaitseliitlaste pealiku Mihkel Pipari süüd pole kohus suutnud tõestada . Meelis Hiiob <email> Kolm aastat tagasi Jõelähtmel toimunud Kaitseliidu relvade röövimist pole politsei tänaseni lahendada suutnud . Kohtusse jõudis kriminaalasi vaid ühe kaitseliitlase osas ning seegi saadeti kehva uurimise pärast politseile tagasi . Relvaröövi järel teatasid keskkriminaalpolitsei töötajad nii ajakirjandusele kui ka tollasele valitsusele , et kuriteo avastamine on lähedal . Suure käraga peeti kinni kolm röövis kahtlustatavat Erki Lepp , Tiit Person ja Andres Kask . Juba mõne päeva pärast vabastati neist kaks esimest süütõendite puudumise tõttu , et nad paari kuu pärast sama süüdistusega taas vahi alla võtta . Eelmise aasta juunis lõpetas keskkriminaalpolitsei Erki Lepa suhtes uurimise ning noormees sai ebaseaduslikult vahi all viibimise eest riigilt <arv> <arv> krooni valuraha . Kriminaalasi on lõpetatud ka Personi ja Kase osas . Ainsana on kohtu alla antud Kaitseliidu Jõelähtme üksikkompanii pealik Mihkel Pipar , keda süüdistatakse ametialases lohakuses . Kohus ei ole rahul Politsei väitis Mihkel Piparile esitatud süüdistuskokkuvõttes , et lohakus seisnes selles , et mees , kes oli vastutav relvaruumi võtmete eest , peitis need relvaaida ukse kohal asuvasse vahesse ega hoidnud neid nõuetekohaselt ning hõlbustas relvaröövi , millega põhjustas suure varalise kahju . Kui asi tänavu <arv>. jaanuaril Harju maakohtus arutamisele tuli , leidsid nii Pipari kaitsja , prokurör kui ka kohtunik , et selliste tõenditega , mis politsei kogunud on , pole asja võimalik arutada . Kohus jõudis arvamusele , et kuna relvaröövi panid toime kolm tundmatut isikut , siis tekitasid kahju just nemad , mitte Mihkel Pipar . Kohtu otsus kõlas : saata kriminaalasi tagasi täiendavaks kohtueelseks uurimiseks eeluurimise puudulikkuse tõttu . Segadus Kaitseliidus Pipari kaitsja Urmas Rebase sõnul on tema kaitsealuse ametialases lohakuses süüdistamine absurdne . " Piparile ei ole esitatud mingeid nõudmisi relvade hoidmise ja järelevalve kohta , " ütleb Rebane . " Veelgi enam , tänaseni ei ole selge , kellele need automaadid üleüldse kuulusid . " Rebase juttu tõendavad ka kaitseliitlased ise . Harju maakohtule esitatud tsiviilhagis on muuhulgas kirjas , et ülejäänud röövitud relvad ( <arv> Kalašnikovi automaati - toim. ) ei kuulunud KL Harju malevale , vaid riigile ja olid antud Harju malevasse hoiule ilma mingite instruktsioonideta hoiutingimuste kohta . Seega on nende relvade osas varaline kahju tekkinud riigile ja osaliselt riigi enda süül . Lisaks sellele , et Kaitseliidu Harju malev tunnistab oma hagis relvade hoidmisel valitsevat segadust , näitab ainuüksi hagi esitamine , et Kaitseliidul puudub relvade üle arvepidamine . Nii nõuab Kaitseliidu Harju malev hagis Mihkel Piparilt <arv> krooni röövitud pumppüssi eest , mille Pipar oli korra juba kinni maksnud . Kaitseliidus on tavaks , et liikmed ostavad mittelahingrelvad oma raha eest välja . Kui nad Kaitseliidust lahkuvad , makstakse raha neile tagasi . <arv>. aasta <arv>. novembri hilisõhtul röövisid kolm maskides kurjategijat Kaitseliidu Harju maleva Jõelähtme kompanii relvahoidlast <arv> Kalašnikovi automaati koos salvedega , ühe pumppüssi ja <arv> padrunit . Suur osa relvadest on tänaseks leitud , kuid kurjategijaid pole isegi kindlaks teha suudetud , rääkimata nende kinnipidamisest . Ajateenija lasi end kodumaja trepikojas suhu pistetud granaadisütikuga õhku . Tiit Reinberg Järva Teataja " Tulge mind tunni aja pärast vaatama , " olid Esko Leppiku ( <arv> ) viimased sõnad , kui ta kuuenda veebruari hilisõhtul Koeru baarist lahkus . Enne oli ta sõpradele mõista andnud , et ei taha enam elada . Vähem kui pool tundi hiljem tõmbas Viru üksiku jalaväepataljoni laskurrühma rühmavanema abi tuttava tütarlapse korteriukse taga granaadisütikul splindi küljest ja pistis sütiku seejärel suhu . Surm oli silmapilkne . Õed Lili ja Kadre Küünarpuu ajasid samal ajal trepikojas kahe poisiga juttu . Tüdrukud kuulsid , kuidas Esko sütikul splindi ära tõmbas . Mõne sekundi pärast käis plahvatus , mis Lili vastu õde paiskas . Kui tüdrukute õde pärast kärgatust korteriukse lahti tegi , vajus Esko elutu keha nende esikusse . Esimene plahvatus kahju ei teinud Koju Koeru tuli Esko puhkusele reedel , neljandal veebruaril . Väeossa oodati teda alles järgmisel pühapäeval . Anneliga kohtus noormees esimest korda kolm päeva enne enesetappu , samal õhtul , kui ta koju puhkusele oli tulnud . Anneli ja Esko sõitsid peolt koos koju . Anneli mäletab , et Esko mainis jutu sees , et tema elul pole mõtet . Kodu juurde jõudes ( Anneli ja Esko pere elavad samas majas ) lubas Esko maja granaadisütikuga õhku lasta . " Mõtlesin , et ta teeb nalja , " meenutab Anneli . " Läksin tuppa . Nagu korteriukse kinni panin , käis plahvatus . " Maja ees murul plahvatanud sütik majale ega Eskole viga ei teinud ja Anneli heitis magama . Järgmisel päeval Eskot uuesti kohates küsis noormees Annelilt , kas jätkavad sama asja , mis eile pooleli jäi . Õhtul läks punt sõpru tuttavate poole Eurovisiooni lauluvõistlust vaatama . Esko kutsus kaasa ka Anneli , kes lubas tulla ainult siis , kui Esko rohkem napsi ei võta . Kuigi Esko lauluvõistluse ajal napsi ei võtnud , oli ta tähelepanu keskpunktis , tegi nalja ja parodeeris võistluslaule . Anneli sõnul ei viidanud peale eelmisel õhtul autos lausutu mitte miski sellele , et Esko plaanib kätt oma elu külge panna . Pühapäeval kogunes sama seltskond uuesti baari , kuid erinevalt eelmisest õhtust oli Esko ainuke , kes jõi . Algul õlut , hiljem tequilat . Õhtuks tõmbus Esko kuidagi endasse . Paar tundi enne saatuslikku plahvatust imiteeris ta baaris , kuidas tõmbab sütikult splindi ära ja pistab selle endale suhu . Tuttavad pidasid seda purjus inimese naljaks . Keegi ei uskunud Viru üksiku jalaväepataljoni staabiülema kapten Urmas Paju sõnul pole üldse kindel , et Esko sütiku sõjaväest kaasa võttis . Paju sõnul tegi Esko sõjaväes väga kiiret karjääri ning oleks kahe kuu pärast saanud reservohvitseriks . Ainult kümme kuud aega teeninud Esko oli tõusnud juba rühmavanema abiks . Sajast ajateenijast teeb sarnast karjääri vaevalt viis meest . " Selleks on vaja eelkõige tahtmist , kuid ka rahu ja head kodust kasvatust , " loetleb Paju sõjaväekarjääriks vajalikke omadusi , mis Eskol olemas olid . Miks Esko endale käe külge pani , pole Pajul õrna aimugi . Sõjaväes tal probleeme polnud , kuigi elu polnud meelakkumine : äratus hommikul kell <arv>.<arv> ning voodisse õhtul kell <arv>. Esko sõber Peep Potmann mäletab noormeest kui rahulikku inimest , kes kunagi ei kiskunud tüli , vaid oli rohkem naljamees . Potmanni sõnul Eskot sõjaväeline karjäär ei huvitanud , kuigi kümne kuuga oli ta seal märkimisväärseid edusamme teinud . " Talle meeldis meri ja ta plaanis pärast sõjaväge taas merele minna , " meenutab sõber . Peebu teada Eskol probleeme ei olnud : sõjaväes sujus kõik hiilgavalt , vanematega sai hästi läbi . " Eskol oli hea meel , et just tema puhkuse ajal esineb Koerus ansambel N-Euro , ta plaanis sinna kindlasti minna , " teab Peep . Sõbrad kahetsevad senini , et nad Eskot baarist koju ei saatnud , kui ta vihjas enesetapule . " Keegi lihtsalt ei uskunud seda , " põhjendas Peep . " Ei tea , kuidas see kõik küll niimodi juhtus ... " ohkab Peep . Majanaaber Elika räägib Eskost meeleldi . " Esko oli seltskonna naba , tegi alati nalja , kuid ta ei olnud selline tüüpiline elumees , " jutustab Elika . Veel mäletab ta Esko suuri silmi , mis ei jätnud ükskõikseks mitmeid Koeru tüdrukuid . Elika sõnul sai Esko hästi läbi ka oma ema ja isaga . " Isaga tundus neil mingi eriline side olevat , " ütleb Elika . " Erinevalt paljudest teistest Esko austas oma vanemaid . " Küsimusele , miks Esko just nende ukse taha tuli , ei oska ta vastata . Elika ema Ülle Küünarpuu sõnul on terve pere senini šokis . " Mitu ööd ei saanud magada ja neli päeva ei läinud söök alla , " ohkab Ülle . Veel paar päeva pärast juhtunut leidsid lapsed trepikojas seisnud kummikust viie sentimeeti pikkuse lõualuu killu . Kaitsepolitsei pressiesindaja Martin Perlingu sõnul on algatatud kriminaalasi , mis peab selgitama , kust sütik pärines . " Väidet , et see pärineb väeosast , kus Esko teenis , ei lükka ma ümber ega kinnita , " ütles Perling . Sütiku jäänused on praegu ekspertiisis . Ka lahangu tulemused pole veel teada . VALUS LÕPP : Näiliselt polnud Eskol probleeme ei kodus ega kaitseväes . Kuid ometi sai elusisu otsa . BARDAKKTallinna külje all on ruutkilomeetrite laiune lobudikega piirkond , mille peale ei hakka kellegi hammas . Priit Vare <email> Kümme minutit autosõitu pealinnast ja te leiate ennast keset õudust . Nagu Buratino Lollidemaal . Kohe Maardu külje alt algab <arv>-<arv> ruutkilomeetri suurune maa-ala , mis on täis pikitud pisikesi aiamajakesi , tööriistakuurikesi , koerakuudikesi . Nädalavahetus toob siia nii Tallinna kui ka Maardu inimesi , kes ei hooli jubedast ümbrusest . Peaasi , et on aiamaa . Jõelähtme vallavanema Taimi Saarmaa sõnul hakkas see fantastiline asundus tekkima kaheksakümnendatel , kui ametiühingud jagasid inimestele nn köögiviljamaad . Maa anti ajutiseks kasutamiseks , hoonestust teha ei lubatud . Keelust ei hoolitud , ehitasid needki , kellele maad ei antud . " <arv>. aastal üritasime saada asjast mingit ülevaadet . Paar noormeest teatasid , et võtaks traktori ja lükkaks kogu selle piirkonna kokku , " räägib Saarmaa . " Käisid kohal ja pärast enam nii ei arvanud . Kui seda hakata kokku lükkama , pandaks traktor põlema ! " Nüüd tulevad inimesed ja soovivad oma lappi erastada , kuid selleks pole seaduslikku alust . KORD PEAB OLEMA ! Aleksandr käib oma maalapil iga päev . Täna näiteks vedas saepuru marjapõõsaste alla . Aleksandri elamine ongi kogu kandi üks hooldatumaid . Maardust kepi abil kohale kõmpimine võtab <arv> minutit . " Tead , mis mulle Hitleri ja Stalini juures meeldib ? Tegid , mis nad tegid , aga kord oli majas . Nüüd on täielik bardakk ! " Kord on Aleksandri jaoks kõige tähtsam , seda kinnitab ka koer , kes peremehe käsu peale automaatselt sitsima hakkab . Aleksandr on endine bussijuht . Tema tarekese küljest paistabki mitmeid bussidest pärit detaile . " Terve Liidu sõitsin bussiga omal ajal läbi . Tallinn oli kõige ilusam . Kutsusin seda Pariisiks . " Pariisis pole valgevenelasest Aleksandr sealjuures kordagi käinud . OMAETTE TSIVILISATSIOON : Aiamaakrundid paiknevad mitmete ruutkilomeetrite laiuselt , nende vahel on kohalikud näinud nii mõndagi . Mõned aastad tagasi olla sealsamas mahajäetud kaevanduse servale tekkinud ebaseaduslik surnuaed . Mingid mehed kaevasid <arv> krooni eest augu ja matsid lahkunu maha . Isegi ristid pandi püsti . Tänapäeval pole mainitud kohas liba-surnuaiast enam mingit märki , ka riste mitte . Ei saa siiski välistada , et maapõu midagi peidab , kuna matmisi nägi oma silmaga pealt mitu Ekspressile teed juhatanud inimest . Kohalikud vallategelased ja konstaablid kuulevad sellest esimest korda . TASEMEL TURVA : Osas majakestes elatakse sees igal aastaajal . Seda tõendavad kurjad koerad , kes võõra saabudes teevad põrgulärmi . Aiamaaomanik Aleksandri sõnul teab ta mitut kodanikku , kes päeval Maardus tööl käivad ja õhtul suvelobudikku siirduvad . " Vot seal . Naine viskas korterist välja ja nüüd elabki onnis . " KÕIK LÄHEB KAUBAKS : Ehitusfirmade juhid jääksid keset aiamaasid keeletuks . Ei tuleks ju keegi selle peale , et ehitada endale vanast bussist puukuur . Või linoleumist koerakuut . Või kilepaberist aed . Raske südameveaga <arv>kuuse Triinu-Liisiga kohtus Tuula Visa esimest korda alles möödunud nädalal . ASKO : Suudab pärast lõikust elada enam-vähem normaalset koolipoisi elu . ALAR JA ALLAN : Soomes ravitud vennad esimesel koolipäeval . ELUPÄÄSTJA Tuimade ametnike kiuste on Tuula Visa <arv> aastaga päästnud <arv> eesti last ja toonud siia sadu abikoormaid . Mihkel Kärmas <email> Varahommikuses Tallinna reisisadamas näeb Tuula Visa ( <arv> ) välja nagu kümned tema kaasmaalased . Kuid tema ei kiirusta Kadaka turule viivale bussile . Viimase seitsme aastaga on soomlanna oma kodumaale ravile viinud kuus Eesti arstide poolt ravimatuks tunnistatud last . Neist viis on tänaseni elus ja hea tervise juures . Helsingis elaval Tuulal on endal kaks last ja viis lapselast . Oma pensioniga võiks ta muretult Kanaari saartel päevi õhtusse veeretada . Selle asemel toob tema juhitav organisatsioon Viron Lasten Apu Eestisse nädalas keskmiselt ühe autokoorma humanitaarabi ning korjab raha laste raviks välismaal . " Vene rulett laste eluga ! " Tuula Visal on olnud üks suur tagasilöök . Möödunud suvel suri Tallinna külje all Mõigus raske päriliku silmakasvajaga <arv>aastane Annika . Moskvas ja Helsingis opereeritud tütarlaps oli elu lõpul praktiliselt pime ja kandis jalaproteesi . " Teadsime algusest peale , et Annikat ei saa päästa , " tunnistab Tuula , " kuid vähemasti õnnestus tema elu pikendada ja kergemaks teha . " Oleme teel kümnekuuse Triinu-Liisi juurde . Ta on Tuula esimene patsient pärast surmaga lõppenud juhtumit . Juhuse tahtel elab Triinu-Liis vaid paari tänavavahe kaugusel Annika kodust . Kui välja arvata oma ea kohta väike kasv ja hingeldamine , on Triinu-Liis pealtnäha terve laps . Tegelikult on tal raske kaasasündinud südamerike - tüdruku südame ja kopsude vahel vereringet tagavad arterid ja sooned on välja arenemata ning tuleb keerulise lõikusega uuesti " ehitada " . Muidu ei ela blond tüdrukutirts prognooside kohaselt koolieani . Eesti meedikud Triinu-Liisi aidata ei suutnud . Ravikindlustus keeldus ligi miljon krooni maksva operatsiooni ja järelravi finantseerimisest . " Mulle ei jõua kohale , kuidas laste eludega sellist vene ruletti mängitakse ! ? " ägestub muidu leebe soomlanna . " Iga maa inimõiguste hulka kuulub õigus tervishoiule . On ebaõiglane , et tavalised inimesed , nagu Triinu-Liisi vanemad , sunnitakse sellisesse paanikasse . Ametnik otsustab , kas laps saab elada või mitte . " Miljon kahe päevaga Pärast seda , kui Triinu-Liisist räägiti Soome ajalehtedes ja televisioonis , annetati vajaminev raha kahe päevaga ! " Kui Triinu-Liisi ema mulle kirjutas , ei saanud ma kaks ööd sõba silmale , " tunnistab Tuula . " Mõtlesin , et kas minust on veel uue kampaania vedajat , kas saan raha kokku . " Ehkki operatsioon Soome ühe tuntuima südamekirurgi Heikki Sairaneni juures on juba kokku lepitud ning suur osa korjandusega saadud rahastki haigla arvele kantud , on see aitaja ja väikese abistatava esimene silmast-silma kohtumine . Triinu-Liisile toob Tuula suure karvase põhjapõdra . " Sellised me soomlased oleme - suurte kõrvadega , " lõõbib ta ning klõpsutab eesti tüdrukust filmitäie pilte . " Sa oled nüüd meie kolmas vanaema , " tänab Triinu-Liisi vanaema Sirje Paist liigutatult . Tegelikult on asi naljast kaugel . Triinu-Liisi külmetused ja nohu on lõikust korduvalt edasi lükanud ja õnnestumise võimalus väheneb iga päevaga . " Me olime operatsiooniks nii valmis ! Täitsa ahastus tuleb peale , " muretseb Triinu-Liisi lastearstist ema Kristel Paist , kes ootab märtsis juba uut last . Samaks ajaks on pandud operatsiooni uus tähtaeg . Kogemused teevad Tuula ettevaatlikuks . " Isegi kui operatsioon õnnestub , ei tähenda see , et mured on lahendatud . Temaga tuleb tegeleda aastaid , " räägib ise liiklusõnnetuse tagajärjel varakult pensionile läinud viiekordne vanaema . " Ma tunnen end vastutavana , kui temaga peaks midagi juhtuma . " Allani ja Alari fond <arv>. aastate alguses sai humanitaarabi toomisest Tuula kogupäevatöö . Fenomenaalse mäluga proua mäletab peast enamiku abistatute nimesid , vanuseid ja isegi aadresse . Tuula Visa esimesed patsiendid olid <arv>. aastal Tallinnas elavad vennad Allan ( <arv> ) ja Alar ( <arv> ) . Et üksikisik Soomes korjandusi korraldada ei tohi , asutas Tuula Visa algselt just nende vennaste jaoks heategevusorganisatsiooni Viron Lasten Apu . Allanil oli raske neerupuudulikkus . Eestis opereeriti teda neli korda . Hiljem käis ta Soomes kontrollis ja järelravil . Noorem vend Alar sündis haruldase pigmentatsioonihäirega . Ligi veerandi tema kehast kattis karvane pruun sünnimärgi sarnane laik , millest oli arenemas nahavähk . " Siin öeldi tükk aega , et ei osata temaga midagi peale hakata , " räägib poisi ema Sirje Pilviste . Tuttavate kaudu leitud Tuula Visa kogus kampaania korras kahe poisi ravi jaoks kokku <arv> <arv> marka . Soome arstid võtsid tollal kolmeaastase Alari jalalt nahka ja siirdasid seda rinnale ja käsivarrele . Nüüd vajab poiss veel pisikest plastilist lõikust . " Kes mure ajal sulle käe ulatab ... " kiidab Sirje Pilviste oma poegade aitajat . " Paljud hoiavad ju , vastupidi , eemale , kui on abi vaja . " Pakk liikuvast taksost Esimest korda sattus Tuula Visa Eestisse <arv> aastat tagasi talvel turistina ja on tänaseks üle lahe käinud rohkem kordi , kui ta mäletada jaksab . Eesti sõnad on siginenud isegi tema kõnepruuki . Kokku abistab praktiliselt ühe-naise-organisatsioon Viron Lasten Apu praegu <arv> haiglat ja hooldusasutust . Abi saavate perede arv ulatub mitmesajani . " Humanitaarabi kogused , mida ta on Eestisse toonud , on müstiliselt suured ja ta ei too mitte nii , et saaks vanast kraamist lahti , vaid toob asju , mida läheb vaja , " kiidab Tallinna Hooldushaigla juhataja Jüri Anissimov . " Minu teada on Tuula Visa ja üks rootsi proua kahekesi aidanud meid humanitaarabiga kõige rohkem . Pealegi läheb tema abi alati kohale , ta ise kontrollib seda . " Peale sooja käepigistuse Eesti saadikult Soomes on Tuula Visa ainsa tunnustusena Eesti riigilt saanud Tallinna linna hõbesponsori aunimetuse . " Mul pole autasusid vaja , aga küllap vanadekodus on kena seinal vaadata , mida oled elu jooksul teinud , " kommenteerib proua heatujuliselt oma autasu . Maailmakuulus looduskaitsja Lester Brown tuleb Eestisse rääkima hamburgerisöömise ja liigse internetivaimustuse kahjulikkusest . Mari Jussi Ahto Oja <email> Lester Browni imago vastab tema kuulsusele . Sel neljapäeval tõttab ta õõtsuval sammul kohtumisele peaminister Mart Laariga ülikonnas , kikilipsu ja valgete tossudega . Browni tuntus põhineb <arv> tema poolt asutatud Worldwatch-instituudil , mis ilmutab aastaraamatut maailma olukorrast . " State of the World " on keskkonnakaitsjale piibliks ja tudengile käsiraamatuks . Worldwatchi väljaanded on enimtsiteeritud keskkonnateemalised raamatud maailmas . Browni seltsis armastavad end näidata paljud tuntud ärimehed , nagu CNNi asutaja Ted Turner . Brownile meeldib oma kuulajatele rääkida , et igasuguse kauba ostmisega otsustame me ka looduse saatuse üle . Näiteks kirjeldab ta seoseahelat , mis algab otsusest osta kioskist hamburger . Pärast hamburgerit on kõht rasvaselt täis ja peos nuts paberit või pappi , mis jõuab prügikasti või tolle puudumisel tänavaservale . Mis aga juhtub enne seda , kui me oma hamburgeri eest raha letti laome ? Hamburgeri lihatüki tootmiseks põletatakse troopilist metsa , reostatakse sõnnikuga veekogusid , vaevatakse tundlikke maastikke ülekarjatamisega , ärastatakse põlisrahvastele kuuluvaid maid , jätmata neile võimalust endale oma maalapil elatist teenida . Pealegi võib suurem vihm vaese põllumehe koos kogu majapidamisega maapinnalt minema pühkida . Lõpptulemusena on ülekaalulisel hamburgeriostjal järjekordne " tühi " kalor juures ja alakaalulisel oma maast karjakasvatuse kasuks " loobujal " kuni <arv> toidukalorit vähem . Ühe lihakalori tootmiseks kulub keskmiselt <arv> teraviljakalorit . Tomatikasvatajast taluniku päritolu Lester Browni meelisteema ongi globaalne rahvastikuplahvatus ja toit . Oma raamatuga " Kes toidab Hiinat ? " ( Who will feed China ? , <arv> ) vallandas ta konverentside ja seminaride laine . Lõpuks sundis Browni algatus Hiina valitsust muutma oma põllumajanduspoliitikat ja pööras kogu maailma tähelepanu eesootavale toidupuudusele . Tänaseks on eesootavast toidu ja joogivee puudusest hakanud ka maailma juhid aru saama . Paljude riikide julgeolekustrateegiates on need tõusnud tähtsamale kohale kui sõjalise kallaletungi või nafta lõppemise oht . Kioskist ostetud hamburgeri hind ei näita seda , kui kalliks see tegelikult on maailmale läinud . " Inimkond saeb oksa , millel istub , " ei väsi Lester Brown oma sõnavõttudes ja artiklites kordamast . " Praegune maksusüsteem , mis kõrgete tulu- ja sotsiaalmaksudega sisuliselt karistab inimtöö rakendamist ning soodustab taastumatute loodusvarade raiskamist , ei saa enam jätkuda . " Keskkonnakaitsja Browni idee on teostada maailmas ökoloogiline maksureform . Kui firmad hakkaksid tootma keskkonnasõbralikult , väheneks nende tulumaks . Selle aasta sõnumiks , mida Brown riigist riiki kannab , on soovitus vaadata internetimaailma silmipimestava kasvu taha . " Me teeme suure vea , kui me segame omavahel ära kiiresti areneva virtuaalmaailma ja maailma järjest halveneva seisundi . Maailmal ei ole reset-nuppu , " ütles Lester Brown Worldwatchi keskkonnaraporti selle aasta esitlusel Washingtonis . " Infotööstus mõjutab meie igat sammu , aga järgmise sajandi kujundab lõpuks siiski keskkonna areng . " Artikli autorid töötavad Stockholmi keskkonnainstituudi Tallinna keskuses . SÕNUMITOOJA : Selle aasta sõnumiks , mida Lester Brown riigist riiki kannab , on soovitus vaadata internetimaailma silmipimestava kasvu taha . Maailma ülevaade esimest korda eesti keeles Lester Browni külaskäigu ajal ilmub eesti keeles esimest korda Worldwatch-instituudi aastaraamat " Maailm aastal <arv> " . Aastaraamat ilmub korraga rohkem kui <arv> keeles , kogutiraazh ületab miljon eksemplari . " Maailm aastal <arv> " tegeleb järgmiste teemadega : - Milline oleks keskkonna mõttes kõige säästvam majandusmudel ning kuidas on seda poliitiliselt võimalik teostada ? - Kuidas toita üheksat miljardit inimest ? - Kuidas hoida ära vägivalda ja tagada maailma julgeolek ? - Veel tuleb juttu metsandusest , kalapüügist , energiatootmisest , linnastumisest jt probleemidest . Poleemika kaitseväe seaduse täienduste üle võttis uue hoo Mis juhtus Riigikogu kaitsekomisjon arutas esmaspäeval parandusettepanekuid , mida on kaitseväeteenistuse seaduse eelnõule esitanud riigikogu fraktsioonid ja komisjonid . Mida tahetakse Reformierakond tahab lühendada kaitseväeteenistuse aega poole võrra . Keskerakond tahab , et üliõpilased ise valivad , millal nad kaitseväkke lähevad . Eelnõu järgi muutub kaitseväeteenistus kõikide meeste kindlaks kohustuseks . Paljud üliõpilased tahaksid , et kaitseväeteenistus ei oleks tudengitele kohustuslik . Kuidas seda kommenteeritakse Välisministeeriumi kantsler Indrek Tarand ütleb , et ministeerium eelistab töölevõtmisel neid mehi , kes on kaitseväeteenistuses olnud . Tuntavat poolehoidu sellele mõttele avaldavad ka mitmed teised kantslerid . Sama meelt on ka peaminister Mart Laar . Kirjanik Peeter Sauter ütleb Päevalehes , et inimesi on mitmesuguseid , ning ennustab , et kõrvalehiilijaid on ka edaspidi . Mis saab edasi Järgmisel nädalal võetakse kaitseväeteenistuse seadus riigikogus ilmselt vastu . Kuid skeptikud jäävad . Võimalik , et tekib ka mingi patsifistlik liikumine , mille liikmed keelduvad kaitseväkke minemast . Muinsuskaitseasutustel on nii keerulised nimed , mida ajavad segi isegi need , kel muidu selgus majas on . Korrakem üle : Anneli Randla töökoht on Muinsuskaitseinspektsioon . Agne Trummal juhitav asutus on Tallinna muinsuskaitseamet . Madis Jürgen Kui koer jookseb , tuleb talle sellised jalga panna . Kuigi Kenzo on mehisemat tüüpi kutsu , peab ta emase neljajalgse puudumise tõttu naistepüksid jalga ajama . " Need püksid tõmmatakse emastele koertele jalga jooksuajal , " õpetab Jokke tsehhi juhataja Toomas Aus . Saba tõmmatakse august läbi ( Kenzo jupi sabaga see just geniaalselt ei õnnestu ) , krõpsud kinnitatakse seljale - ja jalas nad ongi ! " Naiste " püksid teevad Kenzo kangesti rahutuks . Ta saab aru , et asi pole päris õige . Selle kohta , kas jooksupüksid kandmist ka õigustavad , andmed puuduvad . Raplas toodetakse soomlastele koerarõivaid , mida kohalikud neljajalgsed ei kanna . Birgit Püve <email> Mööda Ira külateed võiks vabalt loiata vastu kutsu , püksid või kummikud jalas . Selles poleks midagi imelikku . See oleks isegi loomulik . Sest Ira külas on hall maja , kust seesama kutsu saab endale , kui vaja , vettpidava vihmamantli . Kui ilm ajab karva võdistama , siis ka topeltvoodriga kombinesooni . Või , kui käpp haige , siis kas või kummiku . Sellise , mis kurvi sooritades vibama ei võta . Rapla külje all asuvas , Soome firmale kuuluvas Jokke tsehhis õmmeldakse vettpidavaid keepe kokku <arv> koerasuuruses . Suurim keep läheb ümber dogilegi . Kui ilmale vastavad rõivad üll , võib kutsu käpa otsa saada kõrge säärega kummist koerasussid . Ka neid tehakse sõltuvalt koera suurusest ( väikseim on nii väike , et mahub pöidla otsa ) . Tsehhi juhataja Toomas Ausi sõnul on koerasussid tegelikult mõeldud vigastatud jala kaitsmiseks . Kui koer üldse kõndida ei suuda , pole sussiga midagi teha . Peremehel tuleb hoopis välja valida voodi , mis koerakese kehavormidega kõige paremini klapib . Või lemmiku karvkattega paremini sobib - nahast või riidest . ( Neid on kolmes suuruses . ) Hunniku jalutusrihmade kõrval tuleb tsehhist veel hulk erineva suuruse ja kujuga nosimispulki . Ka treeningvahendeid koera koolitamiseks . Eestis neid kutsukaupu ei müüda . Tõsi , osad tähtsamad kutsud Eesti kaitseministeeriumist saavad õpetust Ira külas toodetud treeningvahenditel . Jalakatete ja ülerõivaste kõrval kuulub ontliku koera varustusse ka seljakott . See näeb välja nagu eesli seljale asetatud moon - kandam tuleb tasakaalustatult kummalegi poole selga asetada . Peale selle , et koer võib matkale minnes ise oma sööginõusid kaasas kanda , on tal ka selg soe . Et Eestis enam paukuvat pakast pole , rändavad Rapla külje all meisterdatud kutsu karderoobikaubad otsejoones põhja poole - Soome . Sealsed neljajalgsed jäävad Ira külas meisterdatud soojade valekasukate tõttu pakasest puutumata . Kui Eestis peaks külmaks minema , tuleb kohalikul kutsul kas toas akna ääres istuda ja kasse vahtida või põiepõletikuga riskida . Loomakliiniku Farmax arst Vilja Saar arvab , et koerad saavad talvel edukalt hakkama ka ilma teise kasukata . See , kas koerale tuleks õue minnes midagi selga panna , sõltub viisist , kuidas koera hoitakse . Kui loom on harjunud olema soojas toas , siis võib lühikarvalisel koeral külma ilmaga kõhe hakata ja talle võib keebi selga tõmmata . " Lühikese pissilkäimisega koer külmetada ei jõua , " ütleb Saar . Ka siis , kui väljas <arv> kraadine külm . Toakutsule tuleks kombinesoon selga panna siis , kui minnakse pooleks päevaks metsa suusatama . Külmakartlikumad on näiteks taksid , dogid , dobermanid ja teised lühikese karvaga tõud . Loomaarst Priit Uusma Animal loomakliinikust peab väga külmakartlikeks ka eksootilisi koeratõuge , näiteks Hiina karvutuid koeri . Kuna need on enamasti toakoerad , võivad nad pikemalt jalutuskäigult tulla tagasi külmetusega . Sellest , kas kutsul on õues külm , saab aru , kui koer kergelt väriseb . Ka siis , kui ta käppi lumelt kordamööda üles tõstab . Kõige rohkem on koeraomanikud oma neljajalgsega loomaarst Uusma juurde tulnud hingamisteede ja põiepõletiku probleemiga . Pooltel patsientidel on tema sõnul praegu just need mured . Niisked ja tuulised ilmad , mil külma <arv> kraadi ringis , soosivad põletikku . " Õues kipuvad koerad trepil lamama , pepu plaadi peal . Aga põiepõletiku võivad saada ka need koerad , kes rihma otsas välja jalutama toodud , " räägib Priit Uusma . Põiepõletiku vältimiseks Uusma pükse kutsule jalga panna siiski ei soovita . Tšau-tšau , kellel teine , valekasukas seljas , on juba selge liialdus . " Koera riietamine on peremehe riietamine , " ei suhtu Uusma koerte poputamisse hästi . Aga Ira külas ei näe ühtegi koera . Ei seelikuga ega ilma . Kuna kohalikud koerad külatsehhi toodetud keepe ei kanna - lasevad niisama ringi - siis poseerib Raplast kohale toodud koer modellinimega Kenzo . Kuidas saada aru , et koer on külmetanud ? l kutsu ei taha süüa l käitub tavatult ( peremees saab kohe aru , kui hoolealune käitub teistmoodi ) l on loid ( ei ole elav ega rõõmus ) l mängimise asemel tahab olla rahus l tuleb koerale silma vaadata - kui ta on haige , on silmad teistsugused ( nagu haigel inimesel ) l see , kas nina on kuiv ja kuum , ei näita veel , et koer on haige ( ka magava koera nina võib kuiv olla ) KENZO KOERAVOODI : Selline näeb välja ühe õige koera koht . ( Mitte matil ! ) Et selg kangeks ei jääks , laiutab keset aset suur ja mõnus lohk , kus inimese parim sõber saab ennast kerra tõmmata . Koeravoodeid on mitmesuguseid . Kuidas kutsu soovib - nahast , riidest , ühevärvilist , mitmevärvilist , ruudulist ... ( Spetskoeravoodi on Kenzol kodus täiesti olemas . ) ÕPETAB KOERI : Selliselt näeb välja täismundris mees , kes treenib hästivarustatud koera . Kõige enam on kaitstud käsi , tugevast kipsisarnasest materjalist koera kihv läbi ei lähe . Kui pehmeloomulist lorukest piisavalt vara ja kannatlikult õpetada , võib tast ühel heal päeval saada Eesti kaitseministeeriumi koosseisu kuuluv koer , kes vapralt riigipiiri kaitseb . Presidendi partisanid President Lennart Meri üllatas sel nädalal rahvast lubadusega , et sõja korral puhkeb Eestis hoogne partisanivõitlus . Eestlased on ennegi partisanina tegutsenud . Näiteks sel fotol laseb A. Kallaste partisanisalk raudteed õhku . Sündmuskohaks on Saksa armee tagala Peipsi järve taga Kingissepas . Keeleõpe voodis Eesti keele õpinguid propageeriv reklaam rõhub lausa intiimsele rahvastevahelisele suhtlemisele . Arvestades eestlaste ja venelaste aastatepikkust negatiivset iivet , on see eriti tähendusrikas . Nii pöördub noormees ehtvenelikult : " Mozet vecherom v kino shodim ? " . Vene keelt kesiselt oskav neiu vastab , et tal pole täna õhtul kedagi kodus . Tõsi küll , ei ole välistatud seegi , et tüdruk üritab kohe algusest peale meest enda koju ahvatleda . Leidlik lahendus on vene keele esitamine ladina ning eesti keelt kirilli tähtedes . Õppetasu <arv> protsendi kompenseerimise võimalus on igati omal kohal . Jääb üle vaid küsida : miks võimud sellise reklaamiga aastaid venitasid ning kui palju eesti keele õpetamiseks saadud välismaa abirahasid on riigiametnike poolt varastatud ? SERGEI STADNIKOV Sakslased tegid leedueesti keele Kas eestlastel ja leedukatel on Euroopa Liidus vaja oma keelt ? Ei ole , piisab neile kahe peale ühest küll . Vähemasti on niisugusel arvamusel Saksa magusafirma Weinrich &amp; Co. Uut leesti keelt on firma juba hakanud oma toodetel usinalt kasutama . Kogemata on veel pakendile alles jäänud vanad keeletähised , küllap asendatakse need lähitulevikus uue tähisega LEST . PEKKA ERELT Mürgitaja hiilib jälle Tisza kaldal DIVERSANDID ! A. Kütti joonistus CIA agentidest . See nädal algas Euroopa jaoks mürgise uudisega . Kõik lehed kirjutasid , et kullakaevandusest vette imbunud tsüaniid on hävitanud kogu elu Tisza jões . Eurooplased pidid kaarti vaatama . Mingist Tiszast polnud nad seni kuulnud . Kuid mitmele põlvkonnale eesti poistele tuli jõe nimi kuidagi tuttav ette . Tõepoolest , <arv> ilmus raamatusarjas " Seiklusjutte maalt ja merelt " Hardi Tiiduse tõlgitud " Tisza kaldal " . Aleksandr Avdejenko raamatus ajasid nõukogude piirivalvurid Ungari-Ukraina piirijõel vaenlase spioone taga . Igaks juhuks oli Ameerika agentide särgikraesse õmmeldud ampull silmapilkselt tapva tsüankaaliumiga . TARMO VAHTER Hannes Tamjärv elustab mõisnike kombeid Mul on hea meel viimasest Seltskonnast lugeda , et lõpuks on lahendatud igavesest ajast muret teinud probleem - mida teha endise armukesega . Ajakiri kirjutab , et Hannes Tamjärve endine tüdruksõber Helen Laupa käib nüüd Tamjärve sõbra Meelis Lao endise turvamehe Renega . Ühtlasi selgub , et ka Tamjärve üle-eelmine tüdruksõber Tairi Tüür on samuti pärast Hannesest lahkulöömist nimetatud Rene hella südame ja hea huumorimeele najal ennast kosutanud . Tegemist on väga toreda algatusega . Nii nagu ajast aega on kõrgemad ühiskonnakihid tundnud endal lasuvat vastutust hoolitseda Kodutute Emade ja Üksikute Laste eest , nii tuleks samasuguse mõistmisega suhtuda ka Endistesse Elukaaslastesse . Lõppude lõpuks on tegemist ju noorte tüdrukutega , kes siiani harjunud , et Rikas Mees arved maksab ja autot tangib . Mõte anda endised elukaaslased endistele turvameestele ei ole kuigi uus . Mõisahärradel oli komme pärast tüdruku ärasolgutamist plika mõnele vagurale talunikule mehele panna . Nii konservatiivne inimene , nagu seda on pankur ja kooliasutaja , peakski olema vanade väärikate traditsioonide elluärataja . LEA LARIN Sulev Vedler <email> LOOVUSE TEST : Mis ikkagi juhtus Eesti Energias kuus suve tagasi ? Soovitan teil mõelda järgmistel teemadel : - kui kosmos on must ja õhk läbipaistev , siis miks on taevas sinine ? - kas Tallinna kesklinn vajab katust ? Kes küll tahab vihma ja lörtsi all käia ? - kui ettevõtja pankrot lõpeb vara puudumisel raugemisega , siis kuidas raugevad Eino Tamm ja Kalle Tenno ? Ja kuidas näeb välja nende raugemisjärgne likvideerimine ? - kui Eestis elab <arv> <arv> venelast ja siin käib aastas kümme korda rohkem soomlasi , siis miks ei ole üheski plaadimüügiedetabelis Vene ja Soome muusikat ? - miks pani see Tallinna taksojuht , kes autos elas , end kuu aega ei pesnud ja kel jalad haisesid , sokkidesse lõhnakuused , selle asemel et duši alla minna ? - miks ei võitle tööinspektsioon prostituutide õiguste eest ? Neil pole kirjalikke töölepinguidki . Ja kus on ametiühingud ? Miks seisab lõbunaiste-lõbumeeste käekäigu eest vaid tohter Kalikova , aga mitte Raivo Paavo ? - miks ei too eestlased suusatamise MK-etappi Toompeale ? Pole vahet , kas lumekahurid töötavad pealinnas või Otepääl . - mõtle veel millestki , kui tahad . Ega mõtlemine pole keelatud . Ülo Jalakas Ühe ootamise ajal Tartu ülikooli keeltemajas tekkis mul huvi suitsunurga konide vastu . Millest nad räägivad ? Kõige rohkem leidus Marlboro Lightsi konisid - kas see näitab naiste rohkust filoloogide hulgas ? Muidugi , filoloogi elu on raske - kisub suitsetama . Palju oli ka odavaid suitse Priima ja Baltija - mis olid ka kõige lühemaks tõmmatud . Järgmine päev oli pikk tööpäev , füüsikahoones tuli oodata , kuni inimesed prükkari juurest ära läksid . Kolme prügikasti uurimise töö andis huvitavaid tulemusi ( peale selle , et õnnestus räpaseks saada ) . Füüsikute populaarseim mark oli võimsalt Bond , seda oli terve paki jagu . Odavamate markide tõmbamist tunnistasid ka paar Ekstrat ja isekeeratud Belomorkanal Peterburg . Viimast oli tõmmatud vaid pool sentimeetrit , ilmselt oli suits nii rõveda maitse kui ka haisuga . Et füüsikute hulgas on naisi vähe , näitas lights'ide ja menthol'ite vähesus . Järgmisena oli kord anatoomikumi käes . Kaks valdavat marki olid Bond ja Rumba . Kiituseks võib öelda , et konisid oli neil teistega võrreldes vähem . Peahoones on suitsunurk neljandal korrusel , juuratiivas . Sortiment oli huvitav - ülivõimsale liidrile Marlboro Lightsile ( poolteist pakki ) järgnesid üsna kallid Rothmans ja Barclay . Vahelepõige spordihoonesse ei toonud soovitud tulemusi - ainus suitsukoht , mis õnnestus tuvastada oli tualettpott . See oli teadustööks liig . Huvitavaks osutus keemiahoone prügis sorkimine . Teise korruse konipoti sisu tühjendasin paberile ja uurisin seda peldikus . Äkitselt sadas sisse keegi kitliga õppejõud , kes toimetust nähes nii hämmeldus , et häda unustades kadus tuldud suunas . Teisel korrusel on suur auditoorium , kus toimuvad põhiliselt juura- ja sotsiaalteaduskonna loengud . Liidrid olid Rothmans Lights ja Marlboro Lights . Kolmandal ja neljandal korrusel ( kus õpivad bioloogid , keemikud ja arstid ) olid kaks esimest Bond ja LM Lights . Kohe näha , kellel rohkem raha põletada . Majanduse ja matemaatikateaduskonna tulemused olid väga hajuvad , ilmselt tudengite suure hulga tõttu . Leidus nii odavaid kui ka kalleid . Sel päeval pesin käsi üheksa korda ja loendasin umbes <arv> koni . Uuring toimus kella <arv>-<arv> vahel kahe päeva jooksul . Aastaid tagasi aseri sõjapõgenikke vedanud vagunid jäid seisma kauges Imišlis . Seejärel aeg rööbastel seiskus ning lapsed sünnivad ja mehed vananevad . Jukka Luoma Helsingin Sanomat Kaubavagunite read on Imišli depoo roostes rööbastel niivõrd pikad , et nende lõppu pole näha isegi teivasjaama sillalt . Kõigest paar rööpapaari helgivad . Pruunist maast turritavast torust niriseb vett . Tundub , et mudast muud ei tõusegi . Jaama valjuhääldid vaikivad . Vedureid depoos ei liigu , kõikjal on vaid surnud vaguneid . Ka siin näib raudtee tunnuseks olevat pöörlev rongiratas , kuid nüüd on aeg ja rattad peatunud . Vaguniridade vahelt paistavad pistandaed , pesunöörid ja õlgedest punutud sein . Kuidas saakski ajutine tunduda igaveseks rajatuna . Muidugi , milleks olekski siin vaja paljusid vedureid ja rööbaste kolksumist . Bakuust tulles oli näha kõige imelikumaid tehaseid ; katkiste akende ja suitsuta korstnatega . Erandiks olid vaid mõned naftafirmade rajatised ja üksikud uued bensiinijaamad . Suuremal osal teeäärsetest põldudest lokkas umbrohi ja drenaazhide betoon pragunes kraavide küljel . Mida olekski õieti vedada Iraani piiri äärest tervete rongikoormate kaupa . Nendes kaubavagunites elavad aga inimesed ning nad pole teel kuskile , kuna siin on nüüd nende kodu . Siin ja siit eespool on rööbastel <arv> vagunit . " Kuuldavasti elab siin <arv> <arv> inimest . Täpselt ei oska ju keegi öelda , " ütleb Garsalan Ismailov , kes on koos oma perega üks Karabahhia põgenikke , nagu ka kõik teised rongielanikud . Ismailovid on oma terasest <arv>ruutmeetrises vagunis elanud oktoobrist <arv> , sama kaua kui teisedki . Kaks täiskasvanut , kaks last , kes on mõlemad sündinud vagunis - kindlasti polnud neile võõrastemajas ruume . Imišlis põrkab kokku Kaspia piirkonna tegelikkusega , mille maailm on täiesti üllatuslikult unustanud . Käsi südamele , kes teist tõesti mäletab , et Aserbaidzhaanis on <arv> <arv> - <arv> <arv> põgenikku aastatetagusest Mägi-Karabahhia piirisõjast . Meie ilmselt ei mäletanud , või vähemasti ei oodanud , et kohtume põgenikega samades vagunites , kuhu nad esimese hädaga seitse aastat tagasi ajutiselt paigutati , siis , kui Venemaa poolt toetatud Armeenia rünnak tühjendas Karabahhia aseritest . Ka paljud teised enam ei mäletanud . <arv>aastane Ismailov toonitab , et mina ja fotograaf oleme esimesed , kes neid vaatamas on käinud . Mille varal siin elatakse ? " ÜRO annab kaks kilo leiba näo peale iga kolme kuu tagant , " ütleb isa ja <arv>aastane ema Alida Rustamova kuulab . Ning oma kodumaa valitsus ? Iga kuu saab raha <arv> Ameerika dollari väärtuses . Nojah , selle eest saaks tervelt kolm õlut meie Bakuu hotelli kõrval asuvas iiri pubis O'Malley . " Ja ongi kõik ... vsjo normalno ... " ütleb siis Garslan Ismailov vahelduseks vene keeles . Elu on selline , nagu mõistlik inimene nendes oludes teda võtabki . Meie nooreohtu giid keeb häbist . " No vaata nüüd ! Me kohtleme oma rahvast sel viisil aastate kaupa . See ju tähendab , et me oleme tegelikult hullemad kui armeenlased . " Karabahhia sõda on Aserbaidzhaanis ajaloo verstapostiks . Sündmusi enne ja pärast sõda eraldab veelgi suurem veelahe kui nõukogude aja järel . Sõda tõi esile asjaolusid , mis olid vähemalt sama püsivad kui Nõukogude Liit . Sõda rebis lõhe Kaukaasia rahvaste teatud naabritundesse , mille olemasolusse nõukogude aja aastakümnetel oli vist juba uskuma hakatud . Aserite ja armeenlaste eelmisest suurest taplusest <arv>. aastal oli ju mõni aeg juba möödunud . Karabahhia sõda tõestas aseritele ka seda , kui üksi ja hüljatud nad olid . Isand Venemaagi valis enda liitlaseks Armeenia kristlased . " Kuidas oleks Armeenia võinud ilma abita võita , " ütleb pea iga sõjast rääkiv aser . Nõukogude aja lõpus <arv> alanud ja <arv>-<arv> täiemõõtmeliseks sõjaks laienenud konflikt Karabahhia pärast nõudis <arv> <arv> - <arv> <arv> sõduri ja tsiviilisiku elu . Viiendik Aserbaidzhaanist on endiselt Armeenia poolt okupeeritud . Imišli põgenikud on kaotatud sõja pantvangid , nagu ka nende saatusekaaslased mujal riigis . Bakuu valitsus ei paiguta Karabahhiast , selle lähistelt ja Armeeniast endast pärit põgenikke uutesse piirkondadesse . Konflikti hoitakse küdemas , samas kui lahendust otsitakse OSCE abiga nn Minski töögrupis . " Karabahhia suhtes saab mingi lahenduse ainult siis , kui Venemaa oma suhtumist muudab , " ütleb Bakuus opositsioonis istuv julgeolekuküsimustega tegelev poliitik ja endine suursaadik Assim Mollazade . Venemaa ja Armeenia süda on aga sõja ja Kaspia geopoliitilise seisundi tõttu kõva kui kivi . Karabahhia sõja põgenikevool läks ka teises suunas . Aserbaidzhaanist aeti välja <arv> <arv> armeenia põgenikku . Bakuusse on armeenlasi jäänud vaid mõned tuhanded . Minski diplomaatide kabinetid on Imišli depoost vaadates väga kaugel . Tegelikkuseks on siin aeg , mis on peatunud , ja lapsed , kes sünnivad kaubavagunites . Tegelikkuseks on ka mälestused , kuna pärast Karabahhiast lahkumist on toimunud nii vähe . Imozet Agajeva ( <arv> ) peseb veetoru juures nõusid koos oma vennanaise Tejase Marnedovaga ( <arv> ) . Lõunaks sõid nad leiba ja kartulit , nagu teisedki . Maaharijatest perekond on elanud puust kaubavagunis seitse aastat ning kaheksast inimesest on neli lapsed . Sündinud vagunis . " Kui armeenlased hakkasid meie naabreid tapma , läksime ära . Maja jäi maha , osa asju võtsime kaasa . Kõige tähtsamad on vaibad , need annavad vähemasti sooja ... Kuid parem oleks olnud sinna jääda ja saada tapetud , " ütleb Imozet Agajeva . Imišli lood on põhimõtteliselt kõik sarnased , mida väikestelt inimestelt ikka oodata oleks . Talumees - endine talumees - Behtijar Nabijev ( <arv> ) naabervagunis on väga tüüpiline rongilaagri elanik . Vaimselt ja füüsiliselt tundub stabiilne , endassetõmbunud , ennast ja juhuslikke läbiastujaid austav mees , kes kaebama ja abi paluma ei hakka . " Vanasti polnud meil kelleltki vaja abi küsida . ÜRO andis algul viis kilo leiba näo peale , kuid novembriks ja detsembriks enam ei jätkunud . Pensioni ma saan ja sellega hing sees püsibki , " ütleb Nabijev . Pension on sama suur kui abiraha - <arv> dollarit . Suvel läheb rongilaagris nii palavaks , et minnakse vagunite alla peitu . Talvel saadakse vaguni teine ots vaheseina juures hädaga piisavalt soojaks , et joogivesi ära ei külmu , eeldades , et õli otsa ei saa . " Arst ? Sinna on tükk maad . Arst kirjutab välja retsepti , kuid rohud tuleb endale ise leida . On suur vedamine , kui kedagi sellist tunned , kes need välja võib ajada . Polikliinikusse minekuks raha ei ole , " ütleb Nabijev . " Kes oleks kümme aastat tagasi võinud arvata , et meiega läheb niimoodi ... Noored võib-olla kunagi veel näevad kodu , kuid meie küll mitte , " ütleb Nabijev ja ta silmanurgas paistab pisar . Imestan , kui rahulikud ja sõbralikud on Nabijev , Agajeva , Ismailov ja teised laagri elanikud . Miks ei vehita siin rusikaga , miks ei lenda vagunite vahelt kive uudishimutsejate pihta ? Ka Bakuus valitseb samasugune rahu , mis on üllatav . Kesklinna pimedatel tänavatel ei teki tunnet , et vastutulijaid peaks kartma . On ju president Geidar Alijevil kõva mehe kuulsus , aga vaevalt et see iga nurgataguseni on jõudnud . " Heatahtlikud ... Kuid ma kardan , mis nendest lastest saab . Vaevalt , et sama heasoovlikud inimesed , " ütleb meie giid . Võib-olla tahavad ka nemad sõita Bakuus suure autoga , siis kui suureks saavad . Umbes kaheksa miljoni elanikuga Aserbaidzhaanis on iga kümnes inimene põgenik . Lõhed ühiskonnas on niigi tohutud . " Bakuus on <arv> lossi , mis on läinud maksma pool miljonit või miljon dollarit , " ütleb Bakuu riikliku naftafirma Socari endine peadirektor Sabit Bagirov . " Ametlikult on töötuid <arv>,<arv> protsenti , tegelikult aga vähemalt <arv> ning mingit sotsiaalkindlustust pole . " Musti Mercedeseid on näha selgelt rohkem kui Helsingis . " Maailma kõige korrumpeerunumate riikide edetabelis on Aserbaidzhaan neljandal kohal . Hullem on olukord vaid Nigeerias , Kamerunis ja Indoneesias , " ütleb Bagirov külmalt . ISMAILOVITE TUBA : Vaibad seintel hoiavad vaguni soojana . Viiendik Aserbaidzhaanist on okupeeritud . Kollane laik kaardil on Mägi-Karabahh , kust armeenlased aserid välja ajasid . Peter Conradi The Sunday Times , London Suletud kinnistul Ontario järve Kanada-poolsel kaldal õppisid <arv> spiooni , nende seas James Bondi looja Ian Fleming - saboteerimist , maskeerimist ja hääletut tapmist . Rohkem kui pool sajandit hiljem on Kanada filmimees Jeremy McCormack ( <arv> ) teinud dokumentaalfilmi Laagrist X , mis oli nii salajane , et Kanada valitsus keeldub selle olemasolu tunnistamast . Laager asutati <arv>. aastal <arv> aakri suurusel maa-alal , mis jääb Torontost umbes <arv> kilomeetrit ida poole . Mõtte algatas William Stephenson - Kanadas sündinud miljonärist tööstur ja Esimese maailmasõja lennuäss , kes oli Winston Churchilli sõber . Paljud instruktorid olid britid . Major William Fairbairn , Shanghai politsei endine briti juhataja ja võitluskunstide meister , õpetas tapma kaheteralise noaga . Paul Dehn , kes hiljem kirjutas koos Fleminguga " Kuldsõrme " käsikirja , oli propagandapealik . Lisaks Flemingule kuulusid tuntud õpilaste hulka " Metsik " Bill Donovan , kes hiljem rajas strateegiaosakonna , millest sai Luure Keskagentuuri eelkäija , ning David Ogilvy , kes aitas asutada reklaamiagentuuri Ogilvy &amp; Mather . Ühe treeninguruumi seinal rippus moto : " Tapa , või sind tapetakse . " Laagris õppinud John Ainsworth meenutab harjutust , mille käigus talle anti käsk tappa linnas ühes hotellis peatunud sakslane , kelle kohta öeldi , et ta " teab liiga palju " . Et teda proovile panna , öeldi Ainsworthile , et tema relv on laetud ehtsate kuulidega , ehkki tegelikult oli tegu paukpadrunitega . Ainsworth täitis käsku . Fleming pidi sooritama samasuguse katse , kuid ta kukkus läbi . " Ian pöördus ümber ja ütles : " Ma ei saa seda teha , ma ei saa tulistada relvastamata meest " , " jutustas Ainsworth . " Siiski õppis ta selle peagi selgeks . Fleming tegi läbi erakordse muutuse . " Värvatuile õpetati ka veealust sabotaazhi , nad harjutasid ellujäämist , sellal kui nende pea kohal käis tulistamine , ning õppisid murdvarastelt lukkude lahtimuukimist . Irokeesi indiaanlased õpetasid neile , kuidas märkamatult läbi metsa hiilida . Naised õppisid , kuidas voodis infot välja pigistada . Kohale toodi Saksa sõjavange lähedal paiknenud laagrist , et valmistada õpilasi ette juhuks , kui nad peaksid vangi langema : neile korraldati lavastatud ülekuulamisi , neid peksti kumminuiaga vastu jalgu ja kinnitati elektroode nende munandite külge . " Nad tegid kõike , mis võimalik , välja arvatud tapmine või püsivate vigastuste tekitamine , " nentis Ainsworth . Tom Rhodes The Sunday Times , London Los Angeleses tulid müügile majad , mille hinnad algavad <arv> miljonist kroonist . Need majad on sedavõrd arukad , et helistavad omanikule - kus maailma otsas too ka ei viibiks - , kui temperatuur veinikeldris langeb liiga madalale , ning kastavad aiataimi sellal , kui omanik on kodust ära . Rohkem kui <arv> inimest on juba teatanud , et teevad oma pakkumise mereäärses uuselamurajoonis paiknevale <arv>-le majale . Samasuguseid kõrgtehnoloogilisi maju ehitatakse parajasti ka Texases ja Floridas . " Arvan , et keegi ei saa eirata toimuvaid muutusi , " ütles projekti eestvedaja Capital Pacific Holdingsi esimees Hadi Makarechian . " Moodne põlvkond ei lepi millegi vähemaga . " Ostjad võivad valida neljas stiilis majade vahel : inglise maakodu koos männipuust mööbliga , toskaana villa , prantsuse kuningaloss või New Yorgi katuseelamu . Kõik majad vastavad superrikaste tavalistele nõudmistele , näiteks on nad varustatud ujumisbasseinide ja võimlemissaalidega ning kogu sisustus voodikatete ja teetassideni pärineb disainerilt . Telefonid on ühendatud digitaalliinidega , võimaldades pidevat juurdepääsu internetile , ning kõik asjad on ühendatud keskarvutiga - " kodudirektoriga " , mis keerab stereomängija vaikseks , kui uksekell heliseb , avab automaatselt garaazhiuksi ja hoiab basseinivee temperatuuri ühtlasel tasemel . <arv> <arv> krooni eest võib ostja saada lisavarustust , nagu uksed , mille avamiseks pole vaja võtit , vaid mis tunnevad omaniku ära sõrmejälgede või näo järgi . Toyota Yaris Verso on ilus ja praktiline , kuid maanteel ebamugav . YARIS VERSO : <arv> hobujõudu , ebatavaline välimus ja palju ruumi . Tiina Kaalep <email> Kolleeg autoleheküljelt palus paar päeva sõita ringi uudse naisteautoga , et välja selgitada tüüpilise naisjuhi suhtumine tüüpilisse naisteautosse . Sõidukiks oli Toyota Yaris Verso ( kirjad külje peal ja puha ) , autopoest pärit , kuldset värvi ja enne minu kätesse jõudmist läbinud alla <arv> kilomeetri - ehk täiesti uus . Kokku sõitsin ma Versoga <arv> kilomeetrit , sellest <arv> maanteel , ülejäänu linnas . Siin on tulemused . Kriitiline pool Suhtumine Versosse oleneb põhiliselt sellest , millega te varem sõitnud olete . Kui teil on olnud vilets ja mõned aastad vana kurvameelne väikeauto , on teil Versost tuline heameel . Eriti siis , kui on palju linnas ja vähe maanteel sõitmist . Ma loodan , et just sellised on Verso tulevased omanikud . Kui teie kasutada on olnud suurem madal pereauto , olete kriitilisem ja arvate , et see masin pole teie jaoks . Et kuulun ise sellesse klassi , olgu esitatud mõned asjad , mis mind selle kahe Versoga veedetud päeva jooksul eriti häirisid . <arv>. Loperdab . Et auto küljepind on tavalisest kaugelt suurem , ujub auto küljetuulega päris kõvasti . Eriti just maanteel ja pikkadel sirgetel . Rool on kergeke ja auto teelhoidmisega tuleb eraldi tegelda . <arv>. Jõurab . Heliisolatsioon pole parimate killast . Tuule müha ja lombi solin on samahästi kui toas . Samuti kummide krabin . Plaadimasina olemasolul pole erilist mõtet . <arv>. Rappub . Kindlasti on see kuidagi seotud auto kuju ja uudses paigas asuva raskuskeskmega , aga muhklik tee tundus palju muhklikum kui paari aasta vanuse Fordiga sõites . Ausalt öeldes oli Tartu Supilinnas asuv kruusakattega Kartuli tänav Versoga läbimatu . <arv>. Eksitab . See , et vanast heast spidomeetrist on saanud pidevalt muutuv number kusagil kahe istme vahel luubi taga , paneb pidevalt sinnapoole kiikama . See omakorda tekitas tunde , et vaja on pidevalt tempot ühe numbri peal hoida . Kõrvalistuja ütles pärast , et sõitsin nagu astmaatik , vajutades gaasi hingamise rütmis . Varem mul seda probleemi pole olnud . Mulle see luubi variant ei istunud - liiga novaatorlik ja tõmbas tähelepanu teelt kõrvale . <arv>. Häirib . Kui spidomeeter on luubi all kusagil ebamäärases kohas , jäävad pimedas sõites rool ja käed kottpimedasse . Väga imelik oli . Head ka Salongi disain on Versol kahtlemata parem kui enamikul autodest , kus olen istunud . Igasuguseid sahtleid , augukesi ja pilusid on iga mõeldava vidina jaoks , kõik on käepärane ja ergonoomiline , käigukang mugavas kohas , iste väga lihtsalt liigutatav . Ka ukse ehitus koos käepidemega on huvitav . Aga eriti tore on , et pakiruumi uks avaneb küljele nagu pirukakärul , mitte üles . Tegelikult näeb Verso nägus välja . Ilus lihtsalt . Ja parkida on temaga linnas mugav - nagu Fiat Unot . Üldse tundub , et linnaautona võiks see naisterahvale igati sobida - läheb kiiresti ja kergelt edasi , mahub igasse pilusse ära ja laseb asjade peale vaadata veidi kõrgemalt kui teistes autodes , andes nii vajaliku üleolekutunde . Aga maanteeautona ei soovitaks ma seda kellelegi , selleks on Verso kuidagi liig kerglane ja eblakas . Kui jagada autod isasteks ja emasteks , on antud juhul tegu kindlasti emase autoga , ja kindlasti noorepoolsega . Meesterahvale see masin küll ei sobi , ei seest ega väljast . Meesinimese arvamus Mina arvan , et Verso pole mingi naisteauto . Ja ma ei tunne end kuidagi vähem mehelikuna , kui selle roolis istun . Ka mina arvan , et Verso on ilus . Mitte päris tavapärasel moel , aga ikkagi ilus . Ebatavaline spidomeeter kuulub stiili juurde ja pideval kasutamisel harjub sellega ära . Mind häiris hoopis rohkem , et rool oli minu jaoks " vales kohas " . Siis arvan ma veel , et Verso on pööraselt praktiline . Väljast väike , seest ruumikas ja paljude panipaikadega . Tagaistmed käivad kokku nii , et moodustuv hiiiiigelsuur pakiruum on sileda põrandaga . Hulgaliselt on kavalaid läbimõeldud detaile . Geniaalseim lahendus on pakiruumi valgusti , mida saab autost välja võtta ja kasutada ka taskulambina . Annaks jumal kõigile autoloojaile sellist fantaasialendu ! Lisaks kõigele läheb Verso ka täiesti korralikult edasi ( <arv>,<arv> sekundit nullist sajani ) ja võtab seejuures vähe bensiini . Mina läbisin <arv> km Tartust Tallinnasse keskmise kiirusega <arv> km/h keskmise kütusekuluga <arv>,<arv> liitrit <arv> km kohta . Tehke järgi ! Ja veel olen ma kolleeg Kaalepiga nõus selles , et Verso on külgtuules kipakas . Isegi vastutulev suur veoauto paneb Verso vappuma . Kuid vedrustus on minu arvates mõnedes oludes pigem liiga pehme . Kõrvalistmel mugavasti lösutanud sõber otsis juba esimeses järsemas kurvis kinnihoidmise kohta ja kurtis , et tema meelest läheb see asi ümber . Minule nii ei tundunud , sest auto püsis ilusti juhitavana , aga kaldus tõesti liialt . TOOMAS VABAMäE Ajakirja Za Ruljom <arv> <arv> lugejat valisid VAZ-<arv> sajandi parimaks Vene autoks . Küsitletutest ligi veerand hääletas hilisema võitja poolt . Esinelik nägi välja järgmine : VAZ-<arv> <arv>,<arv>% Volga GAZ-<arv> <arv>,<arv>% VAZ-<arv> <arv>,<arv>% Pobeda GAZ-<arv> <arv>,<arv>% Ajakirja toimetuse arvates oli esimese Žiguli tähtsus selles , et isiklik sõiduauto sai paljudele nõukogude inimestele kättesaadvaks , järelikult ka ihaldatavaks . Muutus ka mõtteviis : järsku osutus rahateenimine mõttekaks , sest oli , mille peale seda kulutada . Autode hulga suurenemine nõudis omakorda teede ehitamist , uute ettevõtete ja tervete tööstusharude rajamist , uut tootmisfilosoofiat . Esmaspäeval teatas Minardi , et sõlmis hooajaks lepingu Gaston Mazzacanega . Sellega on kõik <arv> vormel-<arv> autot tänavuseks juhi leidnud . <arv>aastane vähetuntud argentiinlane on kolm hooaega sõitnud vormel-<arv> klassis , mullu oli ta Minardi testsõitja . Ajaleht Berliner Zeitung avaldas Saksamaal enimvarastatud autode edetabeli . Esikoha " saavutas " eelmise põlvkonna Mercedes-Benz <arv>E : aasta jooksul varastati igast tuhandest registreeritud autost <arv>. Kindlustus maksis iga sellise varastatud auto eest keskmiselt <arv> <arv> marka ( umbes <arv> <arv> krooni ) . Esikümnesse aga mahtus koguni kolm E-klassi " mersut " . " Populaarseimate " Top <arv> nägi välja selline : <arv>. Mercedes-Benz <arv>E <arv>. Toyota Land Cruiser Diesel <arv>. Audi Coupé Quattro <arv>. Mercedes-Benz <arv>D Turbo <arv>. Volkswagen Polo Coupé G<arv> <arv>. Mercedes-Benz <arv>D Turbo <arv>. Jeep Grand Cherokee <arv>. Volkswagen Corrado <arv>. BMW M<arv> <arv>. Volkswagen Golf GTI <arv>V NÕUTUD : E-klassi Mercedes . <hyperlink> Reisibingo on odav lennuvõimalus seiklushimulistele . Maksad raha ära ja sulle loositakse sihtpunktiks mõni Euroopa linn . Arne Pajula <email> Täna müügile paisatav Windows <arv> toob endaga kaasa ostulaviini . Uus operatsioonisüsteem esitab riistvarale kõrgendatud nõudeid ja sunnib ilmselt paljusid firmasid oma infotehnoloogia eelarveid kriitilise pilguga läbi vaatama . Kulutusi tuleb teha nii tarkvara soetamiseks kui ka vanade masinate kõpitsemiseks . Unustada ei tasu ka koolituskulusid . Täna ei saa uuele süsteemile üleminek enam olla pimesi kobavate info-Tootside katsepeenar . Paari mehe harimatus võib kergesti viia selleni , et tuhanded kliendid jäävad teenindamata , sajad palgad välja maksmata ... Ostubuum ei alga siiski kohe . Konservatiivsemad süsteemiadministraatorid vannuvad , käsi südamel , et enne paari-kolme teeninduspaketti nad ühtegi Windowsi täielikult usaldusväärseks ei pea . Nende murelikule hoiakule annab tuge Microsoftist lekkinud memo , mis väidab , et täiendaval kontrollimisel leiti müügiks ettevalmistatud versioonist kokku <arv> <arv> koodiviga . Esimene teeninduspakett olevatki varsti valmimas . Samas on uuendusmeelsed juba täna nende kasutuses oleva testiversiooni andunud pooldajad ja väidavad , et ei kujuta oma elu vanamoodi enam üldse ette . Uus Windows olevat sedavõrd palju parem ja kasutajasõbralikum . Nende jaoks väärib risk küünlaid . Kodukasutajal on veidi lihtsam . Windows <arv> on neist enamiku jaoks liiga keeruline ja mõttetult kulukas . Microsoft pole koduarvuteid siiski unustatud . Varsti on oodata Windows <arv> täiustatud versiooni , mida hetkel testitakse Windows Millenniumi nime all . Arne Pajula <email> Plaanides Windows <arv> ostu juba olemasoleva arvuti jaoks , alustage internetist . Aadressilt <hyperlink> leiate riistvara valmisoleku analüsaatori , mis annab üksikasjaliku ülevaate teie arvutis leiduvatest riskifaktoritest . Kindlaks tuleb määrata Windows <arv> kasutusala . Tegelikult on ühe nime all müügil neli erinevat toodet . Enamiku jaoks on mõeldud Windows <arv> Professional . See teeb arvutist korraliku töölooma . Loomulikult vajavad tänapäeva arvutid võrku lülitamist ja just selleks on ülejäänud kolm versiooni . Väiksemate võrkude jaoks on mõeldud Server ja suuremate jaoks Advanced Server . Kõige võimsam toode , Datacenter Services , on mõeldud tõeliste megavõrkude jaoks , mis ühendavad mitmeid servereid ja teenivad omanikule raha , kuid esialgu müügil teda pole . Valmimist oodatakse II kvartalis . Kasutusala määramise järel tuleb leida piisav kogus raha . Microsoft on tõsiselt tegelemas tootearenduseks kulutatud miljardi dollari tagasiteenimisega . Toodete hinnatase on selgelt väljendatud ainult Professionali ( umbes <arv> krooni ) , Serveri ( <arv> <arv> - <arv> <arv> krooni ) ja Advanced Serveri ( umbes <arv> <arv> krooni ) puhul . Versiooniuuendused on loomulikult odavamad . Keerukamad lahendused müüakse üldiselt koos konkreetse riistvaraga ja tarkvara hind sisaldub komplekti hinnas . Tegemist on enamast sadade tuhandete kroonidega . Ostu sooritades jälgige , et saaksite autentse kauba . Windows <arv> CD on varustatud holograafilise ruumilise logoga ja sertifikaatide turvamärgistus on parem , kui mõnedel rahatähtedel . Nii võite ka järgmise BSA kampaania ajal rahuliku südamega ust avada . Viimaseks ja väga oluliseks sammuks Windows <arv> kasutuselevõtul jääb eneseharimine . Absoluutne miinimum Esmapilk miinimumkonfiguratsioonile pani mind muigama . Kolm või neli aastat tagasi , mil protsessorid <arv> MHz-se kiirusega käisid , oli mäluhind niivõrd kõrge , et <arv> MB osteti tõelistele tippmasinatele . Võib tõesti ollagi , et teisi ei tasugi näppida . Tolle aja tavaarvutis oli <arv> MB mälu ja ilmselgelt tuleb sellisele , tänaseks pensionieeliku seisundis arvutile osta juurde mälu . Kahjuks tänaseks turul väeheliikuvate SIMM moodulitena . Arvata võib , et ka kõvaketas oli tol ajal alla <arv> GB . Niisiis vahetada tuleks ka see . Nii paljude vahetuste korral tundub kogu operatsioon küsitav . Otsustasin siiski katsetada lubataval absoluutse miinimumi piiril ( <arv> MB mäluga ) . Selleks alandasin oma arvuti töökiirust <arv> MHz-ni ja määrasin BIOSis käivitusseadmeks CD-ROMi . Panin Windows Professionali CD sisse ja tegin restardi . Pärast kõvaketta NTFS formaadile ümber seadmist kulus <arv> tund ja <arv> minutit tihedat kettaragistamist - mälu vähesuse tõttu pidi installatsiooniprogramm kõvaketast üliintensiivselt puhverdamiseks kasutama . Võrdluseks peab nentima , et kontrollinstallatsioon moodsal arvutil võttis aega vaid paarkümmend minutit . Hämmastav oli näha , et ka <arv> MHz juures töötas arvuti asjalikult . Vähene mälu tekitas siiski peavalu . Mõnele nupuvajutusele järgnes ootamatu paus , mida täitis paaniline kõvaketta ragin . Lõpuks tuli ka õige pilt . <arv> MB mälu on põhjendatud soovitus . Eks igaüks meist tahaks teha tööd asjatute seisakuteta . Miinimukonfiguratsioon <arv> MHz Pentium protsessor Soovitavalt <arv> MB RAM ( toetab ka <arv> MB ) <arv> GB kõvaketas VGA monitor Klaviatuur ja hiir See hiir pilgutab silma Mart Sepp MicroLink Arvutid Esimesed neli Microsoft Intellimouse Explorer hiirt saime kolleegidega USAs Cannesis Microsofti briefing'ul käies . See oli oktoobris . Need olid siis nii uued ja unikaalsed , et kohalikud ei olnud isegi käega katsuda saanud , ja ega neile ei antudki . Tegime siis omavahel kurbmängu ja andsime ühe oma hiirtest meiega tegelevale Microsofti müügiesindajale . Viimane oli üliõnnelik . Intellimouse Explorer hiir ise on väga hea disainilahendusega . Hõbedane , kergesti klikatavate nuppudega keha istub hästi pihku ning kerimisnupp reagerib palju paremini kui teistel proovitud hiirtel . Peamise efekti annab muidugi punane valgus , mida hiire alumine osa kiirgab . Seepärast meeldib uus hiir kodus lapsele rohke kui Star Warsi lego . Alguses tundus , et kursor jääb aeg-ajalt toppama . Siis tabasin ära , et hiirematt on selle hiire juures üleliigne . Asi paranes kohe tunduvalt . Mõnus on see , et hiirel pole liikuvaid osi , kuhu mustus koguneks . Teise hea asjana väärib mainimist Intellimouse'i võime ühtmoodi hästi töötada nii püksipõlvel , laual kui ka paljal kõhul . Jaanuari viimasel nädalal saime MicroLinki Arvutitesse ka esimese partii arvutitele lisamiseks . Enamiku neist jagasime küll suurimate arvutifirmade juhtidele kingituseks , aga <arv> tükki on nädalaga ka koos arvutitega maha müüdud . Microsofti uudne IntelliEye tehnoloogia kogub informatsiooni kursori liigutamiseks ekraanil hiire alla jäävat pinda optilise sensoriga skanneerides . Sekundis tehakse seda <arv> korda . Mõnus koduhiir Hiire kõhu all hiilgav punane tuluke tekitas toimetuserahvas vaimustust . Proovimisel kiideti kuju , mis sobis mõnusalt pihku nii meestele kui ka naistele . Aluspinnana tundus parimana sile hiirepadi , kuid tõelised hiireprofid - kujundajad - täit vaimustust ei tundnud . Profitöö jaoks oli hiire käitumine veidi etteaimamatu . Nimelt läheb Intellimouse Explorer paigal seistes säästurezhiimile ja vähendab skännimisvalgust . Töörezhiimi tagasiminek võtab murdosa sekundist , kuid see viivitus on kiire käega kujundajate jaoks juba katastroof - oodatud punkti asemel maandub kursor hoopis mujal . Mõnus kuju ja sptsiaalselt interneti jaoks mõeldud funktsioonid teevad Intellimouse Explorerist ideaalse koduhiire . ARNE PAJULA &gt; &gt; &gt; Siim Kallas hoiab riigi rahakoti suu kinni . PUUDUVAD MILJARDIDPärnu finantskonverentsil hoiatas rahandusminister Siim Kallas , et Eesti ei tohi ennast lõhki laenata . Tema hinnangul ei aita mitte laenud , vaid ärikeskkonna parandamine . Paavo Kangur <email> Reedel toimub koalitsiooninõukogu istung , kus on küsimuseks riigi rahapoliitika . " Kas me valime konservatiivse või ekspansiivse rahapoliitika ? Kas lähtume raha hulgast ja tegutseme etteantud raamides ? Või lähtume soovidest , mille elluviimiseks tuleb leida raha ? Põhimõtteliselt ei ole probleem seda miljardit dollarit laenata , kuid me ei või seda teha , sest kohe hakkab kasvama inflatsioon , eelarve puudujääk , maksukoormus , " ütleb rahandusminister Siim Kallas . Räägin temaga teisipäeval . Just on lõppenud kohtuprotsess <arv> miljoni dollari kadumise asjus . Kallas on rusutud . Kolm aastat uurijate ja kohtute vahet loksumist on talle rängalt mõjunud . " Tuhat krooni on väike raha , kui see sulle makstakse , kui aga ise tuleb tuhat krooni taskust välja võtta , siis on see suur raha , " kinnitab Siim Kallas . Ja laenatud miljardid tuleb tagasi maksta . Eesti riik on tänaseks laenanud viis miljardit krooni . Siim Kallase sõnum on lihtne . " Rohkem laenu võtta ei tohi . Järelikult tuleb finantseerida meie unistusi vaid majanduskasvu arvel . " Eesti tänavune eelarve koos pensionide ja tervisekindlustusega on <arv>,<arv> miljardit krooni . Kuigi siin on võimalusi kokkuhoiuks , on see ikkagi hädavajaliku katmine ja suurematest soovidest pole juttugi . Kui lisada aga meie unistused - Nato-väärilised kaitsekulutused , pensionide tõus , teedeehitus , keskkonna puhastamine , kultuuriobjektid jne - , siis peaks riigieelarve olema hoopis <arv> miljardit krooni aastas ehk <arv> miljardit krooni suurem praegusest . Eesti valitsused on aastaid deklareerinud jäika rahanduspoliitikat . Säästueelarves on ka tagasihoidlikumad soovid jäänud rahapuuduse taha . Kuid meeleolud on muutumas ning riigimehed tahavad elujärge edendada . Rahandusministeerium soovib oma rahakotirauad muidugi kindlalt kinni hoida , kuigi matemaatiliselt on hakatud läbi mängima erinevaid võimalusi . See on hiidvana probleem , mida on erineval viisil lahendanud paljud kuningad ja valitsused . Raha on laenatud , rahvas on poolsurnuks maksustatud , erasektor ja ühiskondlikud organisatsioonid on paljaks röövitud . Prantsuse kuningas röövis paljaks Templiordu , Hispaania lüpsis asumaid , Hitler röövis paljaks juudid ja Stalin talupojad . Mõningad Eesti poliitikud on pakkunud välja pankade paljaks röövimise ideed . Raha saamiseks pole eriti palju häid võimalusi . Kohe ja kiiresti saab raha kas maksudest või laenudest . Soovide rahastamine maksude abil ei tee meie olukorda aga kuidagimoodi paremaks , sest siis võtame selle raha Eesti inimestelt ning ainus vahe on selles , et seda kulutab nüüd valitsus . Laenud pakuksid justkui paremat võimalust . See raha tuleks välismaalt ning me saaksime hoobilt oma majanduse õhupalli suuremaks puhuda . Aga laen tuleb tagasi maksta . Vahel on kasulikum unistused prügikasti visata . Laenatud raha läheks valdavalt riigisektori kasutusse ja see tekitaks vaid ajutist majanduskasvu . " Muuseumide ehitus ja sõjalised kulutused ei loo tulevast majanduskasvu , " ütleb Kallas . Täna investeerib riigisektor umbes <arv> miljardit krooni aastas ja erasektor <arv> miljardit krooni aastas . Kui raha investeeriks eraettevõtted , oleks lootus , et investeeringud tagavad uued töökohad , suuremad käibed ja kõrgemad palgad ning suurema eelarve . <arv> miljardi krooni laenamise hind See tähendab kõrgemat maksukoormust tulevikus . Tulevikus tuleb igal aastal kaks miljardit krooni riigieelarvest tagasi maksta . Kuna majanduses on raha rohkem , siis panevad hinnad jälle üles . Inflatsioon kasvab kümne protsendini aastas . Kohe leiaks analüütikud , et jooksevkonto defitsiit tõuseb <arv>-<arv> protsendini ja eelarvedefitsiit kasvab <arv> protsendini aastasest sisemaisest kogutoodangust . Seejärel hakkavad prohvetid ja spekulandid ennustama krooni devalveerimist ning proovivad seda ka läbi suruda . Avastame , et valitsus jagab juba <arv> protsenti meie sissetulekutest praeguse <arv> protsendi asemel . Riik muutuks veelgi tähtsamaks ja inimene veel väetimaks . Eesti usaldusväärsus väheneb ja selle tõttu kasvavad intressimäärad ehk nii inimestele kui ka ettevõtetele läheb pangalaen kallimaks . Kuna laenust elamine on mõnus , tekib ühiskondlik surve selleks , et ka edaspidi laenu võtta ja hästi elada . Kuid tõenäoliselt meile rohkem laenu ei anta , sest me ei ole usaldusväärsed . Ja esialgsele rõõmupuhangule järgneb pettumus . Lubab firmadele võlad tagasi maksta , kui vaid linnalt raha saaks . PETTUSInvastuudio juht Kaido Kaljumäekasutas õilsat ideed firmadelt raha väljameelitamiseks . Ene Läkk <email> Invastuudio Handicap uksed suleti mullu pärast jõule . Isegi lukk vahetati ära . Invastuudio oli ruumide omanikule võlgu rendisumma üle <arv> <arv> krooni . Pärast korduvaid hoiatusi esitas omanik AS Roi rentnik Handicapi vastu pankrotiavalduse . Pool aastat vana invastuudio Handicap pakkus puuetega ja tervetele inimestele ühist vaba aja veetmise võimalust . Harrastati esimesena Eestis ratastooli võistlustantsu . Invastuudio tulud pidid tulema peamiselt sponsoritelt . Idee järgi ka tervetelt stuudioliikmetelt , kellele oli aastamaks <arv> krooni . Samuti loodeti tulu saada kaks korda kuus korraldatud pidudelt . Üle <arv> <arv> krooni võlgu Kulud muudkui kasvasid , tulusid ei tulnud kuskilt . Invastuudio sai küll neljalt sponsorilt kokku <arv> <arv> krooni , aga sellest ei piisanud . Olukorrast leiti väljapääs . Invastuudio asutaja Kaido Kaljumäe hakkas kasutama sundsponsoreid . Ehk teisisõnu jäi lihtsalt firmadele teenuste eest võlgu . Peale selle võttis ka üksikisikutelt laenu . Tänaseks on võlad firmadele ja üksikisikutele kokku kasvanud üle <arv> <arv> krooni . Kuhu need summad siis kulusid ? " Selle kohta mul informatsioon puudub , mis seal ikkagi tehti , " räägib invastuudio juht Kaido Kaljumäe , justkui ise polekski asjaosaline . Kaljumäe lubas sundsponsorfirmadele võla kohe-kohe tagasi maksta , lubamise hetkel seda ise tõenäoliselt ka uskudes . " Kogu jaanuarikuu kuni siiamaani oleme käinud edasi-tagasi linnavalitsuses ja sponsoreid otsimas . Linnale sai esitatud projekt ( <arv> <arv> krooni saamiseks - toim. ) , " räägib Kaljumäe . " Siiamaani hing väriseb sees , mis sealt nüüd tuleb . Kas linn on meist huvitatud ? Kas Eesti on meist huvitatud ? " sõnab ta tõsimeelselt pähetaotud loosungeid . Linna rahakotist <arv> <arv> krooni Läinud esmaspäeval otsustaski linn eraldada invastuudiole <arv> <arv> krooni . Tingimusel , et enne oleksid kõik võlad makstud . Kas enne raha ülekandmist kontrollitakse ka Handicapi finantsseisu ? " Ei , selleks ei ole meil õigust , " ütleb Vahur Keldrima Tallinna Linnavalitsusest . " Seda võib teha maksuamet . " " Handicapil polegi õiget raamatupidamist , " teab invastuudio juhatuse endine liige Kati . Tema sõnul tahtsid nad teise juhatuse liikmega raamatupidamise läinud aasta detsembris korda teha . Kutsusid professionaalse raamatupidaja , kes pidi õpetama ühe noore inimese välja . Kui aga see inimene nägi , milline segadus finantsasjades valitseb , polnud ta selle tööga nõus . " Teine juhatuse liige Annely Vaikre näitas mulle panga väljavõtet . Üksi detsembrikuus oli Kaido Kaljumäe <arv> <arv> pangast välja võtnud . Kuhu see raha kulus ? " esitab Kati retoorilise küsimuse . Ja lisab : " Kui ma nägin , mis seal toimub , astusin juhatuse liikme kohalt tagasi . " Päevavalgust kartev raamatupidamine " Mul ei ole midagi varjata , " vastab Kaljumäe küsimusele , kuidas on lood raamatupidamisega . " Igaüks võib sellega tutvuda . " Kui Eesti Ekspressi ajakirjanik tahtis kohe tutvuma asuda , pareeris Kaljumäe , et ei näe praegu vajadust seda ajakirjandusele näidata . Registri andmetel on mittetulundusühingu Handicap juhatuse liikmeid vaid kaks : Kaido Kaljumäe ja Annely Vaikre . Vend ja õde . Kaidol oli õigus esindada ühingut õigustoimingutes üksi , Annelyl aga koos Kaidoga . " Nii olid Kaidol raha kulutamiseks vabad käed , " ütleb ruumide omanik , Roy juhatuse esimees Peeter Viitong . " Mingi raamatupidamine neil oli , " räägib ühe sponsorfirma , Eesti Telefoni avalike suhete juht Piret Mürk . " Andsime asja käivitamiseks esialgu väikse summa . Enne sellegi summa andmist lasime esitada projekti , terve aasta tegevuskava , kulude tabeli jne. Käisin ise Madara tänava ruume vaatamas . Seal näitaski Kaljumäe mulle raamatupidamist . See oli küll väga algeline , ent siiski kulud ja tulud olid kirjas . Olid näidatud suured summad , mis olid kulutatud ruumide remondiks . " " Ruumid remontisime ju meie , " imestab Roy juht Viitong . " Ainult parketi lasksid nad ise panna ja sellegi eest on võlgu . " Eesmärk mitte maksta " Ma saan aru , et tal oli algusest peale eesmärk mitte maksta , " räägib ehitusmaterjalide hulgimüüja Vipex müügidirektor Taavo Tiits . " Teha meist sunniviisiliselt sponsor . Tulime neile vastu nii , et müüsime parketi võlgu . Andsime nüüd selle võla inkassofirmale . " Ka mööblifirma Thulema on tehtud sundsponsoriks . " Kaljumäe sõnul olevat meie endine müügijuht sõlminud temaga sponsorlepingu mööbli andmiseks , " räägib Thulema finantsdirektor Villu Tamm . " Küsisin Kaljumäelt lepingut näha , sest meie firmas seda pole . " Invastuudiost lubati see leping Thulemale kohe faksida . " Kuni tänaseni pole keegi meist sponsorlepingut näinud , " lõpetab Tamm oma jutu . Samuti on käitutud ERI Kinnisvaraga . Ikka sunniviisiliselt sponsoriks . Süüdimatuse sildi all " Kuigi minulgi oli Kaidoga üks ebameeldiv seik , on see nende suurte summade juures tühine , " räägib Käo puuetega laste päevakeskuse juhataja Merike Melsas . " Olen ise ka puudega inimene ja olen õnnetu , et tema tegevus heidab varju ka teistele taolistele ühingutele . Aga sellele vaatamata on ta võrratu tantsuõpetaja . Ta võikski ainult sellega tegeleda . " " Ma ei usu , et ta seda kõike pahatahtlikult teeb . Ta on lihtsalt süüdimatu , " ütleb ka teine puudega noor inimene Risto Laan ( nimi muudetud ) . Risto andis Kaljumäele kaheks nädalaks rendi maksmiseks <arv> <arv> krooni laenu . " Ristoga saame asjad varsti korda , " lubab Kaljumäe . " Mul on eelmisest firmast üks suurem summa saada . " Eelmise firma , Väino Korpinen Eesti OÜ tegevdirektor Anti Sarvin aga ütles : " Vallandasime Kaido Kaljumäe pisiriisumise eest . Tema vastu on algatatud nüüd kriminaalasi . " " Kui see on tõesti lõpuni mängitud mäng , siis ta on väga kaval inimene . Mina pole ühtki teist sellist näinud , " on Risto nördinud . ROI JUHT PEETER VIITONG : Kaido Kaljumäe rentis meilt ruume ning müüs seal ilma loata alkoholi . Tunneb , et on jeen surmale võlgu . UUED MEETODIDJaapani tööandjad püüavad ilmutada alluvate koondamisel leidlikkust . Kui <arv> aastat ühes farmaatsiatehases töötanud Yoshio Kato sai oma ettevõtte personalijuhilt vallandamisteate , siis oli talle pihku surutud seebikomplekt ainsaks tänuavalduseks pikaajalise kaastöö eest . " Teid ei kannata siin keegi . Teie palga eest võime me palgata neli mittetäieliku tööajaga töötajat , " selgitas firmajuht <arv>aastasele Katole . Kato on vaid üks Jaapani miljonitest üleliigsetest töölistest , kellest vabanemise nimel on tööandja oma oskusi vääralt kasutanud . See lõpptulemusena kohtuni välja jõudnud juhtum on küllaltki tüüpiliseks näiteks töökohtadel maad võtnud töötajate ahistamisest . Et massilised vallandamised pole Jaapanis heaks tooniks , siis kasutavad paljud firmad oma soovimatutest töötajatest vabanemiseks nende lollitamist . Eelkõige on see meetod käibel kõrgepalgaliste keskealiste töötajate puhul . Hulgifirma Nihon Silo boss üritas kõigepealt oma <arv>aastast töötajat lahkuma sundida ettekäändel , et tema allüksus kuulub likvideerimisele . Keeldumise järel anti töötajale <arv>. aasta septembris käsk jääda ootama uusi korraldusi . Töötaja pidi istuma kogu tööaja vältel korralikult oma töölaua taga , tohtimata sealjuures mitte millegagi tegelda . Keelatud oli lugeda nii ajalehti , raamatuid kui ka mis tahes muid materjale . Üks teine töötaja hoidis tal aga kogu aeg silma peal . Kahe kuu pärast olevat tal lõpuks siiski lubatud jätkata sama tegevust kodus . Asi jõudis kohtusse sama firma ühe teise , <arv>aastase töötaja kaudu , keda koheldi analoogilisel moel . Oma hagis kompanii vastu nõudis kannatanu <arv> miljoni jeeni ( ligi <arv> <arv> krooni ) suurust hüvitist " moraalse kahju tekitamise eest " . Hageja advokaat kirjeldas oma kaitsealuse kohtlemist tööandja poolt kui " uskumatut lollitamise juhtumit " ja " avalikku eksekutsiooni " . Sedalaadi juhtum pole aga sugugi ainus omataoline . Sellest veelgi kurioossem , lausa süsteemse iseloomu omandanud juhtum sai teoks ühes elektroonikafirmas . Videomängude tootja Sega Enterprises sisustas töökohalt vabatahtlikult lahkumast keeldujate jaoks kaks spetsiaalset tuba , mida kompanii töötajad võrdlesid politsei arestikambriga . Firma juhtkonna kirjelduse kohaselt teenisid need toakesed aga hoopis " kirgastumise " kõrgeid eesmärke . Ilma akendeta ruumide ainsateks esemeteks olid laud , tool ja sisetelefon . Töötajad pidid viibima sellises ruumis terve päeva ning ka sealt lahkumiseks tuli küsida luba . Ruumi ei tohtinud võtta endaga ühes mitte mingeid esemeid . Reeglina ei pidanud enamik töötajaid sellisele kohtlemisele kuigi kaua vastu ning nad esitasidki " valgustatuks saanutena " lahkumisavalduse . Muidugi on üleliigsetest töötjatest vabanemiseks olemas ka muid märksa tavapärasemaid ja vähem intrigeerivaid võtteid , nagu töötaja palga vähendamine või tema pidev saatmine kaugel asuvale tööpaigale . Ent sellised juhtumid ei ületa reeglina lihtsalt uudistekünnist . Samuti on võimalik pakkuda töötajale rakendust tema jaoks ilmselt vastuvõtmatus valdkonnas . Nii otsustas ühe autoosi tootva ettevõtte juht pakkuda seni raamatupidamises töötanud valgekraelisele naisele tegevust metallipressi operaatorina . Naisele öeldi tseremoonitsemata , et kui uus kohalemääramine teda ei rahulda , siis on tal vaba voli töösuhte katkestamiseks . LARS NICOLAYSEN Ene Läkk Taksojuht seletab rooli keeramise ajal , kuidas käib keldripoest salaviina ostmine . Parooli peab teadma . " Paned leti peale kahekümneviieka ja palud tikutoosi , " räägib ta paljutähendavalt . Müüja täpsustab , et kas Gorbatshovi , Finlandiat või Belõi Aisti , ja kaob taharuumi . Mõne aja pärast tuleb , käes paberisse mätsitud pudel . Nii on see ühes poes . Teises poes on muidugi teistsugune parool . Alkoholiseaduse järgi " ei kohaldata karistust füüsilisele isikule , kes hoiab , ladustab või toimetab edasi Eestisse sissevedamiseks mittelubatud alkoholi enda tarbeks alla olulise koguse . Oluline kogus on kogus , millele vastav arvestuslik aktsiis on suurem kui pool kuupalga alammäära . " Eesti keeles seletatuna tähendab see seda , et igal inimesel võib olla kast salajast vägijooki : salaviina või -konjakit . See kast võib olla inimesel ükskõik kus , kasvõi keldripoes . Ja inimene , kellel on keldripoes kast salajast haljast , võib olla ka müüja . Seaduse järgi võib ta seda kraami seal ainult hoida . Edasi müüa ei tohi . Kuid kui ta ikkagi müüb ja niiviisi vahele jääb , tehakse trahv alates <arv> kroonist ja võetakse alkohol ära . Aga kesse loll on . Kes siis võõrale müüma hakkab ? Ikka tuttavatele . Nii on salaalkoholi vahendajaid tegelikult võimatu kinni nabida . Eero Kosk Alkoholiseaduse üks autoritest Kasti salaalkoholi ei saa mingil juhul lugeda seaduspäraseks . Inimesele , kes seda oma eravajaduseks hoiab , ei määrata halduskaristust . Ehk teisisõnu - temale ei tehta trahvi ega panda arestimajja . Küll aga kuulub avastatud salamärjuke igal juhul erikonfiskeerimisele . Sõltumata sellest , kas seda oli pool , kaks või kaksteist liitrit . Alkoholiseaduse esimeses redaktsioonis oli keeld omada ainsatki liitrit illegaalset alkoholi . Ent president jättis seaduse sellisel kujul välja kuulutamata . Tarbija ei pruugi ju teada , millist alkoholi ta soetanud on , tal ei pea olema mingeid eriteadmisi . Samas on meie kohtupraktikas esinenud küllalt juhtumeid , kus ka oma garaazhis salaviinaladu pidanud mehed on tunnistatud tarbijateks . Just võitlemaks " libatarbijatega " toodi seadusesse olulise koguse mõiste , mille järgi karistus - rahatrahv või arest - salaalkoholi hoidmise eest algab olulisest kogusest ehk ühest kastist . Sundvõõrandamisele , mis on karistusest erinev sunnivahend , kuulub ka vähene kogus . PALKKas tulusam on omada kasumis väikefirmat või juhtida suurettevõtet palgaga <arv> <arv> krooni kuus ? Sulev Vedler <email> Kui Eestis kehtiks Ameerikaga võrdsed tingimused , saaks Hansapanga juhataja Indrek Neivelt palka vähemalt poolteist miljonit krooni kuus . Sest USAs teenivad kõige suuremate firmade bossid vabrikutöölisest üle <arv> korra rohkem . Seda kirjutab mõjukas nädalakiri BusinessWeek . Kuid Neivelt saab " vaid " sada tuhat krooni kuus . Ühispanga president Ain Hanschmidt teenib <arv> <arv> krooni kuus . Arvestades Eesti keskmist kuupalka ( <arv> krooni ) , on need väga kõvad summad . Kõrvutame finantssektori keskmisega <arv> <arv> krooni kuus , pole ka viga . Ent kui võrdleme näiteks Eesti Raudtee juhataja Parbo Juchnewitschi ( <arv> <arv> krooni kuus ) ja teiste samal tasemel tippjuhtide palku tavalise , kasumiga töötava väikefirma omaniku sissetulekutega , muutub pilt märgatavalt segasemaks . Sest tüüpiline firmaomanik elab oma ettevõtte kulul . Ehitab firma kulu ja kirjadega endale kalli maja . Vormistab perega Lõunamere saartel puhkamise komandeeringuks . Ostab kaupa omahinnaga . Need on hüved , mida suurettevõtte , eriti veel börsifirma juht endale lubada ei saa . Võrdlus ärieliidiga ei kanna aga üldse välja . Kui Jüri Mõis sai <arv>. aastal Hansapanga juhatuse esimehena palka <arv> <arv> krooni kuus , siis naftaärimees Endel Siff teenis sama summa vähem kui poole päevaga . Ta võttis eelmisel aastal ühest oma valdusfirmast <arv> miljonit krooni dividende . Personaliotsingufirma Fontes juht Tõnis Arro teatas sügisel Pärnu juhtimiskonverentsil , et Eesti firmajuht teenib töölisest ligikaudu kümme korda rohkem . " Teil , eestlastel , on vedanud , " ütles seepeale kohalviibinud majandusgurudest kõige kuulsam , pikka aega naftafirma Royal Dutch Shell juhatusse kuulunud Arie de Geus . Tema kodus Inglismaal on käärid juhi ja tööliste palga vahel <arv>kordsed . Seega teenib Eesti tööline Lääne kolleegidest suhteliselt paremini . Juhid vastupidi nadimalt . Erinevalt ärilist läbipaistvust armastavast Ameerikast ei tea aga me täpselt , kui palju siinsed firmajuhid palka saavad . Kui vaadata Ariko Reservi jaanuari pakkumisi , siis seal meelitasid ettevõtted juhte tööle palgaga <arv> <arv> - <arv> <arv> krooni kuus . Tasuta juhataja ja palgaline peadirektor Konkreetsete palganumbrite otsimisel tekivad aga tõrked . Võtame näiteks lugupeetud börsifima Saku Õlletehase . Tema hiljuti valminud aastaaruanne ütleb , et " juhatuse liikmed juhatuses osalemise eest tasu ei saanud " . Kuid te ei usu ju , et juhatuse esimees Cardo Remmel kamandab õlletehast tasuta , lihtsalt oma lõbust ? Kiire kõne Saku tehase infojuhile tõestab , et Remmel on ametis ka peadirektorina . See toob vaid segadust juurde . Milleks töötab Remmel juhatuse esimehe ehk juhatajate juhina ja samal ajal veel peadirektori ehk peamise juhatajana ? Mis on nende kahe ameti vahe ? Missuguseid otsuseid teeb Remmel tasuta ja missuguseid palga eest ? Kuid need pärimised taanduvad norimisele . On ilmselge , et juhatuse esimees on ametis ühe lepingu , peadirektor ( mis sest , et sama mees ) aga teise lepingu alusel . See teine on tööleping , mis kaitseb eelkõige töövõtjat . Tavaliselt ei sõlmi firma nõukogu juhatuse esimehega mitte töölepingu , vaid teenistuslepingu . Seal panevad pooled paika , mida nad üksteiselt ootavad , millal peab trahvi või hüvitust maksma ja kui suured need summad on . Nõukogu võib juhi päevapealt lahti lasta . Ükskõik , mis põhjusel . Ka selle eest , et nägu ei meeldi . Nii läks eelmisel kevadel riigile kuuluva Tallinna Sadama juhataja Enn Sarapiga , kui ametisse asus uus teede- ja sideminister Toivo Jürgenson . Töölepingu puhul on vallandamine hulga keerukam . Just töölepingu ja segase põhikirja koosmõjul saab Eesti Televisiooni peadirektor Toomas Lepp isegi pärast mitmekordset vallandamist ametis püsida . Kuigi iga mõistlik juht teab , et omanikuga sõda pidada on mõttetu . Juht töötab omaniku heaks , mitte vastupidi . Lepa aktsiad tööturul on selle tüli tõttu kõvasti langenud . Seadused jätavad avalikustamise lahtiseks Mis puutub aga firmajuhtide tasude avalikustamisse , siis siin valitseb segane seis . Raamatupidamisseadus ja äriseadustik justkui nõuavad seda . Palgaseadus ütleb aga , et palk on töötaja ja tööandja vaheline asi ning teistel ei ole õigust sinna oma nina toppida . Eesti raamatupidamise toimkonna esinaine Rita Illison märkis aga eelmisel nädalal seda vastuolu tutvustades , et erinevalt Eestist nõuab Euroopa Liit tippjuhtide palkade avalikustamist . Eesti on teadupärast teel Euroopasse . Küll siis hakkab ka Remmel aastaaruandes " palka saama " . Pärast II maailmasõda rajatud New Yorgi eeslinna Levittowni mahtus oma maja <arv> <arv> perele . Loe täpsemalt B <arv>. Jüri Mõisa üleskutse Lasnamäe maha lõhkuda on täiesti teostatav . Kuid kas asemele kerkiv odav eramurajoon on oluliselt inimsõbralikum , küsib Tarmo Vahter . Kuidas näeks välja linnapea Jüri Mõisa unelmate Tallinn ? Milline oleks Eesti pealinn ilma Mustamäe , Lasnamäe ja Õismäeta ? Eesti Ekspressi ülesandel joonistas <arv>+<arv> arhitektuuribüroo Tallinna plaani , mis vastab täpselt Mõisa valmislubadustele . Buldooserid on kõigist kolmest magalast üle sõitnud . Endised musta- , lasna- , ja õismäelased on kolinud uutesse eeslinnadesse . Igal perel on oma maja . Mida uued eramurajoonid endast õige kujutavad ? Mida oskavad rääkida Tallinna tulevikust <arv>+<arv> büroo arhitektid Markus Kaasik , Andres Ojari ja Ilmar Valdur ? TALLINNA MÄGEDEL elab kokku umbes <arv> <arv> inimest . Arvutuste lihtsustamiseks lähtusid <arv>+<arv> arhitektid oletusest , et tegemist on neljaliikmeliste perekondadega . Järelikult tuleks ehitada <arv> <arv> eramut . Uued eramajad moodustavad kaks uut eeslinna , nimetagem neid edaspidi Jüri-<arv> ja Jüri-<arv> . Mõlemasse neist koliks <arv> <arv> inimest . Seega elab ühes eeslinnas peaaegu sama palju rahvast kui tänasel Lasnamäel . Iga eramu juurde käib umbes <arv> m² krunt . Kui teeosa maha arvata , jääb kasutatava maatüki suuruseks <arv> m² . Kui keskklassi eestlane praegu maja ehitab , valib ta tihti just nii suure krundi . Kõigi kruntide pindalade liitmisel saame ühe eeslinna pindalaks <arv> km² . Kui Jüri-<arv> majad paikneks kahel pool Tallinna-Tartu maanteed , oleks eeslinna pikkus <arv> kilomeetrit . Eramud ulatuksid otsaga Tartusse , sealt Võrru ning kümnete kilomeetrite jagu Lätissegi . Kokku on Jüri-<arv> ja Jüri-<arv> vähemalt sama suured kui kogu vana Tallinn . Tegelikult laiutavad eeslinnad tunduvalt suuremal maa-alal . Nii palju maju pole lihtsalt võimalik kõrvuti rajada , sest osa ettejäävast maast on sood ja rabad . Sinna ei ehita midagi . Mida maja edasi , seda rohkem kaugeneb ehitamine Tallinnast . Jüri-<arv> ja Jüri-<arv> kerkivad paralleelselt suurte maanteedega . Eelkõige Tartu ja Pärnu , vähemal määral Viljandi suunas . UUD ERAMURAJOONID tõstavad Kiili , Saku ja Rae vallad elanike arvu poolest ühele pulgale suurte linnadega . Kui kümned tuhanded inimesed hakkavad maksma makse oma uue aadressi järgi , teeb see vallad rikkaks . Tallinna linn jääb samal ajal vaeseks . Valdade vahel puhkeb uute elanike meelitamise pärast võistlus . Ehitajad saavad maad väga soodsalt või hoopis tasuta . Stopp ! Kas pole tegemist utoopiaga , mis kunagi ei teostu ? Jüri-<arv> ja Jüri-<arv> tekke peamine eeldus on elamute madal hind . Eelmisel aastal ideed esmakordselt välja kuulutades ütles Jüri Mõis , et maja ei tohi maksta üle <arv> <arv> krooni . Tänavu jaanuaris lasi linnapea maja hinda veelgi alla . " Mind naerdi välja , kui ma ütlesin , et <arv> <arv> krooniga võib maja ehitada . Tänapäeva Läänes algavad maja hinnad <arv> <arv> kroonist , " teatas Mõis kohtumisel ajakirjanikega . Kinnisvaraärimehed vilistavad linnapea jutu peale : nii odavalt pole võimalik maja püsti panna ! Mida kostavad <arv>+<arv> arhitektid ? " Näiteks kruvib maja hinna üles eesti ehitajate oskamatus . Nad teevad tihti tööd kaks-kolm korda ringi , " ütleb Ilmar Valdur . Mõisa lubatud majad on hästi lihtsad . Esimest püstitades saab ehitaja töövõtted kätte , järgmised paneb paika juba pimesi . Mida rohkem ühesuguseid maju korraga toota , seda odavam tuleb . Graafikus püsimiseks peab iga päev valmima <arv>-<arv> maja . Kõik <arv> <arv> maja saaksid valmis vähem kui viie aastaga . " Ilmvõimatu ! " hüüavad kinnisvaraärimehed ja koputavad meelekohale . Ometi pole Mõis lolliks läinud . Aga ta ei ole ka midagi ise välja mõelnud . Just sellise ahvikiirusega ehitas <arv>ndate Ameerikas maju ärimees William Levitt . Ja ei teeninud mitte miljoneid , vaid miljardeid kroone . MIS ELU ELATAKSE sellises eeslinnas ? Nädala sees sõidavad igal hommikul kümned tuhanded inimesed Tallinna tööle ja lapsed kooli . Õhtul pöördub inimvool vastupidiseks . Kõik tahavad koju kamina äärde . " Jüri-<arv> ja Jüri-<arv> elanike elustiil sarnaneb paljuski lasnamäelaste omaga , " arvab Andres Ojari . Eeslinnade esimesed asukad sõltuvad täielikult oma autost . Kiirrongide rööbaste mahapanek tuleb kõne alla alles siis , kui uusrajoonidesse on kolinud juba tuhandeid inimesi . Ka poes peavad värsked majaomanikud algul suures linnas käima . Näiteks Tiskres elab juba praegu üle saja jõuka pere , aga oma poodi pole . Ei tasu ära . Veel keerulisem on väikeste lastega perekondade elu . Vanemad peavad jõnglased enne oma tööpäeva algust linna lasteaeda või kooli vedama ja õhtul üles korjama . Jüri-<arv> ja Jüri-<arv> ei saa oma kooli niipea , selleks ei jätku Eesti riigil raha . Olemasolevad maakoolid aga linnast tulnud inimestele ei kõlba . Kes seal õpib , see ülikooli ei saa . Ka vaba aja veetmise poolest meenutavad eeslinnad Lasnamäed . Teatris , restoranis ja mererannas lõõgastumiseks tuleb kesklinna sõita . Sinna jõudmiseks kulub aga mitu korda rohkem aega kui Lasnamäelt . Üldse on taolise eeslinna elanikel vähe vaba aega , nad tunnevad tihti väsimust . Mõni aasta pärast Jüri-<arv> ja Jüri-<arv> valmimist hakkavad eesti psühhiaatrid rääkima keskklassi pere kriisist . ENNE VALIMISI TõOTAS Jüri Mõis , et lasnamägede hävitamisega pöörduvad eestlased tagasi armsa eramuelu juurde . <arv>+<arv> arhitektid seda ei usu . Eriti Markus Kaasik . " Vanad eramurajoonid Nõmme ja Merivälja on rajatud keskkonda arvestades . Männimets ja meri loovad inimestes hea enesetunde . " Jüri-<arv> ja Jüri-<arv> odavus välistab majade ja looduse kokkumiksimise . Selline ehitamine on kallis ja aeganõudev . Tühjale põllumaale kiiruga rajatavas eeslinnas privaatsus puudub . Eestlasele ajalooliselt armsa talueluga pole sel ühist kõige vähematki . " Seal elav inimene ei saa oma naabrist erineda . Muruniidukist saab jõukuse näitaja . Näiteks ameerika pereelu pilavas joonissarjas " Mäekuningas " on muruniidukite kultusel kindel koht , " leiab Kaasik . Tekib teisigi uusi hobisid . Kindlasti saab popiks aiapäkapikkude kogumine ja kummibasseinis vedelemine . " Pealesunnitud väline ja vaimne üheülbastumine kutsub esile protesti . Eriti lööb see välja lastes . Just Ameerika eeslinnades kasvavad tüübid , kes lasevad kümne aasta pärast koolis oma klassikaaslasi maha , " hoiatab Markus ägedalt . " Kogu praegune odava maja kampaania põhineb pettusel , et inimesele luuakse ilus ettekujutus tema oma majast . Maja ümbritsevast nürist elukeskkonnast aga vaikitakse . " Jääb vaid üks küsimus . Kui paljud inimesed tahavad elada paneelmaja korteri asemel sellises eeslinnas ? KAHTLANE LUBADUS : Noore pere elamuprogramm lubab privaatsust , looduslähedust ja eestlasele omast elustiili . <arv> <arv> eramu valmides jääb sellest kaunist kujutelmast järele <arv> km² totaalselt muutunud maastikku . LAIALILAOTATUD KORTERMAJA : Magalarajoonid ja uued eeslinnad sarnanevad keskkonna halva planeeringu poolest , sest kõige aluseks on võimalikult odav hind . MEGAASUMI PUDELIKAEL : Uute eeslinnade jaoks tuleb ehitada sama palju teid , torustikke ja elektriliine , kui juba praegu Tallinnas olemas on . SUUR EESTI MÜÜR : <arv> <arv> eramu paigutamine piki Pärnu maanteed ulatuks üle Poola piiri . Mõlemal pool teed asuvate kruntide laiuseks on <arv> m. VAADE LINNULENNULT : Tallinn pärast magalarajoonide lammutamist . Kõik " mägede " elanikud on kolinud uutesse eeslinnadesse Jüri-<arv> ja Jüri-<arv> , mis on peaaegu sama suured kui senine Tallinn . Ma pean tähtsaks Lasnamäe , Mustamäe ja Õismäe paneelelamurajoonide järkjärgulist likvideerimist . Kuigi võib kuluda <arv> ja enamgi aastat , enne kui kõik tallinlased saavad nõukogude-aegsetest suurelamutest kolida eestlastele tavapärastesse eramajadesse , tuleb seda protsessi kavandada ja alustada juba praegu . Niisugune hiidprojekt saab käivituda ainult Eesti riigi ja Tallinna koostöös . See toob endaga kaasa palju positiivset : avaliku korra paranemine , majanduse elavnemine ja rahva tervise paranemine . Katke Jüri Mõisa pöördumisest Isamaaliidu reklaamlehes enne <arv>. aasta kohalikke valimisi . <arv> ) Linn otsib Tallinnas või Harjumaal uue eramurajooni rajamiseks suure lageda platsi . <arv> ) Linn annab soovijale krundi odavalt või tasuta . <arv> ) Maja tüüpprojekt on väga lihtne . <arv> ) Maja osad on tööstuslikult toodetud . <arv> ) Ehitamisel kasutatakse odavaid materjale . <arv> ) Korraga ehitatakse sadu majasid , nii on teid ja veevärki odavam rajada . <arv> ) Pangad annavad soovijatele odavat laenu . Mõtted Jüri Mõisa sõnavõttudest . WILLIAM LEVITT : See mees ehitas Miki-Hiirele kodu . Loe ka ... Tarmo Vahter William Levitti ( <arv>- <arv> ) majad olid nii odavad , et neid jõudsid osta bussijuhid , õpetajad ja töölised . Parimal päeval müüs ta <arv> maja . Esimest korda lõi Levitt kopa maasse <arv>. aastal New Yorgi lähedal Long Islandil . Ta oli ostnud kartulifarmi käest ligi <arv>hektarise lageda maatüki , mille ristis Levittowniks . Pärast Teist maailmasõda oli USAs suur korteripuudus . Sõjast tagasi pöördunud sõdurid jagasid korterit oma vanematega . Keskmine kinnisvarafirma sai aastas katuse alla kõigest neli maja . Levitt tahtis ehitada maju nagu Henry Ford autosid . Ta jagas ehitusprotsessi <arv> töövõtteks . Iga liigutuse jaoks oli omaette brigaad , mis liikus majast majja . Isegi valge ja punase värvi jaoks olid eraldi maalrid . Nii valmis päevas <arv>-<arv> maja . ONU WILLIAMI ONNIKE : Maja elamispind oli umbes <arv> m² . Pööningule sai juurde ehitada . Töökulud olid nii väikesed , et Levitt müüs maju <arv> dollari eest . Sellest hoolimata tõi iga kodu sisse tuhat dollarit . Levitt ei olnud pelgalt kinnisvaraarendaja , ta oli ka poliitiline mõtleja : " Mees , kel on oma maja , ei saa olla kommunist . Tal on liiga palju muid asju ajada . " Kes Levittownis ettenähtud ajal muru ei püganud , selle aeda ilmus aednik ja pärast postkasti trahvikviitung . Tarade ehitamine kruntide vahele oli rangelt keelatud . Kõik õues toimuv pidi olema naabritele nähtav . Pühapäeviti tiirutas Levitt musta Cadillaciga mööda eeslinna ringi ja hoidis kõigil silma peal . NAGU EESTIS : USA esimese noorteküla Levittowni elanike lapsed olid enamasti alla seitsmeaastased . Pole ime , et sotsiaalkriitik Lewis Mumford nimetas Levittowni rajamist inimsusevastaseks kuriteoks . Haritlaste protestide kiuste oli Levittownis varsti <arv> <arv> maja . Pea kõik elanikud olid abielus ja nooremad kui <arv>aastased , nende lapsed valdavalt eelkooliealised . Neegritele Levittownis maju ei müüdud . <arv>. aastaks oli Levitt ehitanud üle <arv> <arv> maja . Ta müüs oma firma <arv> miljoni dollari eest maha ja kaotas hiljem suurema osa varandusest . Odavate majade massilise ehitamisega muutis Levitt kogu ameerika elulaadi . Keskklass kolis USA linnakeskustest eeslinnadesse ning nii on see jäänud tänaseni . Hakkaks õige Euroopat tegema Kesküla ja Pilvre kirjutasid , et Eestis on veel lubatud teatud lihtsameelne otsekohesus , mis Euroopas enam lubatud ei ole ja millesse seal suhtutakse kui teatud arengupeetusse . See on nii ja ei ole ka . Euroopa on nüansirikkam , kui see tundub Muna- või Õismäelt . Näiteks väide , et homoperes puudub lapsel võimalus õppida sugudevahelist rollijaotust ( mitte tööjaotust , nagu mind ekslikult tsiteeriti ) , ei ole piinlik otsekohesus , vaid argument , mis käidi välja Strasbourg'is , Euroopa Nõukogu Palamentaarses Assamblees , käidi välja korduvalt , käidi välja mitte ( ainult ) idaeurooplaste , vaid ( ka ) Frangi riigi aladel elavate põliseurooplaste poolt . See oli peamine argument , miks lapsendamisõiguse andmise ettepanek rõhuva häälteenamusega tagasi lükati . Nii , mõtlesin ma seepeale , Euroopas leidub siiski veel vanaema-aegset konservatiivsust . Kui palju ja kui kauaks , ei tea . Aga see üks istungjärk jaanuari lõpus oligi kuuldavasti üks põnevamaid üle tüki aja ja seda eeskätt kahe küsimuse pärast , mis peegeldavad hästi Euroopa ( kui see olemas on ) vaimset hetkeseisu : sallivuse määr homode suhtes ja Venemaa suhtes . Esimesel küsimusel oli ka teine aspekt : kas kirjutada Euroopa inimõiguste konventsiooni juurde punktike , et peale mitmesuguste muude asjaolude , mis ei tohi olla diskrimineerimise aluseks ( rahvus , rass , poliitilised seisukohad , sugu jne ) , ei tohi selleks olla ka " seksuaalne orientatsioon " . Taas elav debatt . Siin said kultuurikonservatiivid väga-väga napilt lüüa ja punkt lisatigi . Kui see kunagi jõustuma peaks , jään huviga ootama kohtukaasusi , kus näiteks pedofiil kaebab kohtusse lasteaia , mille juhatus ei taha teda tööle võtta , kuna ta on pedofiil . Ja teine küsimus : Tšš , või õieti , mis maksavad põhimõtted , võrreldes hirmuga ? Nagu teada , läks seegi hääletus napilt ja andis võidu kartlikele . ( Väga huvitav oli seejuures jälgida inimeste leidlikkust oma kartuse maskeerimisel . See oli lausa karneval . Mõni oli mister Mõistlik , mõni senjoora Sõbralik , mõni härra Hingeline jne. Taustaks kostis &gt; =irinovski sõimu . ) Ning ometi ei sattunud ma seda vaadeldes ( veel ) masendusse . Esiteks nägin ma lääneeurooplaste hulgas paljusid , kel oli selge pilk , kes nimetasid asju valjuhäälselt õigete nimedega . Teiseks nägin ma , et mu oletus , et Euroopa pole veel kaugeltki valmis , seda ka vaimses-ideoloogilises mõttes , vastab ilmselgelt tõele . Palju vaidlusi on ees . See viib meid muidugi Jörg Haideri juurde . Kavatsen tõsiselt uurima hakata , mida siis õieti tähendavad inimõiguste konventsiooni sisse raiutud kaunid sõnad , et inimest ei tohi diskrimineerida poliitilise veendumuse pärast , mis pole seadusega keelatud . Haideri kohta need ilmselt ei käi . Aga mõne teise kohta ( nt Lätis vangis istuvad kommunistlikud riigipöörajad ) ilmselt käivad . Kas kuskil on olemas mingi euroreligiooni peapreestrite ja suurprohvetite nõukoda , kus otsustatakse , kellele , mis ja kunas ? Edasi tahaks muidugi teada , kas otsustada aitab intuitsioon või mõni eriti salajane pühakiri . Jörg Haider , olgu ta kes ta on , on sallivusekultuse ohver . Sallivuse nõuet on eurooplastele nii kaua ja nii jõhkralt kaela määritud , et viimane vint on peal . Kedagi tahaks ju ka mitte-sallida ( või isegi vihata ) . Maailm ei väsi kunagi vihkamast , see tunne käib inimeste juurde sama palju kui mürk mürkmao juurde . Võtame maolt mürgi ja ta on vorst . Võtame inimeselt mustad tungid ja ta on vaimuhaige ( ise arvab , et ingel ) . Pealegi , maolt saab mürki võtta , aga inimestelt musti tundeid võtta ei saa . Neid saab kas kanaliseerida , õilistada , piirata - või olematuks valetada . Viimasel juhul nad purtsatavad ühel hommikul välja , tabades ei-tea-keda või mida . Abikaasat , koera , Haiderit . Vaene lääneeurooplane kannatas mitukümmend aastat : tahaks ennast kellestki paremaks pidada , aga ei tohi . Ei neegrist , ei homoseksuaalist , ei türklasest , ei paksmaost . Tahaks kedagi vihata , aga ei tohi . Ei tohi isegi viskiklaasi taga räusata , et naised on haned . ( Lauanaaber võib politseisse joosta ja töökoht lännu . ) Ja nüüd siis nagu Issanda and Jörg Haider , kes koos oma kodumaaga saab kogu selle korjunud vihkamise endale kaela . Kas selline sallivuse mõõdutundetu kaelamäärimine , kas selline viha kogumine , kuni selle väljapaiskumine muutub kontrollimatuks , on ikka kõige arukam ? Muidugi mitte . Teise tee otsimiseks tuleks aga Euroopal loobuda osast oma armsakssaanud silmakirjalikkusest . Kui nii , siis tuleb vaidlemisi ja mõtlemisi . Meie " arengupeetused " võivad osutuda kellelegi hoopis päästerõngaks . LAURI VAHTRE <arv>. veebruar <arv> Tõlkija Erkki Sivonenselgitab , miks on anglo-ameerika suurluuletaja T. S. Eliot tänapäeva Eesti lugejale oluline . T. S. Eliot . " Ahermaa ja teisi luuletusi " . Tõlkinud Paul-Eerik Rummo . Hortus Litterarum . Tallinn , <arv>. <arv> lk. Jaanuaris , täpsemalt <arv>. kuupäeval , möödus <arv> aastat angloameerika kirjandusmentori ja luuletaja Thomas Stearns Elioti surmast . Nii kindlalt Parnassile betoneeritud autori puhul on surma tähistamine sama levinud tegevus kui sünniaastapäevade meelespidamine . Akadeemilisi konverentse ja salatilaudu korraldatakse nii ühel kui ka teisel puhul . Eestis ei meenutatud seda daatumit sugugi mitte õõnsate meeste kõnedega vaid -- Hortus Litterarumi kirjastuselt ilmus esimene Elioti tõlkeluule kogu . Kes oli see Eliot , Thomas Stearns ? Üsna võimatu on kirjutada mõnekümnel real pika ja vastuolulise elukäiguga mehest , kes võibolla kõigist enam mõjutanud ingliskeelset modernistlikku luulet ja <arv>. sajandi arusaamu kirjandusest üldse . Sündis Ameerikas . Õppis Harvardis filosoofiat - mõne arvates liiga palju , et hästi luuletada . Sõitis Euroopasse , siis kui kõik kunstis ja kirjanduses oluline toimus veel siin , mitte New Yorgis . Ihkas nii väga eurooplaseks , et oli nõus Inglismaal pangaametnikuks hakkama . Abiellus hullu naisega , kellega isegi Bertrand Russell magada ei suutnud . ( Muide , Eliottide abielust kõnelev Hollywoodi film " Tom ja Viv " jääb algmaterjalile haledalt alla . ) Kuulutas end kuningriiklaseks nagu kõige armetum välismaalane . Mõistagi gay , ainult et salatsev - miks muidu oli " Ahermaa " nii aher , kui autori poiss-sõpru poleks maailmasõjas maha tapetud . Nautis etableerumist ja kõduneva süsteemi tähelepanu ( teenetemärk , Nobeli preemia <arv> ) . Ja üleüldse oleks too Nobel hoopis Il miglior fabbro 'le Ezra Poundile antud , kui viimane poleks olnud faš raadios DJ ... T. S. ELIOTI ELUKÄIK jõudis õhtule <arv>. Ajal , mil tähelepanuväärsem ingliskeelne kirjandus sündis Ühendriikides , luules valitses psühhedeelia ning avangard kunstis oli kaotanud sisu . Ja ehkki " Ahermaa " ennetab mängeldes poolesaja aasta võrra Baudrillard'i postmodernismiheietusi teemal , et nüüdisaja kultuuris pole midagi uut ja kõik on vaid mäng objektita tähistega , olid kuuekümnendad tõesti selle sõdadevahelise uhke , elitaarse , avangardliku , kõrgmodernismiks nimetatud liikumise õhtu , mille viimased reliikviad olid Eliot ja mõni aasta hiljem siitilmast lahkunud Pound . Mida on mööduva aastasaja poeedil öelda publikule täna ? Kahtlemata resoneerivad tema " J. Alfred Prufrocki armulaul " ja " Ahermaa " toonilt , ehkki hoopis teise ajastu keeles , tänaste kiirelt elanud kolme-neljakümneste maailmatunnetusega , kellele näib , et kõik on juba ära olnud ning et ees ei oota enam midagi uut ja tõeliselt erutavat . Neis varastes , paljude arvates parimates Elioti luuletustes kõlavad üleüldise võõraks olemise , juurtetuse toonid . Aga ka nukralt irooniline leppimus omaenda empaatia- või armastusvõime puudumisega - endast välja minemise võimetusega : Mis võinuks olla , on abstraktsioon / jäädes püsivaks võimalikkuseks / vaid mõttemõlgutuste maadel . Kõik , mis võinuks olla , variseb kokku liigse etteteadmise , süütusepuuduse all . Suuresti ongi Elioti poeemide puhul , " Prufrockis " vahest kõige varjamatumalt , tegu võimatuse luulega T. S. ELIOT , KELLE KÄSUTADA oli terav kriitiline intellekt , mis avaldub kümnetes esseedes , tohutud teadmised inglise , itaalia , prantsuse , ladina ja hommikumaade luulest ja suurepärane keeletaju , oli mõistetud kannatama omaenda üht peamist poeetilist nõuet - tundeelamuse ehedust - nurjava võimatuse/võimetuse diktaadi all . Paraku ei vaja algupärane luulekujund õpetatust . Tegelikult , nii uskumatu kui see ka ei ole , toetubki Elioti kuulsus luuletajana eelkõige " Prufrocki " ja " Ahermaa " paarikümnele leheküljele , mille mõlema ehitusmaterjaliks on suuresti varasemate poeetide tekstid . Lahti seletamaks nimetatud filosoofilist liigharitust - Eliotti õpiaegadel oluliselt mõjutanud Henri Bergson käsitleb keelelist kujundit pigem teadvuse mänguna mälestustega kui olemist muutva üksusena - eks ole luulet silmas pidades halvaendeline seletus ? Kahekümnendate aastate teisel poolel pöördus Eliot hingepidet ( või ehk toda võimalust ? ) otsides kiriku rüppe . Tema hilisem looming - kogumikus esindatud tsükliga " Neli kvartetti " - on mõtisklev , aforistlik , teemadeks igavikuline hea ja kuri , kaduvus , inimolemise paradoksaalsus . Ja ma ei tahaks päriselt nõus olla nendega , kes väidavad T. S. Elioti religioossed värsid olevat " kogemuse aseaine " . Eliotti mõistab see , kes on tundnud , kuidas sõna ei loo , vaid kaotab . Ebaõiglane on nõuda ehtsa sisemise valgustumise kirjalikku ekvivalenti poeedilt , kes tunnistab : Sõnad sirutuvad , / mõranevad , murduvadki koorma all , / pinge all , libastuvad , vääratavad , hävivad , / riknevad ebatäpsusest , ja viimaks : Luulest ei ole asja . Ning mõnigi on mulle kinnitanud , et eelseisvasse sajandisse ulatuv väärtus ongi pigem raidkirjana kõlavatel mõtteridadel nagu Kus on see Elu , mille jätsime ellu ? / Kus on see tarkus , mille jätsime teadmistesse ? / Kus on see teadmine , mille jätsime informatsiooni ? ( " Kalju " ) kui " Ahermaa " nihilismil . Võimatuse luulest rääkides ei saa päriselt mööda minna luule Tõlkimise võimatusest LUULE ON TÕLKIMATU , teati antiikajal , ja tõlkija on pettur , öeldi renessansiaja Itaalias . Kui seda avantüüri ikkagi proovida , siis seisab tõlkija määratu suure ülesande ees . Esmalt peab ta vaigistama omaenda sisekõne ja püüdma edasi anda algupärandi toimet . Teisalt ei avita kujundite , rütmimuutuste ja meeleolu uuestiloomisel teises keeles mitte sõnaraamat , vaid nimelt sama sisekõne , piire mittetundva lapse lalin mängivas teadvuses . Sõnad , mis seejuures täpse vaste leiavad , on haruldane kingitus . Sellest kaksipidisusest sünnib kummalisi ettearvamatusi . Käesoleva tõlke puhul tundub algupärandi enda irooniline vaim tihti hõljuvat kohtades , kus tõlkija-poeet on maha raputanud tõlkija-filoloogi : kõiki neid õhtuid , hommikuid ja poolikuid pro the evenings , mornings , afternoons . Mõnel pool aga nõudnuksid Elioti meloodilised kadentsid ehk pisut enam järelkontrolli - kui refrään In the room the women come and go / talking of Michelangelo kämpub lauseks Toas kulgevad naised , neil puudub rutt , / neil Michelangelost käimas jutt , jääb üksnes siunata maarahva keelt , mis end mõnel sombusel päeval nii tina täis võtnud . Ingliskeelsel huvilisel soovitatakse algul Eliotti lugeda ohtraid kirjanduslikke osundusi ja viiteid tähele panemata , et keskenduda rütmile , meeleolule . Et enamik tsitaate tõlkes niikuinii ei käivitu , jääb eestikeelsel lugejal seda rohkem keskendumisruumi . Õnneks on " Ahermaa ja teisi luuletusi " varustatud tõlkija ning autori kommentaariumi ja toimetaja ( Jaak Rähesoo ) põhjaliku järelsõnaga . Pärast teist või kolmandat lugemist võib juba proovida ka ajalooliste tegelaste ja süzheede tagamaal orienteeruda . Kasutud teadmised on puhas luksus . Thomas Stearns Eliot <arv>-<arv> Ameerikas sündinud inglise luuletaja , kriitik , esseist ja näitekirjanik . Nobeli preemia laureaat <arv>. Poeem " The Waste Land " <arv> ( " Ahermaa " ) on Elioti tuntuim teos . Harvardi ülikooli haridusega poeet kolis Londonisse <arv> ja temast sai Briti kodanik <arv>. Muu hulgas toimetas Eliot kirjandusajakirju Egoist ja The Criterion . Eliot on jäänud ajalukku eelkõige kui tekstilähedast lugemist nõudva uuskriitika rajajaid . Eesti keeles on ilmunud " Valik esseid " <arv> ja esseekogumik " Valitud esseesid " <arv>. TERAV KRIITILINE INTELLEKT : T. S. Eliot on ennekõike <arv>. sajandi esikriitik ja kirjanduspoliitik . Philippe Erlanger . " George Villiers , Buckinghami hertsog " . Tõlkinud Anneli Kavald . Kunst . Tallinn , <arv>. " Ta oli terve mõistuse ja hullumeelsuse vahepeal , ülimalt ekstravagantne , raevukas ja ohjeldamatu oma kirgedes , " iseloomustas kardinal Richelieu seda oma mitte võib-olla niivõrd suurt kui säravat kaasaegset . Tagasihoidliku ringkonnaš pojast kahe kuninga kõikvõimsaks favoriidiks tõusnud George Villiersi imetletud ja vihatud isik on inspireerinud nii kunstnikke ( Rubens ) kui ka kirjanikke ( Dumas ) , nende hulgas ajalooliste romaanide autorina tuntud Philippe Erlangeri , kelle loomingust jõudis eesti lugejani hiljuti ka Prantsuse kuninga Louis XIII elulugu . Erlangeri käsitluslaad on kroonikalikult kiretu ja erapooletu , ilmne sümpaatia oma kangelaste suhtes ei takista tal valgustada tegelaskujude selliseidki tahke , mis nad vähemmeeldivasse valgusse asetavad . Nii jõuab ta Buckinghami puhul järeldusele , et just isiksuslik ebaküpsus ei lasknud sel nii hingelt kui ka - eelkõige siiski - välimuselt erakordsel inimesel kujuneda arvestatavaks riigitegelaseks . Hertsogit võib võrrelda Borgia- või Medici-laadse renessansivürstiga , kelles pole kübetki kardinal Richelieu külmaverelisest läbinägelikkusest või krahv Olivarezi salakavalast künismist . Kuulsuse saavutab ta tänu peadpööritavatele seiklustele , mitte poliitilistele edusammudele . Nii toob soosiku ja troonipärija ühine Hispaania-retk George'ile küll hertsogitiitli ja kangelaseoreooli , ent avantüür läheb poliitilises mõttes siiski luhta - printsi ja infanta abieluleping jääb üksnes paberile ning liidu asemel Hispaaniaga satub Inglismaa Habsburgidega taas sõjajalale . Ka hertsogile saatuslik sekkumine Prantsusmaa kodusõtta ja sellest ajendatud sisepoliitiline kriis saab alguse Buckinghami võitmatust soovist kauni Prantsusmaa kuninganna ees kangelasena triumfeerida . Hertsogi kuninglikud soosijad - James ja Charles Stuartid - pälvivad autorilt küllalt erineva iseloomustuse . James Esimest kujutatakse elutarga , läbinägeliku , rahumeelse ja heasüdamliku monarhina , kes muutub veidi naeruväärseks vaid oma piiritus kiindumuses " armastatud Steenie'sse " ( nõnda kõlas Stuartite poolt hertsogile antud hellitusnimi ) . Seevastu Charles Esimene jääb meelde nõrga , tahtetu ja iseloomutu valitsejana , kes kujuneb halba tahtmatagi kogu kuningavõimule omamoodi saatuslikuks õnnetuseks . Favoriiti meeletult jumaldav " baby Charles " ei too sõbra kapriisidele ohvriks mitte üksnes monarhia prestiizhi , vaid ka põhilised alused , kaotades ise nii trooni kui ka elu . Erlangeri teost võib lugeda lihtsalt erakordse inimese eluloona , aga samuti revolutsioonieelse Inglismaa ühiskondliku ja poliitilise olustiku iseloomustusena . Hukkub ju ühes hiilgava hertsogiga tegelikult terve ajastu , " vana lõbus Inglismaa " hääbub lõplikult ning selle asemele astub uus , ärimeelt nõnda hästi sünge fanaatilisusega ühendava õela vagaduse ajajärk . Kuidas küll erineb õilsa ja suuremeelse hertsogi sädelev elegants õllepruul Oliver Cromwelli verisest vabariigist ! " Kui Buckingham teaks , et tema legend on kestnud läbi sajandite ja et tema nimi tähendab rüütellikku julgust ja suurejoonelisust , siis puhkaks ta rahus , " lõpetab Philippe Erlanger oma raamatu sellest lord Clarendoni hinnangul " haruldasimast olendist , kelle loodus on iial vorminud " . PAAVO PõLDMäE Herilane enda ehitatud lõksus Iain Banks . " Herilase Vabrik " . Tõlkinud Siiri Sau . Olion . Tallinn , <arv>. <arv> lk. " Herilase Vabrik " ( Wasp Factory ) pani aluse armastatud šoti luuletaja ning ulmekirjaniku Iain ( M. ) Banksi kuulsusele . Pealtnäha jõhker ja sügavalt tülgastav lugu räägib <arv>aastasest poisinagast , kelle elu sisuks on kõrtsis õllekaanimine ja enda ümber surma külvamine . Füüsilise arenguhäirega Francis elab oma isaga kahekesi nimetus väikelinnas , ootab vaimuhaiglast põgenenud venda koju ja pärib tuleviku kohta aru oma tuppa ehitatud " vabrikult " , mille sisse suletud herilased hukkuvad ühel kaheteistkümnest võimalikust viisist . Banks kirjeldab võika külmaverelisusega , kuidas Frank mõrvab süütuid loomi ja linnukesi ning saadab muuhulgas teise ilma oma kolm noort sugulast . Franki teadvuses pole tapmine reeglina mitte kättemaksu täideviimine ega mõnuga nauditav meelelahutus , vaid pigem ainus lahendus tekkinud olukorrale ( inimeste puhul ) või rituaalne toiming , mille abil oma võimu kindlustada või tulevikku ennustada ( loomariigi esindajate puhul ) . Igal juhul on mõrv äärmiselt oluline ja süvenemist nõudev sündmus , milleks harimata , ent tugeva taibuga noormees teeb vajalikke ettevalmistusi suure hoole ja täpsusega . Kuigi romaanis esitatakse ohtralt viiteid Franki väärastunud isiksuse võimalikele kujunemispõhjustele - hipist ema , kes poja hülgas ; veidrikust isa ja tema rangelt matemaatilised kasvatusprintsiibid ; vanema venna vaimne murdumine jne - , ei selgu lugejale siiski viimase hetkeni , mis just poisi külmaverelise julmuse nõnda kaugele viis . Loo jahmatav lõpp ühelt poolt selgitab kõik , ent teisalt pöörab kõik seni kujunenud seisukohad pea peale ning tekitab deus-ex-machina-efektiga jaburalt lootusrikka situatsiooni , justkui vinnataks keset pilkast pimedust taevasse plekiselt sätendav päikeseratas . " Herilase Vabriku " ainsaks tõsisemaks puuduseks on nigel tõlge , mis ei anna autori keelest ja stiilist kuigi elavat pilti . Paraku on eesti lugejaskond nii tilluke , et olemasolevale vahendusele pole mõtet niipeagi paremat varianti kõrvale tekitada . MART RUMMO Ja õige pea on oodata tööandjate laiemat kokkulepet üle Eesti , et igat masti siidikäpad ja väheisamaalised mökud ei leia oma kõrgeltkoolitet ajudele muud rakendust kui sadamadokkides kaste tassida . Indrek Tarand Vahel mõtlen , et teen liiga palju asju - laulutekstid , riided , meik , soeng . Aga samas on ju tuntud tõde , et Eesti on liiga väike . Jana Hallas Levima on hakanud onanism arvuti taga . Tarmo Teder ... minu pärast istugu Kadriorus või androgüün , kui ta end poliitiliselt tõestanud on ja kui ta lubab igavesti kõnelda eesti keelt . Vaapo Vaher Eesti keeles pole ühtegi sõna , millega seda segadust ja kummalist õhkkonda kokku võtta . Narkopolitseinik Hannes Matsina muljed Bob Marley sünnipäevapeolt Kadriorus Tean nii kraadiga lollpäid kui kraadita geniaalseid reportereid ja toimetajaid . Priit Hõbemägi Raamatupoodides ringi uidates tundub vahel , et eesti raamatukujunduses on üheks valitsevaks trendiks ajuvabadus . Raamatukujundaja Jüri Kaarma Sõbrapäeva aurahad " Maailm muutub esmaspäeval südamekujuliseks , " kirjutab Päevaleht . On sõbrapäev . Poes tehakse teksadele kõva ale , st sõbrahind , ja pubis antakse sõbrapäeva pidulisele kaks kannu ühe hinnaga . " I love you " on sõbrapäeva ametlik deviis ja kuna selle väljendi tähendus on nii ebamäärane , vaidlevad naiskolleegid selle üle , kas peab sõbrapäeval lõkkele puhuma kirge või vendlust . Valentinipäev oleks justkui Püha Patricku päev ja isadepäev üheskoos : paslik on pubides kaelustada ja samal ajal lähedaste vastu tundeid üles näidata . Moodsad pühad mõlemad , mille meelespidamisega naistepäeva-põlvkonnal raskusi . Valentinipäeva tähistamine näitab euroküpsust , meie kommete harmoniseerumist lääne heade tavadega . Eriti eesrindlikud elanikkonnakihid on ses suhtes muidugi kaupmehed ja väidetavasti ka naised . Sõbrapäev kultiveerib õrnu tundeid karmis eluvõitluses . Valentinipäeva eel teatati ka tänavused ordenisaajad . Ordeneid ei jagatagi aga sõbrapäeva puhul , nagu mõni moodne inimene ekslikult arvata võiks , vaid hoopis vabariigi peatse aastapäeva tähistamiseks . Moodsama ja korrektsema seltskonna suust on olnud juba nurinat kuulda , et seekord antakse silmatorkavalt palju aurahasid Saksa poolel ilmasõjas sõdinuile . Ühesõnaga neile , keda maades , kus valentinipäev üldjuubeldatud , enam mäletada ei taheta . Aga eks meil ole sihuke vanaaegsem riik kah . Öelge mulle , kas teie südant rõõmustab rohkem sõbrapäev või riigipäev , ja siis vaatame , kes ruulib ! Iivi Masso iivi<arv><email> Eesti päevapoliitikas puuduvad tõsiseltvõetavad vasakpoolsed jõud . Samas aga on intellektuaalide ja kunstiinimeste hulgas märgata üha enam " vasakule kaldumist " . Kuigi kultuuri-intellektuaalid on varemgi Lääne vasakpoolse mõttemaailmaga flirtinud , on see jäänud suure üldsuse silmis suhteliselt marginaalseks . Nüüd aga räägitakse - kes innuga , kes hirmuga - nn uusvasakpoolsuse tõusust , eriti noorte hulgas . Tundub , et intellektuaalne õhkkond Eestis on visalt , aga järjekindlalt avanemas kriitilisele vasakpoolsele mõtlemisele . Mis siis vasakpoolsuses võlub ? On selge , et uue põlvkonna vasakpoolsust ei saa enam vanade argumentidega lihtsalt teelt kõrvaldada kui tagurlikku pürgimust vanade pahade aegade poole . Läänelikul " uusvasakpoolsusel " , mille tähelepanu keskmes on ühiskondlik õiglus , sugupoolte võrdsus , keskkonnakaitse või mure kultuuri ja vaba sõna kadumise pärast turujõudude jalus , ei ole endisaegsete punaseid loosungeid lehvitavate patriarhidega vähimatki ühist . Mustvalgest " kommunismi " ja " kapitalismi " vastandamisest ei piisa enam maailma seletamiseks ega ühiskondlike probleemide lahendamiseks . Intellektuaalide ja kultuuriinimeste vasakpoolsus Eestis on reaktsioon võimupidajate parempoolsusele . Võrdlev pilk Euroopasse näitab , et praegune Eesti on kui laboratoorium , kus proovitakse uusliberaalsete õpetuste rakendamist tegelikkuses - tulemuseks plahvatuslik ebavõrdsus , kuritegevuse kasv ja üldine ebakindlus , mis väljendub näiteks langevas sündivuses . Samal ajal kui arvamuse mainstream peab veel seda arengut alternatiivide näilisel puudumisel loomulikuks , on loomulik seegi , et asjade sellise seisu paratamatust hakatakse küsimuse alla seadma . Elame ajal , kus üleminekuperiood annab teed püsivamatele ühiskondlikele valikutele . Katsed Eesti heaoluriigi loomiseks on lämmatatud . Keeldumist inimlikkusse investeerida vabandatakse rahapuudusega , samal ajal kui Eesti esindajad kiitlevad rahvusvahelisel areenil riigi majandusliku eduga . Meil läheb hästi , aga me ei saa tagada Euroopas nõutud sotsiaalseid õigusi ja me peame kärpima hariduselt ja kultuurilt niigi väikseid toetussummasid . Valitsusel on kaks nägu , väljapoole suunatud võidukalt naeratav " kõik on hästi " ja oma kodanikke murelikult kannatlikkusele manitsev " ei ole raha " . Miks peaks kõik sellist topeltmängu vaikides pealt vaatama ? On aeg hakata asju nende õigete nimedega nimetama , tegema vahet inimlike otsuste ja " majandusliku paratamatuse " vahel . Elame läbi ka teatud pohmeluse aega vabadusest joobumise järel . Ühiskonnal on paha , ja hakatakse huvi tundma , miks . Vabadus osutus tugevama õiguseks , mis muudab paljude argielu halastamatuks . Iga kõrvalekalle karjääriteadlikust töörügamisest , olgu see lapse hankimine , haigus või näiteks kunstile pühendumine , ähvardab " patustaja " leivast ja toasoojusest ilma jätta . Nüüd on vabaduspohmeluse raviks vaja midagi stabiilsemat kui uus joovastus . Eesti väärtusteturul on tekkinud nõudmine inimlikkuse järele . Kriitilised intellektuaalid on läbi aegade pidanud võitlust despootliku võimu vastu . Vasakpoolsuse halb maine Eestis - ka vanemate intellektuaalide hulgas - on kaua tulenenud sellest , et seda võimu on harjutud nägema eelkõige või ainult riigiaparaadis . Seega on peetud tugevat riiki pahaks ja nähtud vabas turus lunastust . See müüt mureneb aga seda enam , mida enam selgineb " vabal turul " valitsev kõva raha despotism ja mida paremini nähakse demokraatlikus riigisüsteemis peituvaid võimalusi väärtustada sedagi , mida ei saa kasumiga osta ja müüa . Uusvasakpoolsus ei ole nostalgia vana halli ja turvalise maailma järele ega hirm vaba maailma suurte võimaluste ees . Põhjused uusliberalismi vastasteks vaadeteks on paljus samad mis omal ajal nõukogudevastasuseks . Ajendab võrdsuse ja õigluse ideaal , millest kommunistid tegid otseselt iseenda paroodia , ja mida parempoolsed kas ei tunnista ( konservatiivne parempoolsus ) või ei suuda tagada ( majandusliberalism , mille järgi on seaduslikult kõigil samad võimalused , aga tegelikkuses määrab inimese edukuse tema pere majanduslik positsioon , sugu , rahvus ja muud ühiskondlikud tegijad ) . Eestis ei peaks tegelikult hämmastust tekitama mitte vasakpoolsuse tõus , vaid hoopis see , et paljud endised nõukogudevastased toetavad uusi hierarhiaid ja ebaõiglusi kriitikavabalt . Ida-Euroopas räägitaksegi " korporeerunud intellektuaalide " sündroomist - mitmed endised dissidendid osutuvad , olles ise vallanud mingid võimupositsioonid , jäikadeks konservatiivideks , kaitstes oma uusi positsioone mitte ainult vanameelsete reaktsionääride , vaid ka kõige uue ja värske ees , mis neid positsioone kõigutada ähvardab . Liberaaldemokraatlik turumajandus on edukalt eksisteerinud ainult ajal , mil sotsiaaldemokraatlikud heaoluriigid on aidanud maandada vaba turu tekitatud pingeid . Marx ja turufundamentalistid on ühiselt eksinud - kapitalism ei allu jäikadele loodusseadustele , mis raudse paratamatusega kas õnnistusse või hukatusse viivad . " Turg " on inimeste otsustega reguleeritav , ja inimese maailma mahub palju muud , mis elu mõttekaks teeb . Iivi Masso on Budapesti Kesk-Euroopa Ülikooli politoloogiamagistrant . Veneetsia arhitektuuribiennaalil , mis toimub <arv>. juunist oktoobri lõpuni ja kannab pealkirja " Linn - vähem esteetikat . Rohkem eetikat " , osaleb esimest korda ka Eesti . Suurnäitus toimub Veneetsia biennaali territooriumil riikide paviljonides , mis seisaksid muidu kaks aastat ( kunstibiennaalide vaheajal ) tühjalt . Kuna Poola jätab tänavu arhitektuuribiennaalile tulemata , üürib Eesti oma projektile Poola paviljoni , mille asukoht on väga soodne . Eesti ideekonkursi teise vooru võitjaks kuulutati Anders Härmi ja Tarmo Maiste projekt " Simulacrum City " . See esitleb linnulennul Eestis viimasel aastakümnel kerkinud paremaid ehitisi ning osutab ka kohalikule omapärale - erinevusele ideaalides kondava arhitektuurimentaliteedi ( pilvelõhkujate-ihalus ) ja reaalse olukorra vahel , mida kajastavad valminud majad . Veneetsia arhitektuuribiennaali mänedzher on Kunstihoone intendant Anu Liivak . Academia Non Grata traditsioonilise maali õppejõud Andres Sütevaka viibis möödunud aastal mitu kuud Stockholmis ning avas nüüd abstraktsete maalide näituse Stockholmi Eesti Majas . Avamisele sõitis ka Sütevaka loomingu suurim kollektsionäär Matti Milius , kellega koos mindi kohtuma Moderna Museeti direktori David Elliotiga , et teadvustada Tartu ja Pärnu kunstielu . MEESNAINE : Lady Diva , üks festivali staare . <arv>. märtsist <arv>. aprillini toimub Tallinnas Sakala keskuses rahvusvaheline showfestival " L' Erotique " . Korraldava firma Galaxy Festivalid juhataja Ly Aosaare sõnul on plaanis näidata etteasteid kergetest kabareenumbritest vürtsikate fetišshow'deni välja . Näha võib ka mitmeid vastavas valdkonnas nime teinud välisesinejaid . Üks kevadise festivali staar , transseksuaalne Lady Diva Moskvast , andis möödunud nädalal elevust tekitanud eeletenduse ööklubis Panoraam . Korraldajad tahavad mõneks päevaks luua kogu Sakala keskuses põrgu eeskoja atmosfääri . Uuema aja mõtlemises on palju tegeletud tingliku märgi ( sümboli ) ja kujutava märgi ( ikooni ) vaheliste seostega , samuti tõlkevõimalustega ühest keelest teise . On üks valdkond , kus tõlkel on puhtpraktiline hindamatu väärtus . Nimelt kasutab politsei siiani kunstnike abi , kes koostavad tunnistajate kirjelduse järgi kurjategija või tagaotsitava inimese portree . Kasutatakse ka fotoroboti abi , kuid kunstniku teenetest pole loobutud . Tunnistajate ja kunstniku koostöö on endiselt tulemuslikum kui tunnistajate ja masina oma . Seepärast kutsun kunstnikke üles osalema näitusel " Tagaotsitav " . Järgnevalt annan tagaotsitava inimese sõnalise kirjelduse , mille põhjal võivad kunstnikud teha oma visuaalse portree . Võimalikud on kõik vahendid : joonistused , maalid , skulptuurid , karikatuurid , arvutigraafika , videod jne. Samuti on vabad kõik tõlgendamisviisid , sest sageli annab inimesest parema ettekujutuse psühholoogiline portree kui ülirealistlik pilt . Välistatud pole ka kontseptualistlikud lahendused . Parematele töödele on ette nähtud preemiad . Näituse avamisel saab kohtuda ka " originaaliga " , st inimesega , kelle kirjeldus on niisiis järgmine : Tagaotsitav on tunnistajate kirjelduste kohaselt <arv> eluaasta ümber , veidi üle <arv> cm pikk . Kehaehituselt natuke täidlusele kalduv . Nägu on ümara plaaniga , kannab turris lühikest harjaspead , juuksed on šatäänid , veidi hallisegused . Kannab vuntse ja päev-kaks ajamata habemetüükaid . Nina on laiem , kuid mitte päris nöbinina , huuled täidlased , sageli natuke paokil . Näonahk keskmisest pruunikam . Silmad hallikad , kannab keskmise tugevusega veidi toneeritud prille , kergelt vidutab silmi . On teada , et tagaotsitav on kõrgema haridusega , temperamenditüübilt pigem koleerik kui sangviinik . Näitus avatakse Kunstihoone galeriis <arv>. märtsil , töid ootan <arv>. märtsiks . ANTS JUSKE GALERISTID : Tiit ja Epp Rebane keskenduvad nüüd väikestele formaatidele . Eesti esimese tippkunsti eksponeerinud eragalerii Deco asutajad Epp ja Tiit Rebane avasid aadressil Vana-Posti <arv> Deco Galerii Boutique'i . Kadriorus asunud suur Deco lõpetas juba mõni aeg tagasi tegevuse rendilepingu lõppemise tõttu . Deco Galerii Boutique'is pakuvad Epp ja Tiit Rebane vaadata ja müüa väikseid formaate : minimaali , -graafikat ja vitraazhe . Valikuprintsiibiks on endiselt tegijate tunnustatud tase . Praegu on uues kunstikohas oma töödega teiste hulgas esindatud Jaan Elken , Jüri Kask , Mare Vint , Tõnis Vint , Andres Tolts ja Vive Tolli . Millennium Dome publikupuuduses <arv>. detsembri ööl vastu <arv>. jaanuari avatud Millennium Dome , Londoni uue aastatuhande tähtsaimaks turismiatraktsiooniks kavandatud <arv> paviljoniga hiigeltelk , vaevleb külastajate vähesuses . Prognoositud ühe miljoni külastaja asemel käis jaanuaris Dome'is vaid <arv> <arv> inimest ning iga nädal toob Dome'ile umbes <arv> miljonit krooni kahjumit . Kuna Dome'ist sai Inglise peaministri Tony Blairi prestiizhiobjekt , on valitsusel plaanis laenata Dome'ile <arv> miljonit naela ( ligemale <arv>,<arv> miljardit krooni ) . See aga tähendab ka , et seni valitsuse kavva kuulunud kõigi Inglise riiklike muuseumide ja kunstigaleriide tasuta külastatavaks muutmine alates aastast <arv> jääb ära , sest selleks mõeldud riiklikud toetused jagatakse ümber teiste projektide vahel . Nii saab näiteks Tate Gallery <arv> miljonit naela eelarvesse juurde . Veebruari algul vallandati kuue Dome'i peasponsori ettepanekul Dome'i senine direktor Jennie Page ; uueks direktoriks kutsuti Pariisi Eurodisney juht Pierre-Yves Gerbeau , kes suutis suurde puudujääki sattunud Eurodisneyst teha Euroopa ühe enimkülastatava lõbustuspargi . TONY BLAIR ON PETTUNUD : Londoni tähtsaim turismiatraktsioon toob igal nädalal umbes <arv> miljonit krooni kahjumit . Pärast kaks aastat väldanud restaureerimist avati veebruari alul Dessaus külastajaile taas kuulsa Bauhausi kunstikooli kaksikhoone koos Vassili Kandinsky ja Paul Klee ateljeede ning eluruumidega . Alates <arv>. aastast kuulub ehitis UNESCO maailmakultuuri nimekirja . Aastail <arv>-<arv> Walter Gropiuse projekti järgi ehitatud funktsionalistliku koolihoone restaureerimine läks maksma <arv>,<arv> miljonit Eesti krooni . Muuhulgas taastati interjööride <arv> algset värvitooni . Euroopa <arv>. aastate tuntuim ja grandioosseim taashoonestamisprojekt on Berliini Potsdami väljaku ( Potsdamer Platz ) uus ansambel Teises maailmasõjas hävinud kvartalite asemele . Platsi poolitas <arv>. aastal Vene okupantide püstitatud Berliini müür , mille tagajärjel tekkis Berliini keskele hiiglaslik tühermaa . Tänaseks on väljaku hoonestamine lõppemas ning Berliin tagasi saamas oma ajaloolist city't , mida käiakse imetlemas kui kompleksse linnaehituse unikaalset näidet , kus kohtuvad äri , meelelahutus ja kultuur ning mitmete maade tipparhitektide looming . Väljaku üheks sümboliks on juba kujunenud itaalia arhitekti Renzo Piano klaasist fassaadiga muusikaliteater . Amsterdami arhitektuuriakadeemias ( Academie van Bouwkunst ) kuni <arv>. veebruarini kestev ulatuslik näitus " An urban experiment in central Berlin " esitabki Potsdami väljaku rahvusvaheliste võistluste projektid ning nostalgiliseks võrdluseks ka fotod omaaegsete vaadetega . Möödunud nädalal lahkus mainekas valgevene romaanikirjanik Vasil Bõkav taas kodumaalt . Valgevene PEN-klubi teatel sõitis kirjanik koos abikaasaga Saksamaale . Soome PEN-klubi kutsel elas ta <arv>. aasta juunist tänavu jaanuarini Helsingis . Bõkav jõudis Minskisse jaanuari algul , kohe pärast osalemist Venemaal Triumfi-preemiate jagamise tseremoonial . Kirjanik on öelnud , et ta ei saa jääda Valgevenesse , kus pole talle elamiseks ja töötamiseks vastuvõetavaid poliitilisi tingimusi . Soovi Vasil Bõkavit aidata on avaldanud paljude riikide PEN-klubid , sealhulgas Venemaal , Kasahstanis ja Lätis . Ukraina valitsus otsustas riigi avalikus elus vähendada venekeelse asjaajamise osatähtsust . Nii ei tohi vene keelt tulevikus enam kasutada spordiklubides ja turisminduses . Ka ei või teatritrupid enam mängida vene keeles . Edaspidi on lubatud piirata venekeelsete telekanalite tegevust , uute venekeelsete telekanalite litsentse enam välja ei anta . Margit Mutso Endise hansalinna Ventspilsi nimi pole eestlastele ilmselt eriti tuttav . Üle seitsmesaja aasta vanune ajalooline sadamalinn Läti looderannikul Balti mere ääres , Riiast ca <arv> km kaugusel , on olnud poolsuletud nõukogude sõjaväelinnak , kuhu turist naljalt ei sattunud . Minevik ja tänapäev Ventspils tõusis <arv>-<arv> Nõukogude Liidu üheks olulisemaks naftasadamalinnaks . Seda eelkõige tänu <arv> rajatud Ventspilsi ja Venemaa vahelisele naftajuhtmestikule , mis töötab edukalt tänaseni . Näiteks <arv>. a lasi see läbi <arv> miljonit tonni naftat , potentsiaali oleks aga palju enamaks . Läbi ajaloo on Ventspilsis elanud mitmeid rahvusi . <arv>. a olid <arv> <arv> linnakodanikust <arv>% lätlased , <arv>,<arv>% sakslased ja <arv>,<arv>% juudid , nõukogude perioodil sai valdavaks loomulikult vene keel . Pärast N Liidu lagunemist ja erakapitali tugevnemist on see linnake tõusmas kui fööniks tuhast . Vene vägede lahkumise järel on hakatud tegelema aktiivse ülesehitustööga ja raha selleks paistab jaguvat . Mis siin imestada , <arv> <arv> elanikuga linnakest loetakse Euroopa kümne suurema sadama- ja transiidilinna hulka . Kuid peale sadamate võib siiasattunu leida muudki . Valge , peene liivaga kaetud lai rannajoon on pärit justkui ameerika teleseriaalist . Omaette vaatamisväärsuseks on Ventspilsi tänavad : äsja uue mustrilise sillutiskatte saanud , ääristatud graniidiga ning läbimõeldult haljastatud . Rajatud on ka tänavatealused kommunikatsioonid . Seevastu tänavaid moodustavad majad ( juhul kui neid on ) seisavad valdavalt räämas , paljud on sootuks tühjad . Uusehitus linnas peaaegu puudub . Võimas linnapea Ventspilsi linnapea Aivars Lembergs , kelle nimi Eesti meediaski on vilksatanud , omab tugevat autoriteeti oma linnas ja ka Läti võimukoridorides . Väidetavalt väga erudeeritud , suutvat ta süveneda ja lahendada küsimusi seinast seina . Hoides silma peal kogu linna tegemistel , vaatavat linnapea üle ka peaaegu kõik linna puudutavad projektid . Samuti jaguvat teda otse ehitustandrile , kus ta töömeestele vajalikke näpunäiteid jagavat . Linna seisukohast aga ehk olulisim on tugev meeskond , mille Lembergs on komplekteerinud . Üheks mõjuvõimsamatest inimestest on kindlasti ka uus linnaarhitekt Daiga Dzedone-Krieva . Tema eestvedamisel otsustati möödunud aastal linnale sajandilõpu kingitus teha . Selleks pidi saama makett ühest olulisest jõeäärsest tänavast sellisena , nagu viimane võiks välja näha tulevikus . Makett koos hetkel eksisteerivate hoonetega valmistati mõõdus <arv> : <arv> , tegelikkuses ca <arv> m pikk . Sellel valiti välja oma <arv> hoonet või krunti , millele uue lahenduse leidmiseks korraldati kutsutud arhitektuurivõistlus " Ventspilsi Lineaarse Keskuse Mängud " , millel kutsuti osalema <arv> arhitektuuribürood Baltikumist : <arv> bürood Lätist , <arv> Leedust ja <arv> Eestist ( AB Kalle Rõõmus paraku loobus ) . Juba avapidustustest kujundati ülelätiline meediasündmus . Kui eesti arhitektid Ventspilsi jõudsid , oli osavõtjatest pungil buss juba närviliselt sõiduvalmis , et võistlustulle minevate objektidega tutvuma sõita . Bussisõidule järgnes laevasõit piki jõge ja projekteeritava tänava kallast . Kohatutvustuse vahele kõlasid uskumatute rahasummade numbrid . Polnud vahet , kas jutt käis dollaritest või lattidest , kõvad rahad mõlemad ! Arhitekt kui jalgpallitäht Hiljem said arhitektid sellise tseremoonia osaliseks , millist nad uneski polnud näinud . Suurde spordihalli oli kogunenud lisaks organiseerijatele , osalejatele ja linnajuhtidele ka tribüünitäis õhtutualettides pealtvaatajaid . Arhitektide saali sisenemisel tagusid trummid , sähvisid kaamerad ja juubeldas rahvas . Eelnevalt olid kõik osavõtjad selga saanud mängude vormi , mille selja peal ilutses võistkonna number . Jahmunud eesti seltskonnast ainsana suutis show'ga kaasa minna Raivo Puusepp , kes kahe käega tribüünide poole viipas ja rõõmsalt suu kõrvuni vedas . Hääl mikrofoni hüüdis : " Raivo Puusepp , Estonia " , ja rahvas aplodeeris . Arhitekt tunnistas , et esimest korda elus tundis ta , mis tunne on jalgpallitähel staadionile saabudes . Osalejate rivistusele järgnesid etteasted tuttidega vehkivate tantsutüdrukute , bändi , mullivannis suplevate näitsikute , linnapomode kõnede , ennustusvõistluse ja palju muuga . Projekteeritavate objektide loosimine oli pingestatud äreva muusika ja poistest-tüdrukutest moodustatud loosirattaga . Karta on , et pealtvaatajatest paljud loosimise sisu ei mõistnud , aga toiming ise oli nii-nii põnev , et ajas kananaha ihule . Ühtekokku kestis tseremoonia pisut üle nelja tunni . Pärast nö ametliku osa lõppu kutsuti kogu seltskond uudistama hiiglaslikku võistlusala maketti , kuhu olid paigutatud lipukesed vastavaid kohti projekteerivate võistkondade numbritega . Selle juurde pakuti ohtralt šampust ja kalamarjasuupisteid . Üritus jätkus korraliku tantsuõhtuga , mida järjest tihedamini täiendasid šampusepokaale jagavad kaunid näitsikud . " Hull linn , " nagu ütles arhitekt Inga Raukas . Seitse võitu Eestisse Kolmes osas korraldatuna vältas võistlus umbes viis kuud . Iga võistkond sai projekteerida <arv> reaalset suurt objekti , <arv> perspektiivset suurt objekti , <arv> perspektiivset väikest objekti ning linnaskulptuuri . Kuna kokku oli üle kolmekümne objekti , jäi näiteks perspektiivse väikese objekti peale ainult paar tegijat , nii et kohati oli konkurents väga väike . Suurem võistlus käis reaalsetele objektidele , kus ühe koha peale tuli ligikaudu seitse tööd . Ainuke ühine ülesanne kõigi tegijate jaoks oli linnaskulptuur . Igal kohtumisel tuli arhitektidel oma projekte tutvustada ja zhürii küsimustele vastata . Eesti arhitektid osalesid viieteistkümnel kohal , millest võideti seitse . Arvestades , et töid hindav paarikümnepealine zhürii koosnes valdavalt lätlastest ( eesotsas linnapeaga ) ja Eestist oli zhüriis arhitekt Tõnu Laigu , polnudki see teab kui halb tulemus , ehkki lätlaste töid vaadates tundus esimese hooga , et " aeg meil peatund on " . Kui Eesti arhitektuur on mõjustatud kaasaegsetest maailmasuundadest , siis lätlased , vähem leedukad , eelistasid Eestis umbes <arv>ndatel möllanud postmodernismi , mida meie tänases kontekstis eriti halva maitse väljundiks peetakse . Eesti suurimaks saavutuseks võib lugeda Arhitektuuri Agentuuri võidetud reaalse objekti - muulikohviku ja muuli rekonstrueerimise projekti , mille projekteerimise leping on sõlmimisel . Kui tagantjärele mõelda , kas selline pompöösne arhitektuurimäng ennast õigustab või ei , siis ühest vastust vist pole . Kindlasti on see reklaam linnale ning arhitektuuri propaganda kohalike tarvis ( kellele anti võimalus valida ka oma lemmikud - Smuka majad ) . Kui aga mõelda Ventspilsi tulevikule , siis ei kujuta küll ette , et kõigi võitnud objektide järgi ka hooned kerkivad . Võistlusjärgne tänavapilt oma arhitektuuripaabeliga tundus maketil pisut hirmuäratav . Arvestades , et sajandilõpp on alles ees , võiks ka mõne Eesti linna juhtkond linnale kingituse tegemise peale mõelda . Võib-olla mitte sellisel kujul nagu Ventspilsis , variante on teisigi . Veel jõuab ! VÕITNUD PROJEKT : Raivo Puusepa Ventspilsi reisiterminal läheb juba teostamisele . RAHVA VALIK : Linnakodanike poolt valitud ilusaim maja ( Smuka maja ) . Eesti arhitektide võidud Ventspilsis Konkureeriti viieteistkümnel kohal , millest võideti seitse : Ventspilsi muulikohvik , kalasadama ala planeering , motell - Arhitektuuri Agentuur ; reisiterminal , ühiskondlik hoone - AB Raivo Puusepp ; multifunktsionaalne ärihoone , puitelamu , linnaskulptuur - AB Eek &amp; Mutso . Miike Takashi film " Katsed " sai Hollandi filmikriitikute auhinna . Kriitik Karlo Funkjagab muljeid Rotterdami filmifestivalist . Rotterdami Hiltoni hotelli teine korrus rahuneb alles kahe paiku öösel , kui lugematud produtsendid , rezhissöörid ja filmilevitajad maailma eri nurkadest on läbirääkimistest tüdinud ning mujale pidutsema läinud . Rotterdami filmifestivali miljöö olevat Berliiniga võrreldes vabameelsem , nagu kohalviibivad Euroopa filmitootjad kordavad . Programmis polnud võib-olla küll selliseid haruldusi nagu Göteborgis , kus näidati esimest korda seitset Põhja-Korea filmi . Seevastu pakkus Rotterdam esimest Bhutani filmi " Karikas " , mille rezhissöör on dalai-laama ja Bertolucci õpilane ning üks olulisemaid laamasid Tiibeti budismis , kodanikunimega Khyentse Norbu . " Karikas " muide ei räägi Püha Graali otsimisest iseendas , vaid jalgpallifanaatikust mungast . Madalakaliibriline elulaad , Ameerika white trash 'i arusaamad õigest ja valest , Aasia tänavakultuurid asendavad tasapisi harjumuspäraseid arusaamu zhanrist ja draamast filmis . Cannes'is ülemöödunud aastal üllatanud Eric Zonca on " Inglite unistuste elu " Orleansi tüdrukute järel ette võtnud Marseille' vargajõugu . " Väike varas " loob <arv> minutiga tabava portree vaiksest pagaripoisist , kellest saab ebaõnnestunud pisikurjategija ning taas tagasihoidlik leivaküpsetaja . Harvade filmide puhul saab soovida , et need kestaksid veel <arv> minutit . Väga täpse rütmiga , olustikutundlik ja ootamatute käikudega , viib " Väike varas " vaataja üsna kõhedakstegevasse maailma . Veel mitmes uues prantsuse filmis avastatakse sealset kuritegelikku seltskonda ilma tegelasi ülendamata . Taaniusuliste konvent " Te olete ilmselt Dogma-inimesed , " tervitas saali pärast oma filmi " Away with Words " operaatorina tuntud Chris Doyle . Film poisist , kes mäletab kõike kogetut , koosneb fragmentidest ja episoodidest ning räägib rohkem Hongkongi mõjust inimestele . Chris Doyle on andnud välimuse ühe <arv>ndate kino kõige enam mõjutanud rezhissööri töödele . Pärast Wong Kar-Wai " Chungking Expressi " ja " Õnnelikud koos " on ta üles võtnud arutult kalli kunstieksperimendi , nagu ta seda ise nimetas , " Psycho " uusversiooni , mis on igas mõttes vastand Doyle'i arusaamadele filmist . " Away with Words " ei ole ortodoksne dogma-film . Et Doyle tänutäheks vastupidavuse eest tervele saalile õlut välja tegi , pole ainus põhjus filmist rääkida . Erinevate kaameratega erinevatele kandjatele üles võetud , püütakse siin sisu ehk sõnade asemele tuua puhtvisuaalne assotsiatsioon , mille abil peategelane oma kogemusi mäletada suudab Viimane taanlaste litsentseeritud Dogma-film on valminud siiski Ameerikas . Harmony Korine'i " julien donkey-boy " liigub vähemalt sama kaootiliselt kui " Away with Words " ning tema ideed filmitegemisest on sama radikaalsed kui Lars " isehakanud von " Trieri omad . Üles võetud <arv> erineva kaameraga ning ilma stsenaariumita , tegeleb see hajus eksperiment skisofreenilise New Yorgi perekonnaga . Näitlejatena on Korine'il võimalus kasutada originaalsemaid : Ewen Bremnerist ( " Trainspotting " , " Acid House " ) saksa uue laine rezhissööri Werner Herzogini maniakaalse isa rollis . Lähemale koduvideote keelele , aga ka vaimse korratuse intiimsele kujutamisele filmis ilmselt liikuda ei saa . Mustad pärlid Kui tegemist pole just filmikeele proovilepanemisega , siis kõige kummalisemad tööd valmivad ( endiselt ) Jaapanis . Tüüpiliste zhanrifilmide ja anima kõrvale on kerkinud hulk stuudiotest sõltumatuid autoreid . Tavaliselt on nad teinud kümmekond aastat stuudiotele pink-movie't ehk poolpornograafilist kino või yakuza-filme ning viimastel aastatel asunud tõsisemate stsenaariumide juurde . Miike Takashi " Katsetes " otsib lesestunud filmiprodutsent endale naist . Sõber korraldab selleks plaanitavasse filmi osatäitja leidmise katsed . Introvertne tüdruk , kes sõelale jääb , on kahtlase taustaga . Samm-sammult psühholoogilise põnevusega igas mõttes äärealadel liikuv film lõpeb <arv>minutilise aeglase ja küllaltki talumatu piinamis-stseeniga , mille ajal külastajad katkematult saalist välja voolasid , samas kui pool saali hämmastusest naeris . Kokkuvõttes võeti kummaline koletislik ühendus tõsiseltvõetavast draamast ja õuduszhanrist vaimustusega vastu , nagu Aasia kino üks parimaid tundjaid Tony Rayns enne festivali ennustanud oli . Teine must pärl programmis pärines Ameerika kino sõltumatult poolelt . Kimberley Peirce'i " Poisid ei nuta " on juba omandanud kõik tõsiseltvõetavamad kriitikapreemiad Ühendriikides . Lugu tüdrukust , kes riietub poisiks , ei tarvitse olla uuenduslik , kuid ksenofoobse väikelinna noortejõugus on reeglid teised kui Shakespeare'i " Kaheteistkümnendas öös " . Kaasaegset filmi iseloomustab tänava- , kõrg- ja ärikultuuri segunemine - ning ka kasu saavad sellest kõik osapooled . Vähemalt kaht poolt sellest sümbioosist kehastas Rotterdamis räppar Ice-T . Enamasti astub ta nüüd üles paneeldiskussioonides , kõneledes Interneti mõjust meelelahutustööstusele . Endine copkilla paistab ennast keskealiste valgekraede hulgas päris mugavalt tundvat , näideldes samal ajal Hollywoodi filmides . Ei ole paradoksi , millega meelelahutustööstus toime ei tuleks . Rotterdami filmifestivali kohta vt ka Karlo Funk " Rotterdam : elusam kui De Niro " , Areen , EE <arv>. veebruar <arv>. Rotterdami <arv>. filmifestival <arv>. jaanuarist <arv>. veebruarini . Suurim Beneluxi maade filmifestival : üle <arv> mängufilmi ; <arv> esilinastust . Konkureeriti Tiigri-auhinnale ( Tiger Award ) , mille suurus on <arv> <arv> eurot . Tiigri auhinnad said : Lou Ye " Suzhou River " , Paolo Trapero " Mundo Grua " ( sai ka filmikriitikute FIPRESCI auhinna ) , Katrin Ottarsdóttir " Bye bye Blue Bird " . Canal+ publikuauhinna sai Zhang Yangi film " Shower " . Aasia filmiprodutsentide auhinna sai Nonzee Nimibutr filmi " Nang Nak " eest . Erik Morna Siin on teile tõeline Y<arv>K nuhtlus . Ameerika lapsed varastavad neid üksteise tagant . Pereemad kaklevad nende pärast bussipeatuses . Ja vaesed isad kaotavad hiiglaslikes järjekordades seistes aru , palgaraha ja lootuse näha õhtust jalgpallimängu . Kõiges on süüdi kaardid , millele on trükitud imelikud elukad ja nende isikuandmed . Pokemon ehk Poketto Monsutaa ehk Pocket Monsters on kentsakalt tagurpidise saatusega nähtus . <arv>. aastal oli see vaid Nintendo järjekordne Gameboy-kassett , järjekordne rollimäng , millega paar kuud jaapani koolipoisse lõbustada . Ootamatu populaarsuse sunnil kolis " Pokemon " televiisorisse , seejärel koomiksilehekülgedele ; buumi vallandumiseks pidid elukad kolima tõeliselt arhailisse keskkonda : kinolinale ja mängukaartidele . MõNI SõNA PEATEGELASTEST . Pokemonid ehk taskukoletised on kokkerspanjeli mõõtu fantastilised olevused , keda peavad ja dresseerivad kasvatajad ehk " treenerid " . Reeglina on pokemon vangistatud golfipalli mõõtu kerasse , ta vabaneb alles siis , kui treener viskab palli vaenlase suunas ja annab käskluse rünnata . Kuigi tüüpiline pokemon näeb armas välja , on tema puhul tähtis vaid üks : oskus võidelda . Kaklemist on " Pokemonis " tõesti palju , veri ja surm siiski välistatud . Pokemonitreenerid rändavad mööda ilma , otsides uusi pokemone , keda enda kasvandike jõuga paralüseerida ning oma tasku pista . " Pokemoni " peategelaseks on <arv>aastane poiss nimega Ash . Ashil on kaks üsna arusaadavat eesmärki : a ) elada kogu elu , peas Lexuse logoga nokkmüts ; b ) saada Maailma Suurimaks Pokemonitreeneriks ehk koguda oma karmanisse kõik-kõik-kõik koletised . Erinevaid pokemone on kokku <arv> , ent mitte Ashile ei pea me jõudu ja kogumislusti soovima . Kas teie laps juba ütleb : " aitäh ! " ? Meil pole pääsu : " Pokemon " on lihtne , geniaalne ja igatpidi asjalik . Seriaal teenib varjamatult ühtainsat eesmärki : suurendada läbimüüki . Igas osas tuleb mängu uus tegelane , keda seeria lõpus kõlav " PokeRap " käsib kohe ostma minna . " PokeRapi " refrään on korraga Pokemoni filosoofia , hüüdlause ja äriidee : " Gotta catch 'em all ! " " Star Wars 'i lelusid poleks see rahvamass ka tasuta tahtnud . Kassa juures oli silt : " Mitte üle <arv> komplekti ühele ostjale " . Selline siis oligi Nõukogude Liit ! " meenutab ajakirjanik Stephen Moore Washingtoni kaubamaja mängukaardisabas veedetud laupäeva . LOOMULIKULT POLE TäISKASVANUD Ameerika asjade sellise käiguga kuigi rahul . Moralistid näevad " Pokemonis " ainult halba . Tuuakse paralleele Rooma gladiaatorite ja keskaegse kukevõitlusega , murettekitav vaimne tervis ärgitab kommentaare , et " Pokemon " on lausa otsene järg Pearl Harbori veresaunale . Telenarkomaanid , olles juba harjunud mõttega , et kõik <arv>ndate popimad joonissarjad " Simpsonitest " " South Parkini " ei ole tegelikult lastele tehtud , virisevad , et " Pokemonis " puudub mis tahes iva . Ning jaapani popkunsti fänne tabab vastikusevärin pelgalt mõttest , et alla igasuguse taseme animeeritud " Pokemoni " peetakse diletantide ringis anima šedöövriks . Millegi vihkajaks saada on imelihtne : tuleb vaid püüda iga hinna eest asjaga mitte kursis olla . Paljud lapsevanemad , kes viitsivad laste tegemiste vastu huvi tunda , on nüüd suured Pokemoni-evangelistid . Esiteks : " Pokemon " arendab mälu . Heale mängijale ei piisa <arv> nime päheõppimisest - et võita , peab ta teadma kõigi elukate võimeid ja hingeelu ! Endised kahemehed hakkavad matemaatikat tuupima , et saada paremaks pokemonitreeneriks . Teiseks : " Pokemon " õpetab teistega arvestama ja nende eest hoolt kandma . Kolmandaks , klassikaline : " vähemalt ei tegele nad siis millegi illegaalsega " . Ent ühes paistavad kõik USA onud ja tädid nõustuvat : paanikaks ei ole mingit põhjust . " Pokemon " , nagu iga teinegi buum , on juba sündides määratud kaduma . Küsige sahtlipõhja maetud tummalt Tamagotchilt . HETKEL LAASTAB pokemoniidi nakkus Ameerikat . Jaapan on juba praktiliselt terveks ravitud , suur osa Euroopast ja kari soome keelt oskavaid eesti lapsi tunneb alles esimesi värinaid . Kas eestikeelse " PokeRapi " räpib sisse Kaarel Kose või Mr. Happyman ? Kas ma pean enne jõule jätma Kaubamajja kogu oma pokemoni ( pocket money ) ühe Pikachu eest ? Või on " Pokemon " pisikese , endasse sulgunud Eesti jaoks siiski liiga suur ja keeruline ? Ajal , mil keskmises eesti kodus on pigem Furby kui Vana Toomase lamp , ei ole ükski vastus liiga jahmatav . POKEMON : <arv>aastane Ash ja taskukoletised . Pokemon : mõned faktid " Pokemoni " loojateks on Nintendo tarkvaradisainerid Satoshi Tajiri ja Tsunekazu Ishihara . " Pokemon " sai kurikuulsaks aastal <arv> , kui kümnetel jaapani lastel tekkisid pärast seriaali nägemist krambid ning nad vajasid haiglaravi . Muu maailm ei näe originaal- " Pokemoni " iialgi . Ameerika-invasiooni eel lasi Nintendo põhjalikult muuta seriaali süzheed ning toota uuesti kogu helikujunduse , kaasa arvatud tunnusmuusika . Leiti , et ameerika laste jaoks on jaapanlaste vaimusünnitis liialt ränk ! Populaarseimad pokemonid on Ashi hoolealused : sarja kollane maskott Pikachu ja tema cool kambajõmm Squirtle ning nende salakaval rivaal Meouw . Pokemonikaardid maksavad <arv>-<arv> dollarit pakk . Buumi kõrghetkel võis juba poe ukse taga saada mitmesajaprotsendilist maksuvaba tulu . Üksikute eriti haruldaste kaartide turuväärtus on üle saja dollari . Paljudes Ameerika koolides on " Pokemon " keelatud . Üheks põhjuseks on organiseeritud kuritegevuse levik laste seas : ahned kambad puistavad vahetunnil võõraid kotte , sagenevad röövkallaletungid . Ameerika kompanii Rave Music poolt toodetud " PokeRap " on suuteline tapma neli muusikakriitikut minutis . Mullu esilinastunud täispikk kinofilm " Pokemon : The First Movie " laenab inspiratsiooni Frankensteini ja Godzilla legendidest . Võitlevad maailma harudlasim pokemon Mew ning temast kloonitud maailma kõige võimsam ja kurjem taskukoletis Mewtwo . Ainuüksi USAs on müüdud enam kui miljardi dollari eest igasugu Pokemoni-pahna . Andrus Joonas , kooli õppejõud : See ongi mõnes mõttes selline kunstivärdjate kool . Muidu nad ei suuda ennast üldse maksma panna , kuigi see ei ole üldse taotlus . Kui nad koos on , siis neid ei suudeta maatasa teha . Nagu turvakodu , aga turvakodus antakse sulle süüa ja keegi pühib su perse ära , aga siin ei pühi keegi . Al Paldrok , kooli juht : See kontingent on paratamatult luuserid , kes mujal hakkama ei saa . Kõige madalam kiht , kõik , kes kuhugi mujale ei kõlba , tulevad meile , ja meie juures saavad neist kunstnikud . Meil on palju tüüpe , kes tuleb Eesti Kunstiakadeemiasse saata , sest nad meile üldse ei sobi . EKAs on lihtsam haridust omandada kui meil . Meie süsteem on palju julmem ja palju rangem . Kui kõik sõelutakse erinevatest koolidest läbi , need , kes üldse ei oska joonistada , maalida , kellel pole mingit kompositsioonitaju , aga on kõva tahtmine teha - Non Gratas nad omandavad oskused mitu korda kiiremini ja intensiivsemalt . Nendega peab hästi palju personaalselt tegelema . Academia Non Grata kunstnike esinemist Haapsalus käis üle vaatamas Mari Sobolev . Masohhistlik kunstnike kamp , kes tegutseb Pärnus Academia Non Grata nime all , avas Haapsalu linnagaleriis eelmisel nädalal greatest hits tüüpi näituse " Valik " . Valiku viimase paari aasta tähtteostest tegi Andrus Joonas , kes on kooli absoluutne veteran - õppis Non Grata eelkäijas Sütevaka Humanitaargümnaasiumi kunstiosakonnas ja nüüd õpetab ise . Liigutage ajusid ja jäsemeid Kunstimaailm ei ole senini osanud nongratalaste suhtes seisukohta võtta . Mõnede roll on teadmiseks võetud , kuid mitte heaks kiidetud . Näiteks kasvõi seesama Joonas - <arv>. aasta " Kiriküüdi " konverentsil kasutas Juske vanema põlvkonna sümbolina Lapinit , noorema omana Joonast . Gratalased teevad muidugi ise ka kõik selleks , et segadust suurendada . Tavaliselt on neil näitused Pärnus Muuseumiaidas . Seal on suur ruum ja üles pannakse palju kraami . Kui vaadata nõudliku kunstipubliku seisukohalt , siis on hulgas ka kõvasti pahna . Kuid siinkohal tuleb silmas pidada , et asi pole mõeldud massidele ja tegu on kooliga . Sealne õppeprotsess välistab nii mõnegi traditsiooni . Üksteiselt ja eelkäijatelt laenamist loetakse normaalseks , et kogeda isiklikult mingit kunstilist protsessi . Nii käib see muidugi paljudes koolides , Non Gratas aga leitakse , et katsetused tuleb ka eksponeerida . Nii tehakse vaatajale näituse vaatamine küllalt raskeks . Non Grata ideoloogia on , et inimesed ise liigutaksid oma ajusid ja jäsemeid , see käib nii õpilaste kui ka publiku kohta . Spartalikud olmetingimused nii koolimajas kui ka näitusesaalis kuuluvad paketti . " Valik " on teistsugune näitus . Siin on koos klassikud nii õpilaste kui ka õppejõudude seast . Kui kedagi tõeliselt huvitab , millised on Non Grata eriskummalise metoodika positiivsed tulemid , tuleks jalad selga võtta ja Haapsalus ära käia . Ei maksa loota , et nad oma kraami Tallinna toovad . Õpetajad ja õpilased Joonas on muidugi ka oma tööd välja pannud , aga mitte kõige uuemad , vaid sarja " Ilus linn " , mis oli millalgi väljas ka Raatuse galeriis . Joonasele on omane lugude jutustamine , seda nii maalis , performance'is kui ka videos . See rida kulgeb mööda nägemust linnast kui maskuliinsest keskkonnast , mille monumentaalne ilu on ajutine nagu erektsioon . Üks huvitavamaid tegelasi seltskonnas on Jan Berg , kompromissitu vaimse töö proletaarlane , kelle keerulised mõttekäigud võtavad lihtsaid , valdavalt ruudukujulisi vorme . Seda enamasti graafika kujul , aga sel näitusel on tal rida seinale kleebitud tikutoose nime all " Psühhadeeliline käsitlus Maailmast ja selle kulgemisest . <arv> " . Neile trükitud tekstid ja kujundid ei näi eriti omavahel seoses olevat , siin on segi mõtted kunstist ja elust pluss arusaamatu päritoluga visuaalsed kujundid , mis on tuttavad ka Bergi piltidelt . Berg loodab tavaliselt visuaalsele tunnetusele , ja kui ta juba teksti mängu on toonud , tähendab see kindlat iroonia üledoosi . Omaette ooper on Sorge ja tema maalid . Seal on kindlad tegelased , näiteks ritva hoidev tasakaalumehike , või siis peajalad , mis kehastavad tõenäoliselt mingit inimsuse jumalikku essentsi . Sorge sümboleid on võimalik tõlgendada , kuid parem on neid teada . Tema maalid on põhimõtteliselt performance'ite ülesjoonistused , ning mitte üksikud kaadrid , vaid nagu keskaegsed pühakute elulood , kus eri ajal toimuvad sündmused on üheaegselt nähtavad . Tegelaskujude metamorfoosid ei allu ratsionaalsele tõlgendusele . Sorge maalid on kõige mõjuvamad siis , kui neid on palju koos , sel näitusel on õnneks mitu . Et haridus ei pruugi kajastuda kujutatava valikus , hakkab silma Meeland Sepa hiigeljoonistuse puhul , mis võiks olla mõne fantastika valda kuuluva kultusmuinasjutu illustratsioon . Ükski kuraator ei võtaks selliseid pilte esindusnäitusele , Joonas aga väitis , et seda vaadates oli ta tükk aega hirnunud ja imestanud , kuidas täiskasvanud mees võib selliseid asju teha . See suhtumine on Non Grata stiilis lähenemisele tüüpiline . Loomsed ready-made elemendiga assamblaazhid on noorematelt tegijatelt . Tanel Saar on loonud veisesarvedest pannoo ning sellega dialoogis oleva maali , Rauno Teider kasutab linnuluustikke ja -korjuseid . Ilmselt eelkõige leidmaterjalist pärit inspiratsioon on vormunud barokselt dekoratiivseks surmahinguseks . Al Paldrok on külm nagu alati , midagi ebaisikulisemat kui raamile riputatud puldanipalakad on raske välja mõelda . Miks nad seal on - Paldrok mängib sageli kontrastile . Küllaltki keerukate asjade vahel on järsku midagi lihtsat , vaataja arvab , et nüüd saab veidi puhata . Kuid see on petlik . Kes tähelepanelikult vaatab , leiab siit hulga küsimusi . Keha ja performance Galerii keskel ripuvad Pusa linad , mis on üks tundlikumaid töid siin üldse . Kasutatud on vana head surilinatrikki , mis teiselt poolt haakub body-art'i traditsioonidega . Hapukoorega kokku määritud keha on jätnud jäljendi , mis ilmub termilisel töötlemisel . Vaataja põrkub inimkehaga ehmatamapanevamalt kui striptiisibaaris või mõnes räiges performance'is . Viimaseid leidub Non Grata ajaloos küll ja küll , performance ongi tegelikult ilmselt nende tugevaim külg ja peaaegu et monopol , sest peale nende Eestis keegi performance'it praegu suurt ei tee . Valikut paremikust on võimalik näha videos . Selle kõige taustal tundub suur osa eesti kunstimainstream'ist kuidagi liiga normaalne . Mari Sobolev on kunstikriitik Sõnumilehes . ANDRUS JOONAS : Kunstnik ja õpetaja . SURILINA VÕI KEHAKUNST : Laest ripuvad Pusa tööd . Ants Juske ja Reet Varblase tütar Ulla Juskekirjutab oma pere üleannetust lemmikloomast . Oma seitsmendaks sünnipäevaks tahtsin ma looma . Kuna me elasime Lasnamäel <arv>. korrusel , siis vanemad keelasid koera võtmise . Pärnu vanaema tuttaval oli aga palju merisigu , ühe nendest sain endale . Mulle kingiti isane merisiga , kuu aja pärast aga juhtus looduse ime : talle sündis kaks poega . Merisiga oli parajasti Laagris vanaema juures hoiul . Vanaema helistas , ise paanikas , et midagi hirmsat on juhtunud . Tegelikult olid pojad väga armsad . Ühe andsime perekond Remsudele . Tema nimeks sai Keegi , kuna üks Remsu lastest rääkis kogu aeg , et " keegi jookseb , keegi käib " . TEINE POEG JÄI MEILE ja siis juhtus see , et ta tegi oma emale uued pojad . Neid oli neli tükki . Ühele pojale panin nimeks Muulu , kuna tema ema hüüdsime Mooruks - see on lühend väljendist amore mio . Ema-isa hakkasid tema ühte poega hüüdma Kalleks , sest isa ülemus oli Kalle Muuli . Kalle andsime naabritele skulptoritest perekond Ojaveridele . Meie antud nimi Kalle jäi alles ja Kalle elab siiani ilusasti koos Ojaveride suure musta koera Lõrri-Kaaruga . Teise poja nimi oli Gendu , sõnast " intelligentne " , kuna ta oli kõige targem ja oskas ainsana joogipudelist juua . Tema võttis endale Arhitektuurimuuseumi direktriss Karin Hallas . Vaene Gendu on kahjuks siitilmast lahkunud . Kolmas poeg Nuustik läks minu sõbrannale Elinale , neljas ühele onu tuttavale . Musta-valge-pruunikirju Mooru on hästi armas . Ta on hästi uudishimulik : iga kord , kui keegi tuleb uksest sisse , hakkab ta kõva häälega , sea moodi kriuguma , kuna tahab süüa . Peamiselt sööb ta kurki , porgandit , joob piima , kuid kõige rohkem tahab ta värsket rohtu , mida talvel pole anda . Kui Mooru poeg väike Nuustik elas ajutiselt meie juures , siis valvas Mooru väga kiivalt , et teine merisiga tema toitu ei sööks . Niipea kui pisike Nuustik püüdis saada tükikest kurki või merisigade krõbinaid , haaras Mooru kausi hammastega enda kätte ning püüdis Nuustikut hammustada . Meil ei jäänudki muud üle kui panna üks merisiga puuri ja teisel lasta vabalt ringi joosta . MOORULE MEELDIB VÄGA ka süles olla , siis ta lausa kurrub naudingust . Tal on tavaks suvitada minu vanavanemate juures Pärnus , kuna me suvel sõidame palju ringi . Seal on tal sõber koer Maksi . Algul ei julgenud ma neid kokku panna , sest kartsin , et koer võib talle liiga teha . Kuid selgus , et ta meeldis koerale , kes hakkas teda kohe lakkuma . Kui Moorul sai Maksist kõrini , siis ta hammustas . Vahel viin Mooru Pärnus sooja ilmaga õue rohtu sööma . Algul kartsin , et merisiga jookseb ära , kuid ta istus ilusti minu juures ja sõi rohtu . Merisea ladinakeelne nimetus tähendab " ettevaatlik siga " . Kodus olen ta aga vahel puurist lahti lasknud ja kui hommikul keegi liikuma hakkab , siis jookseb ta kööki järele . Minu merisiga on olnud ka eksponaat kunstinäitusel . <arv>. aastal , kui isa tegi näituse " Kunsti piirid " , olin ma koos seaga klaaskapis . Isa nimetas meid " elavateks skulptuurideks " . MULLU OLI MOORU POEG Kalle samuti näitusel : Terje Ojaver pani ta oma akvaariumisse . Rotermanni Soolalaos . Meie Läti tuttav tädi , kunstiteadlane Helena Demakova , kes Tallinnas käies ikka meie juures ööbib , küsib siiamaani , kuidas elavad Kalle ja tema ema , meie Amore Mio . Mooru on praegu juba väga vana - kevadel saab seitsmeaastaseks - ja vajab erilist hoolitsust . Toitu valib ta viimasel ajal eriti hoolikalt , vahetevahel on tunne , et on võimatu tema meele järele olla . Isa käskis siia loo lõppu panna anekdoodi , kus on küsimus , et " mis on ühist meriseal ja naisteadlasel ? " . Vastus olevat : " Täpselt nii nagu meriseal pole midagi pistmist ei mere ega seaga , nii pole naisel pistmist ... jne. " Tädi Karin Hallas , kelle peres oli Gendu , kasutas seda kusagil feministide konverentsil ära kui meesšovinismi näidet Eestis . Nii rääkis tegelikult ema . P. S. Merisiga Mooru lahkus meie hulgast ootamatult paar päeva pärast artikli kirjutamist . ÜHINE LOOM : Kunstiteadlased Reet Varblane , Ants Juske ja nende tütar Ulla Juske merisiga Mooruga . Urmas Muru ÕHUS Firmamärk Dialoog FIRMA : Firma : Kõik on korras . Kõik on organiseeritud . Märk : Vastupidi . Mitte midagi ei ole korras . Mitte midagi ei ole organiseeritud . Tõsi , jah . Mis puutub objektiivsesse maailma , siis seal on teatud vastavussuhted olemas . Üks asi viitab teisele jne. Samas ei viita see kõik kokku aga mitte millelegi . Maailmal puudub vastavussuhe . Ehk nagu filosoof Heidegger ütles : see on mõttetu . See tekitab inimeses ahastust . MÄRK : Firma : Te eksite . Inimese ja objektiivse maailma vahel on täielik vastavus . Kunstiteosed tõestavad seda . Meil on sõna " ilu " selle inimese ja objektiivse maailma vahelise vastavuse kohta . Märk : Kunstiteosel ei ole vastavust maailmaga . Me ei saa loogilise arutluse teel tuletada maailmast ühtegi kunstiteost . Veelgi vähem saame me kunstiteose põhjal oletada midagi objektiivse maailma kohta . Kunstiteos on üks omaette eksisteeriv nähtus . St et kunstiteos on sõltumatu maailm . Ainuke viis maailma poolt ahastusse viidud inimest mõjutada on toota talle maailmu juurde . St toota kunsti . Firma : Kunstiteoseid ei toodeta . Neid luuakse . Kunstiteosel on kultuuriväärtus ja aura . FIRMA : Märk : Nii oli see enne . Nüüd on kõik muutunud . Tehnoloogia ajastul ei ole kunstiteosel kultuuriväärtust ega aurat . Neil on tarbimis- ja vahetusväärtus . MÄRK : Firma : Kuidas me laseksime sellisel muutusel toimuda ? Meil on massimeedia . See võimaldab kõike kontrollida . Märk : Massimeedia võimaldab väga kiiret ja pealiskaudset informatsioonivahetust . Massimeedia informatsioon on nagu sile tasapind . Kui me seda eestpoolt vaatame , siis me näeme seal kujutist . Aga kui me vaatame seda nurga all , siis näeme moonutatud kujutist . Ja kui me vaatame seda küljelt , siis me näeme ainult joont . Võib-olla ei näe sedagi . Siin ei ole midagi kontrollida . FIRMA : Firma : Räägime nüüd naistest . Üks mu tuttav rääkis , et ta on ühe tüdrukuga kuu aega meile vahetanud . Too on andnud mõista , et ta on " solo " . MÄRK : Märk : Üks mu tuttav ütles , te ta tahab Kertut kätte saada . FIRMA : Firma : Üks mu tuttav läheb välismaale sõbrannale külla . Märk : Tal on teine sõbranna siin . über &amp; <email> Lennukiliiklus Hiiumaa ja mandri vahel . <arv> krooni eest tunniga Tallinnast Kärdlasse on Euroopa tase . Narva kohvik . Ilma ventilatsioonita , odavate ja heade saiade ja tõeliselt nõukogulike ettekandjatega trendipaik . Sobib ennekõike nostalgilistele massohistidele . Stockmanni kaubamaja uus <arv>. korrus on lahti . Mis muud kui shoppama ! Mõte kaotada Tallinnas trollid . Keskkonnasõbralik elektritransport on linna tunnus , mis sest et juhtmed ja rööpad ei lase linnas <arv>ga kimada . Peaminister Laari euro- ja eEesti-teemalised fantaasiad . Järsku mõjuks hästi puhkus mõnes Eesti kolkakülas ? Igasugused maitse piirid ületanud megakära Jaan Krossi juubeli ümber , milles lugupeetud kirjanik pole ise süüdi . <arv>. aastate keskel saabus ühte Tallinna kooli uus eesti keele õpetaja , kes tahtis igava aine vastu huvi äratada . Selleks pööras ta tahvli peal sõna " nikkuma " . " Mina nikun , sina nikud , tema nikub , " kirjutab õpetaja tahvlile kriidiga . Keskkooliõpilased hirnusid naerda . Õpetaja aga nõudis , et klass ütleks talle ette mitmuse vormid : " Meie nikume , teie nikute , nemad nikuvad . " Õpetaja oli muide mees ja teeninud aega nõukogude õhudessantvägedes . Laulva revolutsiooni ajal läks sõna " nikkuma " moest . Kui pintsaklipslased suguelu elama hakkasid , siis nimetasid nad seda " keppimiseks " . " Nikkuma " ütlesid vaid keskealised kirjanikud nagu Peeter Sauter ja Kati Murutar Eelmisel nädalal esilinastunud " South Park " , maailma kõige ropem multifilm , teeb katset seda vana head tegusõna taas eesti tõusva sugupõlve keelepruuki juurutada . Muuhulgas on seal laul " onunikkumisest " . NYYD Ensemble . Sari " Hüvastijätud . Kulg ja ootus " . Gustav Mahleri " Laul maast " . Solistid Päivi Nisula ( metsosopran ) , John Mitchinson ( tenor ) . Dirigent Olari Elts . Rotermanni Soolalaos <arv>. veebruaril . Küsimusele , miks mängib NYYD Ensemble Mahlerit , võib leida vähemalt poolteist tõenäoliselt õiget vastust . Esiteks haakub Mahleri ( <arv>-<arv> ) " Laul maast " oma jumalagajätu-meeleolude ja mitmeid hääbumisi sisaldava muusikaga ansambli praeguse sarja teemadega . Aga oma osa võib olla selleski , et Olari Elts on olnud üks eesti juhtivaid Schönbergi-inimesi ( koos vastava ühingu asutamise ja teoste väärtustamisega ) , aga just Schönberg alustas " Laulu maast " seadmist väiksemale koosseisule . " Laul maast " on vokaaliga sümfoonia , mis kohati kõlab väga ooperlikult . Seade kammerorkestrile teeb teose hapramaks , NYYD-ansambel nooremaks . Kõrvas SONY Musicu värske plaat , millel " Laulu " esitavad Placido Domingo , Bo Skovhus ja Los Angelese Filharmoonikud Esa-Pekka Saloneni juhatusel , tundus kontserdil , et plaat on küll lihvitum , aga kammerversiooni esitus NYYD-ansamblilt huvitavam . Klassiku suurteose ettekandest võib kergesti saada hinnaline näituseeksponaat . NYYDi mängijatel , hoolimata ebaõnnestunud avataktidest ja pisut ebamäärase kõlaga lõpunoodist , oli ka midagi omalt poolt juurde panna . Tuleb see nüüd seadest või Eltsi juhatamisest , aga kontserdil oli muusikas olemas näiteks ka groteskne joon , mis on üks Mahleri kütkestavaid omadusi . Seade teisele koosseisule muudab oluliselt kõlavärvi ja laseb avastada paljusid Mahleri pisi-ideid , mis suures orkestris üldmuljesse kaovad . Schönbergi ja seade lõpuleviija Rainer Riehni kriitikaks tuleb öelda , et kui klaver on parasjagu rohkem esiplaanil , ei sula see teiste pillidega kokku ( mõttetu oleks selle eest pianisti risti lüüa ) ja kõlab kõledalt , samas on klaver mõnes lõigus asendamatu tihendaja ja täiendaja . Kammerseade esitamine on ohtlik - iga pill , esindades oma liiki üksipäini , on solist . Ümber pole kaitsvat rühma , mis keerulisel hetkel välja veaks ja toetaks . Kõik kostab publikusse . Kuigi ettekande raam läks veidi viltu , kuulis teose kulgedes palju väga ilusat pillimängu , eriti flöödilt ja oboelt . Võõramaa soliste on virgutav kuulata , kui nende siiatoomine on põhjendatud . Inglise tenori John Mitchinsoni ja soome metsosoprani ( eelnimetatud plaadil laulab seda partiid bariton ) Päivi Nisula häälematerjal oli teose vaimuga kooskõlas . Tuleb siiski nõustuda nende kuulajatega , kes soovisid , et suurem osa soolosid oleks olnud määratud tenorile - Mitchinsoni hääl oli kandvam , diktsioon parem . Tema suhtumises muusikasse oli midagi mõtlemapanevat . Mitchinson on ka vahedam kui Domingo plaadil , kuigi viimast võib seal kuulata nagu head tenorit , mitte superstaari . ANNELI REMME Tõnis Kahuarutab , kui vapustav on Areeni nädala album - Primal Screami " Xtrmntr " . nädala albu m Primal Scream " Xtrmntr " Creation Lugesin hiljuti üht ligikaudu järgmist mõttekäiku . Öeldavasti lõhnab meie paari viimase kümnendi tühitähine postmodernne , " postkultuurne " popkultuur imelikult suuresti just seetõttu , et oli sunnitud vegeteerima üleüldise millenniumiootuse paines . Ons meil siis nüüd , kus juubelipauk juba kõlanud , äkki oodata uut äratuskella , uut tõusu ? Praegu pole säärase küsimuse iva mitte selles , et me keegi veel vastust ei tea . Tähtis on , et mainitud artikkel rääkis sedamoodi lootustega Primal Screami uuest plaadist " Xtrmntr " . Näib , et futurism on tagasi , kindel see . Ja uus rokk-millennium on alanud . " Xtrmntr " on uue aastatuhande esimene konsensusplaat . Igaüks valmistub temast midagi arvama , on nad siis neid laule juba kuulnud või ei . Kriitikud lepivad kokku üksikasjades - siin funk-karkass , seal dub , kusagil pisut vaba dzhässi , kõik ühtlaselt elektroonilise surve alla kokku masseeritud , plaadil sõrmejäljed Chemical Brothersilt , Kevin Shieldsilt ( My Bloody Valentine ) , Liam Howlettilt ( The Prodigy ) , Bernard Sumnerilt ( New Order ) . Ja publik , vaevalt ehk veel valmis kõike seedima , on üht-teist ometi juba alla neelanud . Nädalajagu pärast plaadi ilmumist leidsin oma mail-box'ist firma Sony ametliku teate - " Xtrmntr " juhib Briti albumitabelit . Ja on ta siis ka hea ? Jah , kõigele lisaks on see plaat veel ka " hea " - laulud nagu " Accelerator " , " Exterminator " , " Keep Your Dreams " , " MBV Arkestra " ( " If they Move Kill 'Em " ) kohe kindlasti . Kuid seda kummalisem on tunda pärast plaadi lõppu , nagu poleks kõik mitte päris korras . Hea või mitte , kuid külm , kõle ja seest õõnes on " Xtrmntr " igatahes . Ja temast saadav mõnu hakkab miskitpidi südametunnistuse peale , sest neis helides on kirjas kõik see , mis tänases Briti rokis viltu on . Ei , mitte " Xtrmntr " ise pole haige või vigane . Pigem on ta diagnoos millelegi , mis tänases rokis näib ühtpidi ravimatu ja teistpidi keeldub suremast . Igal juhul ei oska ma näha seda muusikat kui uue ajastu koidikut , pigem ülearu forsseeritud keeles kirjutatud järelsõna , mis kõlab , nagu oleks autor oma sõnadetulvale jalgu jäänud . Meil tuleb ajas tagasi minna , et öeldut seletada . Oma raamatus " Seven Years Of Plenty " pani Briti kriitik Ben Thompson kirja roki uuema ajaloo piirjooned . Ta tahtis mõista anda , et mitte kõik selles muusikas ei alanud ilmselgetest seostest nagu <arv>ndate kontrakultuur või <arv>ndate punk , ning lõi oma käsitluses uue sümboolse stardihetke , uue null-aasta . Tagantjärele tundub tema pakutud numbrikombinatsioon <arv> aga just niisama enesestmõistetav kui näiteks <arv> või <arv>. Ent igatahes on Bobby Gillespie Primal Screami konfliktid , ka uue plaadi toime pidetused , pärit kaudselt just sealt . Kui karjäärid oleksid vaid kunstilise õigluse põhjal üles ehitatud , poleks Primal Scream nõnda kaua hoopiski mitte kestma pidanud . Nad proovisid kaks korda . <arv>. aasta album " Sonic Flower Groove " kõndis keskpärase lõtvusega veel kord läbi tolle raja , mis liitis Briti indie-unelusi Ameerika pastoraalse psühhedeeliaga nagu Love ja The Byrds . Seejärel , teisel LP-l " Primal Scream " kaks aastat hiljem , võeti veidi hoogu , suurendati oma maailmavalu droogidega kurjema ja käredama suunas ning harjutati ühekordseks kasutamiseks kätte sedasorti power , mida õiguspäraselt ehk vaid The Stooges või MC<arv> tohtisid omaks nimetada . Popmaailm surus selle kõige peale sõrmed kõrva ja krimpsutas nägu , kuni ühtäkki olid <arv>ndad päral ning temaga koos acid house ja Stone Roses ja britroki räsitud uhkusest sündinud ambitsioon taas kord kogu maailmas ( see tähendab Ameerikas ) midagi tähendada . Napilt paari singli järel oli juba Primal Scream ise too lootuste päris keskpunkt ja veel veidi hiljem olid need lootused juba täitunud , sest igaüks , tõepoolest igaüks , armastas nende kolmandat albumit " Screamadelica " . Lood nagu " Loaded " , " Higher Than The Sun " , " Don't Fight It , Feel It " - see näis kui täius ise , laulustruktuuri siirdatud house-mootor , rokk-riffidesse ära mahutatud ecstasy-ekstaas , dub-hõllandusse sulatatud indie-mütoloogia . Kuid <arv> polnud oluline aasta mitte lihtsalt selle üheainsa plaadi pärast . Oli sealsamas veel üks plaat , veel üks kultuur , veel üks valik äraspidiseid rokk-ideaale . Oli Nirvana ja " Nevermind " ning seda maailma Primal Screami omaga kõrvutades saab üles tähendatud viimase aastakümne rokkmuusika keskne vastasseis . Vastasseis Briti ja Ameerika arengumudelite vahel , kui just seesugune lihtsustus teid aitab , aga asi on tõsisem . Nirvana muusikas pole leida palju muud peale teadlikult allasurutud ja samas justkui veel artikuleerimata energia - see on punk , millelt keegi pole ammu tolmu pühkinud . See muusika on vana kui bluus ning seejuures ei püüdle ta kulminatsioonide kaudu avalikuks , poeb pigem privaatsusse peitu nagu mõni tundeline naissoost folkrokk . Ja tollel pidurduspiinal on kaalu - Nirvana kehastab roki kui moraalset imperatiivi , tema sihiks on omal moel tõde otsida . Primal Scream seevastu sümboliseerib pigem valet , ilusat ja hästidisainitud valet , seda küll . See muusika on justkui mingi unelmstruktuur , mis suuteline lõputult paisuma , kõike ära mahutama , mis tahes moel kuju muutma . Gillespie proovis seda leida juba varem , proovis hiljemgi ( album " Give Out But Don't Give Up " taaskülastas <arv>. aastal sedamoodi <arv>. aasta Rolling Stonesi ) , kuid " Screamadelica " polnud mitte õhuke , mustvalge koopia millestki värvilisest , vaid vahest koguni vastupidi . Produtsendid Andy Weatherall ja ansambel The Orb muutsid tookord värvilisteks hulga neidki sekundaarseid elemente popkultuurist , mis liigsest kasutamisest mustvalgeks pleekinud . Pole ime , et Ameerika kriitikute establishment ei näinud selles muusikas peale kaunistuste suurt midagi muud ning Primal Scream lendas sealmaal ametliku rokiajaloo prügikasti kuhugi näiteks EMFi kõrvale . Nii et kui Primal Scream tõesti võib kõlada mõnel plaadil veelgi paremini kui " Screamadelica " - ja ka uue üllitise puhul on juba väidetud just nimelt seda - siis miskitpidi läheb kogupilt tegelikult " halvemaks " . " Xtrmntr " pole tõepoolest mitte barjääride tagust üritav muusika , vaid vana hea stiilne britrokk . Ta ei salga ega tühista midagi , kirg tema karjesse on programmeeritud hoolsalt justkui heliefekt . Üks eelmisest , <arv>. sajandist pärit tõdemus eristab tänast muusikat minevikust järgmise loogikaga - kunagi ( <arv>ndatel ? <arv>ndatel ? ) kuulati muusikat vähe ja see tähendas palju , nüüd kuulatakse üha rohkem ja see tähendab üha vähem . Too viimane on " Xtrmntr " - vinge , kuid surmsünge visioon ... <arv> TõNIS KAHU The Smiths " The Smiths " ( Warner <arv> ) The Smithsi debüüt on üks <arv>ndate suuri plaate . Suuri suure , ja plaate põhh-tähega . Seda on kasulik meelde jätta , kui teilt aeg-ajalt küsitakse midagi tolle kauge ajastu kohta ja miskit muud parasjagu pähe ei tule . Ainult The Smithsi teene on , et toda kauget kümnendit Inglismaal jääb meenutama veel midagi peale futu , uusromantikute ja Depeche Mode'i . Kogu järgnenud massiivse indie- ja tollest väljakasvanud britpop-laine allikat võib samuti suurema vaevata selle plaadini jälitada . Ta oli palju olulisem , kui keegi tookord arvata oleks võinud . Tagantjärele näib tema mõju peaaegu uskumatult suur , ja kestab . The Smiths oli neli Manchesteri noormeest . Morrissey ( laul , sõnad ) , Marr ( kitarr , muusika ) , Rourke ( bass ) ja Joyce ( trumm ) . Indie saatuseks saigi toota lugematul hulgal sellist instrumentide koosseisu kopeerivaid ansambleid , mille nimed on tänaseks unustatud . Asja suurusest annab aimu seegi , et tolle ajastu reliktina on veel tänapäeval mõnes inglise plaadipoes ainult kaks osakonda : indie ja dance , st kitarri- ja trummipõhine muusika . Enne oma laialiminekut <arv>. a avaldas The Smiths veel kolm plaati , kõik umbes sama ideaalsed . Võibolla ainult viimasel ( " Strangeways , Here We Come " ) on vähem häid lugusid kui tavaliselt . Ka kõik debüütplaadi palad ei näi tänapäeval enam asjakohased , kuid nauseaatiliselt ilus " Reel Around The Fountain " , indie-stiili defineerivad " This Charming Man " või " What Difference Does It Make ? " , nukralt graatsiline " Suffer Little Children " jpt lood on hävimatud . ERKKI LUUK Ooberman " The Magic Treehouse " ( Independiente ) Nagu alati , sööstsin ma kõigepealt plaadiümbrise kallale : " Kaunis plaat ! On see ! " Viimaks aga olin siiski sunnitud oma meeldiva tegevuse katkestama , ja plaati kuulama asuma . Aga mis juhtus : Ooberman on inglise indie-outfit . Pange kokku The Lightning Seeds ja Popsicle , ja te saate juba midagi kergelt Oobermani-laadset , mis siit-sealt logiseb . Pean silmas , et selle bändi lood ei püsi nagu hästi koos . Eufooriapuhang , mis Oobermani lakkamatult haarab , ei jäta nende paladest kivi kivi peale . Kõige selle tõttu on neil mingi veider proge- ja Zappa-feeljuures . Iseenesest imelik harjutus , aga ma ei soovitaks seda varavalges , sest see võib teil kogu päeva ära rikkuda . Kuid " Shorley Wall " on küll üks tore lugu . <arv> ERKKI LUUK Grover Washington Jr. " Prime Cuts - The Columbia Years : <arv>-<arv> " ( Sony/Columbia ) " Suhkrusaksofonist " Grover Washington Jr. lahkus siitilmast eelmise aasta lõpul , enne jõulu , otse nö " lavalaudadelt " , saades südameataki CBSi teleshow's , mida parasjagu salvestati . Igati auväärne surm dzhässmuusikule - rahu tema põrmule . Nii jäigi veidi enne Groveri surma tema viimaseks albumiks kogumik " Prime Cuts " , mis dateerib ajavahemikku <arv>-<arv> magusalt pikal ja pehmel loometeel . Tõsi küll , arvatavasti jäävad tema parimad palad <arv>ndatesse , mil dzhässmuusika üheks lahutamatuks osaks oli karm ja puhas soul-funk . Mida aeg edasi , seda softimaks on Grover Washington Jr. looming muutunud ning seda hoolimata sellest , et oma eeskujudena on ta nimetanud selliseid saksofonistaare nagu Dexter Gordonit või Cannonball Adderleyd . Küll aga on Grover Washingtonilt mitmeid instrumentaalseid tehnikaid üle võtnud üks teine praeguse aja " suhkrustaar " - Kenny G , kelle plaadid müüvad endiselt üliedukalt tänu oma pehmele pinnapealsusele ja labasele voolujoonelisusele . Ja ma ei ole nõus president Clintoniga , kelle juubelil Valges Majas Grover Washington isiklikult musitseeris ning kes oma hüvastijätukõnes saksofonistile nimetas teda üheks kõigi aegade Ameerika suurimaks muusikuks - Mr. President , did You forget the cat named John Coltrane ? <arv> HANNES KALAMäE Le Tigre " Le Tigre " ( Wiiija ) Pärast inglise disko-punk-grupi Bis viimase albumi kesist kõla ja enamiku nn all-girl kollektiivide kunstilist mandumist on väga värskendav kuulata täiesti uut vahvat naistebändi Le Tigre . Uus küll , kuid peaasjalikult vaid nime poolest . Sest ansambli juht Kathleen Hanna tegi varem kõigi aegade šefimat girl-power jõuku Bikini Kill . Oi , too oli ikka hull bänd küll . Lisaks femiinse punk-grunge marumaneerilešokeerisid tüdrukud publikut kaasaegse feminismi tüüptrikiga - lavalt kasutatud ( ja mõistagi omaenda ) tampoonide lavalt rahva sekka loopimisega . Le Tigre'i muusikasse on Kathleen kaasa võtnud varasema loomingu parimad jooned ( ma ei pea silmas seda tampoonivärki ) ja lisanud hip-hop biidi ning igasugused elektroonilised vigurid-efektid . Tulemuseks kaasaegne , hoogne ja heatujuline pop-album , millel üsna küüniliste tekstide näol ka paras pipratera sees kõrvetamas . Eeskujuks kõigile noortele naistele , kes tahavad täna-homme bändi teha . <arv> KOIT RAUDSEPP Alabina s " Salam " ( Sony ) Küsisin kolleegide käest , mida nad mäletavad " Lambadast " . Tibi meenutas , kuidas teda selle laulu saatel lae alla loobiti . Tõnu ütles , et Viljandi lähedal oli Lambada-nimeline kõrts . Ja Kersti oli seda kuskil peol purjus peaga tantsida üritanud . Nüüd on " Lambada " tagasi ! See tähendab , mitte just " Lambada " ise , aga tema vaim ! Kõik need aastad on " Lambada " õiguslikku järjepidevust kandnud vana Kaoma staar , eksootiline iludus Ishtar , kes nüüd soleerib Alabinas , prantsuse populaarses etnobändis , kelle värsket albumit on mul au esitleda ! Siin kõlavad flamenkorütmid ja valitseb päikesepaisteline Vahemere-meeleolu . Meenutab kohati Gipsy Kingsi . Küsisin kolleegide käest , mida nad mäletavad Gipsy Kingsist ? Ei meenunud midagi . <arv> MART JUUR King Crimson " ProjeKcts " ( Discipline Records ) King Crimsoni ainuomanik , legendaarne kitarrist Robert Fripp on aegajalt bändi vägivaldselt laiali saatnud , et paari aasta pärast uut samanimelist teise koosseisuga nähtust käivitada . Nüüd on tal uus idee . <arv>ndate Crimsoni kuueliikmelisest koosseisust moodustatud väiksemad projektid mängisid USA ja Londoni klubides , nüüdne nelikplaat on dokument toimunust . Kõigi plaatide keskseks tegijaks on loomulikult Fripp ise , kes pakub segu pärdilikult heakõlalisest elektroonilisest taustast ja neurootilistest soolodest , kõigil plaatidel teeb kaasa ka tema parim õpilane , haruldast instrumenti nimega Warr Guitar mängiv Trey Gunn , kelle osaks jäävad bassikäigud või veel midagi . Kogumik viitab uuenemisele . ProjecKt <arv> on totaalne improvisatsioon , kõige sarnasem vanale Crimsonile ; ja tekitab vähemalt ühes loos , kus trummar Bill Bruford imiteerib tablasid ja Fripp on leebe ja sentimentaalne , tõelist meeleliigutust . ProjecKt <arv> liidab Frippi ja Gunniga seni Crimsonis laulnud ja kitarri mänginud Adrian Belew kui elektritrummari , ja tagajärjeks on pisut nalja , näiteks äratundmatu " <arv>th Century Schizoid Man " . Nii ProjecKt <arv> kui <arv> mängitud " Deception of the Thrush " oma haiglaselt aeglase tempo , soiguvate sämplingute ja vokoodriga on painajalik ekskursioon Ultravoxi " Vienna " kanti . ProjecKtid <arv> ja <arv> ( <arv>s ja <arv>s lisandub Frippile ja Gunnile trummar Pat Mastelotto , <arv>s veel Crimsoni <arv>ndate põhiline bassist Tony Levin ) viitavad kõige enam tulevikule . Mastelotto , kelle biograafias ilutseb üsna häbiväärne <arv>ndate popbänd Mr. Mister , osutub pea Brufordiga võrdseks trummariks , kes lisaks omaenda osavusele käivitab ka ridamisi sämplinguid ja hullumeelseid elektroonilisi plõginaid ; nii on kuuldav kuidagi isegi liiga moodne sellise vana bändi kui KC jaoks ; see on Fripp'n'bass . Või drum'n'Fripp . Neli instrumentaalset kontsertplaati kokku on tüütud , kevadel heal juhul ilmuv uus ametlik ( koosseisus Fripp , Gunn , Belew , Mastelotto ) King Crimsoni plaat tõotab aga paljutki . Kas tõesti arvavad ortodokssed progefännid , et ikka veel Hammondisse pussnuge loopiv Keith Emerson kuulub samasse kaalukategooriasse ? <arv> TõNU KAALEP Technical Itch " Diagnostics " ( Moving Shadow ) E-Z Rollers " Dimensions of Sound " ( Moving Shadow ) RAM Trilogy " Molten Beats " ( RAM Records ) Kuigi need kolm drum'n'bass-albumit nägid päevavalgust juba eelmisel aastal , on kõnekäänd " parem hilja kui mitte kunagi " au sees ka antud juhul . Technical Itch , ehk Bristoli mees Marc Caro , on tagunud raske löögiga techstep rida juba aastaid , kuid alles debüütalbum andis tema talendil võimaluse jõuda ka nende kuulajateni , kes vinüülplaate ei osta . " Diagnostics " on tõepoolest raske , kuid mitte väga rutukas , löögikiirus jääb enamasti kuhugi kesktempo kanti . Pingekruttimine on paremini tulnud välja palades " Era " ja " Led " . Esimese purustav hoogsus ja teise äikesetormi meenutav trummikõma annavad Technical Itchile kobeda krediidi ka tulevikuks . Eelkõige Tartu klubikatele tuttav duo E-Z Rollers pakub käesoleval kogumikul materjali aastatest <arv> kuni <arv>. Grupile omaselt on kõik palad kaunikõlalised ja pehmed , funk ja soul seades tabavad hästi meeleolu . E-Z Rollersi muusikat võib jaotada kaheks : veidi Fabiot või LTJ Bukemi meenutavad atmosfäärilised mõtisklused ja tugeva dzhäss-ornamendiga temperamentsemad saksofon/kontrabass gruuvid . Viimastes , eriti palas " Jazz Talkin' " , annab meeldiva lisafiilingu lauljatar Kelly Richards . Kõnealusest komplektist on kõige tugevam RAM Trilogy . Pole ka ime , sest ikkagi lausa kolm kanget meest korraga asja kallal . Andy C , Ant Miles ja Shimon on omi asju eraldi ajanud juba <arv>ndate algusest . RAMi epopöa sai alguse kusagil poolteist aastat tagasi , kui trio reliisis kolm <arv> " vinüüli ( Ram Trilogy Part <arv> , <arv> , ja <arv> ) , mis tekitasid d'n'b areenil paraja sensatsiooni . " Molten Beats " on triumviraadi esimene albumimõõtu plaat ja sisaldab ka eelnimetatud singlite paremikku ( neist " No Reality " on kõige markantsem näide ) . Juba " sassis " vokaaliga avalugu " Evolution " annab põhjust aimata , et kuulaja kätte on sattunud kliš d'n'b album . Jõuline , voolava rütmiga ning ladusalt kaasa ümisema panev . Ning mis tehnilisuse sisse ise-ennast uputava d'n'b juures täna peamine - harukordselt meeldejääv ja hõlpsasti tantsitav . <arv>/<arv>/<arv> KOIT RAUDSEPP KSÜLOFONIVIRTUOOS : Roy Ayersi käed liikusid kiiremini silmapilgutustest . Voi jumalauta ! Roy Ayers Helsingis klubis Tavastia , <arv>. veebruaril Kui jumal tõesti on must , siis Roy Ayers on tema alter ego . Ta ilmub lavale nagu ilmutis : tumedas ülikonnas , kuldkett kaelas säramas , ees mustad näpitsprillid . Kuid need ei ole dekoratsioonid ja aksessuaarid , mis ta jumalikuks teevad . Run Run Run . Ta alustab ühe oma tuntuima diskolooga " Running Away " , millele järgneb pooleteisttunnine matk <arv>ndatesse aastatesse . Roy Ayers ja Ray Gaskinis Band kannavad ette greatest-hits tüüpi paketi vanameistri souli-jazzi-funkihitte . Ja neid pole mitte vähe . " Evereybody Loves The Sunshine " ( Roy õpetab soomlased hingest kaasa laulma ) , " Searchin " ( " Voi jumalauta ! " karjub pikk prillidega viiking , " Voi jumalauta ! " ) , " Sweet Tears " ( need voolavad publikul tõesti sisemusse ) jne jne. Roy ja Ray andekatest muusikutest koosnev bänd improviseerib , voolab , põleb ja kivistub , ning kui Roy räägib meile ühe suurepärase naiivsevõitu anekdoodi ja laseb pärast seda Ray Gaskinsi hingel ja saksofonil üheks saada , selgub mulle miks on <arv>ndad tantsumuusikas endiselt nii olulised . Muusika on igavikuline . Muusika ei tunne aja piire ja me ei pea seda kuulates mõtlema sellele , kuivõrd novaatorlik , erinev ja oluline üldise kultuuripildi mõjutaja üks või teine lugu on . Muusika jaoks kehtivad normid on teised kui inimese elul . Muusika ei liigu lineaarselt oma lõpu suunas nagu inimelu . Muusika ülesanne on aidata meil õnnelikumalt need aastad mööda saata . Kõik . Roy Ayers on <arv>aastane . Võib-olla pool tema elust on selja taga , kuid ta on endiselt noor ( kui nooruse all mõista vitaalsust ja elujõudu ) ja ta on noor ka <arv> aasta pärast . Sest ta on õnnelik , ta on eneseküllane . Nagu jumal . RAIN TOLK <arv>-<arv> Prantsuse esseist , keemia- ja füüsikaharidusega antipositivistlik teadusfilosoof , epistemoloog . Doktorikraad Sorbonne'i ülikoolis <arv> , sealsamas töötas Bachelard <arv>. aastast professorina . Mõjutanud muu hulgas Michel Foucault' vaateid . Eitas lineaarse progressi ideed teaduses , pakkudes selle asemel väidet , et teadus areneb epistemoloogiliste katkestuste või murrangute kaudu ( näiteks katkestus Newtoni füüsika ja Einsteini relatiivsusteooria vahel ) . Esseistina kirjutanud muu hulgas tule , vee ja õhu psühhoanalüüsist . Teos " Ruumipoeetika " ( La poetique de l'espace ) ilmus <arv>. Gaston Bachelard . " Ruumipoeetika " . Tõlkija Kaia Sisask . Vagabund . Tallinn , <arv>. <arv> lk. Nagu ikka , jõuab kõik meile veidi hiljem - nii kümme või kakskümmend aastat . <arv>. aastate alguse postmodernistliku kultuuri ühe alustala , Gaston Bachelard'i teos " Ruumipoeetika " oli maailmas omal ajal ülipopulaarne . Vaatlen äsjailmunud eestindust eelkõige arhitekti pilgu läbi , seda enam , et Haljand Udam on Bachelard'i põhjalikult käsitlenud ( Looming nr <arv> , <arv> ) , samuti Mihkel Mutt ( Kunst ja Kodu nr <arv> , <arv> ) . Uus millennium algas arhitektuuris uusekspressionismi ja virtuaalse arhitektuuri võidukäiguga , kümme aastat valitsenud minimalismiga on sedapuhku asjad ühel pool . Siinkirjutaja tundis <arv>. aastatel suurt huvi Kahni , Calvino , Savinio ja Bachelard'i kirjutiste vastu ning seda just metafüüsika esteetika kontekstis . Lugedes nüüd " Ruumipoeetika " uuesti läbi , avastan sellest uusi allhoovusi . Aeg on jälle küps ruumielementide mõtestamiseks ja Bachelard'i kirjutatud müsteerium on selleks kõige õigem teos . Raamatu täiuslikem arvustus on Bachelard'i enda sissejuhatus . Selles selgitatakse fenomenoloogilise lähenemise põhiteljed ja peatükk peatüki järel võetakse sisu ilusasti kokku . Raamat headuse ruumist " Ruumipoeetika " on eelkõige raamat headuse ruumist . Ruumi tõlgendatakse luulenäidete abil : Rilke , Baudelaire'i , Valéry , Bretoni kõrval kohtame tsitaate Hugo , Hesse , van Gogh'i ja Vlamincki sulest . Samuti armastab Bachelard tsiteerida tundmatuid poeete kuskilt Argentinast või Lätist . ( Meenub lehvivate juustega Ilmar Laaban , kes tsiteeris kord Stockholmi suures juustupoes mustlaspoeete , müüjaplikad lausa kilkasid vaimustusest ja lõikasid talle degusteerimiseks üha uusi võluvaid juustuviile . ) " Ruumipoeetika " I peatükk kannab nime " Maja . Keldrist pööninguni . Hurtsiku tähendus " . Bachelard ongi tubane filosoof . Tema ruum on tuumakeskne . Maja on tema maailm , vahel harva tuleb ta sellest välja ja uneleb peegelsiledate järvede kaldal , metsade lõputuses , tähtede säras , kuukiirte nukruses . Tundub , et lõpmatus valmistab talle hirmu . Maja all mõtleb Bachelard eelkõige elamut . Mõisted oneiriline maja ( uneline elamu ) , ülikelder , mittemaja ( talvine kosmos ) on kõrvuti lihtsate kujunditega nagu lamp , trepp , meditatiivne ämblik , hirmunud lepatriinu , kellatorni raske kardin ja selle vahelt helenduv lumi . Bachelard'i maja on vertikaalne . Keldri ja pööningu vahel on paar korrust . Esimene korrus on kõige asisem , sest ta on seotud tänavaga , sinna paneb ta elama filosoofid . Poeet elab katusekambris , et olla lähemal tähtedele . Kelder on täis hiiri , lapsepõlve hirmusid , tolmunud veinipudeleid . Ülikeldri moodustavad lossialused tunnelid , mis juhivad kaugetesse metsadesse . Armas kolleeg Andres Siim unistab ühekorruselisest eramust , kuid kallis sõber , kus siis on Sinu kelder ja pööning ? Ees ja taga vist . Kahjuks olen ka mina keldreid ja pööninguid harva kasutanud ning rõõmuga meenub , et Rakvere eramus Õie tänaval on mõlemad olemas . See on üldse üks oneiriline maja , samuti maja Muhus ja Vintide maja Hiiul . VAIMUSUGULASED : Arhitekt Vilen Künnapu meelest annavad Bachelard'i meeleolu hästi edasi Giorgio de Chirico pildid . Giorgio de Chirico " Mööbel lagendikul " , <arv>. Mälestused , unistused , rõõmud ja kartused Bachelard'i majad on täis mälestusi , unistusi , rõõme ja kartusi . Kolleeg Gullichsen mäletab oma lapsepõlvest Aalto projekteeritud Villa Maireat . Ta tunneb siiani värske krohvi ja Aalto tugitoolide puidulõhna . Bachelard'i trepid on kui heliredelid . Keldritrepp viib alla , pööningutrepp üles . Maalapsena kasvanud Bachelard ei armasta Pariisi üürimaju , sest neil puudub vertikaalne mõõde , kuid lõpuks lepib ta siiski hiigellinna ookeani mühinaga . Hurtsik on midagi ülimat . Siin on askeesi , soojust ja kaitset . Peatükis " Maja ja universum " tuleb B. majast välja mittemajja ehk maja negatiivi . Ta tajub vana maja võitlust stiihiatega , " katsumused karastavad vana maja " ( Rilke ) . Maja lõikab kasu võitlusest rajuga . Maja ja universumi vahel valitseb dünaamiline dialektika . Jumala substantsini jõuab Bachelard vaid korra . Läbi Wagneri mainitakse ingleid , Püha Graali ja Jumalat . Peatükk " Sahtlid , kirstud ja kapid " tuletab meile meelde , et kord peab olema majas ja ka mõtetes . Kui oled ärkvel , oled tõeliselt elus . Sahtlite põhjad on lõputud , kirstud kaunistatud , kapid lukustatud ja neid on raske avada . Peatükis " Pesa " hakkab absurd ja hullus tuure üles kruvima . Kuid ärgem unustagem - Bachelard töötas kümme aastat postiametnikuna ja seejärel matemaatikaõpetajana . Tema kunst on matemaatiline ja täpne . Kuskil kasutab ta väljendit " sürratsionalism " . See tähendab väga täpset kujundite astronoomiat , linnaehitust , kus kõik tuleneb ümbritsevast loogikast , lahenduseks aga totaalne irratsionaalsus . Animaalne heaolu Ah jaa , pesa ... Quasimodole , kirjutab Victor Hugo , oli katedraal järgemööda " muna , pesa , maja , kodumaa ja universum " . Võinuks öelda , et ta oli võtnud nende kuju , nagu tigu võtab oma karbi kuju . Maalikunstnik Vlaminck elas rahulikult oma maamajas , kus ta kirjutas järgmised read : " Heaolu , mida ma tunnen , istudes tule juures ajal , kui väljas möllab maru , on täiesti animaalne . Rott ja jänes oma urgudes , lehm oma laudas on ilmselt niisama õnnelikud kui mina . " Loomad ja linnud on paremad müürsepad ja puusepad kui inimesed . Linnupesa on pesa ülivõrdes . Teokarp on loomse koja ülim saavutus . Kaunis spiraalsus kaitseb tigu kurjade pikkade hammaste eest . Teokarp on inspireerinud ka saksa ekspressionistlikke arhitekte , Bruce Goffi ja tänapäeva virtuaalse arhitektuuri fänne . Ühel hiina mandariinil oli suurest teokarbist vann . Corki gravüüril võib näha tohutut rannakarpi , milles on võtnud istet kümmekond täiskasvanut , neli last ja üks koer . Peatükis " Nurgad " räägitakse ruumi detailidest . Leonardo da Vinci soovitas maalikunstnikele , keda loodus küllalt ei inspireerinud , vaadata uneleval pilgul vana müüri pragusid . Sest kas pole neis joontes universumi enese plaan , mille aeg on joonistanud vanale müürile ? On nurki , kust ei pääse enam välja . Poeet ütleb : 'Aga auto signaal sundis mind väljuma nurgast , kus hakkasin surema ingli unelusse' . Nurgad on arhitekti , totaalse ruumi dirigendi tööriistad , kuid ka väikesed lapsed peidavad ennast tihti nurkadesse . Ümaruse fenomenoloogia Eriti huvipakkuv on raamatu viimane peatükk " Ümaruse fenomenoloogia " . Van Gogh ütles ilma igasuguste kommentaarideta : " Elu on tõenäoliselt ümmargune . " Karl Jaspersi tsitaat on järgmine : " Iga eksistents näib iseenesest ümar . " Joe Bousquet aga kirjutas : " Talle öeldi , et elu on ilus . Ei ! Elu on ümmargune . " Need kujundid kustutavad maailma ja neil ei ole minevikku . Nad ei lähtu varasemast kogemusest . Me võime olla kindlad , et nad on metafüüsilised . Mitmed kaasaegsed skulptorid ( Long , Merz ) on jõudnud äratundmisele , et ring ja kuppel on ainsad kujundid , millega tasub tegeleda . Melnikovi kahest silindrist koosnev eramu oma kahesaja väikese aknaga suhtleb valguse müsteeriumiga igal ajahetkel . Indiaanlaste püha puu on ümmargune , samuti taiaratas . Taeva kuppel on ümar . Seda toetab maailmasammas , mis on suunatud Põhjanaela poole . Toda mööda lähebšamaan taevasse ja peab nõu oma esivanematega . Ümar puu elab , mõtleb . Ta püüdleb Jumala poole . Gaston Bachelard'i " Ruumipoeetika " on eelkõige suurepärane kunstiteos , kus kujundid on komponeeritud üheks suureks ja maagiliseks tervikuks . VILEN KüNNAPU Kalev Kesküla Tegelased : Jaan Kross , kirjandusklassik , saab <arv>. veebruaril <arv>aastaseks Ellen Niit , tema naine , eesti kirjanik Aksel Tamm , nõukogudeaegne kirjastusejuht , praegune presidendi nõunik Oskar Kruus , Krossi vana kolleeg Eva Lille , estofiil , Krosside hea tuttav ja JK tõlkija Juhani Salokannel , sama mis eelmine Rein Veidemann , kirjandusteadlane , endine poliitik TJSEK , tundmatuks jääda sooviv eesti kirjanik Kõik tegelased on reaalsed . Kõik kirjeldatud sündmused on tõesti aset leidnud . Kõik repliigid on tegelaste suust maha kirjutatud Kross ja romaanid Jaan : Kui minu Läände põgenemine <arv>. aastal oleks õnnestunud , siis vaevalt must seal edukat tegevjuristi oleks saanud , vahest ehk oleksin jäänud akadeemilise tegevuse juurde . Kas ma oleksin seal olnud ka eesti kirjanik ? Muukeelne kirjanik olemine polnud vist moraalselt mõeldav . Aksel : Kross ei ole olnud kiima tekitav kirjanik , teda ei armastatud lugejate seas nii nagu Rannetit , kelle " Kivide ja leiva " järgmisi osi lausa taga nõuti . TJSEK : Kross on üheksakümnendatel olnud tõenäoliselt ainus järjekindlalt intellektuaalne prosaist eesti kirjanduses , kelle teostel on ka mingi uurimuslik baas . Ta ehitab suuri mõttekonstruktsioone nagu Eco , küll ilma viimase postmodernismita . Iroonia esineb tal vahel lause tasandil . Samas on tema stiilipantser nii võimas , et kui tal ka mõni särav mõte välgatab , jõuab sõnum sinuni sellise kuminaga , nagu tuleks see merepõhjast . Aksel : Krossi " Pöördtoolitund " lükati Loomingu Raamatukogus esimese hooga tagasi - kui konformismi ülistus . Ükskõik kui kompromislik Krossi " Neli monoloogi Püha Jüri asjus " ka polnud , oli see siiski kuradi hea proosa . Eks ta stiil ole ju kogu aeg sama , a elus kirjutatakse ju enamasti ikka üht sümfooniat . Jaan : Ma ei ole kunagi kirjutanud selleks , et näidata , kuidas kompromisse teha , vaid ikka sellest , kuidas nende paratamatusest hoolimata ellu jääda ja ennast teostada . Igal pool maailmas , kus minu raamatuid on loetud , on vist ikka mõned inimesed , kes on saanud neist aru . Muidugi ei ole nad kuskil maavärinat tekitanud . Kõige paremini on nad läinud Saksamaal ja Soomes . Saksamaal sellepärast , et seal on lugejate seas alati ka baltlased , kes asjast aru saavad . Soomlastel on ka vastavad kogemused . Juhani : Tõlkija elab ju tavaliselt kirjaniku varjus , teda ei tunta . Aga minuga on küll Soomes juhtunud , et lausa tundmatud inimesed peatavad mind tänaval ja küsivad , millal Jaan Krossi järgmine romaan tuleb . Soomes tuntakse ja hinnatakse teda väga . Ja seda just arvamusliidrite seas , kelle hulgas on mitu Helsingi ülikooli professorit , ajaloolane Matti Klinge näiteks . Jaan : Käsilolev teos peaks olema kirjaniku jaoks kõige huvitavam , muidu peaksin endale ütlema , et teen nüüd vähem huvitavat tööd , olen otsustanud vähem huvitavalt kirjutada . Sellisest absurdsest eeldusest me ju ei lähtu . " Kolme katku vahel " on muidugi mu tähtsaim kamakas ning peategelase ja kirjutaja identsuse aste on seal kõige kõrgem . Eva : Mul on tunne , et kui Kross kirjutab , siis ta kirjutab kuidagi totaalselt . Ma olen paar korda juures olnud , kui ta korjab liha oma teoste luudele . Ta otsib midagi igast inimesest . Mul ei ole kunagi ühegi teise kirjanikuga olnud tunnet , et minust kui materjalist ehitatakse romaani . Tal on nii läbitungiv pilk ja ta katsub siseneda su maailma . Jaani jutt lummab . Kui ta kirjeldab mõnikord oma avastusi , tunnen , et ma olen nagu osaline mingis ooperis , kus näitejuht Kross tõmbab niite . Mul käivad külmajudinad üle selja . Tema lugudes ja eluski on nii palju saatuslikke juhuseid , alates sellest , kuidas ta juhuslikult ellu jäi . Jaan : Õnnelikud juhused tulevad teinekord kuidagi valangutena . Sain laagris tõepoolest kokku mehega , eestlasega , kes oli mu lapsepõlves meil külas käinud ja kelle põlve peal ma olin istunud . Mul on see lugu ka kirjanduslikult fikseeritud . Ta oli sisuliselt laagri konstrueerimisbüroo juhataja ning ta sokutas mind sinna tööle . Mina olin see mees , kes tehnilised joonised tušš viis . Eva : Nad on Elleniga väga hea tandem . Ellen on vabastanud Jaani täielikult praktilistest muredest . Ma olen kümneid kordi istunud nende sohva peal ja näinud , kuidas keset vestlust külalistega on Jaani silmad udused , ta mõtleb valmivale romaanile . Jaan : Minu jaoks on arusaamatu , mis asi on see meelelahutustööstus , millest peab seda meelt lahutama . Ellen kirjeldab üht poolmütoloogilist juhtumit : ma olin just romaani lõpetanud ja otsustanud , et nüüd puhkan natuke . Ja kui sellest lubadusest oli tund aega möödas , olevat ma küsinud Ellenilt , et siin kuskil pidi mul olema üks märkmetega klade , et ma vaataksin seda . Ja nii olevatki ma hakanud tunni aja pärast järgmist romaani kirjutama . Eva : Ma olen ka näinud , kuidas tema õudselt keevaline temperament välja lööb . Ükskord oli ta arhiivi minemas , oli juba hoovi peal ja järsku tuli talle meelde , et mingid olulised märkmed on maha jäänud . Ja ta peab ronima uuesti üles neljandale korrusele ! Kõik tühjalt kaotatud minutid ! Siis ma nägin , kui suur raev tema sees võib olla . Temal on peas valmiva romaani struktuur , uurija kirg kannustab teda tagant , aga ümberringi on lapsed , söögid , joogid , värgid , käigud ... Ellen on ise ka fantastiline kirjanik ... Kui ma noorem olin , oli mul kindel usk , et Ellen on andnud endast Jaanile liiga suure tüki . Aga praegu ei mõtle ma enam päris nii . Nad täiendavad teineteist . Ellen : Eks mõne lastesalmi saab ka siis näpu vahel teha , kui ma püüan Jaani jaoks romaani kirjutamiseks sobivat õhkkonda hoida . Vahel kirjutan halastusest arvutiga puhtaks mõned Jaani kirjad , aga romaane ma küll ümber lüüa ei viitsi . Kui aga tervist ja mälu oleks . Romaanikirjanik peab mäletama , mis tal <arv>. leheküljel kirjas . Jaan : Märkan , et eesnimede meenutamisega on aeg-ajalt probleeme . Varem püsis see paremini perekonnanime küljes . Mälu skandaalset halvenemist ma pole täheldanud . Ellen : Faktoloogiat valdad sa just romaanikirjanikule sobival määral , nii et tegevuse variandid on parajalt tõenäolised . Jaan loeb mulle oma käsikirju ette . Kus ta siis ikka pääseb , kui ta mu nina all neid kirjutab . Jaan : Ellen on loomulikult esimene lugeja . Ellen : Minu märkustele ajad kohe sõrad vastu , aga vahel ikka arvestad ka . Eks ole su meetod ja stiil ka nii välja kujunenud , et raske oli maha müüa su poolikut käsikirja , mis kaduma läks . Hea , kui sinna sisse heeringatki pakiti . Aga teine variant sai ehk natuke paremgi . Jaan : Erinevused olid küll rohkem sidesõnade tasemel . Aga vahest olid mõned semantilise välja elemendid teises variandis paremini ühildatud . Eva : Viisin soomlaste kultuurigruppe Krosside juurde . Kohvi tõin ma muidugi alati ise kaasa . See sõbralikkus , mis nende majas on olnud , on aidanud lugejat kasvatada . Igaüks ostis ju raamatu ja ütles sõbralegi . Soomlased , baltisakslased , tuttavate tuttavad , kõik on Jaani näost näkku näinud . Ellen : Kõige rohkem oli meie elutoas vist <arv> inimest . Eva : Jaan Krossi panus on olnud ikka vapustav . Aga eks ta ole selle eest maksnud ka . Jaan : Jutt minust kui klassikust tekitab minus mingi pentsikuse tunde . Aga kust me siis neid klassikuid võtame - nähtavasti tuleb leppida . Kross ja nõukogude võim Oskar : Ega Krossil olnud Siberist tulnuna kerge kirjandusse pääseda . Võimaluse selleks pakkus <arv> taastatud Tallinna Noorte Autorite Koondis , kuhu Jaan Kross leidis kiiresti tee . Nii oli see kasulik mõlemale poolele - ta õpetas noorte autorite koondise tuumikut , sest ta oli ju teistest kümme aastat vanem , suure elukogemusega ja ka kirjanduslikult välja arenenud . Tema värsid olid kohe küpsed ja ta kirjutas ka hirmus palju . Ega ta Siberist ei tahtnud rääkida . Kui ma küsisin kord lapsemeelselt , et miks ta Siberisse saadeti , kas ta otsis kolmandat teed , siis Kross naeratas ja tegi kohe teist juttu . Ta pidas tollal sellest rääkimist ohtlikuks . Juhani : Ega <arv>ndail Krossi taustast ega Siberi-aastaist Soomes liiga palju kirjutatud . Kriitika oli vihjeline ja retooriliste küsimustega . Kross vastas lugejate küsimustele ikka umbes nii , et pole õige öelda , et " Keisri hull " on allegooriline romaan , aga päris võimatu pole seda ka nii mõista . Eva : Aga tema irooniline naeratus ja sihverplaat rääkisid hoopis teist keelt kui sõnad ! Jaan : Kui ma suudaksin ennast veenda saama üle vahepeal tekkinud tundest , et see kedagi enam ei huvita , siis kirjutaksin ma romaani , mille pealkiri võiks olla " Eestlaste suur Siberi-romaan " . Mul on selle põhikujundid juba peas valmis . Mul on õigupoolest see romaangi peas valmis . Oskar : Põhiline kooskäimise koht oli minu ühiselamutuba Lenini puiesteel viimasel korrusel . Vahel jõime käsikirju arutades rumeenia või bulgaaria veini . Rumeenia veini pudelid olid väga ilusad , pika kaelaga ja vein ise oli ka ilmatuma hea . Paremgi kui bulgaaria oma . Ei mäleta , et me seal oleksime ennast purju joonud . Olime ju täismehed ja ikka kandsime ka natuke . Nii et kui kunagi räägiti Kirjanike Liidu parteikoosolekul , et Kruusi pool toimuvad formalistlikud orgiad , siis see oli muidugi liialdatud kuuldus . Jaan : Joon nüüd ehk paar pudelit veini nädalas , Egri Bikavéri või lihtsat prantsuse lauaveini . Arsti soovitusel . Oskar : Me ajame tänaseni vahel Krossi töötoas juttu , kuigi ta on nüüd Nobeli auhinna kandidaat ja saab igasuguseid preemiaid . Aksel : Krossi puhul on oluline see , et ta tuli Siberist üsna tervena tagasi . See oli tõesti imeväärne , kui kiiresti jõudis Kross tippu - näiliselt justkui midagi ära andmata . Jaan : Muidugi läks mul seal üsna hästi . Ma olen ju olemas ja pole põhja läinud . Aksel : Paar korda olin temaga koos Moskvas , ta tuli kõnepulti nagu härra , ütleme , Prantsusmaalt . Tavaliselt oli nii , et kui natsmenid ( lühend venekeelsetest sõnadest natsionalnõje menš - rahvusvähemused - toim. ) esinesid , läks enamik kuulajaid saalist välja . Aga Kross ei olnud mingi natsmen . Ta pillas oma kõnes aforisme . Tal oli soliidsuse , küpsuse ja üleoleku nimbus ümber . Meri härrandlikkus oli vähemasti tollal kuidagi afekteeritum , Krossil kukkus see loomulikumalt välja . Eva : Midagi sarnast neis on . Arvan , et oskust oma käitumise kaudu inimestele mõjuda on neis arendanud just nõukogude võim . Aksel : Ükskord laulis ta Siberis täiel häälel " Suur ja lai on maa , mis on mu kodu " . TJSEK : Heino Kiige päevikutes esinevad Jaan Kross ja Lennart Meri pidevalt nõukogudemeelsete kirjanike leeris . Jaan : Kiik on õnnetu inimene . Aksel : Kiik on suur isiksus . Olla mõistuse juures ja töövõimeline olukorras , kus sinu viis valmiskirjutatud romaani seisavad ilma mingi ilmumislootuseta - sellega ei saa mitte igaüks hakkama . Paraku ei ilmne Kiige päevikutes tema suurus sugugi . Krossi suhtes on ta täiesti ebaobjektiivne . Kui Kross oli võimulähedane , siis oli see väga elegantne võimulähedus , ta oskas esineda suveräänina . Geniaalne oskus balansseerida lubatu piiril sellest üle astumata võimaldas tal etendada aristokraatlikku üleolekut . Kross oskas nõukogude ajal tipus olla nii , et peaaegu ei teinudki labasusi . Ma tean , et see on jälk mõte , aga vahest olen mina oma kompromisse Krossi eeskujuga õigustanud . Sest tema oskas neist nii puhtalt välja tulla . Oskar : Kross tasakaalustas Kirjanike Liidu juhatuses pooliku haridusega seltskonda , ta oli teistest haritum ja intelligentsem . Jaan : Lähedasi sõpru on mul olnud elu jooksul ehk <arv>-<arv> ja kirjanike hulgast vist küll mitte kedagi . Olen kaasa elanud mõne noorema kirjaniku tööle . Paul-Eerikule näiteks . Kross ja Riigikogu Jaan : Minu isa oli tõsine töömees , aga ka seltskonnategelane ja mõnda aega Tallinna linnavolikogu liige . Ta oli Tööerakonna , Strandmanni partei mees . Rein : <arv>. aastal osutus Jaan Kross Rahvarinde järellainetusena ja Mõõdukate nimekirjas valituks taasiseseisvunud Eesti esimesse riigikokku . Krossil oli minu mäletamist mööda portfell näpus ja - kõndides ettepoole veidi kookas - meenutas ta mulle hirmsasti " Paigallennu " Ullo Paeranda . Aga see võrdluski sai mul tekkida alles post factum . Jaan : Ma ei ütleks , et Westholmi koolis just elitaarsust süstiti . Elitaarsus sisaldab endas minu meeles teatava eluaegsusele pretendeeriva paremustunde : juhtugu mis tahes , meie oleme sellest üle . Aga tunti teatavat muret kogu selle Eesti värgi asjus , see oli meie jaoks üldine asi . Rein : Igatahes tundus mulle , et Kross täitis oma saadikukohust kaastundest oma toonaste angazheerijate vastu . Aga selles rolliski oli Kross tähelepanelik , järjekindel ja täpne . Tema juristiharidust kasutati seaduste finesside sõnastamisel . Toompea kõnepuldis käis ta siiski harva , aga esines retoorika reeglite kohaselt . Aksel : Riigikogu päevil tuli Kross mulle kord tänaval vastu ja seletas põhiseaduse seost kusemisega : põhiseadus saanud parlamentaarne seepärast , et keegi presidentaarsuse kaitsjatest oli hääletamise ajal kusel . Ta ise käis riigikogus uskumatult korralikult tööl . Jaan : Muide , ma sain hiljuti ühelt Saksamaa kirjastajalt kirja , kuhu oli peale kirjutatud UdSSR . Mõtlesin , et kirjutan oma vastusele aadressiks Gross-Deutschland , või kui see on liiga provokatiivne , siis Amerikanische Zone . Rein : Kross võis parlamendis kõnelda ex cathedra ja nii , nagu olukord nõudis , teatud retoorilise demagoogiagagi . Paraku oli Krossiga vaielda sama mis sõelaga vett kanda . Ta on nii fundeeritud ja retooriliselt soomustatud , et lõpuks jäi üksnes häbiga ringist lahkuda . Jaan : Riigikogu oli üsna kontsentreeritud kogemus , aga mingit eriti väärtuslikku tööd mina seal küll ei teinud . Jõudsin tõdemusele , et arvatasti oli minu kodusest kirjutuslaua tagusest tööst üldisele asjale rohkem tolku kui seal üks sajaühendik olemisest . Tegin seal siiski olulisi tähelepanekuid , mida väljastpoolt ei näe . Ma olen terve elu - vahest ehk natuke pingutatultki - katsunud endale tõestada , et mina küll see mees ei ole , kes oma tööga hakkama ei saa . Kross ja naised Aksel : Jaan Kross on osanud oma endiste naistega väga loomulikult , pingevabalt läbi saada , mina ise ei ole sellega kunagi niimoodi hakkama saanud . Jaan : Esimene naine oli mul Helga Viira , neiupõlvenimega Helga Pedussaar . Minuaegne . Arsti tütar . Tutvusime koolilastena ja siis olime koos ülikoolis . Abiellusime tolle aja kohta skandaalselt vara , <arv>. aastal , olime siis <arv>aastased . Eks olud olid juba natuke liimist lahti , ja mul veel kõik armeed kaelas . Kaalusime , et ehk aitab abiellumine kokku jääda . Järgmine naine tekkis mu silmapiirile siis , kui too Helga oli siin lahutunud . Mina istusin kinni ja oli selge , et mul pole üldse väljavaadet koju tagasi saada , pärast laagrit pidi järgnema asumine . Me arutasime kirja teel seda asja ja lahutus tundus kibe , aga mõistlik . Ta oli ju mulle kogu aeg pakke saatnud ja rakendanud sellesse üritusse ka oma vanemad . Kui ta oleks Siberisse minu juurde tulnud , oleks see üritus ju puhtalt nende kaela jäänud . See tundus mulle absurdne . Ja siis ilmus mu silmapiirile Helga nr <arv> , keda ma tundsin põgusalt Tartust , kes oli Siberi oludes ainulaadne selle poolest , et ta kehastas omaaegset Tartut , iga märksõna elustas silmapilkselt vana maailma . Ja siis abiellusime temaga seal , tähendab , meldisime komandantuuris , et asume kokku elama . Minul oli <arv>. aastal laagrikaristus läbi saanud ja temalgi oli juba laager selja taga . Tema oli kuulsast Ajaloomuuseumi bandest , kes süüdistuse järgi kogusid relvi , et nendega Inglise dessandile vastu minna . Helga nr <arv>ga , Helga Roosiga , tulime Siberist tagasi , Tallinnasse jõudsime jaanipäeval <arv>. Ja seda sa tead juba täpselt , kui kaua see kooselu kestis . Ellen : Mina ? Muidugi tean . <arv> hakkasime meie koos elama . Eva : Minu arvates on Jaani romaanide kõige nõrgem külg armastus-käsitlus . Ta pole osanud või tahtnud sellele küllalt rõhku panna , ta on sellest üle libisenud . Teda on huvitanud armastus kui süzhee osa , aga mitte armastus an sich . Jaan : Ma arvan , et naised on maailmas niivõrd oluline element , et neid ei ole tarvis kirjanduslikult kujutada . Ma arvan , et atmosfäärist ei ole ma ka sõnagi kirjutanud . See on lihtsalt olemas . Mõnes paigas ta mulle meeldib , mõnes paigas ta häirib mind , aga miks ma peaksin hakkama raiskama kirjandusteose lehekülgi lihtsalt õhust kirjutamiseks . Ellen : Naistest kirjutamiseks peaksid sa mõne naise nahka pugema . Eva : Tal on kaks naisetüüpi : ohtlik kirglik punapea ja heledat verd truu naine , Timotheus von Bocki Eva . Mul tuleb kohe Elleni pilt silme ette . Eks ta ole erootilise mõttes oma ajastu produkt . Kuigi samal ajal on tal ju huvi ja empaatiat inimeste vastu TJSEK : Kross on prefreudaalsete <arv>. aastate tüüpiline esindaja . Ta on tollases süütuses kõvasti kinni . Oskar : Ma ei mäleta , et Kross oleks meie Noorte Autorite Koondise daamidele Linda Ruudile või Helgi Mullerile suuremat tähelepanu pööranud , aga muidu oli ta ju seltskondlik inimene . Jaan : Maailmas on asju , mis ei ole nii üldantud kui naised ja mida peab seepärast selgitama . Naistel on omadus olla üldantud või siis individuaalsed . Esimesel juhul ei ole tarvet neist kõnelda , teisel juhul ei ole sünnis anda intimiteete üldisesse teabevaramusse . TJSEK : Olete kirjanikuna dzhentelmen ? Jaan : Ma katsun ka elus keskeltläbi dzhentelmen olla . Kross ja Nobel Jaan : Kui ma oleksin <arv>-<arv> Nobeli preemia saanud , oleks see paistnud puhtpoliitiliselt konjunktuurse premeerimisena . Situatsioon oli liiga soodus - just see asja ära rikkuski . Vahel on mul illusioon , et ma olen tänaseks illusioonidest ammu üle saanud . Illusiooni lakmus on pettumus ja pettumusi ma enam õigupoolest ei taju . Ei pettu enam inimestes ega situatsioonide arengus . Tead , et negatiivne areng on muude kõrval kah sündmusse programmeeritud . TJSEK : Teinuks Kross <arv> algul mingi poliitilise avalduse , oleks ta selle kindlasti saanud . Aga need Siberist läbi käinud mehed on liiga ettevaatlikud . Lennart Meriga on sama lugu . Aksel : Krossiga ei käi kokku poliitiliste avalduste tegemine . TJSEK : Kross on tõeline eesti mees , parajalt enda poole tangis , aga esindab oma tööga suuri ja üldolulisi väärtusi . Ja ta on täitsa tasemel kirjanik . Kui Kaplinskile oleks Nobeli preemia antud , oleks see olnud Krossile näkku sülitamine . Aga pärast Estonia hukkumist ei ole eesti kirjanikul Rootsi Akadeemia käest enam midagi loota . Aksel : Kross on praegu sama vana kui Tuglas oma viimastel aastatel , aga Tuglase ümber oli tollal teatav puutumatuse oreool . Kross on <arv>aastaselt täitsa normaalne inimene ! Jaan : Ma ei tea , kas ma olen oma alateadvuse äärel korraldanud normaalsusvõistlust kirjandusklassikutega . Aga eks ma katsun otsustada ja käituda nagu inimesed siin maal ja praegusel ajal , selle rastri kaudu vaatlen ma oma käitumist . Ja kui ma olen Aksel Tamme arvates sellega toime tulnud , siis ma olen endaga rahul . TJSEK : Krossi puhul on imetlusväärne , et tal ei ole vaja ennast enam kellelegi tõestada , aga ta rabab ränka vaimutööd ikka edasi . Nojah , võib olla peabki selles vanuses endale tõestama , et jaksad ikka veel . Aga Krossi kirjutistes on ju tase endine ! Jaan : Ma ei taju endal mingeid soove , mis peaksid teostuma väljaspool mind . Kui aga tervist jätkuks , et ma saaksin oma tööd jätkata . Et olud ja konditsioon püsiksid normaalsed . Kas olud on normaalsed ? Ah , kurat teab , liiga kaua ma ei tahaks aega kulutada sellele küsimusele vastuse otsimisega , sest siis kaob aeg käest ära . Ellen Niit Aksel Tamm Oskar Kruus Eva Lille Rein Veidemann Juhani Salokannel Tundmatuks jääda sooviv eesti kirjanik riigikogu liige Mary McCarthy , " Birds of America " Mason ja Windrow , " A Concise Dictionary of Military Biography " Howard Cincotta ( toim. ) , " An Outline of American History " UNDP " Eesti Inimarengu Aruanne <arv> " . Ilukirjandusest sain viimati esteetilise kaifi umbes kahe aasta eest , raamatuks oli Mary McCarthy " Birds of America " - natuke trotskismi , natuke juudi-ameerika eneseotsinguid ja veidi Vietnami-aegset sõjavastasust , kokku minu meelest McCarthy parim teos . Mõni aeg tagasi seisnesid nii mu töö kui õpingud suuresti raamatulugemises . Kuivõrd mu erihuvi seondus juudi päritolu ameerika autoritega , siis neelasin näiteks paari kuu jooksul jutti kõik , mida Bernard Malamud elu jooksul kirjutanud , ja Philip Rothi takkapihta . Praegu pole taoliseks kirjandusõgardluseks piisavalt aega ega tahtmist , kuna esteetiliselt ebahuvitavat aga mahukat ja kohustuslikku kirjavara seadusloome näol on käed-jalad täis . Loen hetkel Masoni ja Windrow' " A Concise Dictionary of Military Biography " . Entsüklopeediline teos lõppenud sajandi suurtest sõjameestest , mõnusalt mitteideoloogiline . Nii on näiteks Mongomery Rommelist etem üksnes sellevõrra , kuipalju osavamalt võrreldes saksa kolleegiga ta Aafrikas oma tanke ja soldateid ümber paigutas . Suured militaristid on raamatus ritta seatud paraku mitte kronoloogiliselt , vaid alfabeetiliselt , ning see teeb järje hoidmise pisut keeruliseks . Ka võiks minusuguse tsiviilroti jaoks pisut rohkem skeeme ja kaardimaterjali olla , pelgalt narratiivse kirjelduse põhjal on isegi Napoleoni taktikalisest geeniusest raske aru saada . Teine raamat , mida sirvin , on Howard Cincotta poolt toimetatud " An Outline of American History " . Tegemist on USIA ( United States Information Agency ) propagandistlik-informatiivse üllitisega , mis üsna varjamatult reklaamib Uue Maailma juhtriigi rolli võrdsuse ja vabaduse edendamisel . Mäluvärskendajana on kogumik igati loetav , lisaks sisaldab rohkesti pildimaterjali , millel silma puhata saab lasta . Veel üheks lauaraamatuks , mida vähemalt diagonaali pidi põnev lapata , on UNDP " Eesti Inimarengu Aruanne <arv> " , peaminister Laari eessõnaga muide . Kogumiku põhiosast saab teada näiteks seda , et eurointegratsioonist ootavad eestlased eeskätt reisimis- ja õppimisvõimaluste avardumist , kardavad aga võõrtööliste invasiooni , või et nii eestlased kui muulased loevad kohalikke ajalehti poole rohkem kui viie aasta eest , üleriigilisi aga tublisti vähem - seda viimast on ilmselt reklaamitellijatel tark teada . Kui aega tekiks , loeks meelsasti sellist vana ja head rütmilist ning riimilist luulet - see korrastab ja harmoniseerib pingul mõtteid . Tiit Kändler <email> Igaüks meist on näinud , kuidas vesi vanniaugust alla voolab . Ja sedagi , kuidas jõevool pulgakesi edasi kannab . Ühel heal hetkel haaratakse pulgake keerisesse , ja sellega koos ei reisi ta sugugi mitte alati allavoolu . Või oleme seganud kahte erinevat maalrivärvi , ja näinud , kui huvitavad mustrid tekivad kollasel taustal sinisega , enne kui kõik ühtlaselt roheliseks muutub . Ainete omavaheline segunemine pole ju inimese jaoks midagi uut . Kuid sellest hoolimata ei suudeta seda nähtust piisavalt lihtsalt ennustada . Eriti veel siis , kui segunemiskeskkond liigub . Teatakse küll , et sel juhul tekib imepäraseid ja ennastkordavaid mustreid , aga millal ja kuidas üks aine teise sisse lahustub , pole täpselt ennustatav . Füüsik Jaan Kalda võttis kätte ja otsustas lihtsustada sadu aastaid püsti olnud probleemi . Et kuidas ikka ilusa valemiga kirjeldada näiteks õli segunemist tormise mere lainetega . Miks on üldse vaja täpselt teada , kuidas vedelikud omavahel segunevad ? Kasvõi selleks , et osistest võimalikult kiiremini ühtlast massi kokku segada . Ning energiasäästlikumalt . Või ennustada , kui kaua naftalaik merel elusolendeid ohustab . Jaan Kalda valem äratas asjatundjate tähelepanu . Valemi avaldas tunnustatud füüsikaajakiri Physical Review Letters oma <arv>. jaanuari numbris . Kui tavaliselt on selle ajakirja artiklite autoreid õige mitu , siis Kalda seisab pealkirja all suisa üksi . " Idee mõlkus mul peas pikalt , aga kui ette võtsin , sain artikli kuuga valmis , " tunnistab ta ise . Vanal heal moel paberi ja pliiatsiga tuletatud valemi abil ning seda edasi arendades loodab Kalda hakata kirjeldama ka planeetide magnetvälja kujunemist . Planeedi tuum on vedel ja kui see elektrit juhib , siis on magnetvälja jõujooned justkui vedeliku osakeste külge kinni kleepunud . Kui täht tõmbub kokku , siis tõmbuvad kokku ka magnetvälja jõujooned ja tekib ülitugev magnetväli . Asi areneb nagu vedelikes . Kalda loodabki oma tuletatud võrrandit edendades astronoomide mänguplatsile minna . Lähtepunkt on soliidne . " Hiljuti avaldati terve artikkel sama probleemi lahendamisest arvuti abil numbriliselt rehkendades , mina aga saan oma valemist nende tulemuse kahe reaga kätte , " ütleb Kalda . Tema saavutus illustreerib arvamust , et väikeriigi teadlased saavad olla maailma tipus , ent selleks tuleb kõvasti ajusid kasutada . LEIDLIK JA EDUKAS : Füüsik Jaan Kalda tuletas lihtsa valemi ainete keerulise segunemise kirjeldamiseks . Helen Urbanik <email> Väiksena meeldis mulle hirmsal kombel olla haige siis , kui isa pidi mind tohterdama . Esiteks oli ta emast hulga leebem rohumanustaja . Loomulikult söötis ta mulle sisse arstitädi välja kirjutatud tabletid määratud ajal ja koguses . Kodumeditsiini leivanumbritega , nagu kuum piim meega ja võis praetud sibularõngad , ta mind mu suureks rõõmuks piinama ei hakanud . Teiseks oli haige olemine isa juhatuse all äärmiselt põnev üritus . Näiteks külmetasin ükskord ajal , mil toimusid järjekordsed suusatamise maailmameistrivõistlused . Isa võttis siis kätte ja meisterdas peeglitest keerulise süsteemi , mille abiga ma sain mugavasti suure toa diivanil lesides suusatamist vaadata . Ettevõtmine oli minu mäletamist mööda seotud asjaoluga , et ema ei lubanud mul ja vennal kunagi haigest peast teleka ees istuda . Isa ei olnud selle vastu üldse mitte ja tegi lisaks meie elu võimalikult mugavaks . VIIMASTEL NÄDALATEL olen mõnegi meeskolleegi käest kuulnud , kuidas selle talve ränk külmatõbi murrab mõnikord lisaks lastele haigevoodisse ka nende abikaasad . Siis peavad pereisad koduses " laatsaretis " meeleolu kõrgel hoidma . Kuidas nad harjumatu olukorraga hakkama saavad ? Üks on kindel - töölt koju jääda ei raatsi tohterdaja rolli sattunud mehed mingil juhul . Kõigepealt proovivad nad haigusega hakkama saada kaugjuhtimise teel - tööst vabadel hommiku- ja õhtutundidel . Äärmisel juhul kaovad isad-kodutohtrid tavalisest pisut varem töölaua tagant . Näiteks kuuleb neid rääkimas sellest , kuidas hommikul pidi tavapärasest pool tundi varem üles tõusma , et nõusid pesta . Või kohtab neid õhtutundidel pubi asemel alul toidupoes trügimas , hiljem askeldavad nad usinalt kodus pliidi taga . Rohtudega on mehed tavaliselt hoolikad ja täpsed . Võibolla sellepärast , et asi on harjumatu . Igapäevases elus on nad pigem harjunud lugema arvuti kasutamise käsiraamatut kui tabletikarbilt rohu võtmise juhendit . Vahel selgub , et lapsedki kuulavad isa sõna paremini kui nende haige ema , kellele tuleb tablette kogu aeg meelde tuletada . KUI LAPSED ÕNNEKOMBEL külmetusest pääsevad ja haigeks jääb ainult ema , päästab kodurahu tavaliselt üks järgmistest stsenaariumidest . Esimesel juhul saavad lapsed kodus tavapärasest suurema vabaduse osaliseks . Näiteks tõstab üks pereisa oma algkoolis käiva poja taskuraha , et laps saaks väljas söömas käia . Muidugi ostab poiss seda , mis on talle meelt mööda , emale aga mitte väga : " Ta sööb hamburgereid ja see meeldib talle raskelt . " Ent nädala lõpuks jõudis seegi poiss kiirtoidudieedist tüdida ning palus isa , et too ta restorani sööma viiks . Teise stsenaariumi peategelaseks saab vanaema , mõni muu abivalmis sugulane või äärmisel juhul lapsehoidja . Tema tuuakse maalt kohale siis , kui isa enam üksi lasteaeda ja kooli viimise , söögitegemise ja kraamimisega hakkama ei saa . Kõige suurem hirm on nendes peredes selle ees , mis saab siis , kui pereisa ise ka haigeks jääb : " Ainus mure oli , et kui ise ka " sussid püsti " ajan , mis siis peale hakkame , " räägib naljatamisi üks isa , kelle abikaasa ja tütre külmetus pikaks ajaks voodisse sundis . Õnneks pidas mees nii kaua vastu , kuni teised terveks said , ja jäi alles siis mõneks päevaks kergesse palavikku . Võimalus , mida isad ei kasuta Seaduse ees on mees ja naine võrdsed . Kui pere on kodus haige , võib ka mees võtta nende eest hoolitsemiseks hoolduspuhkust . Kui haigeks jääb naine , võib mees teda kodus tohterdada kuni nädala . Kui haigeks jääb laps , kes pole veel <arv> täis , tohib teda kodus ravitseda kuni kaks nädalat . Ilma rahata ei tööta ka isad-kodutohtrid . Kogu nende vaeva ja sinepiplaastrite panemise eest maksab haigekassa <arv>-<arv> protsenti tavapärasest palgast . ROLLIVAHETUS : Lastele teeb see suurt rõõmu , kui koduse tohtri rolli võtab enda peale isa . Tantraguru Ingvar Luhaäärannab ülevaate new age 'i kultuurist Eestist . Inimene , kes üsna juhuslikult satub Tallinna vanalinnas Loitsukelleri kauplusse , ei tea , mida asjast arvata . Ümberringi on viirukipulki , mäekristalle , purgikesi aromaatsete õlidega , aga ka suures valikus raamatuid , mis räägivad bioenergeetikast , püramiidienergiast , Tarot' kaartidest või jagavad õpetusi selle kohta , kuidas arendada intuitsiooni ja sensitiivsust ... ( Ja on veel palju imelikumaid raamatuid ! ... ) Teadetetahvel kirendab kursuste ja üksikloengute kuulutustest . New Age on üldnimetus õpetustele , mis käsitlevad võimeid ja võimalusi , mida annab välja arendada siis , kui inimeses liituvad teadlase , kunstniku ja vaimuliku omadused . Selliseid alasid , mis pole päriselt teadus , kunst ega ka usund , kuid milles on jooni neist kõigist , leidub ju päris palju - energiaga ( " kätega " ) ravimine , grafoloogia , mediteerimine eesmärgiga saada valgustatuks , püramiidienergia kasutamine , bioenergeetika , Ida kultuurides välja arendatud viisid oma energiat tundma õppida , suunata ja arendada , millel põhinevad nii karate kui ka laamade vaimsed saavutused . Kõik see justkui õigustaks ütlema - nagu Kaplinski ongi öelnud - New Age pole iseenesest midagi uut ! Aga miks peakski olema , kas siis pikk traditsioon polegi väärtus ? Et miks siis sel juhul nimetus New Age ? Kuid see tähendabki Uus Ajastu , mitte Uus Õpetus , ja kätkeb endas üht ilusat kosmilise haardega sümbolit : Kevadpunkt on nihkumas Kalade tähtkujust Veevalaja tähtkujusse , mis kuulutab uue , märksa vaimsema ajastu algust . Ent mõndagi päris uut on ikka New Age 'is ka . Mulle tundub kõige uudsem see , millise loomulikkusega nähakse kõiki usundeid ühe ja sama tegevusvaldkonna osadena - siin on tõesti lõpuks üle saadud sellest mõttekrambist , et on üks õige usk ( muidugi meie oma ! ) ja kõik teised on " saatanast " , on " väärõpetused " . Eesti new-age-inimene loeb eesti keeles Kui Helsingi Nova Eras ja Unio Mysticas on müügil valdavalt ingliskeelne kirjandus ja sama pilt avaneb ka Stockholmi Vatumannenis ( Põhjamaade suurimas New-Age-kaupluses ) , siis Peterburis ja meil Tallinna Loitsukelleris on müügil vaid omakeelset kirjandust . Alustaksin Gunnar Aarmast , kelle sulest on ilmunud kaksteist raamatut . Kirjutanud on ta joogast , püramiidienergiast , maagiast ja müstikast , aga ka idamaareisidest . Paar aastat tagasi avaldas ta isegi heal tasemel novellikogu " Oopiumivisioonid " , mis kahjuks jäi kriitikuil kahe silma vahele . Ajakirjanike heasoovliku tähelepanu on Aarma siiski leidnud - televisioonis , raadios , ajalehtedes kohtab teda sageli . Praegu , kõrges vanuses , õpetab Aarma veel ise Intuitiivteaduste koolis maagiat ja müstikat . Arvuliselt kõige enam New-Age-kirjandust ongi välja andnud äsjanimetatud kool - kokku üle viiekümne raamatu , brošüüri ja õppematerjali . Tiit Teras on oma ühtlase kujundusega " MAYA " -sarjas välja andnud kümmekond raamatut . Alustas ta Brennani " Valgus kätest " tõlkimisega , mis on üle maailma kõigi kätega ravijate piibliks , hiljem on pühendunud valdavalt šamanismi tutvustamisele . Läänes on tekkinud hoopis uus liik šamaane , kes küll väga vähe sarnanevad loodusrahvaste šamaanidega - mitte siis räpased kaltsakad , vaid haritud inimesed , puhtad ja ülikondades . Ent trummi kasutavad seisundisse minekuks nemadki . Dr. Luule Viilma kirjutab aina ühte ja sama raamatut , " Ellujäämise õpetust " . Nüüd ilmus juba IV köide . Viilmal on oma väljakujunenud lugejaskond-kuulajaskond . Dr. Milvi Koplus on kirjutanud numeroloogiast , vääriskivide ja poolvääriskivide mõjust , nime mõjust inimesele ja hiroloogiast ning ei häbene tunnistada , et ta neid teadmisi edukalt oma psühholoogi- ja psühhiaatritöös ka kasutab . Tõlkekirjanduse osas tuleks nimetada eelkõige seda , et eesti keeles on olemas kõik Carlos Castaneda raamatud ( mõnda on üllitanud isegi mitu kirjastust ! ) ja nüüd ilmuvad üks teise järel juba tema koolkonna naisnõidade raamatud . Maaema mess kiratseb Teadlasena on viimastel aastatel New Age 'i valdkonda kuuluvaid asju tõsiselt uurinud tehnikateaduste doktor Viljo Viljasoo , kelle huviorbiidis on bioenergeetika ja informaatika . Kõigi muude mõõteriistade seas kasutab dr. Viljasoo täie endastmõistetavusega ka pendlit ning õpetab selle kasutamist Intuitiivteaduste koolis . Viis aastat tagasi olid ülipopulaarsed psühhotroonikapäevad Pärnus ja " Maaema messid " Tallinnas . Psühhotroonikapäevi pole nüüd enam mitmendat aastat . Nende korraldaja Maire Haas ütleb , et tema meelest on see vorm end ammendanud - kõik , kel midagi olulist öelda , on juba esinenud . Helve Laksberg korraldab messe edasi , kuid eelmisel kevadel oli Eesti Projekti saalis kuulajaid väga hõredalt . Kauplused , klubid ja loengud ning kursused moodustavad New Age 'i kultuuris omapärase isereguleeruva terviku - olemata küll omavahel otseselt seotud , siiski toetavad ja võimendavad üksteist . Kaks kõige edukamat New-Age-kauplust on Loitsukeller Tallinnas ja Sibylle Tartus . Tallinn ja Tartu jõuavad ilmselt tööd anda veel paarile vähemale poele , pisemates maakonnakeskustes kipuvad need aga kiratsema ja hääbuma . Intuitiivteaduste kool Kõige pikemaajalise õpetamiskogemusega on selles valdkonnas kahtlemata Intuitiivteaduste kool , kus õpetavad tuntud sensitiivid ja teadlased : Gunnar Aarma , dr. Luule Viilma , dr. Milvi Koplus , dr. Viljo Viljasoo , Tiit Teras , Veeliks Jalakas , Anti Kidron jt. Loovus on üks New Age' i põhiteema . New Age on loomult väga rõõmsameelne ja optimistlik , selles on sees ka hipiliikumise jätkumine , lillelapselikkus , mis aga paraku pole praegu moes - praegu on juba pikemat aega moes kõik negatiivne . New Age 'il oleks oma lähedaselt alalt võtta ka selles vaimus midagi väga tõhusat - must maagia ( bioenergeetikat valdav inimene võiks kergesti sellele ümber lülituda ) - , kuid niisuguse asjaga tegelev New Age poleks küll enam New Age . NEW AGE : Urmas Sisask demonstreerib šamaanitrummi Intuitiivteaduste kooli väljasõidul . Marko Mägi <email> Põllumajandusülikooli töötehnoloogia labori juhataja Viljo Viljasoo maailmavaade haakub New Age 'i teooriatega ja täppisteadlasena suudab ta müstikasse laskumata ära seletada püramiidi tasakaalustava toime selle all istuvale inimesele . Veel pole ta püramiide oma labori lakke riputanud , aga kavatseb küll . Lühidalt edastades : püramiid on ürglooduslik kujund - kui puistame liiva või seemneid nelinurksele alusele , on tulemuseks püramiid . Ja püramiid lõikab ruumi nõnda , et tema alla koonduvad negatiivsed ioonid nii , et see on inimesele juba raku tasandil kasulik . Primitiivsed organismid ( nagu näiteks putukad ) väldivad püramiidi alla sattumist iga hinna eest - nendele on näidustatud vastupidine , plussmärgiga ioonidest laetud keskkond . Töötehnoloogia labor avati Põllumajandusülikoolis möödunud aasta novembris . Lihtsalt väljendudes on töötehnoloogia eesmärgiks töö parem korraldus ja selle eesmärgi poole püüeldakse leiutades , projekteerides ja eri töökeskkondi uurides ja parandades . Täpsemalt öeldes on eesmärgiks uurida ja luua ergonoomilis-majanduslikku tootmis- ja töötehnoloogiat . Kas ilma töötehnoloogiata ei saa ? Noh , niisama tööd teha ? Töö on ajalooline mõiste ja kui sellega ühendada tehnoloogia , siis võime seda teha kahes tähenduses . Esiteks tehnoloogia kui meisterlikkuse õpetus . Tehnoloogia kui tootmisprotsessi kirjeldav mõiste eeldab eelkõige just uusi ideid , nende rakendamine nõuab projekteerimist , mille jaoks omakorda on vaja tulevikku prognoosida . Tuginedes eelkäijate kogemustele , nende poolt kogutud infopagasile . Ei ole uut ilma vanata - uus ongi ju põhimõtteliselt täiustatud vana . Infohulk pidevalt kasvab , aga meil on üsna vähe teadmisi just inimese aju võimete kohta . Uurimaks aju võimeid on loodud kunstaju ehk arvuti . Samas on arvuti võrreldav kõige elementaarsema tööriistaga , sest nii autoriks kui ka kasutajaks on ikkagi inimene . Inimene on sunnitud kasutama standardseid programme , mis võivad olla head või halvad . Neist programmidest sõltub ka meie tulevik - kas see kujuneb õigeks või valeks . Mida teha , et tulevik kujuneks õigeks ? Tsiviliseeritud ühiskonnas on olemas nii õpetamise metoodika kui ka teadmiste omandamise õpetus . Mõlemal on selline efektiivsus , nagu on parasjagu välja kukkunud . Eelkõige on vaja arendada just teadmiste kasutamise õpetust . Inimese ajust on välja arenenud <arv>-<arv>% , sellest <arv>% teadvuse osa , ülejäänu siis alateadvus . See näitaja kilogrammise mõtleva aparaadi puhul on piltlikult öeldes keskhariduse tase . Praeguse arengutempo juures võib prognoosida , et tuhande aasta pärast kasutab inimene oma aju keskmiselt <arv>% ulatuses . Sellest võiks olla umbes <arv>% teadvus ja ülejäänu alateadvuse osa . Selle asemel , et arendada sihipäraselt aju töö põhimõtete uurimist , tasub keskenduda geneetiliselt uue aju arendamisele kloonitud inimese jaoks . Et uuel inimesel oleks superaju ! Et inimene suudaks ennast ja oma tegevust tõepoolest kontrollida - praeguses arenguperioodis ta täielikult ei suuda ju . Tooge palun mõned näited - et mis mõttes tänapäeva inimene ennast kontrollida ei suuda ? Elementaarsed probleemid isiklikus elus - suhete tasandil . Väga paljud inimesed ei suuda õieti abielus püsida , sest teadmisi ei jätku . Ei osata luua ka turvalist tulevikku oma järglastele . Sellised asjad on väga paljus põhjustatud elukeskkonnast , kus inimene viibib pikka aega - kodust . Kodud on ehitatud valedesse kohtadesse , valest materjalist , valede arhitektuuriliste lahendustega . Nad on täis pandud küll funktsionaalseid asju , mille kasutamise ohutus on aga ebapiisav . Keskkonna suhtes eri riikides kehtestatud normid on erinevad . Nende normide tase peegeldab aga kogu sotsiaalse arengu taset riigis . Kui vaadelda nende normide üldist taset , võib kokkuvõtteks julgelt öelda , et Jumala riik ja Jumala inimene pole veel valmis . Mis on eestlasele kasulik ? Lihtsamale inimesele vajalikud kriteeriumid on pandud paika Piibli-raamatus . Veidi keerulisemale inimesele seletab samu asju teadus . Sisu on sama . Neli põhilist asja eestlastele on saunad , surnuaiad , kirik ja keel . Saunad - terves kehas terve vaim . Eesti keelt tuleb hoida ja arendada , sest keel on tegelikkuse väljendamise vahend ja mida täpsem keel on , seda turvalisemat tulevikku me luua suudame . Ära ratsitud mõisted ja igasugused lühendid on väga ohtlikud . Taastada tuleb ka lugupidamine surnuaedade ja lahkunute vastu . Surnud inimeste kogemused ei kao ühes nendega , see info on jääv väärtus . Ja oleks hea , kui me vajalikul hetkel oskaksime seda õigesti vastu võtta ja kasutada . Siin- ja sealpoolsuse suhteid aga vahendab kirik . Kui me ka pole harjunud olema otseselt usklikud , võiksime olla ajaloolise traditsiooni suhtes aupaklikumad ja sellevõrra ka Jumalale lähemal . Läbi teadmise , tarkuse . Põhimõtteliselt hoolitseb kirik inimeste hingede eest . Aga hingeline saab inimene olla ainult siis , kui ta on tark . Jada on järgmine - kõigepealt on inimesel tunne , mida ta tahab või vajab . Tunde rahuldamiseks on vaja rakendada tahet . Siis on vaja tarkust , et kuidas kõige õigemini tegutseda . Ja kui oleme targalt tegutsedes midagi saavutanud , tekib armastus selle vastu . Ainult siis , kui need tingimused on täidetud , saame olla ka hingelised ja suuremeelsed . MÜSTIKASSE LASKUMATA : Tehnikadoktor Viljo Viljasoo selgitab püramiidi toimet puhta teaduse keeles . Kuuba sigar sobib prantsuse köögiga , teab nüüd Arne Pajula . Möödunud kolmapäeval korraldati hotellis Grand Mercure Tallinn Eesti esimene sigaridinee . Sellised pidulikud õhtusöögid on eriti populaarsed USAs . Sigaridinee on loomulikult mõeldud naudisklejatele , kes peavad lugu heast toidust , mõnusast veinist ja meeldivast sigarist . Teisalt on see hea võimalus mõne olulise inimesega informaalses õhkkonnas vestelda ja lähemalt tutvuda . Ürituse programmi kuulub kahtlemata ka lähem tutvumine pakutavate jookide ja sigaritega . Alustuseks olid suupisted ja aperitiivid . Kollakas aniisiviin Ricard ja punane Dubonnet - magus , ilma koirohuta vermutilaadne jook . Kõrvale pakuti äsja Kuubalt saabunud Fonseca Cosacoseid - keskmise jämedusega ja suhteliselt lüheldasi , mõnusalt läbi käivaid , kerge maitsega sigareid . Huvitava nüansina on need sigarid mähitud siidpaberisse . Menüü esimeseks roaks olid hiidkrevetid ja küpsetatud merekarbid tüümiani-koorekastmes , mille kõrvale pakutud Jaboullet Vercherre'i <arv> Chablis tundus tänu sigarimaitsele suus alguses lausa maitsetuna , kuid pärast suu puhastumist näitas kätte oma ilusa happe ja mineraalsuse . Põhiroaks olid lambamedaljonid selleri-kartulipudruga . Kõrvale pakutud punavein Château La Cardonne <arv> pärines Médoci piirkonnast ja sobis roaga ideaalselt . Magustoiduks oli rummisuflee banaani-š , millele kahjuks ei jagunud piisavalt tähelepanu , sest õhtu naelaks kujunesid La Gloria Cubana Medaille d'Or No . <arv> koos tõelise Kuuba rummiga Havanna Club Añejo <arv> años . Parajalt pikk söögijärgne sigar oli taas keskmise jämedusega , ent tunduvalt tihedam . Tõmbamiseks oli vaja jõudu . Maitse oli täidlasem , kuid küllalt kerge , väikese magusa nüansiga , mida täiendas geniaalselt küpse pruunika rummi magusa , kirbe ja põletava maitse akord . Avaüritusel osalemise hind oli ootamatult mõistlik - vaid <arv> krooni . Meeldiv üllatus seegi . VÄÄRIKAS FINAAL : Sigaridinee lõppes sigari ja rummi unustamatu kogupauguga . Kalev Kesküla Burgundia veiniga on igal algajal veinirahval pisut keerulisem suhe kui bordoo punasega . Burgundia vein ei lase ennast nii lihtsalt armastada , on tõrksam ja kallim . Kui Bordeaux' punased on ideaalis massiivsed ja külluslikud , siis Burgundia punased on õhemad ja happelisemad ning mängivad raskemini tabatavate nüanssidega . Need ei ole kannatamatu veinisõbra jaoks . Kes need maitsevirvendused aga ära tabab , selle jaoks ei ole tõeline burgunder millegagi asendatav . VALGETE VEINIDE PUHUL on siiski edumaa hoopis Burgundial . Chablis ( kerge hääldada , poes julge küsida ) on ju üldtuntud . Veel sammuke edasi ja olete enda jaoks avastanud Meursault' , Chassagne-Montrachet' ja Corton-Charlemagne'i ning sealt ei ole enam tõesti kuhugi edasi minna - valge veini lagi on käes . Eks ole eelmainitud veinikülad ju see allikas , millest on välja pursanud kogu maailma üle ujutanud Chardonnay-jõgi . Just Burgundia valgete ühtaegu jõuline , külluslik ja peen karakter lõi nende üleilmse moe ja müüdi . Iseasi , et mõni kalifornlane üritab tänapäeval Chardonnay viinamarjast kanguse ja tammisuse maailmarekordit välja pigistada ja valmistab nii pigem paroodiat kui burgunderit . Värskelt Eestisse jõudnud Latouride veinidünastia on Burgundias suured tegijad ning eriti kuulsad just oma valgete veinide poolest . Juba <arv>. sajandil kasvatasid nad viinamarju Beaune'i linna lähistel . <arv> rajati Latouride veinifirma , mille keskuseks on Burgundia üks kauneimaid losse Château de Grancey koos <arv> hektari suuruse viinapuuistandusega Aloxe-Cortoni veinikülas Beaune'i linnast viis kilomeetrit põhja pool . Suur Prantsuse Revolutsioon erastas talupoegadele veinimõisade maa , seepärast jagunevad need lausa põõsarea haaval paljude omanike vahel . Mõne hektari suurusi põllulappe on ka Latouridel mitmes heas veiniaias . LIGEMALE NELJANDIKU firma käibest annab oma aedade vein , ülejäänu toodetakse ostetud marjadest . Latouride ajalooliseks teeneks veinikunsti ees tuleb lugeda Corton-Charlemagne'i veiniaia loomist pärast phylloxera veinikatku läinud sajandi lõpul . ( Varem kasvas seal Pinot Noir ja Aligoté ) . Praegu on see ainus Grand Cru Burgundias , mis toodab üksnes valget veini , ja see vein on üks ihaldusväärsemaid . Kuigi Latouri kuulsus põhineb eeskätt valgel veinil , toodavad nad ka paljude Grand Cru aedade punaseid , sh Aloxe Corton , Gevrey-Chambertin ja Vosne-Romanée . <arv>. aastast on Latouride mõis ja veinifirma läinud isalt pojale , kes kõik on kandnud ühte ja sama eesnime : Louis . Praegu juhivad firmat Louis VI ja Louis VII . Veinidünastiad kestavad edasi ka pärast kuningavõimu lõppu . PUNASE BURGUNDERI SÜND : Veini kääritatakse suures puuvaadis ja vastavalt ajaloolisele traditsioonile tambitakse pinnale kogunevaid marjakesti veinivirdesse jalgadega . Vanasti sooritati seda toimingut siiski alasti , mis oleks ka loomulikum ja hügieenilisem . Valged Meursault <arv>er Cru d'Or <arv> - Chassagne-Montrachet <arv>er Cru Morgeots <arv> - Beaune <arv> - Pouilly-Fuissé <arv> - Mercurey <arv> - Montagny " La Grande Roche " <arv>er Cru <arv> - Saint-Véran " Les Deux Moulins " <arv> - Mâcon-Villages " Chameroy " <arv> Võimsaim on kahtlemata Chassagne-Montrachet : ühtaegu mineraalne ja kontsentreeritud . Meursault on pisut kergem ja lihtsam juua , aga nii kalli veini puhul ( <arv> krooni ) aetakse vist ikka ülimat taga . Beaune on hästi tammine , kummardus Uuele Maailmale . Kolm järgmist ( hind paarisaja krooni piires ) on mõnusad keskklassi veinid , kus mineraalsust täiendab hõrk õlisus . Kaks viimast on puhtad , selged sirgjoonelised mineraalsed veinid . ( Odavamaid peaks saada olema parimatest poodidest , kalleimaid näiteks Egoistist ja Leonardost ) . Latouride kuulsaimat veini Corton-Charlemagne'i ei ole praegu Eestis veel saadaval . Küll aga leidub selle veiniküla nimelist veini Jaboulet-Vercherre'i toodetuna ja veel <arv>. aastakäik ! Küpsemine lisab Burgundia valgetele imelist dekadentlikku nõtkust , <arv>-<arv> aastat on tippveinide jaoks parim vanus . Punased - Domaine de Valmoissine Pinot Noir <arv> - Regine La Roche Thulon <arv> Need on suhteliselt lihtsad ja mõõduka hinnaga Pinot Noir' veinid . Eelistan esimest , mis pärit hoopiski lõunast , Saint-Tropez' lähedalt . Nii kahtlase koha kohta väga hea vein , külluslik ja isikupärane . Muide , kuulsa veinikriitiku Tom Stevensoni sõnul on see kõige põnevam prantsuse maakonnavein , mida ta kunagi maitsnud . Mõnda aega tagasi võtsin uut aastat vastu Ungaris . Kõik jõid ohtralt veini , aga mina olin haige . Et ma päris pikali ei jääks , soovitasid kohalikud sõbrad palinkat . Algul ei maitsenud mitte , kuid pudeli kahanedes oli see kirsipuskar järjest enam mokka mööda . Kui reisikaaslased kõik hommikuti pohmakat ja nädala lõpuks lausa veinimürgitust põdesid , siis minu tervis aina paranes . Sõbrad ristisid mu Ungari kõigešefimaks vörötni-nö'ks ( ungari keeles joodik-naine ) , kes aina ringi käis , sajagrammine viinapudel ridikülis . Peagi avastasin , et lisaks kirsimaitselisele palinkale müüakse ka näiteks virsiku- ja ploomipuskarit . Kuid kirss jäi mu lemmikuks . Tagasi Tallinnas , otsisin tükk aega kohta , kust armsaks saanud jooki osta . Minu suureks kurvastuseks vaadati mind kõikjal imestunud silmadega : mõni müüja ei teadnud palinkast üldse midagi , mõnele meenus läbi udu , et kunagi vene ajal olla seda müüdud jah . Õnneks avati minu kodupoe kõrval väike alkoholiurgas , mis muu kõrval hiilgab ka omalaadse jookidevalikuga . Paar korda aastas tuleb sama reisiseltskond jälle kokku : teised joovad Tokajid , mina vana head palinkat . GEA VELTHUT-SOKKA