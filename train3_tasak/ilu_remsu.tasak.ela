kirjak	ilu_remsu.tasak.ela	Keegi on kriidiga meie maja seinale kirjutanud : Margit , ma armastan sind ! Vahest Peeter ? Kahtlane — temaga läheb mul ( võrreldes teistega ) viimasel ajal räbalasti . Harry ? Mallika ütles mulle , et Harry on tiisikuses ja viidi sanatooriumi . Toivo ? Tema vaatas mind poisteka peol altkulmu , nagu oleksin ma talle midagi lubanud . Ma pole talle midagi lubanud . Artur ? Ei tea , meie vahel pole viimasel ajal nagu midagi erilist olnud . Endel ? Ei usu , tema ei julge minu maja juures ennast näidata , aga tema võib mind armastada küll . Elmar ? Kalju ? Seda ma tahaksin , et see oleks Kalju ... Kust mina pean teadma , kes selliseid lollusi kirjutab , ehkki armastus ise muidugi ei ole lollus . Aga mind paneb selline kirjutamine lihtsalt naerma . Mulle meeldib naerda . <arv> . veebruar Sassa-mamma lihtsalt kiusab . Küsis tiigrite kohta . Mul polnud aimugi , et tiigri kihvad on tegelikult tema silmahambad . Minule meeldib hoopis panter , see on tädi Hulda musta kassi moodi . Sassa-mamma peaks oma seelikut ülespoole tõstma , muidu on aluspesu talje kohalt näha , kui ta end välja sirutab , et kaardikepiga mõnel suurel pildil näiteks tiigri hambaid näidata . Ja seelikut oleks vaja uuesti plisseerida . Sain kahe . Pean selle veerandi lõpuks ära parandama . Isa näitas rihma , mis ripub elutoa ukse piida küljes . Ema küll ütles pärast , et Sassa-mamma tegi mulle liiga . <arv> . veebruar Peeter pigistas kõvasti mu kätt , kui me Schnelli tiigi uisuteel koos sõitsime , mul oli päris valus . Mul oli üle uisuvälja kõige pikem sall ning rindade pealt põdramustriga kampsun . Kaks põtra hüppavad üle kuuse teineteisele vastu . Vahel mõtlen , et mina olen neist üks . Mulle meeldiks põder olla . Kindlasti oleksin ma hea põder . Pärast jõime Peetriga puhvetis kuuma vaarikateed . Peetril on mustad silmad . Peeter ei tohtinud mind koduukseni saata , muidu oleks isa näinud . Poisid saadavad mind harilikult Feischneri kohvikuni , sealt tulen üksinda . Heldus ! Külmeta end kringliks , enne kui poiss musini jõuab . Eriti Peeter on selline mökutis . Mulle meeldib see tänav , kus ma elan . Tänava nimi on Harju , kummalgi pool kätt on vanad kivimajad . Kalju ütles , et need majad on umbes <arv> aastat vanad , ja võib-olla rohkemgi . Kalju on niisugune targutaja , temaga igav ei hakka . Keegi oli ma armastan sind seinal maha tõmmanud ning peale kirjutanud on paks lits . Ma ei hakka oletamagi , kes see võiks olla , niisugune oletamine teeb tuju pahaks . Ja peale selle võib siis halvasti mõelda inimesest , kes pole seda millegagi ära teeninud . Kustutasin salliotsaga lits maha , ma ei taha , et teised seda näevad , mis sest , et see on vale . Kõik ju teavad , et mina olen Margit ja elan selles majas . Ma ei ole ju lits ! Ja mis paks ma olen ? Õnn , et isa müüs täna poole ööni meie kioskis sigarette . Aga ikkagi on tore , kui poisid sind vaatavad . Mõnikord mõtlen , et ma olen täiesti erinev inimene , kuigi nõnda pole vist ilus mõelda ja vahest mõtlevad nõnda kõik pliksid . Mina aga olen vasakukäeline , koolis pean kirjutama parema käega , ainult päevikut tohin täita nõnda , nagu mulle meeldib . Vahel on mul niisugune tunne , et parema käega ma valetan , vasakuga aga kirjutan tõtt , ehkki mõnikord ilustan oma tegemisi . Teiseks on mul liiga suured rinnad , kõige suuremad oma klassis . Suured rinnad ei meeldi mulle üleüldsegi , näiteks ronisin ma lapsepõlves poistega koos Toompea puude otsa , poisid said minust kõrgemale , sest neil ei ole rindu , mis oleksid neil tee peal ees olnud , okste vahele kinni jäänud . <arv> . märts Poistekas oli pidu , panin selga ema musta kleidi ja võtsin kaasa ema käekoti . Vasaku rinna peale panin klambriga suure liblika , see on brokaadist ja läigib hõbedaselt , kui valgus talle peale paistab . Ema andis veel oma merevaigust kaelakee . " Et kõik poisid sinusse armuksid , " naeris ema . Ema naerab nii hunnitult , nagu ütleb Krista . Mina käin peegli ees õppimas ema naeru . Poistekas tähendab poistekooli , see on Toompea taga , tuleb kas üle Harjumäe või Kaarli puiesteed pidi minna . Tee oli väga libe , miskipärast liivatatakse tänavaid sõja ajal alati lohakalt . Kõik poisid olid kiilaks aetud , kardetakse nakkushaiguste levikut . " Kes vastu punnis , see viidi padavai Kloogale , " ütles Elmar . " Miks Kloogale ? " küsisin mina . " Seal on surmalaager , " ütles Elmar ja lisas , et see oli nali . Esimese tantsu tegingi Elmariga . Nii imelik on tantsida poisiga , kellel üldse juukseid ei ole . " Varsti aetakse ka plikade pead nulliks , sest ka teie võite batsille levitada , " sorkas Elmar , kui me tangot tantsisime . Ma ei usu seda . Elmar oskab kõiki pöördeid , ka väga äkilisi , mitte nagu mõned , kes jalgu mööda põrandat lohistavad . Poisteka tantsusaali seintel on suured peeglid , neist on päris mõnus ennast jälgida . Peeglid on mõlemaö pool , nõnda sa aina kordud ja kordud ja kordud oma peegelpildis , kordud lõpmatuseni . Pärast jõime puhvetis limonaadi . Elmar lausus , et tango on keelatud tants , kuna tähistab mandumist . " Tango on loobumise , kaotamise ülistuse tants . Sakslased aga ei taha kaotada , " ütles Elmar . Mina küll ei taha millestki loobuda . Pärast tantsisin Toivoga . Toivo rääkis , miks poisid kogu aeg kaardipakist kaarte tõmbavad . Mina olen tehtud ruutuks , Krista on risti , Mallika ärtu ja Helle pada . " Teie olete plikade kooli neli kõige suuremat iludust , " ütles Toivo . Mina ruutu ! Seda ma küll ei kujuta ette , kuidas mina saan olla üks kaart . Minu poolest võivad Mallika ja Helle olla kestahes , aga mina ruutu ei ole . " Kõik poisid tahavad tõmmata muudkui ruutu ässa , " kohmas Toivo , tähendab , kõik poisid tahavad mind endale saada . Las tahavad ! Ka minu värv on punane . " Näed , mul on punane lips . Kas sa saad aru ? " küsis Toivo . Ei saa ! Millest ma pean õigupoolest aru saama ? " Kas sa saad aru , et pooled poisteka poisid on sinusse kõrvuni armunud , " prahvatas Toivo . Miks ainult pooled ? Aga mida siis ülejäänud teevad ? Ja miks ainult kõrvuni ? " Eesti piir hakkab minema Ilmeni järve äärest , varsti tuleb Suur-Eesti , " ütles Toomas , siis , kui me aeglast valssi tantsisime , mis on ka keelatud , sellepärast et on inglise tants . Issand , kui ogar ! Mida annaks see isiklikult mulle , kui Eesti piir hakkaks tõesti minema mingi juhmaka järve äärest ? Tantsisin kõik tantsud eri poistega , sellepärast et nad ei läheks omakeskis riidu . Ikkagi tuli mind saatma Elmar , küllap neil oli niiviisi omavahel kokku lepitud . Elmar käib juba üheteistkümnendas , kevadel hakkab lõpetama , tahab minna Tartu Ülikooli arstiks õppima . " Ma tahan inimesi aidata . Ma hakkan kas pastoriks või arstiks , pigem ikka juba arstiks , " ütles Elmar . Feischneri kohviku ees võttis Elmar taskust granaadi . " See on veel lõhkemata , näed , sütik küljes . Kui sa musi ei anna , siis käib praegu kohe trahh-pahh ja meid ei ole enam olemas . Sureme koos , " ähvardas Elmar . Niimoodi pole mult veel keegi musi nõudnud . Lubasin tal kergelt huultega ainult põske puudutada , sest üks armunud poiss võib suuri rumalusi teha . Aga tema hoidis oma huuli küllaltki kaua minu põsel . Päris põnev oli . " Nüüd pead sa minuga abielluma , sest meie oleme musitanud , " nõudis Elmar . Jeesus ! Nõnda peaks ma olema juba kolm korda abielus , Elmar on juba neljas . See pole üldsegi ükskõik , missugune poiss sind koju saadab , kellega sa tantsid või kes sulle musi annab . Mõned poisid langevad kohe välja , neile ei hakka ma pikemalt pilku heitmagi . Inimene peab kas või pisutki meeldima , alles siis tuleb kõne alla väike kuramaaž . Elmar on muidu tore poiss , aga tal on kahe ülemise esihamba vahe liiga suur ja see torkab kohe silma , kui ta suu lahti teeb . Ma tean , et ta pole ise selles süüdi , ma tean , et see pole minu poolest ilus , et mind niisugused asjad kangesti häirivad , aga nii see on ja mul pole sinna midagi parata . Järgmine kord Elmar mind koju ei saada , temal on kriips peal . Lisaks hambavahele nüüd veel granaati nina alla toppida — mis liig , see liig ! Harry on parem , mind tõmbab tema poole just tema tiisikus , ma tahaks teda aidata . Ma kujutan ette küll , et ma elan elu lõpuni mehega , kes kogu aeg köhib ja röhitseb , kellele mina pean vahetevahel vastu turja taguma , et tema oma köha saaks lõpuni köhida . Haigus teeb Harry ilusamaks , aga veel tähtsam kui poisi ilu , on mulle minu oma tunded . Neis tahan ma selgusele jõuda , alles siis saan ma musist kaugemale minna . See , mis ma Toivo vastu tunnen , pole kindlasti armastus , vähemalt mitte selline , millest romaanides räägitakse . Peetrit silmates läheb mul seest kuumaks küll , aga kuidagi leigelt ja liiga vähe . Kord sattusin Arturiga kohvikus istudes täielikku meeltesegadusse , aga seda juhtus ainult üks kord . Pärast seda jätab Artur mind sügavalt külmaks . Peetri vastu on mul mingi üldine meeldimus , aga ma tahan kunagi ühest poisist ka päris hulluks ja pööraseks minna . Kalju ja Hannoga teen lihtsalt kerget sehvti , sest mul pole nende vastu mitte kõige vähematki . Nõnda ei olegi ma veel kellelegi lubanud päris pikka armastussuudlust , mida teinekord kinos näidatakse . " Tüdruk peab teadma oma väärtust " , õpetab ema kogu aeg . Ema oli <arv>-aastane , kui esimest korda pikalt suudles , aga kentsakas on see , et ema ei olnudki enne niisama kergelt musitanud , vaid suudles kohe pikalt . " Olin koledasti armunud , " tunnistas ema ja see poiss , kellesse ema armunud oli , ei olnud isa , kuigi isa arvab , et tema oli esimene . Mulle ei luba isa isegi väikest musi enne meheleminekut , esimene tohib olla alles kihlasuudlus . " Ükski korralik mees ei taha sind enam , kui sa oled teiste poolt ära rikutud , " põhjendab isa . <arv> . märts Klassijuhataja Ülo Veskileib paneb vihikud õpetaja lauale riita alati nõnda , et viied on kõige peal , kahed kõige all . Nägin kohe , et minu vihik oli kõige ülemine , sellepärast et mul ainukesena on vihiku ümber kollane paber . Kollane värv lihtsalt meeldib mulle . Pool tundi pidin piinlema , siis võttis õpetaja Veskileib minu vihiku ning luges ette paremaid kohti kirjandist , mille ma olin kirjutanud Marie Underi " Lapsehukkajast " . Ülo Veskileib on üks väheseid meesõpetajaid meie koolis , ja ta on selline , et pooled plikad on temasse armunud . Ta püksid ei ole kunagi põlvede kohalt välja veninud , nagu meestel tavaliselt . Teine meesõpetaja on meil pastor Schultz , kellesse armuda oleks päris võimatu , sest tal on suur ümmargune kõht talaari all , pealegi on ta tudi . Sellepärast ma Jumalasse ei usugi , et pastor Schultz selline tünnakas mees on , kuigi Jumal mulle muidu meeldib , kuna mulle meeldib , kui keegi kellelegi head teeb . " Õpilane Margit Puusaag , miks te valisite kodukirjandi teemaks just Marie Underi " Lapsehukkaja " , " küsis minult õpetaja Veskileib . Ma ei osanudki täpselt vastata , sest niisugustele asjadele ei olegi täpset vastust . Vahest sellepärast , et Artur oli mulle Feischneri kohvikus näidanud üht väga peent daami ja öelnud , et vaata , see on luuletaja Marie Under ? Mulle meeldis see naine kohe , sest ta oskas ilusti riides käia , samuti oli tal mõjus kübar ning kõik mehed kuulasid teda , suu lahti . Harilikult ei lase poisid sul lauset lõpetada , ikka segavad vahele , nõnda et sul läheb mõte sassi . Tolles ballaadis aga meeldis mulle see koht , kuidas haug hakkas uputatud titte sööma ja kuidas luik tite lendu tõstab . Tegelikult mulle meeldis veel see , et ema ikkagi ei uputanud oma titte ära , aga ei meeldinud , et ema uppus ise koos titega . Siis ma mõtlesin küll , et kui näiteks õpetaja Veskileib mulle lapse teeks , siis mina ikkagi seda last ära ei uputaks , vaid kasvataksin üles , las ilm itsitab ! Õhtul käisime emaga Tõnismäel " Kungla " kinos , vaatasime Ibseni järgi tehtud " Norat " . Mulle meeldis see film , kuna seal oli palju armastust , samuti emale . Armastus on väga hea asi . <arv> . märts Pidime sõitma elektrirongiga tädi Hulda juurde Nõmmele , aga ei sõitnud , sest isa ütles , et veel tuleb " kassat juurde teha " . Ema laenas tädi Huldalt viimane kord lokitangid ja need tuleb tagasi viia , kuna tädi Huldal võivad lokid juba välja minna . Meil on väike kiosk Voorimehe uulitsal , isa ja ema müüvad seal paberosse ja sigarette , ka mina aitan neid , ning täna oli vähe ostjaid . Mina sellest küll aru ei saa , miks mõnel päeval suitsetavad inimesed palju , teisel päeval vähe . Tuli meelde veel üks asi , mille poolest ma olen iseäralik , teistmoodi kui teised . Ma nimelt magan kõhuli ja ilma padjata , minu teada ei tee keegi niimoodi . Mul endal pole kah aimu , kus ja kunas õppisin ma kõhuli magama , aga alati , kui ma ärkan , leian ennast vatsa peal siruli . " Sa muljud oma rinnakorvi mulku , " hoiatab ema . " Peale selle ei leidu kindlasti ainukestki meest , kes oleks nõus naiseks võtma maokil magaja . " Õnneks on mul kopsakad rinnad , nõnda et ei mulju ma mingeid korve , teiseks huvitaks mind , kustkohast saab minu mees enne abielu teada , kuidas ma magan ? <arv> . märts Täna jalutasime Kaarliga , tegelikult on see esimene kord , kui Kaarel mulle mingit tähelepanu pöörab . Isa ei luba mul Viru tänavat pidi kõndida , kuna tema meelest tikuvad seal ligi ulakad uulitsakraaded , aga mulle nad just meeldivad ja tegelikult ei tiku nad üldsegi ligi , ainult mõnikord hõikavad midagi ja seejärel pistavad kogu kambaga pupsuma . Viimane kord pandi mulle säherdune pomm : " Säärejooks käib viltu , preili ! " Päris lõuamehed kohe . Isa küll ei oska nii vaimukalt öelda . Terve õhtu oli väga lõbus , Kaarel on lõbus poiss , ja just niisugused mulle meeldivad . Kaarlil oli seljas ülikond , mille ta isa oli Berliinist toonud . " Berliinis müüakse maailma kõige paremaid ülikondi , " ütles Kaarel . " Oh , kuidas tahaks Berliini ! " ütlesin mina . " Kas kohe või ? " küsis Kaarel . " Kohe , " ütlesin mina . " Võtame voorimehe ja sõidame , " pani Kaarel ette ning siis me naersime oma pool tundi . " Restoran " Ivanov " on hea koht , täitsa viisakas teenindamine , " arvas Kaarel . " Ei , ei , ei , " vaidlesin mina talle vastu . See " Ivanov " ei meeldi mulle mitte üks raas . Istusime siis " Corso " kohvikus Vabaduse väljakul , mind ei tahetud alul sisse lasta , uksehoidja ütles , et ma olen liiga noor . " Emapiim alles suus , aga juba tikub lokaalidesse , " suskas too ülesvuntsitud harkjalg . " Tänan , härra , et tegite mu abikaasale nii ilusa komplimendi , kindlasti on tal teie vaimukuse pärast hea meel , " lausus Kaarel uksehoidjale ja pistis tollele pihku midagi krabisevat . Issand , kui ilusti ta ikka oskab ! See Kaarel hakkab mulle üha rohkem meeldima ! Võtsime jäätist , mina maasikajäätist , Kaarel liköörijäätist . Kaarel ütles , et tema hakkab ajakirjanikuks . Kartsin juba , et kohe läheb lahti hirmsaks poltiitikajutuks , mis kõiki on juba ammuilma ära tüüdanud , aga ei läinud . Kaarel rääkis , et ajakirjanikud käivad diplomaatilistel ballidel ning sõidavad uhkete laevadega ringi . Otsustasin , et ka mina hakkan ajakirjanikuks . Me võiksime siis Kaarliga ühes talituses töötada , mina tipiksin masinal tema kirjutised valmis . Kahjuks pandi kohvik õhuhäire pärast varem kinni , nõnda ei saanudki me lõpuni istuda . Ajasime Müürivahe tänava nurgal kella poole kaheteistkümneni juttu . Kaarli taskulambil oli sinine kate , see laskis läbi klaasi väga ilusat sinakat valgust , igatahes tunduvalt ilusamat kui tavalised taskulambid , millised on teistel poistel . " Pimendamine , " seletas Kaarel . Tunnen , et hakkan üle hulga aja jälle tõsiselt kiinduma . See on mõnus tunne . Öösel sain isa käest rihma , ehkki ema astus minu kaitseks välja . " Kurrat , vägisi läheb litsiks kätte ! " tõmbas isa pasunad üürgama . " Jäta järele , ei puutu minu last , " kaitses mind ema . " Ma olin Mallika pool õppimas . Ma ei saanud varem tulla , õhuhäire oli , " seletasin mina . Oleks et Kaarel teaks , kuidas mina pean tema pärast kannatama ! <arv> . märts Ei juhtunud midagi erilist , terve õhtupooliku müüsin sigarette . Peamised ostjad on sõdurid , aga nemad võtavad neid kõige odavamaid , millest saab vähe tulu . Ainult et nende hulgas on väga ilusaid mehi . Kui ette kujutada , et neil on habe aetud ja viisakas ülikond seljas , siis oleksid mõned neist kohe päris ilusad , nõnda ilusad , et nendega võiks abielluda . Müüsin ka nendele , kes on alla <arv> aasta vanad . Mind ju lasti " Corso " kohvikusse , järelikult pean ka mina teistele head tegema . <arv> . märts Tulin peale kooli Nõmmele tädi Hulda juurde . Asi oli selles , et lokitangid oli tarvis ära tuua , aga isal ja emal ei olnud aega , sest nad peavad kioskis müüma . Ka mina tahaksin endale lokke teha , aga koolis seda ei lubata . Meil on üldse üks vali kool , näiteks Lenderi tüdrukud võivad pidudeks endale lokid teha , muidu ei või . Aga meie ei tohi ka koolipidudeks . Õhtupoolikul käisin suusatamas . Alati , kui ma Nõmmele tulen , lähen Mustamäele suusatama , hoiangi oma suuski tädi Hulda pool , siis ei ole igakord linnast siia tassimist . Minu meelest on see väga ilus , kui lumeväljade kohal hämardub . Nägin ka üht ilusat noormeest , teesklesin , et kukkusin . Aga ta ei aidanud mind üles . On mühkam ! Sellist küll endale meheks ei tahaks . Pidin ka ise ennast lumest puhtaks kloppima . Enne pimedat tulin koju , see tähendab tädi Hulda poole . Algas kuuveri . Mul on see juba kolmandat aastat , kellelgi meie klassi omadest ei tulnud see nõnda noorelt . Viimasel ajal on mu rinnad kasvanud , eriti nibud . Mõnikord lähevad nibud kuidagi imelikult kõvaks nagu punnid ning tõmbuvad tumedamaks . Ka on puusad nagu laiemaks läinud . Huvitav , kas Kaarel seda märkas , kui me " Corso " kohvikus istusime ? Kõhu alla on tulnud juurde uusi karvu , ei ole enam nii paljas nagu vanasti . Kord võtsin ma peegli ja vaatasin täpselt , mis mul seal õigupoolest on , kuigi ma ei julge seda hästi teha . <arv> . märts Tädi Hulda ajas mind öösel üles , kuna algas pommitamine . " Ärka üles , pommitatakse ! " hüüdis tädi Hulda . Oli täiskuu , taevas oli ilma pilvedeta . Kõigepealt oli kuulda lennukimootorite mürinat , siis lasid lennukid taevast alla neid asju , mis öö päevast heledamaks teevad , ainult et see heledus on kuidagi sinaka tooniga , kuigi päevavalgus tavaliselt ei ole sinaka tooniga . " Need on Stalini jõulupuud , " ütles tädi Hulda . Siis hakkasid kõik pasunad äkki undama . Ka õhuhäirega võib harjuda . Tädi Hulda peab kõiki sakslasi varganägudeks , tema pidi talvel oma karakullkasuka andma Saksa armeele ning nägi ise , kuidas tema kasukat hakkas kandma Litzmanni naine . " Nad korjasid talveriideid mitte sõjaväe , vaid iseenda jaoks . Paras fritsudele , küll venelane tuleb ja teeb neile säru ! " prahvatas tädi Hulda , kui algasid plahvatused . Siis lõi kõik jälle valgeks . " Linn põleb , " venitas tädi Hulda . Tädi Hulda ütleb Tallinna kohta alati linn , mitte Tallinn . Suur tuli oli täitsa ilus . Alles hiljem mõtlesin ema peale , tema jäi ju linna sigarette müüma . Tädi Hulda võttis kardinad eest ära , et kui plahvatus juhuslikult akna katki lööb ja sädemed hakkavad sisse lendama , et need siis maja põlema ei paneks . <arv> . märts Tahtsime tädi Huldaga linna minna , aga ei lubata . Ka rongid ei käi , samuti ei sõida omnibussid . <arv> . märts Ikka ei saa veel linna . Emast ei tea midagi , samuti isast . <arv> . märts Võtsime troska ja sõitsime linna . Tõnismäe ümbrus on lage , ainult varemed suitsevad . Kõik kohad olid pommiauke täis , voorimees keeldus edasi sõitmast . " Minu hobune ei pea nende sitavankade pärast oma jalaluid murdma , " sajatas kutsar . " Lapse kuuldes ! Selliseid sõnu ! " pahandas tädi Hulda . " Tegelikult mitte sitavankad , vaid sitamarusjad , " parandas mees ning rääkis , et ta oli oma silmaga näinud , et pommilennukite juhtideks olid naised . Oi , mina tahan ka lenduriks hakata ! Edasi nägin , kuidas kärumehed vedasid mööblit äärelinnadesse . Ühel kärul seisis kummipuu , lehed võbisesid , käru rattad klõbistasid munakividel , purjus kärumees röökis laulda : " Kõik sitikad ja satikad ja lutikad ja täid tulid mulle vastu ja raputasid päid ... " Siis nägin , kuidas vanamemm tiris lumetul kõnniteesillutisel kelku riidepambuga , ise nuttis , nõnda et kortsudes voolas silmavesi . Kaarli puiestee pärnad olid murtud , ühel põlenud oksal kraaksus vares . Sõdurid ei lubanud kellelgi edasi minna . Mind siiski lasti , sest mul oli kaasas tõend , et mina elan Harju tänaval . Harju tänavat ei ole enam olemas , samuti mitte meie maja ! Varemed haisesid väävli järgi , mõnes kohas suitses veel . Inimesed kaevasid , tassisid midagi kanderaamidega . Mõned inimesed olid sidemeis , sidemed mõnel verised . Niguliste kirik oli täiesti ära põlenud , ehkki seinad ja pool torni olid püsti . Ema ja isa kioskist olid vaid pilpad järel , needki nõgiseks põlenud . Huvitav , kas sigaretid ja paberossid lõõmasid suure leegiga ? " Näikse , et see oli süütepomm , " arvas tädi Hulda . " Pomme on kahesuguseid . On süütepomme ja on lõhkepomme . Oleks minu meesterahvas siin , siis tema ütleks täpselt . Juhani pea kohe jagas niisuguse koha pealt . " Onu Juhan on punaarmees , sellepärast tädi Huldal ongi hea meel , kui sakslased lüüa saavad . Oma maja tundsin ära trepi järgi . Kõik kolm astet seisid ilusti kõnniteel alles , ainult et nüüd viisid nad kuhugi taeva poole tühjusesse , mitte koduukse juurde . Issand , kui jube , kui sa pead oma maja asemel nägema mingit suurt ja räpast auku , isegi keldrilagi oli pihuks ja põrmuks pommitatud ! Esimene asi , mida ma kodu rusudel märkasin , oli isa tanksaabas , üksainus , aga läikiva kalossiga . Siis nägin riidekapi ust , millel oli seespool suur peegel . Uks oli päris terve , aga peeglist oli alles ainult üks kolmnurkne tükk . Nõgine pliidirõngas seisis servapidi püsti otsekui otsiks teisi , endast suuremaid ja väiksemaid rõngaid . Oli veel triikraud , millega ma ema kleiti triikisin , kui ma oma viimasele peole läksin . Meil oli ikka elektritriikraud , mitte mõni kõvera korstnaga , millele tuleb hõõguvat sütt sisse toppida . Siis nägin tükke tiibklaveri klahvistikust ja oma kirjutuslaua sahtlist , kus ma harilikult päevaraamatut hoidsin , kuna see käis lukuga kinni . Ime , et ma päeviku olid taibanud Nõmmele kaasa võtta . Ema mustrileht oli pooleldi põlenud . Pisarad olid kurgus , ausõna . Hakkasin kohe läkastama . Ma ei julgenud ka eriti hoolikalt otsida , kartsin , et sattun surnud ema ja isa peale . Ja mitte lihtsalt surnud , vaid kuidagi puruks pommitatud ema ja isa peale , milliste peale täpselt , seda ei tahtnud ette kujutadagi . " Laibad on juba ära viidud , " ilmutas tädi Hulda nagu mingit kannatamatust . " Ajalehes kirjutati , et laibad viidi ära . " Ehk oli tädi Huldal piinlik oma punaarmeelasest mehe pärast ? " Väike , must ja karvane , ta ei võinud surma saada , " ütles keegi kõrvalmaja varemetel , ma vaatasin , et see oli proua Tedder , kes otsis oma koeranähvitsat . Seal oli püsti pikk lõõr , korsten ja aknaauguga tagasein , vähemalt oli seda natukegi alles , võis veel ette kujutada , et seal oli paar päeva tagasi maja . " Sina , Margit ! Helde taevas , sa oled elus ! Milline õnn ! " rõõmustas proua Tedder , ise näost täiesti tahmane . See oleks võinud naljakas olla , aga kõik oli nii õudne . " Mina , " vastasin mina ja tundsin proua Tedderist samuti rõõmu , siis aga lõi pähe , et vahest on niisugune rõõm ülekohus isa ja ema vastu . " Su isa ja ema ei raatsinud kohe varjendisse tulla . Pärast õhuhäiret on sigarettidel alati minekut , keegi ei tea ju , kui kaua tuleb peidus olla , " seletas proua Tedder . " Pärast nad enam varjendisse ei mahtunud , seal oli kole kitsas , kuna inimesed olid palju pakke ja kompse kaasa tassinud . Olime seal päid pidi koos nagu silgud karbis . " Siis olid ema ja isa hakanud pomme kartmata oma majast kraami välja kandma , panid asjad maja seina äärde , täpselt samuti nagu proua Teddergi . Meie tugitool oli teisel pool tänavat põlevast majast sädeme külge saanud , süttinud ning kõik meie madratsid , kardinad ja padjad süüdanud . " Ümberringi põlesid majad , nõnda et õhk oli täiesti kuum . Lumi sadas pahinal ja sulas kohe . Aga meie juures läks kõigepealt põlema maja ees , mitte maja sees , " selgitas proua Tedder . " Siis kuulsin ma vihinat , arvasin , et nõndamoodi vihistades lendab kohale surm , ja edasi ei mäleta ma mitte kui midagi . Kui ma toibusin , siis olin ma üsna jahmunud sellest , et ümberringi on täiesti valge ja tühi , otsekui oleksin mina ainukene inimene maailmas . " Otsisin varemetelt veel kaua , mida kaasa võtta , aga lõpuks ei leidnudki . Ja ongi ehk parem . See asi , mille kaasa võtad , võib hiljem kogu elu sulle valu teha . " Siin möödus sinu lapsepõlv , " ütles tädi Hulda , kui ma tühjal eestrepil seisin ja nutma hakkasin . " Lähme ära , küll koduteel on sul piisavalt aega nutta , " ütles tädi Hulda . Panin meie maja varemete juurde toki otsa kirjakese , et elan nüüd Nõmmel , Pärnu mnt <arv> , mõtlesin , et vahest Kaarel tuleb mind otsima . Või Peeter ? Või Endel ? Toivo ? Tulgu minugi poolest kasvõi Toomas , aga peaasi , et keegi tuleks . Nõmme rong juba käis ja oli rahvast puupüsti täis kiilutud , kõik rääkisid ainult surnutest . <arv> , märts Käisime surnukuurides laipu vaatamas , et ehk tunneme ära ema ja isa . Ei tundnud , kuigi mõned olid nagu ema ja isa moodi . Laipade juures ei meeldi mulle see , et nad ei saa ise mitte midagi enda heaks teha . Võõrad inimesed võivad neid keerata , võivad neid sättida , võivad neid teistele näidata , aga laibad ise peavad olema vagurad nagu utetalled . Ega ma , ausalt öelda , ei tahtnudki , et minu ema oleks olnud seal riiuli peal surnuna ja et kõik käiksid teda vaatamas . Aga see laibanäitaja oli muuseas päris ilus mees . <arv> . märts Käisime Maarjamäel , seal peeti ühine matusetalitus kõigile , kes said pommitamise ajal surma . Mina ei tahtnud minna , mina ei tahtnud tunnistada oma ema ja isa surnuks , mulle tundus , et seda tehes olen ma kuidagi nagu ise ka nende surmas süüdi . Ja võib-olla on nad mõlemad koguni elus , näiteks haavatud , kuskil haiglas ? " Lähme , lähme , muidu teised vaatavad , et meie ei lähegi . Hakkavad veel seljataga rääkima , et meie ei leinagi omakseid , " keelitas tädi Hulda . " Ja kindlasti antakse seal ostutalonge . " Matusel rääkisid kiivrites , pagunite ja aumärkidega mehed sellest , kuidas Hitler vabastab maailma ja päästab bolshevismist . Õieti nad ei rääkinud , nad kuidagi klähvisid ja kraaksusid saksa keeles . Saime margariinikuponge , tulime südalinna , kus esitasime avalduse hädavajalike tekstiilikaupade saamiseks , sest meie oleme kahjukannatajad . " Politruki rasv , " lausus tädi Hulda margariini kohta . Omavalitsuses vajutati meie valgele elutarbekaardile lilla templijälg . " Niisugusest matusest on palju kasu , " hindas tädi Hulda . <arv> . märts Läksime tädi Huldaga Nõmme raudteejaama . Turu platsil " Victoria " kino seinal laiutas uhke läikiv plakat , millel oli hästi suurelt naeratav Zarah Leander , näidati filmi " Suur armastus " . Mõtlesin just , et tore oleks kinno minna , kui üks lotendavas meesterahva mantlis naine tormas pildi juurde , rebis selle maha ja kiskus puruks . Ise röökis üle terve platsi : " Misasja sa lits siin naerad , kellel su kino vaja on ! Mul pole enam kedagi elus , pole kodugi ! " Ja puhkes sealsamas lahinal nutma , plakati tükke peos käkerdades . Kinnominekule ei tahtnud enam mõeldagi . Mulle kui paljakspõlenule anti jaamas kaks kilo konservleiba . " Vaata ette , leivas võivad olla klaasikillud sees , " manitses tädi Hulda . Pärast pommitamist on kõik kohad klaasikilde täis . Tädi Hulda on normaaltarbija , temale ei anta mitte midagi . Kui mina poleks Nõmmele tulnud , oleks tädi Hulda juurde majutatud keegi võõras , kes ka oma elamisest ilma jäi . " Meil on juba evakueeritav , " teatas tädi Hulda mehele , kes tuli vaatama , kas on vabu ruume , kuhu võiks inimesi elama panna . " Ma ei taha neid , nad toovad kaasa oma satikad , " ütles tädi Hulda . <arv> . märts " Noh , mis me sinuga teeme ? Minu Juhanile kindlasti ei meeldiks , kui tagasi tuleb ja avastab , et ma olen vahepeal lapse saanud , " arutas tädi Hulda . Mind peab evakueerima , sest mul on mingid sugulased veel Räpinas . <arv> . märts Rongi lubati kaasa võtta <arv> kilo igasugu asju , aga minul ei olnud suurt midagi . Tädi Hulda andis kaks kleiti , sukad , talvemantli , sooja kampsuni ja tabureti . " Aluspesu pead sa endale küll ise vaatama , oled juba suur tüdruk , " pidas tädi Hulda epistlit , kui me riidepampu kinni sidusime . Ma sureksin , enne kui hakkaksin tema aluspesu kandma ! Nõmme jaama sõitsime küüthobusereel , hobuse nimi oli Miina ja mulle ei meeldinud , et peremees talle kogu aeg plaks ! ja plaks ! piitsa andis . Jaamas hakkasime laadimisplatvormil ootama rongi . Rahvast oli palju , kõik olid kas saanide , vankrite või kärudega , millel olid kõrged koormad igasugust koli . Rikkamad olid tulnud koguni autodega , nii veo- kui sõiduautodega . Ka minu mehel võiks olla ilus sõiduauto , musta värvi , ning see peaks läikima . Aga auto pole siiski peamine . Peamine on armastus . See , et tema armastaks mind ja mina armastaksin teda . Ma olin üsna pettunud , kui nägin kaubavaguneid . Ma olin lootnud , et me sõidame ikka ilusti istumisvagunites . Seejärel hakkasid inimesed vagunitesse oma kraami tassima . Pandi peamiselt mööblit , aga ka madratseid , jalgrattaid ja muid imelikke asju . Üks piibu ja kaabulotuga mõnus onu tahtis kaasa võtta kitsetalled , aga sõdur , kes korda pidas , ei lubanud . " Mine , mine ruttu , muidu sulle ei jäägi kohta , " kiirustas tädi Hulda ja andis mulle <arv> <arv> riigimarka . " Küll sa selle mulle kunagi tagasi maksad . " " Kindlasti , " lubasin mina , ja seda ma teengi . " Ma tuleks sinuga kaasa , aga kust siis Juhan mind otsida oskaks . Niikuinii on ta varsti siin , " ütles tädi Hulda . " Kas siis venelased võidavad sõja ? " imestasin mina , sest mitte ükski minu poiss ei ole mulle öelnud , et venelased võidavad . " Loomulikult . Minu meesterahvas juba kaotaja poole ei lähe , " uhkustas tädi Hulda . " Kui keegi peaks juhuslikult mind otsima , siis ütle talle , et ma elan nüüd Räpinas , " ütlesin mina . " Kavaler , jah ? Kurameerite , jah ? Ma annan talle onu Timofei aadressi ning ütlen , et sa oled korralik tüdruk . Väga korralik tüdruk , " naeris tädi Hulda . Vagun sai rahvast nõnda täis , et kedagi juurde ei lastud , ja see tekitas nurinat . Igal pool vedelesid seljakotid ja sumadanid , ning kui keegi tahtis liikuda , pidi ta neist üle astuma . Rong hakkas liikuma ja tädi Hulda lehvitas valge taskurätikuga , Purskasin nutma . Tädi Hulda nuttis vist kah , tema kõrval mökitasid kaks imearmsat kitsetalle . otsekui nutaksid ka nemad . " On ikka inimesed ! Ei armasta loomi , jätavad nad surema , " tõreles akordioniga mees . Võõraste inimeste juures on tunduvalt kergem nutta kui nende juures , kes sind tunnevad . Alles nüüd mõistsin päriselt , et mul ei ole enam ema ega isa . Aga kuhu nad siis jäid ? Viimaks sain pisarad pidama , kuigi kurgus on praegugi mõru maik ning aeg-ajalt luksatan . Istun oma taburetil ja kirjutan . Mul on tunne , et päevikupidamine nagu asendaks mulle ema ja isa . Rahvas on hakanud minust selle nutu pärast nagu lugu pidama , aga võib-olla see ainult tundub mulle nii . Minu ees on suur korv piimanõude ja pesuga , kõrval on naine papagoiga , papagoi on puuris . " Bolshevikud tulevad , bolshevikud tulevad , " kähistab papagoi vahetpidamata ja inimesed naeravad . <arv> . märts Öösel pani üks mees malmahju küdema ja kõigil , kes ahju lähedale said , oli päris soe . Kui rong jälle kinni pidas , tõime väljast puid juurde . Üks teine mees pani mängima kohvergrammofoni , mida tuli vahetevahel vändata . Laulud olid kurvad ja rääkisid armastusest . <arv> . märts Pärast Tartut jäin vagunisse üksinda . Kuidagi kahju oli nendest inimestest , kes enne maha läksid , olin ikkagi nendega paar päeva koos sõitnud . Siis jäi rong äkki seisma , pidurdas nõnda järsku , et ma pidin peadpidi vastu vaguni esiseina lendama . Tuli nooruke sõdur ja matkis suuga sama häält , mida Tallinnas tegid õhutõrjekahurid . Minu arvates tahtis see sõdur mulle külge lüüa , näitas , mida oskab . Siis aga käskis ta vagunist maha tulla ja heita kõhuli heinamaakraavi . Sain päris märjaks . Vesi oli nõnda külm , et kõrvetas . Kui ma nüüd haigeks jään , mis siis saab ? Ei ole just kiiduväärne tegu sõja ajal haigena sugulastele kaela kukkuda . Minu kõrvale viskus kauni kaabuga ja korralikus ülikonnas mees , kes hüppas välja kõrvalvagunist . Teistes vagunites on veel külluses inimesi , ma ei tea , miks mina pean siin üksinda olema . Ilusa kaabuga mees näitas sõrmega taeva poole . Nägin lennukit , see oli päris pisike . Siiamaani olen arvanud , et lennukid on ikka suuremad . Lennuk mürises ja põrises , tiibade all märkasin viisnurki . Mõtlesin , et nüüd tuli ta minule järele . Lennuk teab , et mina jäin pärast linna pommitamist kogemata ellu . Kui pomm alla kukkus , siis maa vappus ning mulda ja pori pritsis nagu vett . Algul visatigi ainult pomme , seejärel hakati täristama . Nägin lenduri nägu , kui ta madalalt meie kohalt üle lendas . Ta oli niisuguse ulja ilmega . Kui ta ei oleks tahtnud mind tappa , siis oleks ta mulle lausa meeldinud . Aga minu meelest püüdis ta just mulle pihta sihtida . " Kuulipilduja on veel ohtlikum , " karjus kaabuga mees . Siis ilmus meie kohale veel teinegi lennuk , sest esimesel olid vist pommid juba otsa saanud . Ka teine hakkas tiirutama rongi kohal , loopis pommid karjamaa kõrvale , kus hullunud lambad lõhkusid okastraadi sees nagu pöörased . Lõpuks süttisid lambad põlema ja mul oli neist kole kahju . Ma ei teadnudki , et lambavill põleb nii suure leegiga . Kui lennukeid enam tükk aega näha polnud , siis tõusime kraavist püsti . Mul oli kahju , et see kaabu läks tagasi oma vagunisse , temast oleks sõja ajal olnud seltsi . Muidugi oli hirm naha vahel , kui lennukid mind tappa tahtsid . Aga mõte , et üks mees on sõtta tulnud kaabu ja frakiga , ajas naeru peale . Valged kindad ja noobel jalutuskepp veel puudusid ! Mind ajavad naerma kummalised asjad , need , mis teisi naerma ei aja . Ja vahest on kaabu ja ülikond kõik , mis talle pärast pommitamist alles jäi ? <arv> . märts Põlvasse jõudsin päris üksinda . Põlvast edasi enam ei saanud . Läks pimedaks , kuigi perroon jäi valgeks . Siis kustutati tuli ka perroonil . Olen jaama ooteruumis , pikutan kõval pingil , panin poolsaapad ahju kõrvale kuivama , sest pommirünnaku ajal said jalad kraavis märjaks . Kui rong mööda sõidab , siis pink väriseb . Mõnus on lesida küdeva ahju kõrval , ma ei tahagi siit kuhugi minna . Oleksin siin oma elu lõpuni . <arv> . märts Põlva jaamast viisid kiivritega sõdurid mu tsikliga Räpinasse . Sõitsin esimest korda elus külgkorvis , muidu oli kõik huvitav , ainult et rappus kõvasti . Juba eemalt hakkas paistma kirikutorn . Üks sõdur , see , kes istus eespool , pani mulle käe õla peale ja näitas : " Räpina ! " Pärast andsid mõlemad sõdurid mulle põse peale musi , nende püssid kopsatasid vastu minu puusasid . Küsisin teed , mulle näidati kätte õige maja , koputasin uksele . Avama tuli mees , oligi onu Timofei . Andsin talle tädi Hulda kirja , mind kutsuti sisse ja ma rääkisin oma loo ära . " Tereson , tereson , vanason kereson , " ütles mulle lapsepabul Vassel , onu Timofei ja tädi Ksenja poeg , kelle õige nimi on Vassili . Poiss on pisike tedretähnidega punapea , vereva kaalikaga on isa Timofeigi , ainult et papal pole tedretähnidest haisugi . Mamma Ksenja lihab rammusalt , ise ümmargune nagu pall . Mulle esitas ta palju küsimusi , ja selleks oli tal tõepoolest õigus , sest ma olen neile sadanud kaela otsekui kuu pealt . Nende jõmpsikas tahtis teada , kas ma olen kotipoiss . " Kas sinason on kotipoisison ? " " Iseson oled tedretähnison ! " pistsin ma poole suuga naerma , sest kartsin , et minu loomulikku lõkerdamist pannakse pahaks . " Ja milised on sinu kombed ? Linnatüdrukud on muidu rohkem rikutud , " uuris tädi Ksenja . " Ma ei tea , kas ma olen rikutud või ei ole , " vastasin mina , sest kust mina pean niisugusi asju teadma . " Mis inimene sa oled , kui sa sihukest juttu ajad ? Ma ei tea , kuhu rist teha , " imestas tädi Ksenja , kuigi mina vastasin täiesti ausalt . Onu Timofei ja tädi Ksenja kahtlustavad kogu aeg , et ma valetan . Või olen ma ise umbusklik ja mulle ainult tundub , et teised kahtlustavad ? " Noh , jää selleks ööks , kuhu me su ikka pimedaga saadame , " lubas viimaks tädi Ksenja . Kirjutan petrooleumlambi valgel , mida siin tattninaks nimetatakse . Elektrit siin ei tunta . Põnev on jälgida , kuidas pisike leek vabiseb , samuti meeldib mulle tattnina lõhn . Hea , et nad mulle omaette toa andsid . Kaltsutekk on kare , kohe kribib nahka . <arv> . märts " Täna on laupäev , täna ei saa kuidagi Põlvasse , " litsus onu Timofei hammaste vahelt . " Et rongi peale minna , " nähvas tädi Ksenja . Aga mida ma üldse norutan ja virisen ? Kas ma tõesti mõtlesin , et mulle langetakse uksel kaela , et oi , kallis sugulane , tore , et sa meie juurde elama tuled , meil ongi leiba ülearu ? Onu ja tädi maja on väike , aga suure aiaga , mis karjamaaks üle läheb . Ülemist korrust õigupoolest ei olegi , on ainult kaks väikest tuba katuse all . Pissil ja suuremal asjal tuleb käia peenramaal . " Et väetaks , " ütles tädi Ksenja . Onu Timofei käib tööl paberivabrikus . Ma ei teadnudki , et paberit vabrikus tehakse . Ma ei olnud kunagi varem selle peale mõelnud , kust paber tuleb . Tädi Ksenja on ämmaemand . <arv> . märts " Pühapäeval lähevad ristiinimesed kirikusse , " tõi kuuldavale onu Timofei , kui mina arvasin , et nüüd on rongile minek . Me ei käinud selles kõrge torniga kirikus , mis juba eemalt paistis , vaid rohelise kupliga kojas Apteegi tänaval . Onu Timofei õpetas mulle juba kiriku ees , kuidas tuleb risti ette lüüa . " Õiged usklikud löövad risti ette niimoodi , " näitas onu Timofei . Kõigepealt peab kolme sõrmega puudutama laupa , siis naba , siis paremat õlga , siis vasakut õlga ning seejärel tuleb teha sügav kummardus . Kolm sõrme peavad koos olema , need on Isa , Poeg ja Püha Vaim . Isa , Poeg ja Püha Vaim ajavad mind lihtsalt iiveldama . Võib-olla muidu ei ajaks , aga neist rääkis palju rumalusi pontsakas pastor Schultz , kes oli meie usuõpetuse õpetaja . Miks ma kirjutasin , et oli ? Ei ole mingit kahtlust , et meie kool käib edasi ja pastor Schultz kõmistab võimlasaalis sellest , kuidas tema armastab Jumalat . Niisugune mees ja armastab ! Armastus on midagi suurt ja helget , üks ületoidetud tünn ainult lörtsib seda pühadust ... Lugesin sõrmedel päevi . Jeesus , see oli ainult kaheksateist päeva tagasi , kui ma viimast korda oma koolis käisin ! Praegu tundub , et see toimus kuskil eelmises või kogunisti üle-eelmises elus . Isiklikult Jumala enda vastu ei ole mul suurt midagi , kuigi tema ettekujutamine käib mulle üle mõistuse . Aga mul ei ole midagi selle vastu , kui keegi teisele head teeb . Risti on kerge ette lüüa , pole see keeruline ühtigi . " Meie ei ole setud , meie oleme kõige õigemad usklikud , kuna meie usk on õigeusk , " seletas tädi Ksenja . Huvitav , kes need setud veel on ? Läksime sisse , ja mulle see meeldis . Mitte nii koledasti , aga kihuke ikka . Küünlad heitsid hämaras hubisedes varje , naised laulsid , kõik see läks hinge . Valges rüüs nooruke papp — isa Grigori on ta nimi , nagu kuulsin — oli ilus mees , ta saputas keti otsas mingit vigurit , kust tuli hea lõhnaga suitsu . Eespool seinas olid pildid , millel pühamehed tegid igasugu asju , peamiselt küll seisid niisama . Küünlaaluse vari langes pühameestele alati sellele kohale , kus püksid kaheks lähevad , kuigi neil tegelikult ei olnudki jalas pükse , seljas oli mingi pikk ja imelik rüü . Mina küll ei ole märganud , et keegi niisugust ka muidu kannaks . " Pane nüüd küünal oma isale ja emale , " käskis tädi Ksenja . " Kuhu ma selle panen ? " küsisin mina . " Kui nad tõesti surnud on , siis siia , aga kui nad elus on , siis siia , " näitas tädi Ksenja . Sain jälle ivake targemaks — elavatele tuleb küünal panna rinnakõrgusele alusele , kus on augud küünla pistmiseks , surnutele aga madalamale , umbes puusakõrgusele alusele , millel on ainult liiv , nõnda et torkad küünla alumise otsa liiva sisse ning küünal jääb ilusti püsti , ainult natukene vajub teinekord viltu . " Issand Jumal , ütle mulle , kummale alusele pean ma selle küünla panema , " pursatas minust välja , ja võib-olla oli see palvetus . Vähemalt mulle näis , et see oli palvetus . Jumal ei öelnud mulle midagi ja ma jätsin küünla hoopiski panemata , sest ma ei tahtnud eksida . Mis siis , kui mu isa ja ema oleksid elus ning ma oleksin torganud küünla madalama aluse liivasse ? Kas nad oleksid siis selle küünla pärast ära surnud ? Ja mis siis , kui mu isa ja ema oleksid surnud olnud ja ma oleksin oma küünla pistnud kõrgema aluse auku ? Kas ma oleksin sellega neile kuidagi halba teinud ? Tädi Ksenja jõllitas mind , silmad pulkas peas , kogu jumalateenistuse aja , ei ole vähimatki kahtlust , et selle küünla ja Jumala pärast tuleb mul tema majast lahkuda . Mina lihtsalt ei oska teeselda , nõnda et käituda lihtsalt kellegi inimese meele järgi . Ja võib-olla talitasin ma täpselt nii , nagu Jumal käskis — jätsin küünla enda kätte , kuna tema oli tumm . " Jumalson on epstein vanason , eks ole ? " ehmatas mind tagasiteel Vassel , kui mina mõtlesin , et huvitav , kuidas tädi Ksenja siis alustab seda lastekodusse mineku juttu . " Ma võitsin kõiki vanemaid poisisone ja isegi võimlemisõpetajat , " uhkustas see tüütus . " Minason koolisoni tshempion kabessonis ! " Panin talle nimeks Tshempionson . Kui tal on juba kaks nime , siis ei tee kolmaski liiga . Ta on minu tädipoeg , me võiksime omavahel abielluda , aga ta on minust kolm aastat noorem ja päris eemaletõukav oma vinnide ja " -son " idega . <arv> . märts Vaid paar rida lobudikke kobaras , muud siin Räpinas ei ole . Natuke tõmbab pilku imelik seltsimaja , mille katusel on tuletõrje vaatluspost . Tshempionson ronis sinna üles ja karjus : " Jää vabaks , Eesti meri , jää vabaks , Eesti pind ... " Ma sain kohe aru , et poisiklutt tahab mulle meeldida . Mul pole olnud veel ühtegi punapead . Päris kena on veel Sillapää loss , mille ümber on suur park . Pargis on paisjärv , nad on vee üles paisutanud ja lasevad sellel kosena alla kukkuda , kogu aeg on kuulda langeva vee kohinat ja ma ei ole veel aru saanud , kas see käib mulle närvidele või hoopis meeldib . See ei olene kosest ja kohinast , vaid minu tujust . Onu Timofei on paberimeister . " Mina olen teinud Eesti Vabariigi raha jaoks paberit . Minu paberile trükiti algul <arv>-margaseid , pärast sajaseid ja siis , kui asi õige hulluks kätte läks , juba <arv>-margaseid , " kiitles onu Timofei . Täna minu äraminekust juttu ei tehtud . <arv> . märts Ka sepikoda meeldib mulle , eriti tuli ja ääs , kõige rohkem aga sepp , kes suure vasaraga punast rauda taob , nõnda et raud kõveraks paindub , samal ajal kui sädemeid pritsib . Ikkagi on raske otsustada , kas Räpina on maa või linn . Mulle tundub , et maa , kuigi mõned peavad seda linnaks või vähemalt aleviks . Sellest ma parem ei räägi , kuidas siin riides käiakse . Tule taevas appi , lausa lolliks võib minna ! Keegi neist pole moelehte ealeski näinud , nad kannavad mingeid koledaid pussakaid , mis neid paksuks teevad , üleval on meestel ja naistel ühesugused vammused , allpool natuke erinevad kiltsud-kaltsud . Jala otsas on pastlad , mida Tallinnas muuseumis näidatakse . Minu talvepalitut ja saapaid vaadatakse kui ilmaimet , samal ajal kui minu paremad rõivad põlesid pommitamise ajal ära . <arv> . märts Keelan endale mõelda seda , et vahest mõtlevad onu Timofei ja tädi Ksenja minust halba . Aga ikkagi ei ole kõige meeldivam tunda end inimesena , kes on teistele äkitselt kaela sadanud ja tülinaks . <arv> . märts Tädi Ksenja ütleb tette , ante , ütelde , selle asemel et viisakalt öelda tehakse , antakse , üteldakse . Mõtlen , et Kaarlist oleks võinud saada minu mees . Või Elmarist . Või äärmisel juhul Heinost . <arv> . märts Mulle meeldib hommikul hobusele leiba viia , see on nii ilus ja hobusel on pehmed mokad . Ka selle pere kass on päris armas . " Meie pole setud , aga meie kassi nimi on küll Setu , " naeris tädi Ksenja . Siin süüakse ainult kartulit ja kastet . Õudus , iiveldama ajab . Igal õhtul kartulid ja kaste . " Ma võin ka ära minna , kui ma siin kellelegi tüli teen , " alustasin ma ise seda juttu , mis nagu kogu aeg õhus on püsinud . " Ema , las Margit olla meie juures , " nõudis Tshempionson ja see liigutas mu südant . Poiss polegi nii metsa poole , nagu algul tundus . " Sina ole päris vagusi ! " käratas tädi Ksenja mulle . " Mida siis teised inimesed meist rääkima hakkavad ? Ajasid orvu keset sõda majast välja ! Ei , seda me endale lubada ei saa . " " Kõik ju teavad , miks sa siia tulid . Ja kõik näevad , kui sind enam ei ole , " lausus onu Timofei . " Margit , hakka minu pruudiks , " sosistas õhtul mulle Tshempionson . Kas see oli armastusavaldus ? Kihistasin selle peale teki all naerda õige mitu minutit . Ma tõmban endale meeste pilke , siin ei ole midagi parata . Olgu need mehed pealegi kaheteistkümneaastased jõmpsikad . <arv> . aprill Täna lasti kari välja . " Karälaskmise päiv , " ütles tädi Ksenja . Kõik loomad tormasid raginal laudast õue , põmmdi vastu lattaeda . Inimesed on veel pöörasemad kui loomad , kõigepealt viskas Tshempionson mulle pange vett kaela , seejärel hakkasid muidu vaiksed ja vagurad tädi Ksenja ja onu Timofei teineteist veega loopima , mürasid nagu vallatud lapsed . <arv> . aprill Mind pandi kooli . Tädi Ksenja jaoks ei ole ma koolilaps , vaid koolilene . <arv> . aprill Setu hakkas minu juures magamas käima . Ikka on seltsi . Ta nurrub nii armsalt . Tshempionson nõuab kassi endale . " See on minu kass , mitte sinu , " kiristas Tshempionson minu toa uksel . <arv> . aprill Siin õpitakse <arv>. klassis seda , mida meie linnas õppisime <arv>. või koguni <arv>. klassis . <arv> . aprill Tshempionson oskab künda , hobune käib tema ees täpselt vagu . Aga kass Setu eelistab ikka mind ja Tshempionson teeb selle peale vingus nägu . <arv> . aprill Külvasime peenramaale porgandeid , hernest ja tilli . Tädi Ksenja näitas mulle kuidas külvatakse . " Olgu ükskõik mis võim , porgand kasvab ikkagi , " nentis onu Timofei . <arv> . aprill Tshempionson käis õhtul minu juures kassi silitamas . Pani oma käe teki alla ja muudkui paitas . " Nüüd pead sa minema , " laususin ma lõpuks , ja mul oli päris kahju , kui ta kohe läkski , sest minul oli hea , kassil oli hea ja Tshempionsonil oli hea . <arv> . aprill Tshempionson õpetas mulle , kuidas hobuse turjale hüpata ja lakajõhvidest kinni hoida . Ma ei saagi aru , kumb meeldib mulle rohkem , kas kass või hobune . <arv> . aprill Täna oli mulle koolis selja taha krae vahele riputatud paber , kuhu oli kirjutatud : OLEN LOLL JA OTSIN MEEST . Kas ma siis meeldin mõnele poisile , kui nad niisuguseid nalju teevad ? Meie klass on riietehoius , kuna koolis on vähe ruume . <arv> . aprill Onu Timofei lasi õuekasest mahla . Ma alul ei julgenud , aga pärast jõin juba päris suurte sõõmudega . Ausõna , lehmaketid kõlisevad siin liiga valjusti . Aga ilusalt . Ja mahl on magus . <arv> . aprill Tädi Ksenjale ei meeldi vallaslapsi sünnitada . Ta ütleb alati nii , otsekui tema ise sünnitaks , aga mitte too naine , keda ta peab sünnitamise juures aitama , kui laps hakkab välja tulema . Laps on laps , mis vahet seal on ? <arv> . aprill Tshempionson näitas jõge . " Võhandu , " ütles poiss . " Võhandu , " kihistasin mina ja Tshempionson solvus . Mul hakkas temast päris kahju . Mis mina saan teha , kui jõele on niisugune imelik nimi pandud ? Võhandu ... kirjutasin ja mugistan jälle . Õhtul lubasin tal kauem kassi silitada . <arv> . aprill Mõisapargis on päris kena jalutada . " See on Sillapää loss , " näitas Tshempionson ilusat maja . " Seal on Kõrgem Aianduskool , nemad peavad end aadlikeks , sest nemad elavad lossis . " Ma arvan , et tädi Ksenja ei tohiks sellest midagi teada , et meie Tshempionsoniga jalutamas käime . Veel vähem kassisilitamisest . <arv> . aprill Täna tehti kirikus lahti suur , kahe poolega uks pildiseinas , nägin , mis peitub selle taga . Ma ei teagi , kuidas seda nimetada , mida papp teeb , kas lauluks või jutuks , igatahes teeb ta seda hästi ja see kriibib hinge . Ka täna ei julgenud ma veel emale ja isale küünalt panna , sest ma ei tea , kas nad on elus või surnud . Jumal on ikka vait . <arv> . mai Aias sinetab , otsekui oleks vaip maha laotatud . " Tsillad , " rõõmustas tädi Ksenja . See on küll ilus , ainult ma ei tea , kas mina pean ütlema sillad või tsillad , kuna siga on neil tsiga . <arv> . mai Tshempionson usub , et taevas on inglid , kes teda valvavad , ja allikas haldjas , kes teda põhja kisub , kui ta allikasse jala suskab . See on nii ilus ! Aga ma ei julgenud naerda , sest muidu ta jälle solvub . Haldjas meeldib mulle rohkem kui inglid . <arv> . mai Igavuse peletamiseks võtan raamatukogust palju raamatuid . Alati pean oma pataka tagasi viima kahe nädala pärast , aga ma viin juba kolme-nelja päeva pärast , sest loen kõik kiiresti läbi . Kõige rohkem meeldisid mulle " Väike printsess " ja " Väike lord Fauntleroy " . <arv> . juuni Käisime Tshempionsoniga metsast pomme ja granaate otsimas . Pärast näitas ta oma varandust — ta on puu otsa ehitanud onni ning see on tal täis tääke , miine , mürske ja muid selliseid asju . Õhtul , kui ta tuli kassi silitama , näitasin talle oma pommikildu — seda , mille olin leidnud majavaremetelt . Siis libistas ta oma käe üle kassi minu rinnale . " Ütle , miks sinul on nii suured rinnad ja minul pole neid ollagi , " sosistas poiss kuidagi väga kuumalt . Kust mina pean seda teadma ? Ma poleks elu sees uskunud , et esimene mees , kes mulle käe rinna peale paneb , on punapea ja minust neli aastat noorem . Ja ka seda mitte , et ma lasen sellel tedretäppidega jõngermannil oma kätt seal tükk aega hoida . Siiski tundsin end pigem lapse eest hoolitseva emana kui kellegi muuna . <arv> . juuni Käisime Tshempionsoniga paisjärves granaatidega kala püüdmas . Tshempionson heitis granaadi vette , meie viskasime pikali , käis vägev põmakas ja vett pritsis igale poole . Pärast istusime lootsikusse , Tshempionson tõukas aeruga järvepõhja sonkides paati edasi ning siis korjasime kalad , mis kõhud ülespidi ujusid , kahvaga veest välja . Tädi Ksenja keetis pärast pangetäie uhhaad . <arv> . juuli Tshempionson viis mind vanasse mõisatalli vaatama , kuidas hobuseid paaritatakse . Täku kõhu alt venis maani välja vooliku moodi asi , seejärel see voolik kangestus otsekui mõõgaks , täkk hüppas kahe esijalaga märale selga ning surus talle tagantpoolt selle mõõga sisse . Mõlemad loomad inisesid ja hirnusid mõnust , pärast pidid talitajad nad väevõimuga lahti kiskuma . " Mis te segate neid , las nad armastavad , " keelasin mina ja seda peeti väga pahaks tooniks . Alati ütlen ma midagi niisugust , mis teistele ei meeldi , kusjuures ma ise ei pea seda valeks . " Oleks parem , kui teid nii palju alevi vahel koos ei nähtaks , " kähvas õhtul tädi Ksenja . " Inimesed võivad hakata rääkima igasuguseid jutte . " Ta rasvunud lõualott kohe lainetas , kui ta meile seda epistlit luges . <arv> . juuli Läksime metsa . Tshempionson õpetas mulle , kuidas maasikatest pärlikeed teha . Marjad peab kõrde torkama , täpselt südame kohalt , kus maasikas on pehme , kõrre tuti peab alles jätma , siis ei libise maasikad otsast maha . Siis tegi ta oma püksirihma pandlast lahti , lasi püksid alla ning heitis selili maasikate vahele maha , platsile , mille enne olime marjadest tühjaks korjanud . " Tädisson , minason tahanson sulle omasson nokusson näidata , " teatas siis Tshempionson . Mis tädi ma talle olen ? Arvasin , et tal on ka allpool punakad karvad , aga ta oli sealt kandist täiesti lage nagu päris tita . Ta noku igatahes ei jätnud erilist muljet , kuigi seda oli huvitav vaadata . " Tädisson , näita nüüd omasson , " ütles Tshempionson . Kui ta ei oleks mind ka teist korda tädiks kutsunud , siis võib-olla oleksin ma talle oma rindu ka näidanud . " See pole just kõige sobivam koht , " keeldusin ma . Ei tohi ometi last ära rikkuda . <arv> . juuli Kass on jäljetult kadunud ja Tshempionson ei käi teda silitamas . " Ei tea , kus see Setu hulgub ? " küsisin onu Timofeilt . " Pulmas ! Teinekord on ta kolm nädalat ära , muudkui kiimleb . Mis Setul viga . Temal pruute jalaga segada , minul ainult üks paks mammi , " pahmas onu Timofei . Mida see peaks veel tähendama ? Ja onu Timofei polnud üldsegi enda moodi , kui ta seda ütles . Ta oli kuidagi täiesti erinev oma tavalisest olemisest . Ma ei oskagi öelda , mille poolest , aga oli . <arv> . juuli Kümme päeva on möödas . Setu pulmad kestavad . Vahest oleksin ma pidanud Tshempionsonile ühte rinda näitama ? <arv> . juuli Setu tuli tagasi , üleni haavu täis . <arv> . august Kas tõesti pean ma ise minema Tshempionsoni tuppa ? <arv> . august Kirikus mõtlesin sellele , et ema armastas mind . Samuti isa . Panin küünla selle nimel , et Tshempionson öösel minu juurde tuleks . Mulle meeldib papi valge rüü , see on nii ilus . " Lõpuks ometi oled aru pähe võtnud , " lausus küünla kohta tädi Ksenja . <arv> . august Kolisime keldrisse , sest rinne tuli lähedale . Elame keldris kõik üksteise kõrval — tädi Ksenja , onu Timofei , Tshempionson ja mina . Minu ja Tshempionsoni raudvoodid on peaaegu päris kõrvuti . Algul seisid päris teineteise vastas , siis aga tiris tädi Ksenja vooditele vahe sisse . <arv> . august Öösel kuulasime sõda . Viskusime põlvili ja palvetasime . " Issand Jumal , Jeesus Kristus , meie kasvatame orbu , meie maja ei tohi pihta saada , " palus tädi Ksenja . " Suur Jumal , sa tead , et mina olen kiriku eestseisja , jäta minu maja puutumata , " palus onu Timofei . Tshempionson hiilis hommikul välja , ja kui ta tagasi tuli , siis teatas , et venelased on sakslased välja löönud . <arv> . august Tshempionson hiilis uuesti välja ning tegi teatavaks , et sakslased on venelased välja löönud . " Seda see uus müristamine ja paugutamine siis tähendasid , " lausus onu Timofei . Igatahes on Tshempionson julge , käib sõja ajal väljas , kuigi tema julgust ei ole mulle tarvis . <arv> . august Tshempionson hiilis jälle välja ning ütles , et venelased on taas sakslased välja löönud . Kaua niisugune asi võib kesta ? Õnneks Tshempionson ei norska . Ma ei saaks küll elada mehega , kes öö läbi minu kõrval noriseks , otsekui saeks puid . Ma talun pigem punast pead kui norskamist . <arv> august Ainult see veel puudus ! Mulle ei valmista mitte mingisugust rõõmu , et onu Timofei mulle armastust avaldas . Peale selle väänas ta mu käsi nii kõvasti , et mul on praegugi randmetel tema sõrmede punased pitsitusjäljed . See juhtus nii . Algul kutsus onu Timofei mind kaasa vabrikut vaatama ning mul jätkus lihtsameelsust ja uudishimu temaga kaasa minna . Väljaspoolt oli kõik kombes — kanalid , veskirattad , hoone seinad , isegi aknad olid terved . Onu Timofei avas suure võtmega ukse . " Ornung , " lausus onu Timofei , kui me olime masinate vahel tiiru teinud ja ta oli mulle nende otstarvet selgitanud . Alles nüüd saan ma aru , miks vahel üks hobune alevi vahel majauksest majaukseni sõidab ning miks tolle peremees nagu mustlane kaltse lunib . Onu Timofei näitas mulle , kuidas kaltsudest paberit tehakse , näitas , kuidas kaltsud sorteeritakse , kuidas need pestakse ja kuidas suured haamrid kaltsud hästi peeneks puruks tambivad . " Vaata , see on Nikolai I portree ! " pani onu Timofei sõrme pildile , mis oli paberimasina võlliratta rummul . " Ei tea , kas uuel Vene ajal tohib see siin olla või ei tohi ? Saksa ajal ei pannud keegi pahaks , aga esimesel Vene ajal oli selle kohta ütlemist . " Seejärel haaraski onu Timofei mul kätest kinni ja pahvatas : " Jumal on tunnistajaks , et mu süda kuulub üksnes sulle , Margit ! " See lõi mind täitsa pahviks . Mis see Jumal veel siia puutub ? Käsi lahti tõmmata ma ei jaksanud . Rabelesime nõnda tükk aega , lõpuks keegi tuli , see oli veel onu Timofei tuttav . " Homme paneme masinad käima , " lausus onu Timofei tulijale ning laskis mu käed vabaks . " Pane tähele , sa saad minu omaks ! " kiristas ta mulle sosinal . Pangu tähele , et ei saa ! Kuidas me edasi elame ühe katuse all ? <arv> . august Õhtusöögi ajal istume kõik ilusti neljakesi lauas , nagu poleks midagi juhtunud — onu Timofei , tädi Ksenja , Tshempionson ja mina . Onu Timofei loeb meie isa palve , ja seejärel alustame . Minu arvates peavad inimese tunded olema puhtad . Kui tunded ei puhtad , siis pole mõtet millelgi . <arv> . august Otsustasin , et ma ei tee elus mitte midagi , mis oleks mu tunnete vastu <arv> . september Küsisin Tshempionsonilt , miks ta ei tule kassi silitama . " Paps ei luba . Paps sai haisu ninna ja ei luba enam . Ütles , et mul on veel vara naistes käia , " vastas Tshempionson . <arv> . september Hoidun sattumast onu Timofeiga nelja silma alla , ehkki tema teeb lähenemiskatseid , tahaks minult nagu midagi küsida . Issand ! Või niisugust asja peab veel seletama ! <arv> . september Tunded Tshempionsoni vastu on lõppenud . Täiesti . <arv> . september Tegelikult on punaarmeelased toredad . Nad istuvad maanteepervel ja laulavad karmoska saatel ilusaid laule . Huvitav , mis tantse nad oskavad ? <arv> . oktoober Avati kool . Meie klass on ikka riideruumis . <arv> . november Koolis tehti komsomol . " Praegu on seal ainult poisid . Teie olete tark ja tubli linnatüdruk , teie võiksite ikka tulla meie sekka , " ütles õpetaja Klein . <arv> . detsember Astusin punanooreks . " Lits ! " suskas Tshempionson . Seda ma talle ei kingi ! Mingid punapäised nagamannid tulevad õiendama ! <arv> . detsember Mõtlesin selle litsi üle järele , ja puhkesin naerma . Tükk aega oli päris lõbus meeleolu . Ma kahtlen , kas mul on kunagi mingeid tundeid selle tatika vastu olnudki ! Oi , nüüd ma tegin talle liiga . Hakkan teda kutsuma Vaskaks , sest ta õige nimi on Vassili . Niisugune ma olen : kord tilguvad räästad jõledalt vett , seejärel võin end herneks hirnuda . Ega mul midagi viga ei ole ? Kas ma olen ikka päris terve , niisugune , nagu teised ? <arv> . detsember Komsomolikoosolekul toimus kohtumine seltsimees tshekistiga . " Minge metsa , võtke kõvasti head ja paremat kaasa , laulge " Välja , välja vabariigi seest , kel jalas kirsasäärikud ja lipsu pole ees ! " , " ütles seltsimees tshekist . " Ja mis siis ? " küsis Sella , kellega ma sellel aastal ühes pingis istun . Sella isa on hobulaenutuspunkti juhataja ning meie Tshempionsoniga käime seal hobustega sõitmas . " Sõbrustage mõrtsukatega , andke neile musi , mängige neile pruuti , " õpetas seltsimees tshekist . " Aga mis siis , kui nad käperdama tikuvad ? " küsis Sella . " Las käperdavad , kõige tähtsam on võita nende usaldus . Pärast viige neile jälle süüa , viina ja paberosse . Ja kui midagi juhtubki , siis meie arstid aitavad teid hädast välja , " ütles seltsimees tshekist . " Mis hädast ? " küsis Sella . " Sellest kõige suuremast , loomulikult . Ja iga mõrtsuka eest on teile tasuks paar siidisukki , " ütles seltsimees tshekist . " Kes need mõrtsukad on ? " küsisin ma õhtul kodus , kui me laua taga kartulit ja kastet sõime . " Täna on sinu kord söögipalve lugeda , " põikas onu Timofei kõrvale . <arv> . detsember . Öösel koputas Vaska-Tshempionson , aga ma ei lasknud teda sisse , kuna ma ei tunne tema vastu enam mitte mingit huvi . <arv> . detsember Tädi Ksenja ütles , et ta on järele mõelnud ning tal ei ole midagi selle vastu , kui Vassel esimese kogemuse minuga saab . " Las poiss harjutab kodus , siis ei too ta küla pealt paha haigust , " arvas tädi Ksenja . " Ja kui midagi peaks hakkama tulema , siis mina tean , mida teha . " Mina olen tema jaoks justkui mingi hingetu tükk liha , kelle juures tema poeg võiks " harjutamas " käia ! Ja lapse kohta ütleb ta , et see on " midagi , mis tulema hakkab " , ise veel ämmaemand ! Aga mis siis , kui mina ei taha saada oma esimest kogemust Vaska-Tshempionsoniga , pealegi veel kellegi mahitusel ? Ja ka mitte tolle kellegi lihase abikaasa onu Timofeiga , kes hiilib nagu kass ümber palava pudru , et kuskil nurga taga mulle armastust avaldada ? Mina tahan hoida oma süütust mehele , keda ma armastan ning kellega ma olen enne seda altari ees paari pandud . Tshempionson koputas jälle minu uksele , ma tegin , nagu magaks . " Kuradi komsomolkus ! Eesti rahva reetur ! " sisistas Vaska-Tshempionson läbi ukse . Seejärel kuulsin ägedat tulistamist üle tänava . <arv> . detsember " Albert tuli pulma-aastapäeval koju ning nuuskijad varitsesid teda , " sõnas onu Timofei . " Teadsid täpselt , kunas ta tuleb . Nende silmad ja kõrvad on igal pool , " lisas tädi Ksenja . " Kas ta sai surma ? " küsisin mina ja mul oli sellest Albertist kahju , kuigi ma ei ole teda kunagi näinudki . " Ei . Sai tagasi metsa , " vastas onu Timofei . " Aga mis saab naisest , lapsest , emast , helde Jumal ? " hädaldas tädi Ksenja . Albert on metsavend , kelle pere elab meist üle tänava . <arv> . detsember Alberti ema Anastassia viidi ära . Alberti naisel kästi mehele öelda , et kui mees metsast välja ei tule , siis läheb ta emal hullemast hullemini . Näiteks võib Albert hakatuseks puu tüvelt leida oma ema kõrva . <arv> . detsember Tshekistid lasid maha Alberti koera Tupsi ja jätsid keset tänavat vedelema . Keegi ei julgenud korjust ära viia , pärast tuli papp Grigori , tema julges . Tõe huvides pean siiski lisama , et Vaska-Tshempionson tahtis seda veel enne Grigorit teha , aga tädi Ksenja ja onu Timofei ei lasknud teda majast välja , hoidsid poissi väevõimuga kinni . See muidugi ei muuda minu suhtumist temasse , kuigi see oli hea , et ta tahtis Tupsile head teha . <arv> . detsember " Anastassia suri , " sosistas tädi Ksenja . " Issand , kas me peame matusele minema ? " " Kindlasti oodatakse surnuaial Albertit , et ta kutuks teha , " arvas onu Timofei . " Kõik kommusonid tuleb tittipidi üles puua , " ütles Tshempionson ning sai isalt peksa . <arv> . detsember Punaarmeelased tulistasid puruks mõlema , nii luteri kui õigeusu kiriku aknad . " Sellepärast , et Jumalat ei ole olemas , " põhjendas seltsimees tshekist . " Selle eest tõmbab Jumal neil naha üle kõrvade , " sisistas onu Timofei . " Neist ei jää märga plekki ka järele , kui Jumal selle asja käsile võtab , " kinnitas tädi Ksenja . " Kusjuures Jumal karistab neid ainult meie kiriku akende lõhkumise eest . Ma arvan , et Jumal käskis neil lõhkuda luterlaste aknad , nemad aga ajasid kõik segi ning lasksid puruks ka meie omad , " heietas onu Timofei oma kulunud mõtteid . <arv> . detsember Peaaegu mitte keegi ei käinud Alberti ema matusel , ehkki jumalagajätt oli meie kirikus ning seal kõneles meie papp Grigori . " Väga külm ilm , muidu oleks läinud küll , " ajas tädi Ksenja valet . Ainult Tshempionson oli piilunud puude tagant , tahtis teada , kas Albert ilmub matusele või mitte . " Ta võis olla maskeeritud . Ta võis olla papison ise . Või siis hauakaevaja . Ta võis olla end ka tshekistisoniks teinud , " oletas Vaska-Tshempionson . <arv> . detsember " Ka Alberti õde Nadežda võeti kinni . Temaga tehti sada imet , aga pärast lasti lahti . Ei tea , kes teda enam tahab ? " arvas tädi Ksenja . " Minason tahan ! Kui kommunistison ühe korraliku tüdruku väevõimuga ära kargab , siis see ei tule arvesse , " kuulutas Tshempionson . Mida see peaks tähendama ? Kas seda , et kui mul juhtuks midagi mõne kommunistiga , siis oleksin ma altari ees ikkagi puhas ja võiksin õigusega pruudiloori kanda ? <arv> . detsember Kommunistid mind siiski ei loksuta . Mulle on hakanud see Albert üha suuremat huvi pakkuma , igatahes märksa suuremat kui Tshempionson , kes on Alberti kõrval lihtsalt poisike . <arv> . märts <arv> Tädi Ksenja sõitis Tartusse ämmaemandate õppepäevale , onu Timofei tormas mulle kohe kallale , kui ma koolist tulin . Ei taha selle maja kohta enam " kodu " kirjutadagi . " Sa pead oma süütuse mulle andma ! Sa pead ! Sa pead seda priitahtlikult tegema ! " kriiskas ta otse kõrva sisse , ise väänas jälle mu käsi . Ma tahtsin talle näkku sülitada , aga ei julgenud . Ta on ikkagi mu leivavanem , mul lihtsalt paremat ei ole . Pommitamine on minult kõik võtnud . " Sa annad oma süütuse mulle või lendad siit majast metsa kuuse alla ! " pasundas onu Timofei . " Miks ma pean seda tegema ? " küsisin mina , sest mulle on selge , et tegelikult ta mind ei armasta . " Sellepärast , et mul ei ole elus mitte ühtegi süütut naist olnud , " vastas onu Timofei . Lõpuks kääksus altuks , Tshempionson tuli koju ning onu Timofei laskis mu käed lahti . " Kui sa kellelegi iitsatad , siis sa alles saad ! " ähvardas ta , aga ei öelnud , mida ma siis saan . Elu on igavene rist ja viletsus , aga kaevata tohin ainult sulle , kallis päevik . <arv> . aprill Päevaraamat on minu kõige parem sõber , minu armastus . <arv> . aprill Tädi Ksenja tuli Tartust tagasi , rääkis , et neid õpetati uut moodi sünnitama . <arv> . aprill Punaväelased tegid seltsimajas väga ilusa maipeo . Tantsisin algul miilits Toomega , kes on väga ilus mees , ta õpetas mulle vene tantse . Vaheajal küsisin temalt puhvetis , kas ka tüdrukud võivad miilitsaks saada . " Muidugi , just naismiilitsaid Nõukogude võimul vaja ongi , " ütles miilits Toome . Otsustasin , et mina hakkan miilitsaks , siis saab uhke vormi ning uued saapad , ja panen onu Timofei vangi . Seejärel tantsisime lesginkat , mis on väga kiire tants . Mina hästi ei osanud , aga Toome näitas mulle ette . " See on Stalini tants . Stalin armastab just lesginkat , " jagas Toome juhatust . Stalin oskab hästi oma vuntse piirata , mitte nagu kohalikud mehed , kes oma väljanägemise eest üldsegi ei hoolitse . Ka otsaesisel on Stalinil ilus ja puhas , ma ütleksin , et nooruslik nahk . Miilits Toome on natuke Stalini moodi , ainult et päris poisike Stalini kõrval . Pärast saatis Toome mu koju , vestlesime tükk aega aiaväravas . Ma tahtsin , et onu Timofei ja Vaska-Tshempionson näeksid , et mul on kavaler , võib-olla siis lasevad mul rahulikumalt elada . " Varsti annab Nõukogude võim mulle tsikli , siis talu ja pärast seda võtan ma naise , " jutustas Toome oma tulevikuplaanidest . Emadepäeva peol kohtume temaga uuesti , kuigi ma ei ole ema . Toome on liiga uje , ta hääl väriseb , ta võiks julgem olla . Ei sobi ju minul teha ettepanekut uuesti kokku saada . Aga selle tegin siiski justament mina . <arv> . mai Tädi Ksenja laenas mulle oma noorusea sitskleidi , see oli mulle väheke kitsas , pressis rinnad ja puusad kenasti paistele . Kõik naised olid endale soengud pähe teinud ja huuled punaseks võõbanud , ainult mina pidin olema ilma . Punaarmee lavkas on saada suuri ilusaid huulepulkasid odava raha eest . Toome õpetas mulle jällegi lesginkat , ehkki grammofon mängis polkat . " Polka järgi saab väga ilusti lesginkat tantsida , " kohmas Toome . Mina olen mõnevõrra teistsugusel arvamusel , kuid ma ei hakanud miilitsale vastu vaidlema . Äkki aga Toome ehmatas , jäigastus soolasambaks . Ma tundsin kohe sõrmeotstega , kuidas tal hirmujudin jooksis üle selja , kuna hoidsin parajasti tema ümbert kinni . " Mõrtsukas Albert ise , " kiristas Toome vaikselt läbi hammaste . " Püss kah ühes . Aga ise nad nimetavad endid vabadusvõitlejateks . " Rahvamaja uksel seisiski ületänava Albert , mees , kelle ema Nõukogude võim tappis ja kelle õe nad vägistasid mitu korda . Albert tuli meie juurde , plaksutas ning kummardas minu ees . " Kasi minema , " tõukas Albert minu miilitsa pikali . " Palun , palun , ega ta mulle ei kuulugi . Ma ei ole teda sõrmeotsagagi puutunud , " seletas miilits Toome hädiselt . Niisugused mehed , kes oma tüdrukust nõnda lihtsalt loobuvad , ei ole just eriti usaldusväärsed . " Perekonnavalssi ! " hõikas Albert üle tantsupõranda peo juhatajale , kohe pandi uus plaat ning meie hakkasime temaga tantsima perekonnavalssi . Albertil oli püss kõhul ja see segas , sest hüples kogu aeg üles-alla . Pärast istusime autosse ja vabadusvõitlejad viisid mind sõitma . " Willis , " sõnas auto kohta Alberti kaaslane vabadusvõitleja Tiit , kes autot juhtis . " Kuidas see kirjutatakse ? " uurisin mina , sest teadsin , et sellest autosõidust pean ma ilmtingimata kirjutama . " Miks sul on tarvis seda teada ? " uuris Albert . Kolmas mees oli autos kogu aeg vait kui sukk . " Tahan sellest kirjutada , " vastasin mina ausalt . " Kirjutada ? " imestas Albert . " Kas sa tahad meie peale NKVD-sse kaevata või ? " kahtlustas Tiit . " Või tahad meid kui vabadusvõitluse kangelasi ajaloo jaoks jäädvustada , " oletas Albert . " Ma ei tea , " vastasin mina . Ei tea , kust kohast ma peaksin niisugusi asju teadma ? Tiit pidas auto kinni ja käskis mul maha minna . Ma pidin tükk maad tädi Ksenja sitskleidi väel tagasi vantsima . Ma arvan , et miilitsad poleks minuga niisugust asja teinud , nemad oleksid parasjagu viisakamad olnud . Aga see kolmas vabadusvõitleja , kes suudki ei paotanud , oli kõige huvitavam . <arv> . mai Koolijuhataja Tõnspoeg kutsus mind keset tundi oma ruumi ja läks ise kohe ära . " Minu nimi on seltsimees Bulinin , me oleme teiega kohtunud , seltsimees Puusaag , " lausus võõras mees , kes seal istus . Esimest korda elus öeldi mulle seltsimees . Natuke oli imelik ja natuke oli uhke . Ikkagi tunnustus , kuigi ma pole seda millegagi ära teeninud . " Mina olen tshekist , ma töötan NKVD-s , " tutvustas end see võõras seltsimees , kelle juuksed olid taha kammitud ja lained sisse pumatitatud . Seltsimees Bulinini juuksed lõhnasid poslamasla järele , aga tundus , et ta on neist jubedalt sisse võetud , ta muudkui katsus ja katsus sõrmedega oma juukselaineid , kartis vist , et ilma laineteta jätab endast kehva mulje . " See on hea , et te lõite ühenduse mõrtsukatega , " andis seltsimees Bulinin teada . " See on teist väga tark ja kaval ettevõtmine . Olete julge tüdruk . " Edasi käskis seltsimees Bulinin mul kohe metsa minna , andis kaasa korvi , kus olid sees ajalehed , kolm pätsi valget saia , suur pudel puskarit ning käntsakas suitsusinki . " Mõrtsukad on seal näljas , " lausus ta . Mõtlesin , kas ta mind ka vägistaks , kui minu isa oleks mõrtsukas ja võitleks Eesti vabaduse eest . Veel andis seltsimees Bulinin mulle kirja . " Kiri anna üle viimasena , siis , kui nad silmini purju jäävad , " õpetas seltsimees Bulinin . Läksin . Metsaalune oli valge nagu oleks sadanud lund . Ülased ja konnakapsas õitsesid . Linnud siristasid . Mõtlesin , et linnud laulavad minu eest Välja , välja vabariigi seest ! Seisatasin palkteel , mis viis üle soo . Mõlgutasin meelt , et jäängi metsa elama . Kuhu mujale oleks mul minna ? " Sina , Linna-Margit ! " hüüatas järsku mõrtsukas Albert kuuse tagant . " Oleksin sulle peaaegu kuuli kerre kihutanud . Kust sina siia said ? " " Bulinin käskis tulla , " vastasin mina . " Bulinini löön ma mättasse nagu konnapoja . Mis ta mu emaga tegi ! Mis ta mu õega tegi ! Kurradi polkovniku-näru ! Näita , mis ta kaasa andis , " lajatas Albert . Näitasin ning ta võttis minult ära ajalehed , puskari , saiad ja singi . " Mürgitatud või ? " kahtlustas mõrtsukas Albert . Kehitasin õlgu . Bulinin ei öelnud mulle , kas need on mürgitatud või ei . " Hammusta ! " käskis tema ning ma hammustasin saia ning näksisin sinki , mõlemad olid väga head , ikkagi paremad ku kartulid ja kaste , millest mul on juba ammu täiesti villand . " Viina lapsed ei joo , " rapsas mõrtsukas Albert mult pudeli ning rüüpas ise suure lonksu . " Puhas kraam . " Seejärel sidus Albert mul silmad minu enda sukaga kinni ja me hakkasime liikuma . Albert hoidis mul käest kinni , aga ma komistasin iga mätta otsa ning kuuseoksad kriipisid mu nägu . Albert küll pole see mees , keda ma vajan . Ta on liiga järsk , ta laup on madal ja kortse täis . Ta pihk on kare ja ta ei oska inimesel isegi käest kinni hoida . Ta talutas mind õige tükk aega . Kui ta suka mu silmade eest lahti sõlmis , siis nägin kahte teist mõrtsukat , kes loopisid kirvest puusse . Need olid needsamad mehed , keda olin näinud autos . Nad olid täpse käega , kirves tabas alati puud , tera lendas tüvesse ning kirves jäi ilusti puu külge . Seda Tiitu olen ma mõnikord alevi vahel näinud , ta torkab kohe silma , kuna ta kannab kõrgeid nööritavaid saapaid ka kauboikaabut . Ma usun , et ta peab ennast kauboiks . " Otsi , otsi auku , kust maa alla ronida ! " käis mulle nagu uni peale mõrtsukas Tiit . Seda ei olnud . Siis tõstis Tiit pihlapuu üles , mätas kerkis , selle all oli nagu urg ning me ronisime redelit pidi alla . Algul oli pime , siis panid mõrtsukad taskulambid põlema . Neil oli seal liiva sisse suur elamine kaevatud , neil oli mitu tuba , ahi , pliit ja narid magamiseks . " Kiri on kah , " tuli mulle meelde , Albert kahmas kirja ja hakkas lugema . " Puhtas eesti keeles . Tahab kokku saada , " irvitas Albert . " Tahab maid jagada . Meie olgu vagusi siinpool jõge , meie ärgu üle jõe tikkugu ! " Ms see jõgi asjasse puutub ? " Sa võid peaaegu kõik Bulininile ära rääkida . Ainult sellest ära piuksu silpigi , et sa meie poolt oled , " lubas Albert , kui ta mul soosillal silmakatte jälle ära võttis . <arv> . mai See suur vaikija tundub kõige huvitavam , igatahes meeldib ta mulle rohkem kui ükski teine mees siin Räpina kandis . Tal on mustad ja säravad silmad , mis kogu aeg sulle kaasa elavad . Just tema silmad ütlevad , et ta saab sinust aru ja tunneb sulle kaasa . Tema silmades on hellust . Tiit on lihtsalt ilueedi , kes kogu aeg oma kauboisaapaid läikima nühib . Alberti kohta ütlen ma nii palju , et ma ei kujuta ennast ette mehega , kes pudelist puskarit joob ja söömise ajal matsutab . Minu ema läks lihtsalt hulluks , kui isa kas või üksainus kord suuga latsatas . Aga võib-olla on too vaikija lihtsalt kurttumm ? Mis siis , kui mul oleks kurttumm mees ? Kõiki inimesi peab aitama ja mina küll tahaksin sandi eest hoolt kanda . Näiteks võiksin ma vigase inimesega abielluda , et tema eest muretseda . <arv> . mai Bulinin andis siidisukad ja näitas kätte küüni , kuhu ma pean mõrtsukas Alberti meelitama . " Näed , ma annan sulle tasu kätte enne , kui töö on tehtud . Ja parem oleks , kui too belglane ja Tiit kah tuleksid , " nõudis Bulinin . Kas too vaikija on siis Belgiast ? " Mida ma neile ütlema pean ? " küsisin mina . " Ütle neile , et sakslast ei ole , inglast ei tule , venelane on kole , komnoorele sa ei lähe , eestlasi on vähe , " õpetas seltsimees tshekist . Ma olin kindel , et nad ei tee minuga seda , kui ma neilt palun . Albertist uskusin ma kõike , tema saaks naiseau röövimisega hakkama küll , ta on kohe niisuguse kortsulise näoga nagu vana vägistaja . Aga too belglane oleks mulle kindlasti appi tulnud , kui oleks vaja läinud ja võib-olla Tiitki , ehkki on igavene kehkadivei . Jäi veel kolmaski võimalus . Nimelt see , et tshekistid lasevad mõrtsukad maha enne , kui nood mind sõrmeotsagagi puutuvad . Ootasin seal soosillal , ise värisesin hirmust ja ärevusest . Ma tahtsin , et tuleks belglane , aga tuli jälle Albert . Rääkisin talle kõik ära , näitasin siidisukki . " Ameerika omad , " libistas Albert sukki läbi peo . " Tipp-topp kaup . " " Mis saab ? " küsisin mina . " Ära karda , sinuga ei juhtu miskit sitta . Mine küüni ja istu seal rahulisti , " käsutas Albert . Jalad said täiesti märjaks , kui ma üle heinamaa küüni läksin . Mõtlesin seal , et mis minust saab . Ma olen eestlane ja ma pean olema eestlaste , mitte mingisuguste Bulininite poolt . Ja paistab , et too belglane on kah eestlaste poolt . Aga ma olen ka komnoor ja pean olema komnoorte poolt . Kas minu mees peab siis olema eestlane ja komnoor nagu ma isegi ? " Eesti Vabariigi nimel avaldame sulle tänu , " lausus mõrtsukas Tiit , kui nad kolmekesi küüni tulid . " Koksasin maha . Minu vana hea TT tegi selle töö ära , " uhkustas mõrtsukas Albert , näitas püsse ja padruneid , mis nad saagiks said . " Ja peale Bulinini tegin kutuks veel kolm punatibla . " <arv> . mai " Kus sa , lits , hulkusid öösel ! " kisendas tädi Ksenja nõnda , et terve Räpina vist kuulis . Onu Timofei andis mulle kõvasti rihma . " Kaotasid süütuse , jah ? Oled nüüd teotatud , jah ? " tänitas onu Timofei . <arv> . mai Vaska-Tshempionsoni öine koputamine ajas lihtsalt iiveldama . Tema ka veel ! " Sa pead tulema minuga ambulantsi , enne sa meie juures lauda ei istu , " seadis hommikul tädi Ksenja tingimuseks . Ambulantsis käskis ta mul võtta püksid jalast ja heita selili naistepingile . Tõstsin põlveõndlad harkide peale ja tädi Ksenja kontrollis mind jalgade vahelt . Täitsa huvitav oleks endalgi teada , missugune ma sealtkandist välja näen . " Esialgu on kõik ilusti , " kandis tädi Ksenja pärast kodus ette . <arv> . juuni Täna sain <arv>-aastaseks , aga ma ei öelnud seda mitte kellelegi . <arv> . juuli Bulinini asemele tuli seltsimees Vaag , kes ütles , et ma saan oma ülesandega hästi hakkama . " Oled võitnud bandiitide usalduse , ja see on kõige tähtsam , " kiitis seltsimees Vaag . " Kust te selle võtate ? " küsisin mina . " Nii on seltsimees Bulinini aruannetes kirjas , " vastas seltsimees Vaag . " Kuulsin , et sa tahad miilitsaks hakata . Me kirjutame sulle soovituse ja saadame su miilitsakooli . " Ükskõik ! Peaasi , et saaks Räpinast eemale . <arv> . juuli Seltsimees Vaag ütles , et sõda on küll lõppenud , aga mina pean ikkagi oma komsomoliülesannet täitma , muidu mind miilitsakooli ei lasta . Kunas see sõda siis lõppes ? <arv> . juuli Viisin bandiitidele sinki , juustu , puskarit ja ajalehed . " Seltsimees Vaag ütles , et sõda on otsas , " teatasin mina . " Sõda saab mitte kunagi otsas , " ütles belglane ja mul oli hea meel , et ta polegi kurttumm . " Sõda saab otsa siis , kui kõik bolshevikud on tittipidi üles poodud , " sähvas bandiit Albert . " Kas sa , Margit , tead , mis asi on titt ? " küsis see kauboide ahvija Tiit ja läks ise näost punaseks nagu tomat . Mis asja siin häbeneda on ? Kas ma siis vähe olen tittesid näinud ? Tallinnas ma isegi kiigutasin ühte titte hällis . Bandiidid saatsid seltsimees Vaagile vastukingiks viisnurgaga aumärgi , mis päikesepaistel sätendab nagu kuld . " Kindlasti ei tule Vaag selle peale , et see plekiplönn kuulus tema eelkäijale , " itsitas bandiit Albert . <arv> . juuli Seltsimees Vaag saatis bandiitidele raudristi . " Hüppavad rõõmust lakke , kui näevad seda fashistinärude märki , " arvas seltsimees Vaag . Bandiidid juba usaldavad mind , mul ei seota enam soosillal silmi kinni . " See loll arvab , et me oleme Saksamaa poolt ! Arvaku , raisk ! Mida muud ta ikka oskab , " parastas Albert , kui ma talle fashistinärude märgi andsin . " Aga kelle poolt teie siis olete ? " küsisin mina , kuna mina olen just niisugune , kes alati imelikke küsimusi küsib , selliseid , milliseid teised häbenevad küsida . " Meie oleme Pätsi ja Laidoneri poolt , mitte mingisuguste kirvelarhvide Hitleri või Stalini poolt , " kuulutas Tiit . " Mina oleb vabadus ja demokratia , " teatas too belglane , kellel on nii keeruline nimi , et see ei jää kuidagi meelde . " Meil on saun köetud . Ja pole neid kurradi raiskasid seljanühkijaid , " vandus Albert . Olin valmis neil selga pesema , sest ma tahan alati teha inimestele head . Saunakoopas tattnina ei põlenud , valitses täielik pimedus , ometi ütles belglane : " Belgias ei käib ükski naine saunas pükstega . " Võtsin siis ka püksid jalast ja olin ilmpaljas . Mina küll ei saanud aru , kelle selga ma parajasti nühkisin , mehed ka mulle seda ei ütelnud . Vahel tundsin kellegi kätt oma kehal , ja see ei olnud sinna kogemata juhtunud , Vahel põrkasin pilkasuses higiste meestega kokku , sest oli kaunikesti kitsas . Kõikide meeste seljad olid kondised ja lihaselised . Issand , kes siis nii kareda nuustikuga hõõrub ! Minu peopesa hakkas kirvendama , aga nemad nõudsid muudkui , et ma laseksin jõulisemalt . Nad on tõesti pullis mehed nagu künnihärjad . Kõik mu koolisõbrad on nende kõrval puhta poisikesed . " Sul on päris naise nahavahe , kuigi sa pole vist veel kaheksateist aastat täis , " jagas Tiit mulle tunnustust . Ma olen otsustanud , et ma ei valeta mitte kunagi , aga mida pidin ma siis tegema ? See on ju õigus ! Meeste omasid ma ei näinudki , kuigi ükskord sattus mu käsi vist juhuslikult selle asja külge . Aga ma võin ka eksida . Samuti ei tea ma , kellele see kuulus . Oleks hea , kui belglasele , aga tegelikult pole sellel mingit tähtsust . <arv> . juuli " Kui sa nende kuradi metsavendade juures töllutamist ei jäta , siis kihutame meie sind oma viisakast kodust välja ! " käratas onu Timofei . " Ja nüüd katsun sind mina . " On ikka vastik küll , kui üks ilge vanamees sulle oma käe püksi topib ning kongus sõrmega kõhu alt urgitseb , lõpuks oma sõrme kuhugi auku torkab . Kusjuures ta lõikamata küüs kribis mind ja käsi oli tal kindlasti pesemata . " Sa tahad nikku ! Sa oled sealt üleni märg ! Sa oled süütu hoor ! " krõõksus see kirikumees . <arv> . juuli Vaska-Tshempionson koputas jälle öösel mu uksele . " Mul ema käskis sinu juurde tulla , " õigustas end see poisike . Mul on temast veidike kahjugi , aga loomulikult ei teinud ma ust lahti . Kasvagu . " Kas sa tõesti soovid , et NKVD ka meil kõrid maha võtaks , nagu nad võtsid Alberti emal , kes oli väga hea inimene ? " küsis tädi Ksenja hommikusöögil . Ma ei saanud aru , mille kohta see käis . Vaatasin alul otsa talle , siis Vaska-Tshempionsonile , seejärel onu Timofeile . " Hoia oma nahk , nad võivad sind ka vägistada , nagu nad vägistasid Alberti õe , " ähvardas onu Timofei kartulit ja kastet mugistades . Jällegi puder ja kapsad peas ! Kui ta mind hooraks peab , siis peaks ta ju arvama , et mulle meeldib , kui mind vägistataks ! " Ja NKVD teeb seda nii , nagu täkk mära kargab , " luristas Vaska-Tshempionson kruusist piima . " Mida ma siis tegema pean ? " küsisin mina . " Minu sõna kuulama , " manitses tädi Ksenja . " Ja minu sõna kuulama , " kinnitas onu Timofei . Vaska-Tshempionson kah noogutas sügavalt laua taga , kuna öelda ta seda ei julgenud , et ma peaksin ka tema sõna kuulama . Aga mõtles ta kindlasti just nii . Onu Timofei ja tädi Ksenja räägivad ju hoopis ise juttu , kuidas ma saan nende mõlemate sõna kuulata ? Või peaksin ma sängi minema nii isa kui pojaga ? Ja peale selle pole NKVD-ga ähvardada üldse ilus , kuna seltsimees Vaag on kena inimene . Mulle meeldib ta tüki maad rohkem kui seltsimees Bulinin . Homme pean metsa viima seepi . " Tee nii , et bandiidinärud sinu pärast kiskuma läheksid ja üksteist maha notiksid , " õpetas seltsimees Vaag . <arv> . juuli " Täna ei ole just saunapäev , " ütles Tiit . " Aga mina tahab ikkagi sinu , " himules belglane . " Koori end porgandiks jah , " muheles Albert . Seejärel võtsid bandiidid mult tädi Ksenja sitskleidi seljast ja vaatasid mind rinnahoidja ja pükste väel . See on päris mõnus asi , kui mehed sind igalt poolt uurivad . " Seal kuradi Pihkva pordumajas oli see , kui ma viimane kord emase naba nägin , " limpsas kauboihakatis huult . " Too lits ei oleb pükste sees , " tähendas belglane . Kus piir , seal piir ! " Piletiraha pole teist keegi maksnud , " lõpetasin ma komejandi , kuna sääsed õgisid mind aplalt . Mina arvan , et iga asi peab ikka meeldima , vastu tahtmist ei tohi midagi teha . Võib-olla meestel oli mõnus mu nabapunni vahtida , aga mind suskisid samal ajal igasugused lollakad putukad . " Võib-olla ma ei saa enam tulla , tädi ei luba , " ütlesin ma belglasele soosillal , kui too suudlema tükkis . Seltsimees Vaagile saadeti korvitäis mustikaid . <arv> . juuli Korv mustikatega seisab ikka veel meie esikus , kuna seltsimees Vaag on komandeeringus . Ainult Vaska-Tshempionson käib sealt marju nosimas , teised neid ei puutu , sellepärast et marjad kuuluvad NKVD-le . <arv> . juuli Seltsimees Vaagil on samasugune ilus metallnööpidega frentsh , nagu oli Bulininilgi . " Mustikad on mulle väga mokkamööda , aga mina neid noppima juba ei hakka . Mina ei ole niisugune orjameelne inimeseloom , kes kummardab . Järgmine kord viid bandiitidele suhkrut ja soola , " lubas seltsimees Vaag ja hakkas kohe kamaluga korvist marju õgima . Seltsimees Vaagi näpud ja huuled värvusid lillakaks . Kui ma NKVD majast välja tulin , käis vägev põmakas , kõik aknad klirrdi ! puruks , üks kild lendas mulle vastu selga , lõikas läbi kleidi pika haava veritsema . Ma pistsin umbjalu liduma , tagasi vaadata ei julgenud . Kodus ma seljahaava kellelegi ei näidanud . <arv> . juuli Ilmad on vilud . Kas tõesti on suvi juba otsas ? Vihm ja kõle tuul ei meeldi mulle mitte üks raas . " Nüüd notitakse kogu Räpina maha , küll te näete ! NKVD seda juba ei jäta , " avaldas onu Timofei kartust . " Süütud inimesed peavad Alberti pärast kannatama , " tänitas tädi Ksenja . " Paras ! Paras punastele bandiitidele ! NKVD sheff rebiti ribadeks nagu kaltsukoorem paberimasinas . Kõik kohad olid tema verist sodi täis , " kargles Vaska-Tshempionson rõõmu pärast . " Ma ei saa ainult ühest asjast aru — kuidas nad oma pommi NKVD-sse said sokutada ? " <arv> . juuli Seltsimees Vaagi hauale pandi punane viisnurk posti otsa . Punaväe puhkpilliorkester mängis matusel kurbi lugusid . Setu naised itkesid , sest seltsimees Vaag oli rahvuse poolest setu . <arv> . august Täna võtsid vabadusvõitlejad mind päris paljaks . Seejärel läksime punkrisse , sest väljas oli juba väga jahe , täitsa nagu sügis , ütleksin . Vabadusvõitlejad vaatasid mind tattnina valgel igalt poolt , mudisid rindu ja käperdasid alt . Kõikide meeste huvi äratab just see pehme koht seal all , kusjuures minu meelest on naine ilus just näo ja silmade poolest , mis aga mehi kahjuks eriti ei morjenda . Kui vabadusvõitlejad hakkasid mind heinte peale selili lükkama , panin putku . Veidi oli kahju , et nad mind sugugi kinni ei hoidnud . Aga juba mu ema õpetas , et meestele tuleb end anda jupphaaval , muidu hakkavad nad sind litsiks pidama . <arv> . august Alevi keskel lasti maha luteri kiriku pastor Konstantin Reinkaart , kuna uurijad tegid kindlaks , et just tema viis NKVD majja pommi , mille plahvatus seltsimees Vaagi lendavateks lihakämpudeks kiskus . See oli nii . Kogu Räpina käsutati paberivabriku ette platsile , siis tulid kaks sõdurit , kes talutasid pastor Reinkaarti enda vahel , hoides tal kummastki käest kinni . Pastori silmad olid musta lindiga kinni seotud , nõnda et tema ise ei näinud mitte kui midagi . Vabriku värava juures jäädi seisma , pastor Reinkaart pöörati näoga rahva poole . Samas ootas hobune vankriga . Algul ei tulnudki ma selle peale , kellele peaks hobust vaja minema . Seejärel luges üks mundris mees ette kohtuotsuse vene keeles , millest mitte keegi ei saanud mõhkugi aru . " Ka pastorihärra ei oska vene keelt , ma tean küll , " sosistas tädi Ksenja . " Talle tõlgib Jumal , " arvas onu Timofei . Siis ilmus hobuse tagant välja kolmas sõdur pika vintpüssiga , mille otsas oli tääk , ning tulistas pastor Reinkaarti selja tagant otse kuklasse . Issand , kui jube see on , kui inimese ajupritsmed peast välja lendavad ! Isegi hobune ehmatas püssipaugu peale , hirnahtas ja kaapas jalaga , tahtis eemale perutada , aga oli lasipuu külge kõvasti kinni seotud . Kaks sõdurit , kes pastori kätest kinni hoidsid , ei lasknud tal maha kukkuda , vaid tõstsid poolenisti ilma peata surnukeha vankrile . Pärast pühkis üks sõduritest verise lödi munakivisillutiselt luuaga plekk-kühvlile ja kallas selle pastor Reinkaarti kõrvale . " Meie pastor on kangelane , " sosistas keegi rahva seas , aga nii tasa , et sõdurid seda ei kuulnud . Hobune köideti lahti , sõdurid hüppasid vankrile , sõitsid minema ja rahvas läks laiali . " Küllap oli Jumalal seda tarvis , " võttis onu Timofei kodus asjad kokku . " Kumba oli tarvis , kas pommi või mahalaskmist ? " täpsustas tädi Ksenja . " Mitte midagi ei juhtu ilma Jumala tahtmiseta , " jutlustas onu Timofei . Huvitav , kas ta mind kabistada tahab ka Jumala käsul ? " Mina hakkan kah usklikuks , ma tahan kah kangelaseks saada , " kuulutas Tshempionson . Kas tema siis veel ei usugi ? <arv> . august Käisime Vaska-Tshempionsoniga vaatamas vereplekki vabrikuvärava ees . " Ma tean , kuhu pastorson maeti . Ma hiilisin hobusonile järele ja sain teada . Tema hauason on prügimäessonill , " ütles Tshempionson . <arv> . august Vereplekile vabrikuvärava ees pannakse leinalilli , NKVD aga korjab need üles ja viskab minema . <arv> . august Verepleki juurde pandi püssiga tunnimees — seesama , kes pastor Reinkaarti kuklasse tulistas — , et rahvas ei saaks sinna lilli panna . <arv> . september Ka sellel aastal istume Sellaga ühes pingis . Tegelikult on tema õige nimi Aksella , aga kõik kutsuvad teda Sellaks . Sella-Aksella on jumala valget vuhvti , ta nahk on hele ja juuksed linased . " Mu vanaema on kah albiino , " lausus Sella . " Mida see veel peaks tähendama ? " küsisin mina ja Sella seletas , et albiino on üleni lumivalge inimene . Pole tumedaid karvu ja nahk on kogu aeg hele . Tavaliselt on nii , et kui <arv>. septembril on ilus ilm , siis tuleb hea kooliaasta , aga kui sajab vihma , siis lähevad kõik asjad untsu . Täna hommikul ladistas vihma , müristas kõu ja välgahtas äikest , siis oli aga äkki terve klassituba päikest täis . " Vaata , vikerkaar , " näitas Sella . Seitsmevärviline look kaardus otse ümber kirikutorni . Ei tea , mida see peaks tähendama ? <arv> . september Kumbki ei jäta mind rahule , ei onu Timofei ega Vaska-Tshempionson , mõlemad ajavad peale nagu surm . Aga ma ei saa ju seda asja mangumise peale teha ! Parema meekega teeksin ma seda ehk siiski Tshempionsoniga , aga ma kardan , et ta ei saa hakkama , mõnes mõttes on ta toslem ja hädapätakas . Ma löön lausa verest välja , kui mõtlen , et see võiks kuidagi pooleli jääda . Ja veel hoiab mind tagasi asjaolu , et tema eest kostis tädi Ksenja . Mina ei taha olla kellelegi harjutamiseks ! Mees olgu ise mees , ärgu tulgu ema abiga , olgu ta pealegi alles naga . Nagasid pole mul sugugi vaja , las sirguvad suureks . Onu Timofei ei tule üldse kõnesse , tema on lihtsalt vastik tükkis oma rokase habeme ja kääksuva häälega . Oleks ikka päris naljanumber , kui ka tema võtaks tädi Ksenja endale appi lunima . <arv> . september Sella isal ja emal on Peipsi ääres suur talu . Selle järve nimi on täpsemini Lämmijärv ja eile käisime me seal kalapaadiga sõitmas . Paati kutsutakse põtaks , sest selle mootor popsub kogu aeg põta-põta . " Vaata , Venemaa , " näitas Sella mulle järve teist kallast . Venemaa oli täiesti sinine ja väga ilus . Tagasiteel saime veidike tuult . " Mulle meeldivad tormid , " kilkas Sella . Lainelatv pritsis mu kleidi märjaks , aga ainult natukene . Ma arvan , et ka mulle meeldivad tormid , kuigi ma ei ole elus ühtegi tormi üle elanud . <arv> . oktoober Vabadusvõitleja Albert ootas mind hommikul puu taga . " Pidasime poistega nõu ja otsustasime , et täna sul kooli asja ei ole , " mugistas Albert ja tiris mu tsikli peale . Kihutasime täie tambiga punkrisse , soolikad tahtis seest segi raputada , eriti hull oli soosillal . Algul ma ei saanudki aru , mida ta teha tahab , aga pärastpoole juba sain . " Süütus läks nagu saunaaken , " mühistas vabadusvõitleja Albert , kui minu pealt üles tuli . Seejärel madistasid minuga veel vabadusvõitleja Tiit ja too belglane , kes mulle kõige rohkem neist kolmest meeldib . Ma arvan , et teine ja kolmas ikka olid nemad , kuigi kes see pimedas õieti aru saab . Ma ei mõista , miks naised seda endaga teha lubavad , kui see on tegelikult nii jube . Mina küll püüan edaspidises elus niisugust asja vältida . Aga seda võin ma päris julgelt kinnitada , et Vaska-Tshempionson poleks sellega toime tulnud , ehkki ma ei taha tema kohta midagi pahasti öelda . Juba Albertil oli tükk pusimist , kuigi temal peaks olema kenake hulk kogemusi . Pärast tõi Albert mu tsikliga päris koolimaja ette . Sella nägi , kui ma külgkorvist välja ronisin , ka teised plikad ja poisid . " Kes see mees on ? Kus sa olid ? " käis Sella peale nagu uni . Pisut olin ma rõõmus , et Sellale koos Albertiga silma alla sattusin , mootorrattaga pealegi , olgugi et see ei pannud mind just nahast välja hüppama . Aga mida ma pidin talle vastama ? Mõni ütleb nende kohta , et nad on bandiidid ja mõrtsukad , mõni teine , et nad on vabadusvõitlejad , onu Timofei nimetab neid metsavendadeks , kuigi ma ei saa aru , kuidas saab metsal olla inimesest vend . <arv> . november Juba külmetab , kord sadas lörtsigi . Albert sõidutab mind ikka punkrisse ja tagasi . Pikapeale olen hakanud selle asjaga harjuma . Tegelikult polegi nii hirmus , nagu esimene kord tundus . <arv> . november Kirik pandi kinni , kuna papp on maha lastud . Onu Timofei ise tagus ukse naeltega piida külge , pärast lõi veel suure laudadest risti ukse peale . " Et varga-maidud ei pääseks jaole , " kähistas onu Timofei . Mina ei mõista , kas Jumal ei ole siis parem lukk kui naelad ? Kui mina oleksin Jumal , siis mina küll vargaid kirikusse ei laseks , ma kaotaksin vargad hoopis ilma pealt ära , nagu ka kõik teised halvad inimesed . Luteri kirikusse onu Timofei õigeusklikel minna ei luba . " Luterlased on hulka kärnasemad kui jumalasalgajad , " hindas onu Timofei . <arv> . detsember Nüüd sõidan vabadusvõitlejate juurde punkrisse saaniga . Tagasi ka . <arv> . detsember Jõulude asemel peeti nääre , mis on ka väga toredad pühad . Tädi Ksenja andis mulle oma pika beeži kleidi , millel on nööbid selja taga . Onu Timofei aitas neid kinni nööpida . " Eesti lihunikud ja saksa fashistid valetasid teile kogu aeg jõulude kohta . Tegelikult ei ole jõulusid olemas , " sõnas õpetaja Klein peokõnes . Saal oli ilus , värvilised paberiribad langesid laest ning kuuse ladvas oli punane viisnurk , mis põles heledalt . Rõngaste kõrinal avanes eesriie ja orkester laval hakkas mängima . Meie Sellaga olime näidendis lumehelbekesed ja ei pidanud ütlema ainukestki sõna . Pärast tantsisin hästi palju miilitsate ja punaväelastega . Punaväelased tantsivad tegelikult paremini kui miilitsad , aga nemad ei oska eesti keelt . Miilitsad ja tshekistid oskavad , kusjuures miilitsad räägivad eesti keelt paremini kui tshekistid . Kõige paremini oskavad eesti keelt küll vabadusvõitlejad , aga nemad ei oska jälle üldsegi vene keelt . Mulle tõi näärivana paari siidisukki . Andsin sukad tädi Ksenjale , kellel oli kohe väga hea meel . <arv> . jaanuar <arv> Kuuveri oleks pidanud olema juba jõulude ajal , aga ikka veel ei ole . <arv> . jaanuar Koolis on suured ahjud , puud jändrikud ja jämedad , neid annab ahjusuust sisse toppida . Süütamiseks kallatakse halgudele lambiõli , siis kraapsatakse tikku ja kohe lahvatab leek . Võimlemistundides sumpavad poisid lumes , tüdrukud õmblevad klassiruumis endale põllesid . <arv> . veebruar Ütlesin vabadusvõitlejatele , et ootan last . " Pidi olema ju arst , kes asja joonde ajab , " avaldasin seejärel lootust . " Mitte mingil juhul ! Eesti rahvast on niigi vähe alles jäänud , " keelas Tiit . " NKVD hävitab eestlasi niikuinii igal pool , nüüd tahab hakata tapma ka naise putsis , " põlgas ära Albert . " Misasi see puts on ? " pärisin mina ja nemad pistsid mürinal hirnuma . " Aga järsku ei oleb laps eestilane ? " arvas belglane . " Itsitage pealegi , kõhud kõveras , aga ma tahan ikkagi teada , mis asi on puts ? " nõudsin mina , sest kui ma mingi asja pähe võtan , siis mina seda juba katki ei jäta . Mu uue küsimise järel jäid nad äkki päris vait . Olgu , küll ma kunagi teada saan , mida see sõna tähendab . Ma aiman seda , ja nii põrunud ma ka ei ole , et läheksin seda näiteks õpetaja Kleinilt küsima . <arv> . veebruar Ka Sella ei tea , mida see sõna tähendab . " Vittu ma tean , aga putsi mitte , " sosistas Sella , ise näost juuksejuurteni punane . Minu meelest kammib Sella oma linalakka ülearu tihti . <arv> . veebruar Vanasti oli täna Eesti Vabariigi aastapäev . " Mina räägib ämmamooriga . Tema hakkamas abort tegema , " usaldas mulle belglane , kes on neist kõige hellem . " Kas sa ütlesid talle , et see olen mina ? " tahtsin ma teada . " See ei oleb tema asi . Tema tulema siia , tegema abort , saama raha ja lähema ära , " seletas belglane . " Ta on minu tädi ! Saad aru , ta ei tohi sellest kõssugi teada , " prahvatasin mina . " Tädi ? Siis võib-olla võtmas vähem raha , " kooga-kaagatas too loll mees , keda ma olin arukamaks pidanud . Tegelikult ei noki ka tema nokk õrna haisugi . <arv> . märts See belglane ei räägi üldsegi belgia , vaid hoopis hollandi keelt . Minu meelest on see sama , kui eestlane kõneleks läti keelt . Mis mõte sellel oleks ? Alati arvasin , et inimesed liialdavad , kui nad ütlevad , et aiateibad pauguvad . Täna sain teada , et asjal on tõsi taga — kuulsin oma kõrvaga , kuidas aialipp piraki ! pakasest lõhki läks , justament sel momendil , kui verine päikeseketas viitsis end metsa tagant kergitada . Sella veel ehmatas . Kanname kõik neljakesi — Vaska , tädi Ksenja , onu Timofei ja mina — lambanahkseid kasukaid , vill seespool , nahk väljaspool , näeme välja viisaka perekonna moodi nagu kollased nunnud . <arv> . märts Lubasin Vaskal öösel tulla . Vaeseke , ta värises erutusest , ta läkastas , igavene pabistis ja närvipundar selline ! Pidin teda palju aitama . Muidugi ei taha ma lapsi rikkuda , aga mis mul muud üle jäi ? Hommikusöögilauas nägin , et Vaska näost olid tedretähnid kadunud . Juuksed olid endiselt punased , aga tedretäppe netu , nagu Vaska ise ütleb . <arv> . märts " Minason tahason veelson , " teatas Vaska täna öösel . <arv> . märts Tädi Ksenja on minuga kuidagi väga lahkeks muutunud . " Võta , Margit , küüslauku ja mett . Ja lehmasooja piima , " oli tädi Ksenja nagu muinasjutu-emme . <arv> . aprill " Kas sa ikka tead , kuidas last mitte teha ? " küsis tädi Ksenja . Need inimesed , kes loomi talitavad , võtavad seda asja hoopis kergelt , olin ma tähele pannud . Veel kergemini võtavad ämmaemandad . " Juba hilja , " tunnistasin mina . Tädi Ksenja katsus mu kõhtu . " Ja-jaa , " venitas ta üle huulte . " Ma võtan natuke mõtlemisaega . " <arv> . aprill Seapekk ajab iiveldama , pea käib ringi . Matemaatikast ei saa enam tuhkagi aru , Sella ütleb mulle kogu aeg ette . Ka kontrolltööd puksin tema pealt maha . Sella isa püüdis jää alt kolmekilose koha , Sella käis seda metsavendadele müütamas . <arv> . aprill Kallale tormas onu Timofei . Ta tiris mu puukuuri ja muudkui kraaksus : " Kui sa teistele lubad , siis ei tohi sa mind ka ilma jätta ! " Issand , kui jälk ! Pistsin nagu ruuporist röökima . Ma kohe tahtsin , et keegi satuks peale . Mida see perekond õigupoolest silmakirjatseb ? Õige heategijad ! Kohale jooksid mõlemad — nii Vaska kui tädi Ksenja . " Kuradi litsinägu , püüdis mind patule hukutada , aga kui midagi välja ei tulnud , siis hakkas kisama nagu ratta peal , " valetas onu Timofei nõnda et suu suitses . " Välja , hoor ! Välja , hoor , kristlaste majast ! " karjus tädi Ksenja , nagu oleks keegi talle elu kallale kippunud . " Ema , las Margit elab meie juures ! Ma võtan ta naiseks , kui suureks saan , " puhkes Vaska nutma . " Las jääb , kristlased on andestajad . Ristiusk on eelkõige halastus , armastus ja kaastunne , " jutlustas onu Timofei . " Ei ! Ma ütlen veel kord — ei ! " jõõras tädi Ksenja nagu hullpealuu ja andis mulle tund aega asjade pakkimiseks . Selleks ei kulunud mul ju veerandit tundigi , olen üleval katusekambris ja täidan oma päevaraamatut . Mis saab ? Ma ei tea . Aga üks asi on kindel — ma armastan seda last , kes on mu kõhus . Olen veel päris plika , ainult viieteistkümneaastane , aga kui saatus on mulle määranud sellise tee , siis ma käin seda sirge seljaga . Selle lapse kasvatan üles mina . Aga kuhu on mul minna ? NKVD-sse ? Läheks küll , kui seal oleks seltsimees Vaagi sarnane muhe mees , aga uus ülemus pole mind enda juurde kutsunud ja naisterahval ei kõlba ise ka ennast pakkuma minna . Temast räägitakse ka , et ta on igavene lontrus ja mina ei tea tema nimegi . Miilitsakoolile tuleb kah kriips peale tõmmata , kes see ikka lapsega võmmi igatseb . Juba kopitakse uksele , tund on täis . <arv> . aprill Bandiidid võtsid mind enda juurde , nemad on tõelised kristlased , halastajad ja kaastundlikud . Teen neile süüa , kraamin punkrit . Siinsest varandusest meeldib mulle kõige rohkem vändaga grammofon . Selline oli meil ka kodus ning meie emaga kuulasime kogu aeg plaate . Huvitavad on ka kaks kuulipildujat , Albert käib kogu aeg nende torusid silitamas . " Me võime võtta auto ja poole tunniga kogu Räpina bolshevikest puhtaks rookida , aga mis siis edasi saaks ? " plaanis Tiit . Minu teada sõidavad kauboid hobustega . " Ega Inglismaa meid Venemaa kätte jäta , " trööstis Albert rohkem ennast kui teisi . " Ära usub suured riigid ! Suured riigid reedab alati , " manitses Belgia hollandlane . Kui varem meeldis mulle kõige rohkem tema , siis nüüd on neist kolmest esiplaanil Tiit , ehkki ka temal leidub mitmeid vigu . Alberti-sugust tahumatut matsi ma lihtsalt ei saa tõsiselt võtta . Aga kõige rohkem on mulle külge kasvanud hoopiski Vaska , olgugi et ta on alles jumbu , aga nii armas ! Ma võiksin talle olla nagu ema ja nagu naine . <arv> . aprill Asjal tuleb käia vähemalt saja meetri kaugusel , asja jäljele tuleb lund peale panna . " Muidu on NKVD-l kohe hais ninas , " manitses Tiit . " Sitamaja pole vaja , sittuda võib ümber maja , " kaasitas Albert . Minu jaoks liiga vänge . Ja maju kui selliseid ei leidu siin ju mitte mingisuguseid . Mehed tegid punkrisse ühe nari juurde , selle peal magan mina . " Ma pean linnast mööblipoest madratsi ka tooma , siis on hea pehme , " ütles Tiit . Vesi kaevus on kollane ja inetu ja paha maitsega . Siin on ikkagi soo , olgugi et meie elame soosaarel . Hollandlane keedab vett , enne kui joob , Albert ja Tiit ei keeda . " Sina pead ka keetma . Mitte enda , vaid lapse pärast , " hoolitses Tiit . " Pliiti küta ainult öösel . Muidu on NKVD-koerad suitsu järgi kohe platsis , " hoiatas Albert . " Pead päevikut , jah ? Mina pean kah päevikut — et eesti rahvas saaks kunagi teada , missugused olid tema tõelised kangelased , " lausus Tiit . Aga miksjaoks mina pean ? Sellepärast , et juba mu ema pidas päevikut , kus oli kõik ausalt sees . Ka see , kui tal midagi isa kõrvalt juhtus . Muidugi olid need salapäevikud , mida ainult mina — peale tema — võisin lugeda . <arv> . aprill Pesu on palju — linad , rätikud , padjapüürid , meeste pikad ja lühikesed aluspüksid . Jalarätid on alati väga higised ja mustad , samuti kindad . <arv> . aprill See meie hollandlane pole üldsegi hollandlane , kuigi on belglane . " Mina oleb valloon , " kinnitas mees , endal keel sõlmes . Kord üks , kord teine , kord siin , kord seal . Mina seda ei mõika , kuigi keegi ei ole mind pidanud just pikkade juhtmetega tegelaseks . <arv> . aprill Järvest saab palju kala . Võrk tuleb jää all ühest august teiseni vedada ja siis terve päeva oodata . Aga kala tuleb . <arv> . aprill Sulavad viimased lumeriismed . Puud kohisevad . Linnas ma kevade tulekut õieti ei märganudki . Kuigi kõik plikad õhkasid " Kevad , kevad , kevad tuleb ! " , ma ise õhkasin ka , aga ometi seda ei märganud . <arv> . mai Juba laulavad linnud . Nad on musta värvi ja kenasti paaris . " Rästad , " määras Tiit . Õhk lõhnab hoopis teistmoodi . <arv> . mai " Ma tunnen , ma tunnen teda sinu sees . Mul käib vastu last ! " rõkatas täna Tiit . " Minu munn on seda meie titte ammu puutunud , ma pole sellest lihtsalt mingit numbrit teinud , " sõnas Albert . Ka seda sõna kuulsin ma esimest korda , aga taipasin kohe , mida see tähendab . " Varsti peab sina ainult suhu võtamas . Ema pidama hoolitsemas laps , " luges valloon moraali . " Ja meie torkame sulle ainult persse , " lubas Albert . <arv> . mai Tiit tuli suure madratsiga , madratsi sees oli veel pirakas ovaalne peegel . " Need on Tartu parimast poest . Mina kehva kraami ei võta . Orjadel peab ostuluba olema , vaba mees võtab , millal soov tekib , " kiitles Tiit . " Tänan , " ütlesin ma Tiidule . Mulle meeldib pehme peal magada , samuti tahan ma end sättida . <arv> . mai Kogu aeg tahaks nagu tatistada , aga see pole ilus . Ka iiveldus käib peal ja see teeb kurgu mõruks . <arv> . mai Juba siputab ! Mehed kutsusid nõid Reeda , kes andis mulle hõbepaberi , millesse tavaliselt shokolaad pakitakse . Ma pidin paberit pihkude vahel hõõruma ja siis käega vastu puutüve panema . Kui paber hoidis puu külge , siis oli see minu puu , kui paber jäi peo külge edasi , siis pidin ma oma puud edasi otsima . Minu paber jäi kinni ühe valgetes õites puu külge , mis kohe hirmsasti lõhnas . " See on õnn . See on suur õnn . See tähendab , et sellest poisist kasvab suur mees , kuna toomingas annab jõudu ja tarkust , " ennustas nõid Reet . Muuseas , mina tahan hoopis tüdrukut . Nõid Reet pole tegelikult üldsegi nõia moodi , ta ei lenda luua seljas ega pole tal ka pikka ja kongus nina , esiletükkivat lõuga ning rohekas-lillat kortsus laupa . Ta on üpriski tavaline eesti maanaine , tema ainukeseks nõialikuks iseärasuseks on pulstis ja ponsunud veresooned sääremarjadel . Ja vahest ka hallid , hõredad ja tortis juuksed . Kui Reet ära hakkas minema , sosistas ta mulle kõrva : " Sul saab elus palju-palju mehi olema . Oi , kui palju ! " Ma ei taha palju mehi , ma tahan ainult ühte , kes väga-väga meeldiks ! Aga ikkagi hoidsin oma pool tundi kahe käega puutüve ümbert kinni ning hakkan seda tegema iga päev . <arv> . juuni Vabadusvõitlejad lõikasid telefonitraadid läbi . Nüüd ei saa tshekistid enam helistada . Nad on vaprad . <arv> . juuni Albert tõi poest kanistritäie petrooleumi ja võitööstusest kasti võid . <arv> . juuni Heiskasime ühe väiksema kuuse latva sini-must-valge lipu ja pidasime jaaniööd . <arv> . juuli " Pea meeles , et laps sinu kõhus saab juba kõigest aru . Ütle talle , et sa teda armastad , " õpetas nõid Reet . Ma ütlen seda talle kogu aeg , kuigi mul on tunne , et ma natuke valetan . Ja mulle ei meeldi valetada . Kindlasti laps juba mõtleb . Võib-olla saab ta minust aru ? Võib-olla on ta esimene inimene , kes minust aru saab ? Igatahes on ta minu sõber . <arv> . juuli Kallis päevik , ma luban sulle , et ma ei valeta enam kunagi ! Tulevikus jätan ma ehk mõningad asjad ütlemata , et teistele inimestele mitte haiget teha . <arv> . juuli Just rästikud ajavad mehed tülli , nad vaidlevad kogu aeg , et kelle kord on madusid maha lüüa . Albert tampis täna suure hoolega , tegi punkri ussidest lagedaks , aga öösel roomavad nad jälle sisse . " Nagu NKVD ! Ühe teed pulbriks , juba sisistab uus , pea püsti , " jõratas Albert . <arv> . juuli Jaht õnnestus , sõime rebaseliha . Ma polnud kunagi varem elus söönud rebaseliha . Ma ei oskagi praegu täpselt öelda , mis maitsega see on . <arv> . juuli Laps on kõhus väga rahutu . " Ta on võitleja . Ta tikub varem välja , " naeris nõid Reet . Reet mulle sellepärast meeldibki , et ta on lõbus inimene , teeb minugi tuju rõõmsaks . " Ta , raisk , tahab hakata varem Eesti vabaduse eest võitlema , " ajas Albert oma joru . <arv> . august Reet tõi mulle aaloed . " See teeb lapsele head , siis keerab ta end õigesse asendisse , on parem välja võtta , " tegi nõid Reet asjalikku juttu . <arv> . august Piim juba käib , ja selle üle on mul küll hea meel . Ma kartsin , et äkki olen ma nii noor , et mul piima ei tulegi . <arv> . september Sella läheb täna jälle kooli , teised ka . Olen nad peaaegu täiesti unustanud , kuna on tähtsamaid tegemisi . Ja küllap on nemad ka minu unustanud . Ühelt poolt on niisugune unarusse jätmine õudne ja valus , teiselt poolt hõlbustab elu . Mõned asjad tuleb lihtsalt oma peast ja südamest minema visata , muidu võid plindrisse lennata . Näiteks olen ma oma mälust kustutanud tädi Ksenja ja onu Timofei ja ka Vaska . Esimesed sellepärast , et nad mulle palju halba tegid . Vaskast on natuke kahju , aga tema kuulub väljaheidetutega kokku . Ja otse loomulikult ei ole ma kellegi peale tige . Las inimesed elavad oma elu , minusse see ei puutu . <arv> . september Nõid Reet silitab mu kõhtu ning kudrutab : " Kallis laps , tule välja , tule , tule , sest meie armastame sind ammuilma . " <arv> . september Mõnd aega ei saanud kirjutada , kuna sündis laps . Viimasel hetkel oli kohale rutanud tädi Ksenja koos kõigi rohtude ja tangidega . Mina teda ei näinud , sest olin parajasti minestuses . " Ega küla peal ei jää miskit saladusse , " lõi Tiit käega . " Akushöör päästma laps , " arvas valloon . Reet rääkis , et Albert ja Tiit olid mind reite vahelt lõhki tõmmanud , tädi Ksenja oli siis lapsel kaenlaalustest kinni haaranud ja poisi välja õngitsenud , muidu ei saanud kätte . Verd oli tohutu suur loik maas ja igal pool mujal ka küll . " Kurradi raisk , kes võis teada , et see inimese sündimine on nii hirmus jõle värk . Ihukarvad ajab püsti , " vandus Albert . " Inimese tapmine ei ole jõle , eks ole ? " nähvas Reet . Laps oli üleni verine , aga ikkagi armas . " Mina mõtlesib , et sina sureb , " purssis valloon . Need mehed on ikka täitsa ohmud . Kuidas ma saanuks surra , kui ma pean oma poja üles kasvatama ? " Nüüd on Ksenjal siin kõvasti õmblemist , " takseeris Reet mu jalgevahet . " Ta jooksis just niiti ja nõela tooma . " " See kuradi Ksenja on kindlasti NKVD koputaja , " kahtlustas Albert . " Kui ongi , ega ta sellise asja puhul ikka kuhugi kaebama ei lähe . Elu on siiski püha , " rahustas Reet ja pani manasõnadega verejooksu seisma . " Aga ta võib sul uuesti purskama hakata . " Seda küll ei tahaks , et jalgade vahelt muudkui verd purskab . <arv> . september Kogu aeg , kui tädi Ksenja mind õmbles , olin jälle meelemärkuseta , nõnda ma ise ei näinudki oma suurt minemapeletajat ja elupäästjat . Peaks talle kuidagi ütlema , et tema ei ole poisi vanaema , siis oleks kõik aus ja asjalood klatitud . Kui toibusin , oli tädi Ksenja läinud , ma panin oma nibu vastu poisi suud , aga tema ei teinud suud lahti . Mis saab ? Ega ta ei tohi ometi nälga surra ? Reet õpetas mind nibuga lapse suud kõditama . Algul tegi poiss silmad lahti ja ta silmad naersid , kuna tal oli kõdi . Issand , missugune õndsus ! Ja siis tegigi ta suu lahti ning hakkas ahnelt lutsima . Varem ei saanud ma üldse aru , et emana kuidagi teistmoodi olen kui vanasti , nüüd saan . Olen hoopis teistsugune Margit . Mehed seadsid lahinguvalmis kõik kuulipildujad ja muud relvad , juhuks kui tädi Ksenja peaks meid reetma . <arv> . september Tädi Ksenja tõi terve kotitäie vatti ja suure rulli marlet . <arv> . september Albert tegi väga ilusa hälli , seda saab lakke riputada ja kiigutada . Valloon laulab lapsele ilusaid laule hollandi keeles . <arv> . oktoober Valmistume uueks talveks , korjasin mitu korvitäit pohli . <arv> . oktoober Jumal on ikkagi olemas . Poiss naeratas mulle . Milline õndsalik tunne läbis mind ! <arv> . november Tiit ja valloon tõid kaks lammast , mina pidin tagajalgu kinni hoidma , kui Albert neil täägiga pea maha lõikas . <arv> . november Papp Grigori tõi palju mähkmeid , kui ristima tuli , ta on hea inimene . " Minult saab seda teada ainult Jumal , kes teab niigi , " ütles isa Grigori . " Poiss-põnn olgu Konstantin , niisugune on meie arvamus , " pani ette Tiit . " Konstantin on küll ilus nimi , aga kas tahate ikka sellist ? " oli papp Grigori meeste nimevaliku puhul ettevaatlik . " Mis sa põed , mis see siia puutub , et bolshevikud pastor Konstantin Reinkaarti maha lasid , " vaidles Tiit . " Ja tema oli ikka meie usu mees , mitte mõni vant . " " Meie poeg , kurrat , teeb eesti rahva jälle vabaks , nagu Konstantin Päts , raisk , " kuulutas oma usku Albert . " Meie kuningas oleb Leopold . Mina tahab Leopold , " sekkus valloon . " Pista oma kuningas putsi , " soovitas Albert , patsutas püstolit vöö vahel . " Eestil on vaja presidenti , mitte mõnda operetitegelast , " jäi Tiit kindlaks . " Aga Leopold , see on Leo , Lev — lõvi , ja kuningas , see sobib ju hästi , " soostus isa Grigori . " Paneme siis mõlemad , heal lapsel ikka mitu nime , " andis nõu Reet . " Ja kus tema vanemad on ? " küsis isa Grigori . " Ema olen mina , Margit Puusaag , " ütlesin mina . " Ja isa ? Kus on siis õnnelik isa ? " tahtis papp kõik järele uurida . " Pane kirja , et eesti rahvas , " rahmas Albert . " Ristimisel lolle nalju ei tehta , " noomis isa Grigori . " Pühadust ei tohi lörtsida . " " Mis pagana mehed te olete ? Ei julge tunnistada , mida te teinud olete ? " andis nõid Reet vabadusvõitlejatele säru . " Võib-olla mina , Tiit Maaroos , " oletas Tiit . " Ka mina koinisin seda manni kõvasti , nõnda et vitt vilistas , " ajas jälle suust solki välja Albert . " Mina samuti hoolega tegema see asi , " võttis omaks valloon . " Issand Jeesus Kristus , valgusta nende inimeste teed , õnnista patust sündinud väikemeest , võta ta enda hoolde , anna talle isa ja ema , " tõstis isa Grigori käed mu poja kohale . " Mis kurjavaimu lora sa ajad ? Mis patust ? Kuidas saab loomulik asi patt olla ? Miks sa lapsele santi saatust ette kuulutad ? Mingit pattu pole olemaski , " kargas Reet põlema , mille peale papp Grigori saani istus ja minema sõitis , kulm äraspidistest mõtetest kortsus . " Olgu ta nimeks Konstantin-Leopold , " otsustas Reet . <arv> . november Poiss tahab ainult ühte rinda , teise põlgab ära . Ta on väga pahur , kui ma talle esimesena paremat rinda pakun . <arv> . detsember Poiss magab enamuse ajast . Vahel kardan , et ta on surnud , kuna ta hingab nii tasakesi . Aga ma kuulatan teda kogu aeg . <arv> . detsember Kostja-Leo ei taha enam rinna otsast äragi tulla ja ludistab kogu aja . <arv> . detsember Ta kaka on täiesti musta värvi . " See on toidust , " rahustas Reet . <arv> . detsember Hooti sajab vihma , paistab , et talv tuleb rõske . <arv> . detsember Valmistume jõuludeks . Tuul murrab oksi , poiss on sooja suurrätiku sees . <arv> . detsember Ma võin ju öelda , et ma pole elus seni veel kedagi armastanud , aga seda väikest vääksu ma armastan . Ma tunnen kohe kogu keha ja hingega , et armastan . Ta siutsub nagu linnupoeg . Nüüd on minu elul ainult üks siht — see poiss meheks kasvatada , muud mul vaja ei ole . Südames on lausa lust , et minu elu on igaveseks paika saanud . <arv> . detsember Käisin alevis apteegis , aga kui tagasi tulin , olid vabadusvõitlejad lahkunud . Leidsin punkrist vaid kirja : MARGITILE ÄRA MURETSE , VIISIME KONSTANTIN-LEOPOLDI VABADUSSE , KUS TAL ON PAREM . SINU ELU ON ALLES EES , LAPS OLEKS SULLE AINULT TAKISTUSEKS . KUNAGI LÄHED SA VEEL MEHELE JA SAAD PALJU LAPSI , KES SIND ARMASTAMA HAKKAVAD ! ISAD <arv> . jaanuar <arv> Poisi kadumisest on möödas kaks aastat , olen selle aja ainult nutnud . Leidsin koti papp-põhja alt oma vana päevaraamatu , kuum sutsakas käis kohe rinna alt läbi . Sellest immitseb küll kopituse lõhna , aga mis parata ? Päevik on mul nüüd Kostja-Leo asemel . Olen lastekodus , sest olen ilma ema ja isata laps . Siin pandi mind kõigepealt kirja registreerimisraamatusse . " Sündinud ? " kuulas mind üle juhataja asetäitja distsipliini alal Vambola Rünkkanen , keda kasvatajaks kutsutakse . " <arv>. juunil <arv>. aastal , " vastasin mina . " Lähemad sugulased ? " pinnis pealaelt kiilas mees edasi . " Ei ole , " ütlesin mina ning rääkisin talle linna pommitamisest . " Kus sa vahepeal elutsesid ? " pressis tema . " Varemete all . Peamiselt keldris . Siis hakati varemeid koristama , miilits võttis mu kinni ja tõi siia , " vingerdasin mina . See , et miilits mu siia tõi , vastab muuseas täiesti tõele . " Ise tean ! Sul on niigi hästi . Siin ei tea pooled lapsed , millal nad on sündinud , " torises Vambola Rünkkanen . Kuidas on niisugune asi võimalik ? Ja tegelikult on see päris jube , kui inimene ei tea nii lihtsat asja . " Kui kaheksateist vanaks saad , kupatame su minema . Ja ei mingit litsilöömist ! " hurjutas kasvataja Rünkkanen . <arv> . veebruar Kuidagi ei harju ära , et su ümber on okastraat , millest väljapoole tohib minna üksnes Rünkkase loal . Ega ma vang ole ? Muidu elame vanas krahvilossis , laest ripuvad alla kristall-lühtrid , mis ilusti tilisevad , kui põrandal kõndida . Põrandal saab sokkide väel ka liugu lasta , titad teevadki seda . Lühtrites miilab gaasileek , mille Rünkkanen igal pealelõunal läidab ja enne öörahu surnuks puhub . Trepid on uhkest marmorist , trepikäsipuude otstel on valged lõvid , kelle kihvade vahele saab sõrme torgata . Ustel on nikerdused ja koputid . Loss-türm , võta heaks või pane pahaks ! Tuba on voodeid täis , voodi on voodi kõrval , voodite otstes on nikeldatud nupud , mis läigivad õhtul , kui tattnina põleb . Minu kõrval põõnutab Sirje , kes õpib alles kuuendas klassis . " Vabandust , juba kolmandat korda , " naeris Sirje . Sirjel on kõige rohkem kahju oma vasikast , kes oli nii armas oma pisikese roosa keelega . Sirje arvas , et Rünkkanen kratsib end igal hommikul habemenoaga kiilaks . " Ma ei tea , aga ma arvan , et vahest on ta hoopiski ilma karvadeta , vaata , tal ei ole ei habet ega kulmegi , " oletasin mina . " Oo , kui martsa ! Hoopis ilma ? Selles on tõmmet , " kilkas Sirje . Kahhelkividest ahjud on meie tubades ka , aga neid ei köeta , kuna nad on lagunenud ja ajaksid palju vingu sisse . Toa keskel seisab ümmargune metallahi , mida kõik kutsuvad buržuikaks . Mõnikord on buržuika mustad plekkseinad kuumusest punased , siis pliksid tatistavad , tatt sisiseb ja aurab ahjuseinalt ära . Mõned piigad oskavad väga hästi tatistada , seda on hea teha just hambavahedest . Buržuika korsten on pikk ja kõver ning keerdub õhuaknast välja . Ümber lossi on valge lumi , mis on ilus just õhtul , kui akendest paistab valgust . Vets paikneb hoovis , mõned jooksevad sinna paljajalu üle lume . " Zoja Kosmodemjanskaja käis ka paljajalu lumes , " ütles kasvataja Rünkkanen . Lossikempsud on ristis laudadega kinni löödud , kuna haisesid ja olid ummistunud . Ma ei sobi lastekodusse . Ma ei harju eales oma loomulikke tarvidusi tegema teiste nähes , nagu ühisvetsus on paratamatu . Lisaks sellele tunnen end siin oma seitsmeteistkümne aastaga täieliku vanaemana . <arv> . veebruar Kasvataja Vambola Rünkkanen tõi mulle lugeda raamatu Zoja Kosmodemjanskajast . Ma kohe nutsin , see oli nii hea raamat . <arv> . veebruar Kõige rohkem vihkan ma matemaatika kontrolltööd . Mis ei ole minu jaoks , see ei ole minu jaoks . <arv> . veebruar Keegi varastas ära minu pinali koos kustutuskummi ja sulepeaga . " Siin Riisiperes on kõik vargad , " ütles Sirje . Samuti on siin moeasjaks suitsetamine , kõik muudkui suitsetavad . Ka kasvataja Rünkkanen . Ka minu ema suitsetas kogu aeg . <arv> . veebruar Paljudel poistel on granaadid ja püssid . Mets on neid täis , mine ainult ja korja lume alt üles . Tüdrukud on siin päris titad , peavad poistega lumesõda . Ka Sirje on lausa süütus maalt , küll ta paristas laia lõuaga naerda , kui Sasha talle lund krae vahele toppis . <arv> . veebruar Sasha ütles , et kui ma tahan siin lastekodus ennast korralikult sisse seada , siis pean olema kolm kuud tema ori . Mis see veel tähendab ? " Sa pead ta voodit tegema , tema kalossid puhtaks rookima ja oma magustoidud talle andma , " seletas Sirje . Ta võiks hoopis oma magustoidud mulle anda ! Ja minu kalosse läikima lüüa ! <arv> . veebruar Öösel pandi mu varvaste vahele kokkuvolditud pabeririba ja süüdati põlema . Terve tuba naeris laginal , kui ma siplesin . " Mina seda ei teinud ja ma ei tea , kes tegi , " sahmas Sirje , kui ma tule suure vaevaga kustutasin . Nüüd lonkan . " Seda nimetatakse jalgrattaks , " ütles Sirje . Need , kes on tuberkuloosis , viiakse kohe ära , et nad teisi ei nakataks . Sasha ütles , et nad lastakse raudtee ääres prügimäel maha . " Mina tahan , et mind maha lastaks , kui mul tuberkuloos on . Mina ei taha haigust teistele levitada , " sosistas mulle Sirje pärast öörahu . <arv> . veebruar Vastu ööd olin kaua valvel . Korraga krigises uks ja keegi hakkas pimedas minu poole tulema . Nagu poisi sammud olid . Tundsin , et tegelikult ei maga keegi , kõik tüdrukud olid üleval , järelikult kõik ootasid sisenejat . Minu voodi tekk tõsteti jalgade pealt üles ning kellegi käsi hakkas liikuma mu kõhu alla . Virutasin ligitikkujale alul lahtise käega , pärast veel mitu korda jalgadega paraja litaka . Poiss prantsatas põrandale selili , kargasin talle peale ning tagusin teda rusikatega näkku , kuni ta röökima pistis . Kisa peale jooksis kohale kasvataja Rünkkanen , näitas taskulambiga valgust , tiris mind ründaja pealt üles . See poiss oli Sasha , Rünkkanen viis ta minema . " Sa olid vahva . Nüüd jätab ta su rahule , " tunnustas Sirje mu teguviisi . Esmaspäeval on kartulipuder , teisipäeval tangusupp , kolmapäeval kartulisupp , neljapäeval hernesupp , reedel kooritud kartulid , laupäeval leivasupp , pühapäeval tatrapuder võiga . Võid saadab meile Punaarmee . Aitäh neile ! " Siin ei ole ühtegi kombes poissi silmapiiril , " puistas Sirje südant . Seda küll . Sirje on laia kondiga ja ka väga suur , ehkki mitte paks . " Üle elusuuruse , " kutsuvad teda teised pliksid . Lõunasöögil piidlesin Sashat . Ise pisike nagu pöialpoiss , mustade välkuvate silmadega , aga vaata , mida teeb ! " Ta on moldaavlane , " teadis Sirje . " Ta viidi koos isa , ema ja viie vennaga Siberisse , aga ta põgenes siia . Ta on seda kõigi tüdrukutega teinud . " Mida nimelt ? <arv> . veebruar Ämbritega kaugest kaevust vett kööki tassida on päris kole , ämbrid kolksatavad vastu maad , vesi loksub välja . Kasvataja Rünkkanen jälgib kogu aeg , et ämbrid oleks pilgeni vett täis . Igavaks läheb . Peamine tegevus on siin üksteise peadest täide otsimine . Kõigil tüdrukutel on riigi poolt antud sitskleidid , mina ei julge Sirjele oma Nõmme täikalt ostetud villast kleiti näidatagi . Hoian seda voodi kõrval tumbotshkas . Selle uks käib tabalukuga kinni , võtit kannan alati kaasas . Kõik ootavad kogu aeg kirjakandjat , ehk tuleb sugulastelt kirju , ehk on ümbriku sees rubla rahagi . Minule ei kirjuta keegi . <arv> . veebruar Miilitsad viisid õpetaja Paide minema otse tunnist . Meil oli väga hea meel , saime vaba aja . Oleks selliseid miilitsaid rohkem ! Sasha rääkis , et Siberis on koertarakanid — tarakanid , kes on koera suurused . " Inimese varbad on neile kõige rohkem suudmööda . Kindlasti närivad nad õpetaja Paide varbad pulbriks . Ja pärast varbaid sõrmed . Siis ei saa õpetaja Paide enam kirjutada , " laskis Sasha keelel käia . Nägin unes , kuidas koertarakan puges mul sinna kohta , kuhu Sasha tahtis oma kätt toppida . Kui kasvataja Rünkkanen koertarakani välja urgitses , siis oli see Kostja nägu ... Sirje on kole vihane oma ema peale , et miks ema temast lahti ütles . " Mina hakkan oma tütart armastama üle kõige maailmas ja olen temaga elu lõpuni koos , " tõotas Sirje , kellega ma siin vist kõige rohkem klapin . Sirje mees saab olema ohvitser . " Siis kingib ta mulle oktoobripühadeks kasuka , " loodab Sirje . <arv> . veebruar Käime metsast paksu lume seest hagu toomas . Ütlesin kasvataja Rünkkasele , et tuba on külm . " Ise komnoor ja kardab külma ! Kas Zoja Kosmodemjanskaja kartis külma ? " tänitas kasvataja Rünkkanen . Mulle meeldivad pesunaised ja köögitädid . Tädi SHipalova õpetab õmblemist ja kuduma . No teate , see küll ei ole minu jaoks ! <arv> . veebruar Siin tahavad kõik kasulasteks hakata ja vahetevahel käiakse neid ka võtmas . " Mõned tiirased mehed noolivad siit endale tüdrukuid sängi , aga sina oled selleks liiga noorekas . Sinuga ei ole meestel midagi peale hakata , " siristas Sirje . Ta ise soovib minna kasulapseks musta turu hangeldajale . " Siis saab kärbestega saia , " unistas Sirje . " Kas kärbsed on elusad või ? " täpsustasin mina . " Kärbestega sai on rosinatega sai , totu , " kähvas Sirje mu küsimuse peale . Poliitharidusnurgas lastekodu punanurgas arutasime olukorda Kreekas ja Albaanias , kus läheb sõjaks . " Kapitalistid kipuvad jälle kommunistidele kallale , küll me neil kõri pihku võtame , " ähvardas kasvataja Rünkkanen . Seda tahaks näha . Vambola Rünkkanen pani mind seinalehe toimetajaks , pean hästi kähku tegema erinumbri Nõukogude Armee aastapäevaks . <arv> . veebruar Seinalehes on luuletus , selle all on autor : Margit Puusaag , <arv>. klass . Luuletuse kirjutas kasvataja Rünkkanen , mulle meeldib see väga , ainult et ei jää hästi pähe . Kes seal kõnnib kuues hallis ? See on meie Stalin , kallis ... Rohkem ei mäleta . " Ka sinust võiks saada luuletaja , " avaldas Rünkkanen lootust . Luuletajaks hakata ma tahan küll , aga ma ei luba enam kunagi kirjutada oma nime võõraste palade alla . Käisime hospidalis sõduritele esinemas . Sõdurid olid sidemetesse mässitud ja nutsid oma voodites , kui meie laule kuulasid . Kohe väga tahaks midagi nende heaks teha . Rändkino näitas filmi Tarzanist , ja see oli huvitav . " Paneme plehku , " pahvatas Sirje pärast filmi . " Hakkame elama džunglis , " unistasin mina . <arv> . veebruar ENSV Rahvakomissaride Nõukogu saatis meile autokastitäie vilte , tuleb välja , et vene viltidel ei tehta parema ja vasaku jala vahet . Auto oli kahe tünnimoodi ahjuga ning kahe nõgise korstnaga , mis kogu aeg tossu välja ajasid . Kalosse viltide jaoks ei olnud . <arv> . veebruar Keegi oli seinalehe maha tõmmanud , nõnda et raami tagumine haak , mis konksu külge käib , oli puruks . Läksime Rünkkasega keldrisse puutöökotta , kasvataja parandas haagi ära . " Mis kelder see oli , kus sa elasid ? " uuris Rünkkanen . " Minu oma maja kelder , " luiskasin mina . Muidugi selles mõttes rääkisin ma tõtt , et meie majal tõesti oli kunagi kelder . Ma püüan alati valetada nõnda vähe kui võimalik , kõige parem , kui üldsegi mitte . " Ja kogu aeg pimedas maa all ? " ei tahtnud kasvataja uskuda . Kui inimesel ei ole kulmusid , siis on tema silmad eriti ilmekad , sealt võib kõik välja lugeda . " Enam-vähem . Mõned erandid välja arvatud , mil ma väljas käisin , " käänutasin mina . <arv> . märts Süüa jääb üha vähemaks . Alati ei jätku leiba , ka supist tuleb puudus . Oleme kärnas ja paistetanud , et jätku vitamiine . Igemed veritsevad suus . Paljud otsivad köögi tagant solgitünnidest süüa , kasvataja Rünkkanen ajab lapsed sealt minema — solki süüa on veelgi kahjulikum kui nälgida . Närime puukoort . Kasvataja Rünkkanen loeb meile õhtuti Pavlik Morozovist , ja siis istub ta ikka minu voodi äärele . <arv> . märts Talvine pimedus siin üle elada on lihtsalt masendav . <arv> . märts Viimasel ajal sööme peamiselt porgandeid , need on aga üsna mädad . Terve metsaalune on täis halvasti seeditud porgandite hunnikuid , haige kõhuga ju ühisvetsu ei lähe . <arv> . märts Põgenejad Ojaküla ja Ratt toodi tagasi , aktusesaalis oli nende üle avalik kohus , mõlemad viidi vangi kolmeks aastaks . " Nõukogude inimene ei ole hulkur , " ütles Rünkkanen , hakkas kohtuotsuse peale plaksutama ning meie plaksutasime tema järel . Peopesad said soojaks , muidu oli aktusesaalis külm . <arv> . aprill Karjalaskepäeva ei tohi enam pidada , sest Marx ja Lenin ka ei pidanud , aga ometi hakkas ühe kulaku pull märatsema ja lükkas tüki meie planku pikali . Kasvataja Rünkkanen lasi hullu looma maha . " Liha kuulub riigile , " ütles Rünkkanen , ehkki meie lootsime , et saab vedelate suppide kõrvale ka pullipraadi . <arv> . aprill Kasvataja Rünkkanen kutsus mind oma kabinetti ja pakkus shokolaadi . " Sul on ilusad rinnad , kas sa tead seda või ? " meelitas see pealtpoolt karvutu mees . Seda polnud mulle veel keegi öelnud . " Ka näiteks Zoja Kosmodemjanskajal olid ilusad rinnad , aga need lõikasid fashistid tal maha , kuna Zoja ei alistunud . Kas sina tahaksid , et keegi sul rinnad maha lõikaks ? " küsis Rünkkanen . Muidugi mitte ! Mina pidin ise oma rinnad tühjaks lüpsma , seda piima jõid mu peidupaigas rotid . Rünkkase kiilakus mind ei häiri . Natuke rohkem hakkavad vastu tema löntis põsed ja masajad huuled . Ma arvan , et ta on viinanina , ja mina endale küll lakkekrantsi meheks ei taha . " Surmkindlalt oli Zojal valus , kuidas siis veel ? " lasin ma jutul edasi veereda . " Kas sul on kunagi valus olnud , Margit ? " küsis kasvataja , öeldes mulle esimest korda Margit . Ma oleksin talle äärepealt rääkinud sellest , kuidas ma sünnitasin , alles viimasel hetkel sain sõnasabast kinni . " Eks igal inimesel on kunagi valus olnud , " põiklesin mina . " Ma mõtlen siis , kui sa mitu aastat seal pimedas ja rõskes keldris elasid . Kust sa üldse süüa said , Margit ? " puuris see mees mind oma hoolivate ja õrnu tundeid täis silmadega . Rünkkanen on kindlasti Albertist noorem , aga Tiidust vanem , ta võib olla tolle belglase-vallooni vanune . " Söögiga ei olnud muret . Meie kõrvalmajas oli restoran , meil oli restoraniga üks kelder . Seal aga olid hapukapsa- ja hapukurgitünnid , konserve jätkus vasakule ja paremale , tassisin neid terved seljakotid täikale ka , ostsin saadud raha eest endale riideid , " puhusin ma . Jumal üksi teab , miks see jutt mulle pähe tikkus , aga ma naersin sisimas . Mulle meeldib sisimas naerda . " Vaata , mis see on ? " näitas Rünkkanen mulle käbi , harilikku kuusekäbi . " Kas sa tead , mis asi see on ? " " Tean . Kes siis käbi ei teaks ? " imestasin mina . " Sa ei tea täpselt . Selle tahtis Sasha Sambajev sinu sisse tsusata , " lausus Rünkkanen . " Kuhu sisse ? Suhu või ? " ehmusin mina . " Sinna , kust sul kunagi hakkavad lapsed tulema . Seda on pärast väga valus välja võtta . Tuleb arst kutsuda , " seletas Rünkkanen . <arv> . aprill Kasvataja Rünkkanen andis mulle isikliku tattnina . Nüüd saan teisi segamata kirjutada ja lugeda . <arv> . aprill " Kuule , Marka , loe , Tallinnas toimub konkurss tulevaste filminäitlejate leidmiseks , lähme , " näitas Sirje õhinal mulle punanurgas üht kuulutust " Rahva Hääles " . " Lähme , " nõustusin mina , kuna ka mina tahan filminäitlejaks saada . " Aga peab olema vähemalt seitseteist aastat vana , muidu ei võeta , " ütles Sirje , kes on ise kuueteistkümnene . <arv> . aprill Kõik käivad põldudelt mulda pandud kartuleid varastamas . Samuti herneid , mis on peenrasse pistetud . Mõned söövad ka mulda . <arv> . aprill Puude pungi lutsida on parem kui puukoort närida . <arv> . aprill Lenini sünnipäevaks andsime välja uue seinalehe . Mina kirjutasin sellest , kuidas Lenin armastas oma naist Krupskajat , kasvataja Rünkkanen sellest , kuidas kogu meie lastekodu on stahhaanovlikul õppevalvel , et pidulike saavutustega tähistada Eesti NSV aastapäeva , mille auks toimub individuaalne sotsialistlik võistlus . " Varsti saad kaheksateist täis , " ütles Rünkkanen . See on õigus . " Kui teeks niimoodi , et mina olen Lenin ja sina Krupskaja , " pakkus Rünkkanen . " Ja mis siis ? " tahtsin ma teada , kuna mulle ei meeldi umbmäärasus . " Siis on hea , " ütles kasvataja Rünkkanen . Sasha jutustas , et tal ei olegi seda asja , millega lapsi tehakse . " Koertarakanid pistsid Siberis nahka . Ma kusen sealt , kust teised situvad . Tahad näha , et ei ole ? Tahad või ? " käis Sasha peale nagu uni . Aga mis siis , kui ta valetab ? <arv> . mai Tegime vihtu . Täitsin normi ja sain lõunaks topeltportsjoni tatraputru . " Ka punaarmeelased söövad tatraputru ja kiidavad , " ütles kasvataja Rünkkanen . Läksin uuesti metsa vihtasid tegema , tegin veel kuus tükki , kuid enam putru ei antud . " Keda sa petta tahad ? " pahandas Rünkkanen . <arv> . mai Kasvataja Rünkkanen küsis , kas mul pimedas ja rõskes keldris üksinda elada igav ei olnud . " Näiteks kui Leninil oli Siberis igav elada , siis käis Krupskaja tal külas , " lausus Rünkkanen . " Ma taltsutasin seal rotte . Algul nuumasin nad koerte suuruseks , pärast panin tsirkust tegema . Seal restorani keldris oli üks konserv , mis rotte paisutas , kui nad seda sõid , " luiskasin mina ja muigasin sisimas . Näis , kas jääb uskuma ? Kasvataja Rünkkanen ütles , et armastab mind üle kõige maailmas ning ei saa ilma minuta elada . " Ma lähen sinu pärast hulluks . Ka oma naist ei armasta ma nii kõvasti kui sind , Margit , " ütles kasvataja Rünkkanen . Kus ta naine on ? Ja kes ta on ? Ei , tegelikult mind ei huvita niisugused asjad . Aga seda on päris ilus tunda , kui keegi on sinusse armunud . Nüüdsest hakkan ma kasvataja Rünkkast kutsuma Vambolaks . <arv> . mai Koerrotid krõmpsutasid alla Lenini selle asja , millega lapsi tehakse . Leninil oli see väga suur , veel suurem kui Albertil , kellel oli metsas kõige suurem . " Ma tahan lapsi ! Ma tahan lapsi ! Ma tahan lapsi ! " räuskas Krupskaja ja abiellus SHushenskojes kasvataja Rünkkasega ... Hernesupi sees olid valgeks keenud ussid . " Vii mind siit ära , " sosistasin ma ja see oli esimene kord mul öelda Vambolale sina . " Kuhu ? " küsis tema . Heldus ! Kas niisugust asja pean mina ütlema ? <arv> . juuni Otsustasime koos Vambolaga põgeneda . " Näiteks SHushenskojesse , " panin ma ette . " Krimm on parem , " lausus Vambola . " Kas Lenin ja Krupskaja käisid Krimmis ? " küsisin mina . " Krimmis on mitu korda käinud Stalin , " ütles Vambola . " Seal on palmid ja viinamarjad . " Niisugust asja , kuhu põgeneda , peavad otsustama ikkagi mehed , mitte naised . " Kui keegi teada saaks , paneks troika meid seina äärde nagu kärnaseid koeri , " hoiatas Vambola ja mul puges hirm päris naha vahele . Loodan , et koerrotid tulevad appi ja kisuvad selle troika lõhki . <arv> . juuni Täna sain kaheksateistkümneseks . Vambola kinkis mulle kuldkõrvarõngad . Ei tea , kuidas ma augud sisse saan , et neid kanda . <arv> . juuni " Kas sa tahad passi tingimata just oma nimele või sobib sulle mõne võõra nimega ka ? " küsis Vambola . " Mis seal vahet on ? " jäi asi mulle segaseks . " Kui teha pass su enda nimele , maksaks see <arv> ruublit , võõra nime ja sinu pildiga passi saaks <arv> eest kätte . Selle <arv> eest saaksime Krimmis lahedamalt elada , " seletas Vambola . <arv> . juuli Vambola tõi mulle mustalt turult passi Klavdia Klevtsova nimele , kleepisime sinna sisse minu pisikese pildi . Kui Klavdia Klevtsova , siis Klavdia Klevtsova . Miks peaksin ma kogu elu olema Margit Puusaag ? <arv> . juuli " Ma tulin jumalaga jätma . Me laseme Sashaga siit homme jalga , " usaldas mulle Sirje . " Kuhu ? " olin ma jahmunud . " Siberisse . Sashal on seal ema , isa ja vennad , " lausus Sirje . " Kas sa üldse tead , et Sasha ei saa lapsi teha ? " sosistasin mina . " Ei teadnud . Siis ma temaga küll ei lähe . Siis otsin ma mõne etema , " võttis Sirje teadmiseks . <arv> . juuli Sõitsime lastekodu loksu " Fordiga " Balti vaksalisse , esimene patrull oli kohe jaamahoone uksel . Vambola näitas meie passe ja komandeerimistunnistusi . " Me jõuane Krimmi just viinamarjade valmimise ajaks , " lubas Vambola , kui rong paigalt liikuma hakkas . Mina ei ole elu sees veel viinamarju söönud . Eesti NSV ja Läti NSV piiril taheti jälle meie dokumente näha . Andsin oma passi , kontrollija käratas : " Imja ! Familija ! " " Klavdia Klevtsova , " ütlesin hea meelega , et teadsin . " Otshestvo ! " Mis see veel on ? Siis seletas Vambola midagi vene keeles ja näitas oma pabereid . Meile anti au . Ma olen eluaeg tahtnud endale meest , kelle sõna loeb ja kellel on tähtsad paberid . " Ja nüüd tuubi endale pähe : sa oled Klevtsova , Klavdia Anissimovna . Sinu otshestvo on Anissimovna , sa oled sündinud Tuula oblastis Jefremovi linnas <arv>. septembril <arv>. aastal ! " utsitas Vambola . Nii palju asju korraga meelde jätta ei ole sugugi kerge . Ja kõik , kes on sündinud aastal <arv> , tunduvad mulle hirmvanadena , kindlasti on neil trobikond kortse näos . Tuli välja , et Vambola uus nimi on Porfiri Klevtsov . " Kas sa oled mu isa või ? " küsisin mina . " Ei , sinu isa nimi on Anissi , see ongi otshestvo , mida nad nõuavad , mina olen su mees , " vastas Vambola tõredalt . Seda ma ei teadnudki , et ma olen juba abielus . " Vahva on esimest korda välismaal olla , " arvasin ma , kui rong ületas piiri . " Läti on sulle välismaa , jah , " osatas Vambola . Kuidas siis nii , et Läti ei ole enam välismaa ? Minu mees peaks olema niisuguse osatamisega ettevaatlikum . Andsin seda talle mõista . " Nad läksid oma iseseisvusega puhta lolliks , hakkasid Inglismaalt tagasi nõudma igasuguseid saari India ookeanis , mis kunagi olid olnud Kuramaa hertsogiriigi asumaad , ja nii pandigi neile jalaga kannikatesse , " seletas mu mees . <arv> . juuli Riias istusime uuele rongile . See rong on silmanähtavamalt prostam . Enam ei ole meil omaette kupeed , sõidame platskaardiga . Peaaegu kõigil reisijatel on peas pilotkad ja seljas gimnastjorkad , nii meestel kui naistel . Peatustes lähevad paljud sõitjad pidžaamade väel perroonile kipjatokki võtma , mida saab täiesti tasuta . See kipjatok voolab kraanist suurde valamusse ja aurab kogu aeg . Kipjatokist tehakse teed . Perroonidel müüakse tuutudes sihvkasid , Vambola õpetas mulle , kuidas neid närida ja kuidas koored pärast välja lirtsatada . Kui muidu on igal pool nälg , siis meie rongis käib küll ablas õgimine . Ühel onklil on puder suka sees , suka lahtine ots on tal suus , ta pigistab sukka ning nii matsutabki pudrust kõhu täis . Meie peame oma Ameerika konserve sööma öösel teiste eest salaja , ja ega see mulle eriti ei meeldi . Lastekodus anti neile , kes salaja sõid , lihtsalt kolki . Ja pole ju tõesti ilus üksi süüa , kui teistel on ka kõht tühi . <arv> . juuli Kui seisame jaamades , tuleb meile palju ronge vastu või lastakse need meist mööda . Mõnel rongil on vaguni külje peal suur punane rist ning vaguni seest kuuldub oigamist . " Haavatud . Praegu käivad sõjad Hiinas , Kreekas ja igal pool mujal . Stalin on ikka vunts , ta ei jäta enne , kui kogu maailm on tal peos , küll näed , " ütles mu abikaasa . Mõnel rongil olid laadungiks jälle presendiga kaetud suured imelikud masinad , pikad torud õieli . " Tankid , " selgitas Vambola , mu mees , kes teab kõike . Tankide taha oli haagitud kaks platvormvagunit hirmnaljakate loomadega , kellel olid pikad kaelad ja seljas küürud . " Kaamelid , kõrbelaevad . Ka nemad lähevad sõtta , " teadis Vambola . Kõige rohkem oli neid ronge , millel oli loomavagunite ümber mässitud okastraat ning millel olid ülemiste luukide ees trellid . " Rahvavaenlastele tehakse üks-null ära , " rõõmustas Vambola . " Õiged mehed sõidavad Krimmi , mitte Siberisse . " Ei tea , miks talle Siber ei kõlba ? Kas koertarakanide pärast ? <arv> . juuli Ostsime perroonilt mahorkat . Hakkasin suitsetama , Vambola õpetas , ja suitsetada on mõnus . " Ka Krupskaja suitsetas , " ütles Vambola . Krupskaja oli tore inimene . <arv> . juuli Kõik joovad plekk-kruusidest viina . <arv> . juuli " Jõudsime Ukrainasse , " teatas Vambola . Ukraina on täitsa tore , kuigi ei ole erilist vahet , kas oled Valgevenes või Ukrainas , nägin ju . Igatahes pole see aus , et Eesti ja Läti piitil on kontroll , Valgevene ja Ukraina piiril aga ei ole kontrolli . Rong jäi metsa vahele seisma , sõitjad aeti maha kütet varuma , et rong saaks edasi sõita . Tõstsime raudtee äärest puud riitadest vedurisse , puudevarumist juhatas nõgine vedurijuht ise , kes muudkui kamandas , et kiiremini ! , kiiremini ! , kiiremini ! Nõgised mehed mulle ei meeldi ; kui nad end puhtaks peseksid , siis oleks teine asi . <arv> . juuli Jaamade perroonid on täis kerjuseid , kes kõik manguvad tükki leiba . Emadel on süles lapsed , hästi mitu tükki , need karjuvad , näod on näljast paistetunud . " Need on need , kes ei viitsi tööd teha , " selgitas Vambola . <arv> . juuli Nägin , kuidas üks ohvitser hakkas vagunipõrandale maha murdma üht sitskleidis naist , kes enne oli kogu aeg jahmerdanud purjus soldatitega . Ja tegelikult oli naine ise ka täiesti purjus . " Minu naisterahvaga täpselt ühte nägu nagu siga ja kägu , " võrdles Vambola . Kas ta siis mind ei peagi oma kaasaks ? Naine puikles vastu , väänles ohvitseri all , ta kleit rebenes puusa kohalt . Selle naise reitele oli palju hirmsaid pilte joonistatud . Lõpuks hammustas naine ründajat ninast . Verise ninaga ohve kargas püsti , krabas vöölt püstoli ja tulistas lakke . Kohe oli kohal patrull . " Arestovatj bljadja ! " kamandas ohvitser patrulli ning raevukalt vastu rabelev naine võeti kinni ja viidi ära . " Kes see bljadj on ? " küsisin mina . " Naine , kes ei anna , " tõlkis Vambola . Hakkan vene keelest juba natuke rohkem aru saama . Rong sõitis edasi , kuuliauk vaguni laes , sõdurid lasid pärast paberossikonidega nipsu , et kas tabavad auku või mitte . <arv> . juuli Odessas nägime Musta merd , mis on täiesti sinine . <arv> . juuli Meil on ratasaurikul omaette kahene kajut . Proovisin elus esimest korda elus shampanjat . See kihiseb . Kui shampanja sisse panna shokolaaditükk , siis see hakkab üles-alla hulpima . " Meie mesinädalad , " lausus mulle minu mees . Käime restoranis söömas ning tantsime tantsusaalis . Laeval on ka bassein , kus saab ujuda . Mu mees ostis mulle kollase ujumistrikoo . Kellegi ei ole nii ilusat trikood , ainult minul on . Delfiinid saadavad meie laeva , hüppavad helesinisest veest lupsti ! välja . See on nii ilus . Kahju , et Sassa-mamma meile delfiinidest kuigi palju ei rääkinud . Delfiinid on ilusamad kui kaamelid . Mu mees on väga hea võrkpallimängija . Pall on pika nööriga keskel võrgu küljes kinni , et merre ei lendaks . Nägin , kuidas üks mees lõi teist meest . " Pootsman pani madrusele litaka ära , " kommenteeris Vambola . Asi oli selles , et madruse valgel särgil oli õline triip . Aga kõikide madruste särgid peavad olema lumivalged , nagu pootsmanil . Öösel katsus Vambola mulle peale tulla , aga ta ei saanud sisse , sest äkisti tekkinud lainetus õõtsutas laeva . " Ega meil selle asjaga kiiret ei ole . Süütust tuleb võtta kuival maal , " jõudis mu mees otsusele . Juba mu ema ütles , et tselka on Jumala ülekohus naissoo vastu . <arv> . juuli Jaltas sõitsime voorimehega " Tsentralnaja " hotelli , saime toa tänu minu mehe NKVD-komandeeringule , muidu poleks saanud . Olen endale võtnud ikka õige mehe . Meie naaberrõdu kuulub kindralile , kes vabastas Budapesti . Meie kõrval on loss , kus käisid juttu ajamas Stalin ning Ameerika ja Inglismaa riigipead . " Inglise kuninganna oli Hitleri poolt , tema ei suvatsenud tulla , " valgustas mind Vambola . Ta on nii tark . Viinamarjad on magusad ja maitsvad , samuti arbuusid . <arv> . juuli Pärast tegin nõnda , nagu ema oli mulle õpetanud — torkasin haaknõelaga näpuotsast vere välja , päris valus oli . Seejärel hõõrusin alumise lina roostepunaseks . " Mina olen kõik neitsid naiseks teinud nagu karviuhti , " ajas Vambola hommikul lina uurides suled kohevile ja kinkis mulle ilusa pliiatsiteritaja , et ma saaksin oma päevikusse meie õnnest kirjutada . " Siin ei ole mingit ohtu , siin ei saa keegi eesti keelest aru . " Veel ostsime merekarbi , mis kogu aeg kohiseb , kui teda kõrva ääres hoida . <arv> . juuli Kõik õitseb , kõrgetel puudel on ilusad helesinised õied , mis lõhnavad väga kenasti . Käisime ujumas , lasksime end pildistada . Mina istusin eesli seljas . Siluetilõikaja lõikas minu järgi välja silueti , mu suur ja pikk nina on täpselt välja tulnud , " Näe , selles majas kirjutas geniaalne kirjanik Anton Tshehhov jutu " Daam koerakesega " , " näitas Vambola valget tahvlit . " Mina seda lugenud ei ole , aga ma olen kuulnud , et on hea . " Just " Daam koerakesega " maja ees nägin Leo-Kostjat . Üks võõras naine sõidutas teda kahe rattaga kärus . <arv> . juuli Käisime vaatamas koske , kus vesi langeb kõrgelt mäe otsast alla . Valvasin mitu tundi " Daam koerakesega " maja ees . Vambola muutus püstinärviliseks . Ei tea , mis tal Kostja vastu on ? <arv> . juuli Sõitsime autoga üle kõrge mäe , edasi rongiga uude linna , mille nimi on Starõi Krõm . Linna lähedal külas ootas meid maja , mille ukse ees oli suur tabalukk , aga miilits ootas meid , andis võtme ning mu mees keeras luku lahti . Astusime sisse , kõik oli olemas — mööbel ja pesukauss , pliit ja vaibad . " Siin elame oma elu lõpuni , " ütles mu mees . Vambola tahab mind Kostjast eemal hoida . <arv> . juuli Jeerum , kui hirmsat moodi siin on tolmu , samuti terve leegion sipelgaid . Klopime kogu aeg vaipu , tuulutame voodipesu , laseme tubadesse värsket õhku . Kõik kapid on riideid täis , proovisin neid endale peegli ees selga , mu mees proovis kah . Laste riietega ei olnud meil küll midagi teha . Kleidid on kuidagi imelikud , kuidagi väga imelikud . Kallist materjalist , aga ikkagi imelikud . Mõned nagu ei olegi kleidid , on lihtsalt üks terve kangas , mis tuleb ümber keha keerutada . " Juhmardid , nad ei oska korralikke riideid ka teha , mis kõlbaksid selga panna , " torises mu mees , kuigi mulle mõned asjad lausa meeldisid , aga kõige rohkem meeldisid mulle suured ja rasked hõbeehted , neid sai kohe terve rind täis , jätkus kõhu pealegi . Mina pesen põrandaid hea meelega , mina armastan puhtust . Ühe maja ma kaotasin , nüüd anti mulle teine asemele . <arv> . juuli Ka kõik meie naabrid on üsna hiljuti siia kolinud . Igalt poolt üle Venemaa . " Nad nabisid kogu meie pere kinni , panid sunniviisil rongi , nagu tahaksid Siberisse viia , aga tõid hoopis siia , " ütles meie üleaedne , kellel ei ole ühte jalga , aga muidu on ta väga meedliv inimene . <arv> . august Tallinnas Harju tänavas oli meil küll maja , aga ei olnud aeda , oli vaid kitsas ja pime õu . Siin on suur aed ja hullupööra lilli . Eriti ilusad on päevalilled , mis kasvavad väga kõrgeks ; tuleb välja , et nende seemned ongi sihvkad . Maja trepi juurest algab roosikoridor , mis läheb tänavani . <arv> . august Instruktor käib meid õpetamas , kuidas viinamarju hooldada . <arv> . september Käisime Feodossia linnas viinamarjaseminaril . <arv> . september Pidasime minu uut sünnipäeva , sain kahekümne kahe aastaseks . Kõik naabrid õnnitlesid mind , sest me saame hästi läbi . " Need kuradi musulmanid ei osanudki viinamarju kasvatada , nemad tegid kõik nihu , " porises naaber Malõshko , kes on siia tulnud Gorki oblastist . Kes need musulmanid veel on ? " Vaadake nende surnuaedu ! Ei ole seal riste ega hauakive , ainult mingid vaiad püsti . See on kadunukese peale sülitamine , " pahandas naaber Pantelejev Leningradi linnast . Pakkusime külalistele kabatshokke ja tsheburekke , mulle kingiti kakskümmend kaks toosi tikke ja see on väga kallis kingitus , kuna tikke ei ole kusagilt saada . Mees kinkis mulle uue klade päeviku jaoks , ehkki vana pole veel täis kirjutatud . Õmblesime uue klade vana külge , et nad ilusti koos oleksid . Ma ei usu , et mu mees mu päevikut loeks ning minu asjades tuhniks . Mina usaldan oma meest ja tema usaldab mind . <arv> . oktoober Onu Timofei kleepis öösel külge , mangus ja lunis nagu mustlane , aga mina jäin oma meesterahvale truuks . Pealegi tunnen ma õudselt hästi tädi Ksenjat , kuidas ma tädile pärast silma vaataksin ? <arv> . november Ootan last . Vambola hoolitseb minu eest hellalt . Ta on minusse ikka armunud mis hirmus . <arv> . november Kuldne sügis , mis on sama pimestav kui oli suvi . <arv> . detsember Mees silitab mu kõhtu , mis on juba veidi ümaramaks paisunud . " Ma tahan poega . Ma tahan , et keegi kannaks edasi minu nime , " unistab Vambola . Aga tema nimi Porfiri pole ju üldsegi tema nimi ? Poegade kohta räägitakse , et nad kaovad mööda ilma laiali , aga tütred jäävad ema juurde ka siis , kui ema juba vanaks saab . <arv> . jaanuar <arv> Lasime rakette ja jõime shampanjat , mis on tehtud meie oma viinamarjadest . Oli ilmatuma lõbus . Oskan juba natuke rohkem vene keelt . <arv> . veebruar Pidasime Punaarmee aastapäeva , Malõshko mängis karmoskat ja meie laulsime . See on nii kena , kui naabrid on omavahel sõbrad . " Venelastest saavad maailma valitsejad ja mina olen venelaste poolt , " ütles mu mees . " Kõik tatarlased on röövlid ja vägistajad , juba Tshingis-khaan röövis ja vägistas vene naisi , " kirus naaber Kazimirski tatarlasi , keda ma näinudki pole . <arv> . märts Rasedus katkes , tuli koledal kombel verd ja oli meeletult valus . Doktor Užin ütles , et toimus nurisünnitus . <arv> . aprill Nüüd ma kirjutan , mis juhtus õige hulk aega tagasi , kuna vahepeal ei olnud võimalust kirjutamiseks . " Kurradi mudalirva sihuke ! Sulle on väga prostalt aborti tehtud ! Ja mulle mängisid sa , et oled süütu , raibe ! " karjus Vambola , kui koju tuli , ise täiesti jokkis . " Ausõna , kallis abikaasa , ausõna , mulle ei ole aborti tehtud , " ütlesin mina . " Valetad , litsinahk , valetad ! Doktor ütles mulle , et lausa ime , et sa raibe üldse elus oled , su reitevahet on väga robustselt vist lambatangidega lõigatud , " märatses mees , sidus mu voodiotsa külge kinni , toppis suka suhu , et ma appi hüüda ei saaks , keeras tattninalt korgi maha , solksutas põrandale petrooleumi ja pistis majale tule otsa . Ise lidus tänavale ning parastas ja sõimas mind veel sealgi . Purjuspäi oli ta lohakalt sidunud , sain ennast kuidagiviisi lahti pusserdada ja tagaaknast välja hüpata . Aknalaual oli seesama päevik , pliiats ilusti vahel , haarasin selle kaasa ning nüüd on see jälle ainus asi , mis mulle kuulub . Maja süttis vuhinal , mina panin putku , putkasin tulistvalu , keegi mind ei näinud , sest kogu küla oli juba tulekahjut uudistamas . Pagesin musulmanide surnuaeda , sealt musulmanide kirikusse , mille uksed olid laudadega kinni löödud ning kuhu oli keelatud minna . Sikutasin üht lauda , see tuli kergesti lahti , pugesin sisse , ja siin ma nüüd olengi redus . Kõik naabrid olid rääkinud , et musulmanide kirikus elavad tigedad maod , et nagu sinna sisse lähed , nii nõelavad nad su kohe surnuks . Tegelikult ei ole siin mitte ühtki madu , on ainult külm ja tahaks süüa . Põrand on kaetud vaipadega , samuti seinad . Võtsin seintelt vaibad maha ja elan nende sees . <arv> . aprill Kõht on tühi . Aknapilude vahelt näen , et kõik on ümberringi õites , ja see on nii ilus . Lillede lõhn hingib kirikussegi . Linnud siristavad . <arv> . aprill " Tädi , kas sa leiba tahad ? " kuulsin äkki lapse häält ja ehmatasin koledasti . Arvasin ikka , et ma olen siin üksinda . Aga ei . Issand , kui armas kaltsujuku oli see leivapakkuja ! Võtsin kääru ja pistsin kibekärmesti suhu . " Tädi , leib hoitakse kaua suus , tehakse tatiga märjaks ning võetakse suust välja , pannakse tagavaraks , " õpetas see poiss , kes on vist noorem kui kümnene . " Sa ei ole venelane . Kõik vene naised on litsid . Tahad veel ? " küsis see mustasilmne juss . Võtsin teise kääru , niisutasin leiba süljega , hoidsin kaua suus ning ausõna , tundus , et kõht sai täis . " Olen sind siin kõik see aeg vaadanud . Sa oled hea inimene . Ütle , mis su nimi on , tädi ! " soovis poiss teada . Oo , küsitagu midagi lihtsamat ! " Sõja ajal ei taha inimesed öelda oma nime , ma tean küll . Ma hakkan sind kutsuma Aminaks , " andis jõmpsikas mulle nime . " Mina ise olen Salih . " " Ja sina ? Mis sina siin teed ? " " Mina ronisin pimedas hauast laipade vahelt välja , " sosistas Salih . " Mina pean siin hingepalvet . Kõigi meie inimeste eest jäi hingepalve pidamata , sest kedagi peale minu ei jäänud ellu . Kui hingepalvet ei peeta , siis ei saa inimesed paradiisi , vaid lähevad põrgusse . Aga mina ei taha , et minu ema ja isa , viis õde ja kolm venda põrgusse lähevad . " Salih tõusis põlvili ning luges mitu korda omas keeles hingepalvet . See on küll väga mõnus tunne , kui laps su käte vahel magama jääb . <arv> . aprill " Meri kohiseb , " kuulatasin ma . " See ei ole meri . See on Allah , kes ütleb , et me kõik peame olema head inimesed , nii tatarlased kui venelased , " palvetas mu rüblik . Ah et tema , pisike ja kaitsetu ja armas , ongi tatarlane ? " Tädi Amina , aita mul hingepalvet lugeda . Surnuid on palju , väga palju ja neile kõikidele tuleb lugeda , mina üksinda ei jõua , " kaebas Salih . Salih ütles ees , mina järel : " Ad-dava al-dzhadida ad-dava al-kamida ... " Palvetasime kaua , Salih näitas mulle , kuidas tuleb kummardada . Nende palvetamine on peaaegu nagu võimlemine . " Oota mind siin , ma käin ära , " lõpetas Salih järsku ning hiilis välja . Ootan teda juba mitu tundi . Ta kasvas kohe mu südame külge . Usun , et Salihi kinkis mulle Allah Kostja asemele . Kõik inimesed minu ümber muudkui kaovad ... Salih tõi purgi mett , särgipõu oli põnnil täis kuivatatud ploome . Mul oli vist nõutu nägu . " Need on meie mesilased , kes selle mee korjasid . Hoopiski venelased varastavad , kui söövad meie mett . Nõnda tegin ma venelastele head , kui ma neilt mee ära võtsin , nüüd ei ole nad Allahi silmis vargad . Ploomidega on samuti . Need on meie puud , mis need ploomid kasvatasid . Kui venelased neid ploome söövad , tuleb neil käsi maha raiuda ning nad lähevad otse põrgusse , " õigustas oma tegu Salih . <arv> . aprill Vahepeal tõi Salih turult pätsi leiba , selle oli ta vahetanud granaadi vastu . Salihil on terve relvaladu , seal on igasuguseid püsse ja muid asju . " Näiteks padruni eest saab turul kuivatatud kala . Kuulipilduja eest kolm eeslit , suurtüki eest noore kaameli . Aga turul peab rääkima vene keeles . Nagu ühe sõna tatari keeles ütled , nii nabitakse kinni ja lastakse maha , " seletas Salih ja me hakkasime jälle hingepalvet lugema . <arv> . aprill Salih korjab veel küla sauna juures seebijäänuseid , vormib neist seebi ning müüb turul maha kui täiesti uue . Ühe seebi eest sai Salih täna pool liitrit kumõssi ja alõtshasid , need on niisugused ploomi moodi viljad . <arv> . aprill " Sul on seljas minu ema kleit . Sellepärast ma paningi sulle oma ema nime , et sa kannad tema kleiti , " ehmatas mind Salih . " Kas sa üldse tead , kes oli Amina ? " " Ei , " ütlesin mina , kuna keegi polnud mulle varem sellest rääkinud . " Amina oli prohvet Muhamedi ema . Ja ta suri siis , kui Muhamed oli kuueaastane . Minu ema lasti maha siis , kui mina olin sama vana , " rääkis Salih . " Minust võib saada uus Muhamed . " " Ja kui vana sa praegu oled ? " küsisin mina . " Kaheksa aastat , " ütles Salih tõsiselt , aga ta on targem kui kõik kaheksa-aastased poisid maailmas kokku . Sõda ja surmad teevad poisid targaks . <arv> . aprill Salih võttis toki , lõi sinna sisse naela ning korjab sellega mulle turult konisid . Torkab naela maas vedelevasse konisse ning tõstab siis üles . Salih on hea poiss . Ta armastab mind . Täna tõi Salih pangetäie vett ning ma pesin kõik tema riided seebiga puhtaks . Need olid üsna mustad küll , peab ütlema . Asi on selles , et tatarlased ei kasuta paberit , vaid mingeid kive , mis jätavad pükstele ikka kakaplekid sisse . Salih muudkui käib kalmistukaevu pumpamas , aga see on ohtlik , kuna pump kääksub ja see kääksumine kuuldub kaugele . " Ma joon esivanematega , kes maa all on , ühte ja sedasama vett , " usub Salih . <arv> . aprill Ütlesin Salihile , et ta peab hakkama kasutama paberit . " Ega ma mingi venelane ei ole ! Need , kes paberit kasutavad , lähevad põrgu , " kiljus poiss . Niisuguse tühise asja pärast ei taha ma temaga küll tülli minna . " Sellest mosheest tehakse varsti kolhoosi väetiseladu , meie peame teise koha otsima , " ütles Salih . Ah et see polegi kirik , vaid hoopis moshee . Moshee hakkab andma viinamarjadele rammu . Räpinas olin väetajaks mina ise . <arv> . aprill Jändan Salihiga , õpetan teda , kuidas ennast pestakse . " Mis neid hambaid hõõruda , need on niigi kõigil inimestel kogu aeg valged , " hakkas Salih vastu . Tal on tõesti väga head valged hambad . <arv> . aprill Eile , kui Salih oli läinud konisid tooma , raiuti moshee peauks lahti ning sisse tungisid kaks miilitsat . Kui ma kangiraksatusi kuulsin ja siis miilitsaid nägin , ma loomulikult ehmatasin hirmsasti . Kui aga nende selja tagant ilmus välja Salih , tundsin südames soojust . " Ema , meid ei lasta maha , aga me peame siit ära minema . Ka hingepalved said juba loetud . Kõik , kes siin lähedal mulla all on , pääsevad paradiisi , mina vastutan selle eest , " võttis Salih juhtimise enda peale . Meid konvoeeriti miilitsajaoskonda . Asi on selles , et mitte ükski tatarlane ei tohi Krimmis elada , kuna see on keelatud . " Fashistinärakad , musulmanilitsid , " loopisid inimesed tänaval vandesõnu ja mõned sülitasid tigedalt meie poole . Miilits kaitses meid , ei lasknud lüüa . Kuidas saan mina olla musulman , kui mul on heledad juuksed ? Miilitsas selgus , et Salih oli mind üles andnud oma emana , nüüd on minu nimi Amina Kutujeva ning ma pean viima oma lapse Salih Kutujevi Novogirejevosse , kusjuures ma ei tea , kus see Novogirejevo üldse asub . " Sa elasid ju meie majas ! Sul on ju minu ema seelik , " põhjendas Salih ning mulle anti tõend , et ma olengi Amina Kutujeva . Seejärel sõidutati meid trellidega vanglaautos Feodossiasse , kus pandi esimesele reisirongile , mis sõidab Harkovisse . " Harkov on väga suur ja väga ilus linn . Kord oleks mu isa seal äärepealt trammi alla jäänud , " ütles Salih . Meil on omaette kupee , meiega koos sõidab püssimees . Päris ilus ja mehine mees on . <arv> . aprill Vagun haiseb . Sööme neli korda päevas oma suhoi paiokki , seda on nõnda palju , et ei jõua ära süüa . Ma pakuksin teistele ka , aga ma ei tohi kellegagi rääkida , kuna ma olen vang . Sööme peamiselt täidetud pipart ja baklažaane , mida Salih padajannideks kutsub . " Vangid elavad priskemalt kui vabad , sellepärast kõik vanglasse tikuvadki , " iriseb vagunisaatja , kes käib meie kupees mahorkat lunimas . <arv> . aprill Harkovis olime jälle vanglas . " Oleks aken teisele poole , oleks suured ja ilusad majad kindlapeale näha , " arvas Salih . " Kuidas su isa ja ema surid ? " pärisin mina . " Venelased lasid maha . Enne nad nussisid mu ema . Kõik soldatid ja ohvitserid käisid üle , ja meie nägime pealt , " puhkes Salih esimest korda minu nähes nutma ning hakkas rääkima jubedaid lugusid , väga jubedaid lugusid . Nuttis ja rääkis , nuttis ja rääkis . Tuli välja , et enne meid elasid Krimmis krimlased-tatarlased , kreeklased , armeenlased , bulgaarlased ja kes nad kõik olid . Siis tulid venelased , kamandasid terve küla mosheesse , rebisid naistel riided seljast ning vägistasid nad nende oma poegade , meeste , isade ja vendade silme all . " Moshees peavad naised peas rätte kandma , sest Saatan tuleb välja just naiste karvadest . Aga nemad kiskusid naised päris paljaks , nõnda et alumine tutt oli ka näha . Tädi Amina , kas sind on kah nussitud ? " küsis Salih . " Kas see juhtus sellessamas moshees , kus meie elasime ? " küsisin mina . " Sellessamas , " kinnitas tema ning jutustas edasi , kuidas siis käskisid venelased tatarlastel endale suure augu kaevata ning küsisid , kes tahab ellu jääda . Soovijaid leidus . Need pidid teised maha laskma . Neile anti automaadid ning nad lasksid oma küla elanikud , nii naised kui mehed kui lapsed , maha . Siis pidid nad laipadele mulla peale ajama ning kui nad olid mulla peale ajanud , siis lasid venelased ka nemad maha . <arv> . mai Andsime vangla kantseleis allkirja , et me ei kavatse põgeneda . Salih ei oska kirjutada , tema tegi kolm poolkuud . " Riste mina tegema ei hakka , " kuulutas jõmps . Siis pandi meid uue rongi peale , ka püssimees , kes meid saadab , on uus . See on veel ilusam mees kui eelmine , ta on enda tavalise sõduripluusi ornungisse üles kõbinud . Huvitav , et kõik püssimehed on ilusad ja mehised . Mis neid selliseks teeb ? Kas püss või ? <arv> . mai Issand , kui meeltülendav on õitsev stepp ! Lillemeri mõlemale poole kuni silmapiirini . Ja see meri on laiguti kollane , punane , roosa ja valge . Kuidas võib maa olla nõnda tasane , ainukestki küngast ei paista ! <arv> . mai Öösel , kui Salih magas , tuli püssimees kupeesse . Mis mul muud üle jäi kui lubada , sest ta ähvardas mu muidu maha lasta . " Ma torkan sulle täägi vittu ! " ropendas püssimees . Pangu siis pealegi sinna midagi muud , sest mina pean Salihi üles kasvatama . Stepijaamade perroonidel seisavad suured portreed , mõnikord vaksalit ei olegi , teinekord ei ole isegi perrooni , kuid kindlasti on rongi peatuskohas suur portree , olgu küll luitunud ja tuulte rebitud , servad lipendamas . Salih teab kõigi nende inimeste nimesid , kelle pildid need on . " Kaganovitsh . Voroshilov . Molotov . Beria , " loetles Salih ja meie püssimees muudkui noogutas . " Kes see Beria on ? " küsisin mina , kuna mulle tundus see nii imelik , tundus uskumatu , et kellegi nimi võib olla niisugune ja et seesuguse nimega inimene on nii kole tähtis tegelane , et tema pilt pannakse välja kuhugi staniitsasse — püssimees ütles , et siin on staniitsad — , kus elu tundub kõle ja väljasurnud . " Seltsimees Beria on Nõukogude Liidus mees number kaks , " ajas Salih uhkelt oma kõhna rinna ette . <arv> . mai Püssimees käib igal öösel mu kõhtu tallamas . Ma poleks iialgi uskunud , et ma võin seda teha selleks , et meest mõnitada . Kui ta oma nime ütles ja oma elust hakkas rääkima , siis toppisin ma sõrmedega oma kõrvad kinni . Palun Allahit , et last ei tuleks . <arv> . mai Täna öösel tuli mulle appi Vaska-Tshempionson . Kui püssimees mu peal ähkis ja puhkis , võttis Vaska vagunipõrandalt tema püssi ja suskas talle täägi selga . Löök oli täpne ja tugev , tääk tungis läbi ta keha , täägi ots puudutas , aga ei veristanud mu rinda . Pärast viskasime kahekesi laiba aknast välja . Õnneks olid lillede õied parajasti kinni . <arv> . mai Jõudsime Novogirejevosse , viimase otsa ratsutasime kaamelitel . Kaamel õõtsub kogu aeg õõtsa-õõtsa , nõnda et uinutab su küürude vahel tukkuma . Unes näen ilusaid linnu uhkete paleedega kõrgel sinises taevas . Siin on kuivanud jõesäng , kõrkjad ja tagapool päris kõrged mäed , veel kõrgemad kui Krimmis . Jõesängi järskude kallaste sisse on uuristatud koopad , neis elavad need krimlased , keda ei lastud maha . Meid tervitas külanõukogu esimees Zavod Absaljanov , keda hüütakse aksakalliks ja keda kõik austavad sellepärast , et tal on peas terve muhameedlaste piibel , mida nimetatakse koraaniks . " Te tõite siia Salihi , te olete tõeline tatari ema , " imetles mind Zavod . Zavodi hääl annab kuulajale tagasi enesekindluse , siis , kui tema on ligidal , läheb meelest kogu ülekohus , mida sa oled pidanud taluma . " Me tulime siia pool teed omal jalal , paljud inimesed jõudsid sellel teel Allahi palge ette . Matta neid ei tohtinud , nende eest hoolitsesid raisakotkad . Meil ei ole siin midagi muud kui oma laste armastus , " jutustas aksakall Zavod . Andsin allkirja , et ma iialgi Novogirejevost ei lahku . " Siin koobastes on elanud palju vanu rahvaid ja väga kaua , mõned neist mitu sajandit , " näitas Aidim , kes on mulla , see on nagu papp . Mulla ei suuda mind küll mitte millegagi loksutada , ta on täiesti ilmetu vanamees . " Siin on tegelikult koobaslinn , " sõnas aksakall Zavod . Tema hääle metalne kõla küünib hinge . Aksakall Zavod eraldas meile Salihiga ühe koopa , mis ei ole kaugel suurest koopast , kuhu kõik koopad kokku jooksevad . Valgust näitavad seintele kinnitatud põlevad pilliroopirrud , nende varu ei saa kunagi otsa . <arv> . mai " Koha poolest on teil vedanud . Nagu linna keskväljakul , " troostis aksakall Zavod ning õpetas , kuidas punuda pilliroomatte ja me vooderdasime terve õhtupooliku oma koobast pillirooga . Koopas on mõnusalt jahe , kuna päike ei paista peale . " Mina olen Tshingis-khaani kolmekümne teine järeltulija , see tähendab , et kolmkümmend üks põlve minust tagasi elas Tshingis-khaan , " ütles partorg Sufjan , kui soolaleivale tuli . Partorg lonkab , aga see lisab talle mõjukust nii kommunistide kui parteitute silmis . Meie lähedal on ka jõgi , kust saab ämbriga vett tuua ning püüda pimedaid kalu . " Neil on vähe luid ja nad on väga maitsva lihaga . Nad on elanud kolmkümmend miljonit aastat maa all ja selle aja jooksul kustutas Allah nende silmad kui liigse lõbu . Nüüd , mil meie maa all valgust teeme , saavad nad nägemise enesestmõistetavalt tagasi , " loodab aksakall Zavod . " Tshingis-khaani ajal me valitsesime maailma , ja need ajad tulevad tagasi , " tõotas partorg Sufjan . <arv> . mai Naised kannavad siin suuri musti rätte , mis otsekui koolilava eesriided katavad nende näo ja keha , eesriiete pilu vahelt välguvad naiste mustad silmad . " Krimmis ei tohtinud me parandžaasid kanda , siin aga tohime . Maa all ja vangis on inimesed üldse vabamad kui mujal , " jutustas aksakall Zavod , kes palvehelmeid näppis , kuna siis Allah täidab tema palve . Mina olen lesk , see on auväärt seisus , mind austatakse siin veel kõrgemalt kui teisi leski , kuna Salihi isa lasti maha . Minul lubatakse ka suitsetada , kuna minu mees suitsetas . Muidu naised seda teha ei tohi . <arv> . mai Koopa tagaosas lirtsub , lõhnab kõntsa järele , aga vett silmaga näha ei ole , kõrb on ikkagi kõrb . Liivakoopad on paremad kui savikoopad , sest on kuivemad . <arv> . mai Midagi süüa ei ole , aga ikka pannakse toidule nii ohtralt pipart , koriandrit ja safranit , et aevastama paneb . <arv> . mai Koerad söödi ära , koeraliha kohta öeldakse : auh-auh . Kõige magusamad on kilpkonnad , need on tõesti maitsvad , aga kahjuks lähevad nad sügavale liiva alla magama ja neid ei leia lihtsalt üles . Ka pilliroog kõlbab süüa , aga ainult siis , kui ta on roheline , mitte juba krõbe ja kuivanud . <arv> . mai Näen näljast viirastusi . Tegelikult olen neid näinud ka täis kõhuga . <arv> . mai Salih hüüab mind unes , kui ta pilliroomattidel magab : " Amina ! Amina ! " Tähendab , ka mina tõin siia ühe lapse armastuse juurde . Ja ka ühe ema armastuse . <arv> . mai Naisi tuleb siin ette kahte sorti , ühed on koos oma mehe ning laste ja mehe teiste naistega koobastes , teised naised elavad tagapool , sügavamal ja hämaramas , selle koobaslinna madalates agulites , kus mõnes kohas on täiesti pime , kuna pilliroolatern seinal on kustunud . Veelgi kaugemal ja veelgi pimedamas , eraldi koobastes elavad pisikesed poisid ja tüdrukud , kõik umbes üheealised , nii umbes kaks aastat vanad ja sellest küll aru ei saa , miks nad koos oma emade ja isadega ei ole . Kas seal on mingi lastesõim või ? Aga miks pimedas ? Lapsed vajavad kasvamiseks ju päikest . <arv> . juuni Hämaras elavad naised peavad siin kogu aeg kolhoosi tegema , sest nii kui kolhoos valmis saab , surevad kõik kolhoosnikud jälle ära . Mehed kasvatavad meloneid ja maisi iseenda ja perekondade toitmiseks . <arv> . juuni Sööme mamalõõgat . Kõrbepäikese keskpäevane lõõm põletab su väljas tuhaks kõige naha ja karvadega . Maa all on mõnus kodune . <arv> . juuni Öised linnud ajavad maa all küll hirmu naha vahele , eriti kui nad klõbistavad oma nokkadega . " Nad ootavad , et keegi sureks , siis saavad nemad süüa , " avas keelepaelad aksakall Zavod . <arv> . juuni Täna saan kahekümneseks , aga ma ei ütle seda kellelegi . Sünnipäeva peetakse ainult lähedaste inimestega , aga minul selliseid ei ole . Salihilt ootaksin küll kingitust , teistelt mitte . Aga Salihil pole õrna aimugi , et ta emal sünnipäev on . <arv> . juuni " Siin marssis maa alla Tshingis-khaan , terve ratsavägi kaasas . Ja meie ootame , millal ta uuesti välja tuleb — siis lähme , lööme venelased Krimmist välja , " lubas partorg Sufjan . <arv> . juuni Kuuvalgel on kõrb ja luited päris ilusad , liiv oleks otsekui rohelist värvi . Rohin iga päev meloneid . Kõrkjastikus sahistavad lambad , need kuuluvad kolhoosile , neid võtta ei tohi . " Kas Allah lubab kolhoosilt varastada ? " küsis Salih . " Ei . Allah ei luba kolhoose , aga ei luba ka kolhoosilt varastada , " vastas mulla Aidim . <arv> . juuni Kaamel suri keset suve nälga , kuna kõrkjastik oli pruuniks kõrbenud , vaene loom oigas kohe väga kurvalt . Ta oli kole kõhn , muud tal ei olnudki kui luu ja nahk . See oli niisugune imelik kaamel , kes kartis üksinda olla , otsis kogu aeg inimeste seltsi nagu truu koer . Mulle ta meeldis , sest ta istus inimese kombel kaksiratsi , tagumised jalad krõnksus , esimesed maas nagu inimesel käed . Teinekord tuli ta koobastiku suurde saali kuumavarju , aga sealt aeti ta minema , kuna ta kakas väga tihti , ehkki midagi ei söönud . <arv> . juuni Relvad on keelatud , sest venelased kardavad mässu , aga jahil käima peab . Salih püüdis silmusega kõrberebase , teised poisid said korvitäie suslikuid . <arv> . juuni Salih sai vibust pihta kotkale , aga nool jäi linnu kehasse kinni ja lind lendas koos liperdava noolega minema . Kahju noolest ja linnust . Partorg Sufjan arvab , et varsti tuleb kotkas kätte maksma . <arv> . juuni Hakkasin Salihile õpetama vene keeles lugemist ja kirjutamist . See on hea selle poolest , et siis saan ka ise need asjad selgeks . " Ma ei taha vene keeles lugeda ja kirjutada ! Ma tahan krimmi keeles , " ütles Salih . Aga krimmi keelt ei oska ma talle kahjuks õpetada . <arv> . juuni " Kus peidus sa oled kogu aja ? Miks mina ei tea , kus sa terved päevad veedad ? " pahandasin mina . " See on saladus , " nähvas Salih , endal veidi piinlik . " Ema peab teadma , kus laps on , " ei andnud ma alla . " Sellepärast , et sa ei palveta nagu kõik teised , sellepärast ei tohi sulle öelda , " haletses Salih . <arv> . juuni Hakkasin koos teistega palvetama ja parandžaad kandma , nüüd ei hoita minu ees enam midagi saladuses . Jumalateenistuse ajal voogab minu sisse õndsus . " Allah ei näegi kuidagi välja , Allahit ei saa joonistada ega ette kujutada , " ütles mulla Aimid . See on küll väga huvitav ! Kuidas saab keegi üldse mitte kuidagi välja näha ? Just niisugust Jumalat ja niisugust meest võiks armastada , sest nõnda ei leia sa temast ka vigu ja pahesid . Selgub , et üht osa naisi peetakse roojasteks , need elavadki koobaslinna tagapoolses agulis omaette . Need on naised , kelle venelased kinni võtsid , moshees alasti kiskusid ning oma meeste , poegade , isade ja vendade silmade all vägistasid — terve kuu jooksul iga päev . " Nad on roojased . Allah taastas minu palvete ja õnnistuse järgi küll vägistatud neidude süütuse ja vägistatud naiste puhtuse , ent õnnistus jõustub , süütus saab süütuseks ning puhtus puhtuseks alles siis , kui me oleme auhaavamise eest püha veritasu kombe kohaselt venelastele kätte maksnud . Mees ei tohi roojast naist enda kõrvale võtta , muidu saab ta ka ise rooojaseks ning hävitab nõnda terve hõimu , " õpetas mulla Aidim , kelle endaga on nõnda — ta võib poolte oma naistega koos ühe roomati all elada , teise poole naistega mitte , kuna nood on roojased ja elavad koos teiste omasugustega roojaste naiste koopas . " Alles siis , kui mees on tapnud oma naise vägistaja ning vägistanud tolle naise , alles siis on tal õigus minna oma naise juurde , alles siis saab tema naine lõplikult puhtaks , " rääkis aksakall Zavod . " Me ei tea , miks Allah just need naised välja valis , et venelased neid vägistaks , " lisas partorg Sufjan . " Aga need pisikesed lapsed , mida need seal kaugel pimedas teevad ? " uurisin mina . " Laste küsimus on praegu Keskkomitees arutusel , " vastas partorg . " Keegi ei taha hakata venelase isaks . Need lapsed sündisid siin neist vägistatud naistest , ja las nende pärisisad tulevad neile järele , " seletas mu poeg Salih mulle õhtul meie koopas . <arv> . juuli Meie külla tuli rändurinsener Faizi ja mulla Aidim andis Allahi otsuse järgi minu talle naiseks : Allah oli nõnda otsustanud . Faizi tuli meie koopasse koos mullaga , pilliroopeeru võbeleva tule valgel ei saanudki ma tolku , mismoodi väljanägemisega mu uus mees õigupoolest on . Faizi kinkis mulle kuldtikandiga punase tübeteika , mis on väga ilus . Salih sai endale karakullnahkse papaaha , niisugust pole siin ühelgi temavanusel poisil . <arv> . juuli " Kas sul oli ka hea ? " küsis rändurinsener Faizi pärast seda . " Mis asja ? " ei saanud ma aru . " Kas sul oli ka hea , kui ma sulle seda tegin ? " küsis ta uuesti . " Kas siis see asi peab hea olema ? " ei uskunud ma oma kõrvu . " Aga muidugi . Mina olen kõikidele naistele nii teinud , et neil on olnud hea . Mina lihtsalt teisiti ei oskagi , " suurustles Faizi . " Minul küll hea ei olnud . Võib-olla ei ole ma naine ? " püüdsin kurva asja naljaks pöörata , aga sain peksa . Seda ma veel ei teadnudki , et see asi peab ka hea olema . Palusin Allahilt tundeid Faizi vastu . Faizi riputas meie koopa seintele ehtsad pärsia vaibad , samuti pani ta need põrandale . Pole just meeldiv , kui vett kogu aeg parandžaa vahele tilgub , seetõttu on mees , kes koopa lae korralikult pillirooga ära vooderdab , kõrges hinnas . <arv> . juuli Elame nüüd kolmekesi : Salih , Faizi ja mina . Faizi tegi meile natuke mööblit — laua ja kolm tooli . <arv> . juuli Ikka ei ole ma näinud oma mehe nägu , aga Salihile Faizi kangesti meeldib . " Mu isa tuli lõpetama õhulaeva ! " pidi Salih rõõmu pärast nahast välja hüppama . " Missugust õhulaeva ? Lennukit või ? " tuli mulle meelde pommitamine . " Mis lennukit ? Dirižaablit ikka , " ajas väikemees nina püsti . Salihi heameele pärast olen ma valmis taluma vastumeelset meest , pealegi jääb lootus , et Allah õrnad tunded kingib . Häiriv on see teadmatus — kui mul poleks aimu olnud , et see asi peab hea olema , ei oleks mul elu sees nii sant meel seda teha . Praegu on igatahes hullem kui hull , päris lits tunne . <arv> . juuli Nägin , et Faizil on hiiresilmad , kuidagi vidukil ja kissis , rasvavoltidesse uppunud . Ma ütlen ainult nii palju , et mulle ei meeldi niisugused silmad . Naisi dirižaablit vaatama ei lasta , sest naised võivad rüvetada Allahi laeva . " See on kõrkjastikus peidus . See on täpselt kõrkjate värvi , et ülevalt poleks paista , " andis Salih mulle teada . Ka Salih tahab lennata koos teiste meestega Krimmi venelasi pommitama ja nende naisi vägistama . See oleks suur kergendus meie vägistatud naistele , nemad saaksid siis jälle oma mehi tunda . <arv> . juuli Käisin mulla Aidimile rääkimas , et Salihhi kaasa ei võetaks . Vara tal veel pommitada ja vägistada ! " Allah ei pane ealeski laste saatust proovile , " lohutas mind mulla Aidim . Ilmneb , et mu abielu Faiziga on ajutine . Mulla Aidim seletas , et ajutisi abikaasasid valitakse ainult noorte lesknaiste hulgast ning selline abielu võib kesta viiest minutist peaaegu aastani — õieti ühe päeva vähem kui aasta . Kui ajutine abielu kestab terve aasta , saab sellest iseenesest alatine abielu . Seda ma veel ei teadnudki . Nii et kui Faizi koobaskülast peagi lahkub , lõpeb ka meie kooselu . Mõtlesin , et kaks head uudist korraga , siis aga tuli meelde Salih . " Kas isa saab ka olla ajutine , kõrgeauline bei ? " küsisin ma . " Kasuisa saab , " vastas õpetlane . " Aga kasuema ? " pole minu suu peale löödud . " Kõik ripub ära Allahist , " kostis vaimulik isa . <arv> . juuli " Juba lastakse sisse gaasi ! Gaas tuleb maa seest . Varsti lendame ! " hõiskas Salih . <arv> . juuli Tulid maamõõtjad . <arv> . juuli Kuumuse kätte võib ära minestada , siis , kui vett ei ole ja kurk praguliseks kuivab . <arv> . juuli Maamõõtjad mõõtsid kolhoosile uued piirid . " Need on juba kaheksateistkümnendad piirid . Seal Keskkomitees sitsivad ikka täista tohmanid ! " läks partorg Sufjan marru . " Ja kogu aja söövad ja joovad mõõtjad meie kulul , " ägestus aksakall Zavod . " Aga see on hea , kui me saame teistele inimestele head teha , " rahustas mulla Aimid . " Kunagi ehitame siia savist onnid , kunagi tuleme koobastest välja , aga ilma Stalini ja tema Keskkomiteeta , " lubas partorg Sufjan . " Äkki peaks minema hoopis Moskvat pommitama ? " pakkus aksakall Zavod . " Ja miks laste kohta pole veel midagi otsustatud ? Miks peavad süütud lapsed elutsema kõige rõskemates koobastes täielikus pimeduses ? " ei andnud minu hing rahu . " Aga kes sulle ütles , et nad on süütud ? Nad on ju võrsunud mõrtsukate ivamarjast , " pahandas mulla Aidim . Mõned võivad ka minu Kostja kohta sama öelda . Teised jälle peavad Kostja isasid vabadusvõitlejateks . <arv> . juuli Käime koos Salihiga tagakoobastikus toitmas vägistamisest sündinud lapsi . See toitmine oligi tema saladus , mida ta alguses minu eest varjas . Andsin ühele lapsele maisitõlviku , ta naeratas nii armsalt , kui oma väikese käekese minu poole sirutas . Käeke värises . <arv> . august Aga tee on siin tõesti maitsev , seda teeme pilliroost . Peamiselt istumegi keskmises , kõige suuremas koopas , omamoodi nagu linna keskväljakul , ümber teepoti ning mehed räägivad krimmi keeles sellest , kuidas vanasti oli Krimmi ees terve maailm põlvili . Salih tõlgib mulle selle jutu vene keelde , kuigi ka mina hakkan juba nende keelest aru saama . Naine peab võtma endale mehe keele . <arv> . august Nägin ja kuulsin , kuidas õhulaev üle pilliroo vuhises . See oli uhkesti üle võõbatud ning nägi välja nagu tohutu suur , hõbedavärvi sigar . Kui ma veel Tallinnas elasin , siis osteti meie kioskist sigareid ainult haruharva , eeskätt taheti paberosse . Salih on hirmul Faizi pärast . " Äkki juhtub midagi ? " kardab see poissinimene , ise tiba nagu nööpnõelapea . " Ise ta selle laeva ehitas , küll ta teab , " trööstisin mina . Ma ei hakanud talle ütlema , et Faizi-bei tegi eile ettekirjutisi enda kaasatoodud vaipade kohta — juhuks , kui midagi juhtub . Kaks vaipa peaksime annetama mosheekoopale , ühe võiksime endile kingituseks jätta . Iseenesest mõista ei soovi ma , et Faizi ja teiste meestega mingi õnnetus sünniks . Aga kui Allah on nõnda otsustanud , oleks parem , kui see juhtuks pärast pommitamist ja venelaste naiste vägistamist . Siis oleks meie naiste patt lõpuks kustutatud , nad võiksid oma meeste kõrval magada . <arv> . august Salih palub Allahit , et isa tagasi tuleks . <arv> . august Küla pealt kuulsin , et õhulaeva nimi on " Adolf Hitler " ja selle komandöriks partorg Sufjan . " <arv>. aastal kuulutasime me Hitleri oma hõimupealikuks ja kinkisime talle valge täku . Ta on tõeline mees , teda tuleb au sees pidada , " rääkis aksakall Zavod , kes käib üha sagedamini meil meie koopas külas . <arv> . august Kõik räägivad , et õhulaev plahvatas , ehkki seda on keelatud rääkida . " Allah ei taha meile halba , " kerib mulla Aidim ikka ja jälle sama juttu . " Kes nõnda ütleb , see on venelaste poolt , " teatas aksakall Zavod . <arv> . august Puhta jubedus , kui öised koopalinnud kraaksuvad pimeduses ja rapsivad tiibadega . Kõik kajab — nii otsekui hauatagused häälitsused kui tiibade sahin . <arv> . august Mulla Aidim kuulutas venelased pommitatuks ja vene naised vägistatuteks , talle oli seda teatanud Allah . " Adolf Hitler " aga kukkus tagasilennul Türgi rannikul Musta merre . <arv> . august Venelaste poolt vägistatud naised pöördusid vanglakoopast oma meeste kõrvale tagasi ja on õnnelikud , nüüd said nad lõplikult puhtaks . Kogu maa-alune küla juubeldab rõõmutujus otsekui seitsmendas taevas , ainult Salih nutab lohutamatult . Ta kaotas juba teise isa . Mina jäin ilma oma teisest mehest . <arv> . august Nüüd olen ma kahekordne lesk , nüüd austatakse mind veel hardamalt . Mehed langetavad pea , kui mulle vastu tulevad . <arv> . august Aksakall Zavod sai endale tagasi kaks oma vana naist ja võttis minu kolmandaks , kinkis mulle sametkanga , millesse on tikitud Kaaba kivi , seesama must kivi , mida mehed suudlemas käivad . <arv> . september Nüüd on mul jälle mees , lisaks veel kaks sõbrannat , kellega saaks rääkida kõige salajasemaid jutte , neid , milliseid sa natuke võõramale inimesele mitte kunagi jutustama ei hakka . Kahjuks oskavad Egel ja Nadežda ainult krimmi keelt , millest ma aga üha rohkem aru saan . Ka Salihile meeldib aksakall Zavod , poistele on tähtis , et nende isast lugu peetaks . <arv> . september Egel ja Nadežda hiilivad vargsi oma vägistamisest sündinud lapsi toitma . " Õudne ! Tee seda , nagu läheksid vargile , " väristas Egel õlgu . " Kui Zavod sellest aimu saaks , siis annaks kirvega , " arvas Nadežda . <arv> . september " Ära lase teda nõnda kähku enda juurest ära . Enne kui lamp on kustunud , ei tohi ta kuhugi minna , " õpetas Nadežda . Nüüd sain teada , miks naise aseme kõrval koopaseinal on õlilamp . See läidetakse põlema , kui mees su juurde tuleb ning selle sinakas leek võbiseb paar tundi . Faizi mulle seda ei rääkinud ja ongi hea , sest Faiziga me ei klappinud . " Ta sai su niigi tasuta , ilma pruudilunata , ja ärgu vedagu siidi , " lausus Nadežda . Nadežda ihkab olla rohkem Zavodi peal , Egel nagu minagi all . <arv> . september Zavod võttis endale neljanda naise Gülnara ja minu kohus on olla tema vastu sama lahke nagu on minu vastu Egel ja Nadežda . <arv> . september Mõõdan oma tundeid Zavodi vastu . Ehkki ta on parem kui Faizi , ei hakka ma teda ealeski armastama . " Järelikult ei usu sa Allahit , muidu Allah kingiks sulle armastuse , " lausus Nadežda . <arv> . september Kolhoos sunnib ka naisi arõkki kaevama . Arõkk on kanal , mis niisutab . " Kolhoosis on mehed ja naised võrdsed , " ütles Nadežda , kes on mulle suurem sõbranna kui Egel . <arv> . september Zavod-bei norskab nagu saeks puid ja mind häirib see tõsiselt , kui öösel tema koopatoast kuuldub jubedat lõrinat , mis tontlikult kajades ihukarvad püsti ajab . " Pole lugu ! Mis see minu mure on , mis mees teeb minu sängist eemal ? " lõi Nadežda käega , minu meelest on ta veidi hoolimatu Zavodi vastu . " Ma armastan temas kõike , ka tema norskamist , " kuulutas oma malbel moel Egel , ja ma haistan selles silmakirjalikkust või vähemalt enese täielikku allasurumist . " Kas Zavod-bei norskab ? Ma pole seda kuulnudki , ma magan nagu mauk , " hiilis Gülnara vastusest kõrvale . Vaatan enda sisse ja küsin endalt , kas ma olen armukade Gülnara peale . Nüüd on ju tema kõige suuremate rindadega Zavod-bei naisterahvas , tal on need tõesti kopsakad ja lausa rippu . Lihameelne Zavod-bei sosistab mulle kuumalt aga igal minu-ööl , kangesti himustab ta nõtkuvaid rindu . " Minu abikaasade tissid olgu nagu vibud , " nõuab Zavod-bei ka pärast Gülnara tulekut . " Allah puhastab hinge räämast , jätab alles üksnes helguse , " räägib Nadežda . Kas uskuda teda ? Ma püüan seda teha , kuigi see on mulle ränk katsekivi . Tundub , et mõne koha pealt on mul üpris võimatu ennast ohjes hoida , oma soove taltsutada . Aga üldiselt on mul kaunis vaevarikas oma tunnetes selgust saada . See , mida mõõtma hakkad , libiseb kogu aeg eest ära , muutub ja võtab teise kuju , nõnda ei saagi täpselt teada , kui suur su tunne on , kuna kardad , et tahad uhkustada mõõtja ees või tahad teda koguni petta . Mõõtja oled muidugi sina ise . <arv> . oktoober Salih jäi Burguti turul kirsside varastamisega vahele . Kas tõesti oleme teda valesti kasvatanud ? Mina ja teised Zavod-bei naised ? <arv> . oktoober Egel on õnnistatud olekus , tahan , kohe väga tahan tema rõõmu jagada . Gülnara hõiskab aga tõemeeli . " Küll minu põllepaelad ka varsti paisuma hakkavad , " loodab Gülnara . Istume õhtuti neljakesi koos , Egel teab kõige rohkem ilusaid muinasjutte . Aga Gülnara pajatused on kõige põnevamad . Nadežda jääb mõnikord tukkuma , kui ta siis virgub , on tal piinlik . <arv> , oktoober Mulla Aidim lõi kirvega Salihi käelaba küljest . Tuli palju verd , ma kartsin , et Salih jookseb verest tühjaks . Mulla Aidim palus Allahit ning verejooks peatus . " Allah Akbar , " palvetas mulla Aidim ning me kõik kordasime tema järel : " Allah Akbar . " Salihi käe matsime maha . Me pidime selle panema põrgumulda , õigemini liiva , kuna puhast mulda kõrbes ei olegi . " Maa peal oleks see hakanud levitama nakkushaigusi , " mühkas aksakall Zavod . <arv> . oktoober Korjasime suure saagi , aga süüa tohime ainult öösel , päeval nälgime . Nagu päike loojub , nii läheb lahti ohjeldamatu söömaprassing , kõik talvevarud kugistatakse alla — algas ramadaan . <arv> . oktoober Noored teevad sporti ainult öösel — kisuvad ja maadlevad , jooksevad ja taovad jalaga pimedas palli , sest niisugune on Allahi tahtmine . <arv> . oktoober Ramadaani lõpp ja meie pulmapäev , varem seda pidada oleks olnud täiesti sobimatu . Pidu oli kuninglik , muidugi nii palju , kui koopaelu seda üldse võimaldab . Naised olid kohal vaid tunnikese esimesel päeval pärast lõunat , tõid meile meeste kingitused , jõid natuke pillirooteed , ajasid pisut juttu ning läksid oma koobastesse tagasi . Salih kandis oma ainsa käega minu loori , mehed laulsid ja tantsisid . Pidu kestis neli päeva , neljanda päeva hommikul riputati koopasuust välja verised linad . Neid tuli vaatama terve koopaküla , minu vereplekkidele näitas Zavod-bei ema Stepanida tõrvikuga valgust . Kõik noogutasid tunnustavalt , pidasid mind ausaks naiseks . Aga ma olen ju lesk ! " Allah on kõikvõimas , " andis Stepanida teada , ennetades mu küsimust . Lubatagu teada saada , milles õigupoolest see kõikvõimsus siis seisneb ? Kas selles , et ta inimesed silmakirjalikeks muudab ? Vambolaga teesklesin ma ise neitsit ja pärast oli mu meel tükk aega mõru . Miks ei tohi ma olla selline , nagu ma olen ? Siis ma valetasin Vambola , mitte enda pärast . Siin aga tüssab inimesi Stepanida koos Allahiga . Ohtralt toodi pulmakingiks hanashaad , seda võib pista põske , aga samuti ninna või keele alla . Hanashaa paneb nägema igasuguseid pilte sellest , mis on olnud ja ka sellest , mida ei ole olnud . Need olid muide mu esimesed pulmad , kuna mul ei ole varem pulmi olnud . Tundsin kohe soojemaid tundeid Zavod-bei vastu , tunnen praegugi . Võib-olla võib seda ka armastuseks nimetada , ehkki ma täpselt veel ei tea , mida see sõna tegelikkuses tähendab . Aga huvitav on see armastus küll , väga huvitav . <arv> . november Zavod-bei ei luba kirjutada . " Naised tehku naistetööd , " kamandab Zavod-bei . <arv> . detsember Zavod-bei hoiab mul kogu aeg silma peal , karauulib , et ma salaja päevikut ei täidaks . Ta on päeviku peale täitsa armukade . " Sul võib olla ainult üks Jumal , ja see olen mina , " käratas Zavod-bei . ( vist ) <arv>. jaanuar <arv> Kuupäevad on sassis , sest neid ei lähe tarvis . Võimatu on harjuda tõsiasjaga , et Uusaasta pole mingi püha , vaid tavaline tööpäev , kuna muhameedlastel on isemoodi kalender . <arv> . juuni Zavod-bei on oma teisedki naised pannud minu järele nuhkima , et ma kirjatööd ei teeks . Muidu oleme sõbrannad , ainult oma elu üles tähendada mul ei lubata . Pealegi on seda kaunis tülikas teha , kui laest tilgub kogu aeg igasugu tilkasid ja muud sodi . <arv> . oktoober Aitame Zavod-beil kaamelitele laadida arbuusikoormaid , ehkki see pole just naistetöö . Ma vaatasin , et Nadežda võtab kõige pisemad arbuusid . Aga see-eest on tema kõhus ka juba päris suur titt . Zavod-bei vaatab minu poole juba natuke kõõrdi , et mul ikka veel kõhtu ees ei ole . Kaamelid laenas Zavod-bei kasahhidelt , kes elavad kõrbe taga . <arv> . oktoober Zavod-bei võtab ühe naise kaasa , teised jäävad koju , kuna Zavod-bei usaldab oma naisi . Vanasti , kui olid karmid ajad , pandi naistel silma peal hoidma eunuhhid . Need on mehed , kes saavad naistele ainult oma sõrmi ja keelt igale poole toppida . Ma tean juba ette , et kaasa võetakse mind , kuigi see on ülekohtune Egeli , Nadežda ja Gülnara suhtes , kuna mina olen niikuinii hirmpalju ringi vanderdanud . <arv> . oktoober Kaasa võetaksegi mind , Egel , Nadežda ja Gülnara jäävad koju . " Kõhuli magajat ei saa usaldada , " põhjendas Zavod-bei . " Sina hakkad mind kindlasti petma , kui ma sul silma peal ei hoia . " <arv> . oktoober Seda võib võtta ka meie hilinenud pulmareisina , aga tegelikult veame kaamelitel suurt arbuusilaadungit sadamasse . Saime külanõukogust passid ja sõiduloa , kuna läheme aitama põhjarahvaid , rikastama nende toidulauda vitamiinidega . Hüvastijätt Salihiga oli kurb , Zavod-bei keeldus teda kaasa võtmast . " Kuhu ta ikka oma ühe käega tuleb ? Sööb veel kõik arbuusid ära . Ja meid hakatakse teel vargaiks pidama , keegi ei osta meilt midagi , " põlgas Zavod-bei Salihi ära . Pole viga , paari kuu pärast saan poisiga jälle kokku . " Vaata , need on soolakud , " näitas Zavod-bei valgemaid kohti kõrbes . Kaamelitele meeldib väga soola lakkuda . Ka mina proovisin tükki keelega limpsata . See on täiesti hea sool ja seda on siin terve kõrbetäis ja täitsa tasuta . <arv> . oktoober Oleme laeval " Sovetskii Sojuz " , sõidame mööda suurt Irtõshi jõge allavoolu , terve laevatrümm on meie arbuuse täis , kuna me ostsime sadamas arbuuse juurde . " Ennemini oli selle laeva nimi " Adolf Hitler " , " seletas Zavod-bei . " Aga siis said venelased laeva endale ning panid talle vale nime . " Valvame arbuuse kordamööda , et keegi neid ei varastaks . " Venelased on suured vargad , " teab Zavod-bei . Laev on suur , võib-olla koguni suurem kui too , millel sõitsime Odessast Krimmi . Elame avaras ühiskajutis allpool veepiiri , lakke on riputatud voodilinad , mis eraldavad narid nagu omaette toakesteks . " Ühiskajutis on odavam , " õigustas end Zavod-bei , kuigi mina oleksin tahtnud sõita kaheinimese-kajutis , kus saab aknast jõge ja kaldaid vaadata . <arv> . oktoober Tihtilugu jalutame laevalael . Vaated on tõesti ilusad . " Siber on väga kena , " kiidab Zavod-bei . See vastab küll tõele . Vaat Siberis tahaks elada ! " Me peame enne polaarööd kohale jõudma , siis on hea , " pidas Zavod-bei plaani , kui me laevarestoranis lõunatasime . Laeva kultorg organiseerib reisijate laulukoori . Panin oma nime kirja veel ka laeva draamaringi , kuna mulle meeldib näidelda . " Abielunaisel ei kõlba , " püüdis Zavod-bei keelata , aga ma ei kuulanud ta sõna . Ajad ei ole enam endised , ja mehed ei tohi naisi käsutada , arvan mina . <arv> . oktoober Nägime ulpivaid palgiparvi . " Millised miljonid , millised miljonid on siin koos ! " ahhetas Zavod-bei , kuna meil maksab üks puuhalg üks rubla . Mulle meeldib kõige rohkem see , kuidas lind lendab pilliroo varre otsa ja siis kõigub vars koos linnuga tükk aega edasi-tagasi . Meie linnud koobaste juures seda teha ei osanud . <arv> . oktoober Õpime laulukooriga laulu " Lõbusad semud " , näiteringis Gorki " Ema " . Häda on aga selles , et paljud osatäitjad lähevad vahepeal maha , nõnda peavad uued inimesed otsast õppima hakkama . <arv> . oktoober Tegime õppe-päästeoperatsiooni " Inimene üle parda " . " Vaadake , kuidas seltsimees Stalin meie eest hoolitseb , " ütles laeva kapten seltsimees Zotov . Pärast oli torm ja sadas rahet . Terve taevas oli välke täis nagu talvine puuvõra . Raheterad olid väikese kanamuna suurused , üks madrus sai muhu otsa ette . " Rahe on Allahi sõrm , " toonitas Zavod-bei . Seejärel keelati kemmergute kasutamine . Torm ajas nad umbe , nüüd peab kannatama , kuni korda tehakse . " Vaakumit ei ole , " seletas muhuga madrus , kes muidu on täitsa ilus mees . Tal on karvane rind , see paistab särgikaelusest välja . Ja kael . Issand ! Ma pole elu sees näinud nõnda karvast inimest . Nagu ahv , ausõna . " Mis asi see vaakum on ? " küsisin mina , kuna ma ei karda ealeski midagi küsida . " Tühjus , " vastas see metsjeesus . " Milleks seda tühjust siis vaja läheb ? Ja kuidas saab nii olla , et tühjust ei ole ? " tahtsin mina täpsemalt teada . " Tühjus tõmbab sita jõkke , " seletas madrus . Siis on tühjusel küll vägev ramm . <arv> . november Muhuga karvanäss hoiab oma sonimütsi kuklas , nõnda et ta lokkis juuksekarvad esile tungivad . Igatahes , vähemalt mina ei alusta ! Zavod-bei oskab alati näidata , kuhupoole jääb Kaaba , selles suunas palvetamegi laevalael , viis korda päevas . <arv> . november Ma kulutan liiga palju paberosse . Panen ainult põlema ja siis viskan minema , kuna mulle meeldib vaadata , kuidas koni jõelainetes ujub . Tundub , et arbuuse siiski varastatakse . Kas tõesti tehakse seda sel ajal , mil meie palvetame ? Mulle tundub , et muhuga madrus hoiab kogu aeg minu lähedusse . <arv> . november Pikad peatused sadamates , kogu küla tuleb meid vaatama , võtab oma kitsed kaasa . Kirikukellad löövad ja loomad mökitavad . Kõik tahavad meilt arbuuse osta , kuid meie ei müü . " Polaarjoone poole hind tõuseb , " teab Zavod-bei . <arv> . november Kapten keelas avaliku palvetamise ära . " Minugipärast võiksite seda teha , aga religioonipropaganda on meil konstitutsiooniga ära keelatud , " seletas kapten Zotov . <arv> . november Muhuga madrus ütles , et tema nimi on Vladlen ja näitas meile koha , kus me saame salaja palvetada . See on päris laeva ninas , seal vedelevad ankrud ja igasugused imelikud köied . Ma ei olegi oma elus nõnda jämedaid köisi näinud . " Seda kohta kutsutakse vöörikamorkaks , " seletas Vladlen . <arv> . november Käime vöörikamorkas hoolsasti palvetamas , meiega on ühinenud ka teised muhameedlased laeval , kes enne ei julgenud seda teha . Palusin Vladleni , et ta mulle näitaks , mida ankruga tehakse . " Vii-uuu ! " vilistas üks muhuta madrus . " Kas te , madaam , tõesti tahate , et ma laeva keset jõge seisma paneksin ? " " Muidugi ei , " vastasin mina ja imestasin , kui hästi teine vilet lasta oskab . Pärast , kui me köiepuntra pealt üles tõusime , ütles Vladlen , et tema nimi tähendab Vladimir Lenin . Ausalt öelda , ma ei saanud arugi , kuidas see juhtus . Ainus asi , mis on mul selgelt meeles , on see , et tema karvane rind kõditas mu kopsakaid nänne . " Mida karvasem , seda isasem , " uhkeldas Vladlen . Kas mina peaksin sel juhul ütlema , et mida päratumad tissid , seda emasem ? <arv> . november Jõudsime uuele , veel laiemale jõele , mille nimi on Ob . Inimesed lehvitasid meile jõekaldalt . " Näe , handid tervitavad meid , " rõõmustas Zavod-bei , kes kõike teab . Handid on nii vahvad . " Su mees lõikab nii sinu kui minu pauhti ribadeks , kui teada saab , " muretses Vladlen vöörikamorkas . " Kuidas see toimuks ? " ei saanud ma aru . " Arbuusilõikamise noaga , ja elusalt , " naeris Vladlen . Tähelepanuväärt , et pole üldsegi kuidagimoodi häbi või piinlik . Ma lihtsalt kuulan oma keha sõna . Kui ma seda ei teeks , siis ma ju valetaksin . On ikka vaks vahet , kas su peale veeretab ennast mingi trullakas isand või üleni musklites karvik . <arv> . november Muidugi ei tohi ma Zavod-beid unustada või talle kuidagi liiga teha . Ta on ikkagi minu abikaasa , pealegi olen mina tal momendil ainus . Proovisin vöörikamorkas pärast palvetamist teda meelitada , aga ei tulnud midagi välja . " Pühakojas ! Sa oled hull peast ! Kannatame kuni Salehardini . Allah tasub selle eest meile heldelt , " keeldus Zavod-bei . <arv> . november Ma vaatan enda sisse , aga ei otsi õigustust . Miks peaksin ma end õigustama ? Nüüd ma siis tean , missugune on abielurikkuja naine . Ta on samasugune nagu kõik teised naised , eriti noored . <arv> . november Pikem peatus Hantõ-Mansiiskis . Etendasime hantidele ja mansidele näidendit " Ema " , meie laulukoor laulis " Lõbusaid semusid " . Seejärel juhtus niisugune lugu : Läksime õllesaali nimega " Neftj " , see oli kahe künka vahel keldris . " Õlut Allah lubab , õlut lubab , " õigustas ennast Zavod-bei ja rüüpas tühjaks terve kannu . Jõime ja sõime natuke , eriti meeldisid mulle külmutatud krabid , siis esitas kelner meile arve . See oli suurem kui kogu meie arbuusikoorma hind ! " Meie kabakis plekivad need , kes istuvad neil toolidel kus teie praegu , kinni kogu kõrtsi arve , " seletas kelner . " Raha lauale , või kutsun miilitsa ! " Lippasin tulistvalu laeva , kutsusin Vladleni , kes pani kelnerilontrusele paar parajat tohlakat . Kui me laeva tagasi jõudsime , siis pakkusime Vladlenile arbuuse . " Väga head , " kiitis Vladlen . <arv> . november Vladlen ja Zavod-bei on saanud suurteks semlakkideks , nad on kogu aeg ninapidi koos . Ka meie — Egel , Nadežda , Gülnara ja mina — pidasime sooja sõprust . <arv> . november Sajab lund , sajab laia lund . Inimesed kaldal tervitavad meid lumesajus . " Need on sölkupid , " arvas Zavod-bei . " Ei , mansid hoopis , " vaidles Vladlen . " Handid on igavesed pasapeetrid , veel hullemad on mansid , aga kõige suuremad kretiinid on sölkupid , " kõrvutas laeva kapten Zonov . <arv> . november Ausalt öeldes olen Zavod-beist üsna tüdinenud , mõtlen kogu aeg , kuidas temast ilusti-viisakalt lahti saada . <arv> . november Ja ka Vladlen tundub olevat ennast ammendanud . Nämmutab aga ühtejärge : " Mida karvasem , seda isasem ! " , muud ta aruraasuke ei võta . Ära tüütab , tõesõna . <arv> . november Lõpp-peatus . Koor laulis neenetsitele ja näitering esitas oma tükki . Salehardi linn on kõrgel künkal . Siin on kõik puust — majad , tänavad , väljakud . Ainult üks suur ja valge kirik on kivist , sellest on nüüd tehtud spordisaal . Vladlen ütles , et kõik , kes seal kirikus sporti teevad , murravad endal midagi — kes käe- , kes jalaluu , kellel nihkub puus paigast . Lõpuks poonud treener end üles ja spordikool pandi kinni . " Jumal ei lase ennast narrida , " kommenteeris Vladlen . <arv> . november Elame võõrastemajas " Alõi Mak " , mis tähendab punast mooni ( milline ilus nimi kesk lõputut lund ! ) , ja müüme oma arbuuse täpselt polaarjoonel . Seda joont poleks paista isegi siis , kui maa oleks lumest paljas , ometi jookseb see meie arbuusileti alt . " Alati käib kõige rohkem arbuusiostjaid just siin , nad on harjunud , et siit saab , " lausus Zavod-bei . Neenetsid sõidavad põhjapõtradega ette , laadivad kelkudele koorma arbuuse . " Nad on nii toredad oma ilusates kasukates , " olin ma vaimustuses . " Sulide sulid ! Samasugused kabajantsikud kui handid ja sölkupid . See on selline koht , kus ainult venelased on ausad , ehkki ka need püüavad sind kogu aeg tillist tõmmata , " jahutas Zavod-bei mu indu . <arv> . november Jõgi on nii lai , et teist kallast pole nähagi . " Seal on Labõtnangi . Seal on arbuus kaks korda odavam , " teadis Zavod-bei ka teise kalda kohta . Hirmus tore on vaadata , kuidas rong sõidab üle jõe . Kõigepealt võetakse pikk rong praamile , seejärel hakkab praam liikuma , viib rongi teisele kaldale ning siis sõidab rong ise kuivale maale . <arv> . november Lumi krudiseb kaunilt , nagu kunagi ammu Tallinnas . Issand , kui ammu see oli ! Öö on kottpime , päev hämar . Kas ma pean teesklema , et mul ei ole Zavod-beist villand ? <arv> . november " Sovetskii Sojuz " sõitis koos Vladleniga minema . " Me jõuame veel ühe reisi teha , enne kui jõgi kinni külmub . Kahe nädala pärast olen jälle siin . Üheksa päeva ülesvoolu ja kuus päeva allavoolu , " ütles Vladlen , kes muudkui pendeldab jõe ühest otsast teise . Ma ei oska arvata , kas ma jään teda ootama või ei . Ta pole siiski see . <arv> . november See on lihtsalt uskumatu , kui väga ja kohe ma tahan õiget meest , tahan oma suuga , kätega , jalgadega ja kõige muuga ! Miks mina pean seda alati vastumeelselt tegema ? Vambola ütles , et see peab pakkuma mõnu . Samuti Faizi . Ma olen juba peaaegu kahekümnene ja ikka on mul olnud pärast mõru maik man . <arv> . november Olen kurb , et tuleb talv . Zavod-bei ütles , et varsti on päeval kah nii pime , et ei näe sõrmegi suhu pista . " Kuust on rohkem kasu , päike paistab päeval , kui on isegi valge , kuu aga aitab öösel arbuusiraha lugeda , seda ka polaarööl , " puhus Zavod-bei . Huvitav , kas aksakall Zavod norskab siis mitu kuud ühtejärge , kuna öösiti tavatseb ta ju lõrinal põhjast paksu tõmmata ? <arv> . november Pea valutab ja süda on paha . Siiski ei ole ma nii suures masenduses nagu eile . Vidu ja hämu , muud siin ei ole . Päevane poolpimedus ajab nina norgu . Kas minul siis ei tohi olla meeste suhtes oma eelistusi ? Näiteks ühtede meeste hääletoon meeldib mulle , teiste oma mitte . Onu Timofei jutt oli nagu pidev kiiksatus , temaga küll poleks miskit võimalik olnudki . Valloon-belglane-vabadusvõitleja rääkis aga reipalt , tema nakatas head tuju mullegi . Zavod-bei hääl on küll selline kindlusttekitav , aga ta jutujoru on tuim ja üksluine nagu mõisatöö , ma lähen lausa endast välja , kui ta kogu aeg mu läheduses viibib . <arv> . detsember Vahepeal on palju asju juhtunud , pole olnud võimalust päevikutki täita . Püüan alustada otsast . Umbes paar nädalat tagasi tuli arbuuse ostma üks noor ja ilus mees , tundus , et venelane , igatahes mitte neenets , see oli näost ja riietusest kohe näha . " Kõige suurem , palun , " naeratas mulle see noormees , kes külmas polaaröös kalleid paberosse tõmbas , nõnda et minulgi kange suitsuhimu peale tuli . Otsisin kuhjast tükk aega õiget , panin siis kaalule tõesti hirmus suure arbuusi , Zavod-bei võttis raha , ostja sikutas arbuusi kaalult endale kaenla alla . " Ma palun tagasi ka , " nõudis noorsand . " Muidugi , muidugi , " keerutas Zavod-bei , kellel on komme mitte kunagi raha tagasi anda , pärast veel irvitab : mis mina saan teha , kui inimene on nii loll , et laseb ennast petta ? " Ma andsin muuseas kahekümneviieka , nõnda et te olete mulle võlgu <arv> rubla ja <arv> kopikat . Arvutada ma muide oskan . Ka peast , " lausus see noor mees , kes mulle kohe natuke meeldis . Ja peamine — kõike seda ei öelnud ta üldsegi tigedalt , vaid kuidagi naljaga pooleks . " <arv> kopikat ! Sa tuled siin rääkima kopikatest ! Mina toon sulle kaugelt lõunamaalt arbuusi , et sinu tervis hukka ei läheks , aga sina tuled vaest kaupmeest röövima ! " ägestus mu aksakall . " Mul on kena komme end mitte pügada lasta , " lustitas arbuusiostja ning nüüd läks Zavod-bei lõplikult marru . " Mina pügan ! Mina olen kõige ausam inimene kummalgi pool polaarjoont ning sina , juudaline , tuled mulle ütlema , et mina pügan ! " pani mu mees oma toru üürgama , nõnda et hingeaur uhkas habeme vahelt välja . See pole iseenesest muidugi aus , aga mis mina parata saan , et minu sümpaatia kaldus kohe algusest saati tundmatu nooruri poole , kes miskipärast meenutas mulle poisteka poisse , kuigi tal ei olnud midagi ühist ei Elmari , Heino , Harry , Kaarli ega kellegi teisega . Meie arbuusikaalumise laua kõige suurem sahtel oli tihkelt täis sipras rublasid , Zavod-bei tõmbas sahtli — lups — üleni välja , keeras kummuli ja tahtis kogu raha visata noormehe pihta , ent see hüppas eest ning rublad sumatasid lumele . " Võta , itske , võta , röövlinägu ! Ime vaese mehe verd ! Võta kõik ! " möirgas mu kaasa , ta lootis ilmselt , et noormees võtabki kogu raha maast — nõnda saaks teda süüdistada varguses . Aga nooruk laskus elegantselt ühele põlvele , võttis lumelt <arv> rubla ja <arv> kopikat , näitas seda Zavod-beile , kopikad olid gaasilaterna valguses kuidagi sinakad , ning seejärel kaapas ülejäänud raha saapaküljega kaalulaua alla , meie poole . " Palun , olge lahked . Mina võõrast ei himusta . Tänan viisaka teenindamise eest , " lõõpis pahanduse tekitaja ning kadus koos oma arbuusijurakaga polaaröösse , pabeross suus hõõgumas . Eriti ärritas Zavod-beid ülbe saapakaabe , ta vahutas vihast , lõi jalaga pikali lumes seisnud planklaua , mis oli hoidnud arbuusikoormat laiali valgumast . " Tatine saatananahk , põrgusigidik , kuradi rabinovitsh ! " ulgus Zavod-bei pimedusse . Arbuusikerad veeresid kõnniteelt sõiduteele , puitsillutisele , mida mööda sõitsid põdra- ja koerarakendid , gaasilaternad saanides põlemas . Loomad tallasid ja puksisid arbuuse , koored purunesid kelgujalaste all , lumi värvus tänavalaterna valgel arbuusimahlast roosaks , igal pool vedeles arbuusitükke . Mõni põder jäi seisma , lõi veel koguni tervegi arbuusi jalaga pooleks ning noolis pooled tühjaks nagu pudrukausid . " Juudirabi röövis mind paljaks , appi , head inimesed ! " undas Zavod-bei nagu hädapasun . Lõpuks aitasid mõned neenetsid ja venelased laialiveerenud arbuusid kokku korjata , müümisega aga olid selleks päevaks lood ühel pool . Viisime kauba saaniga võõrastemaja keldrisse hoiule ning läksime restorani " Poljarnõi Krug " , mis asub samuti otse polaarjoonel , osa laudu põhjas , osa lõuna pool joont . Ilma et meilt oleks midagi küsitud , lajatas kelner kolksti ! lauale pudeli " Pitevoi Spirt " , alles seejärel ulatas menüü . " Misasi see on ? ! " tõstis Zavod-bei pudeli silmade kõrgusele . " Sundmenüü ! No jätke järele ! Meie elame maailma kõige vabamas riigis , aga teie sunnite muhameedlast viina jooma ! Seda ma kaeban otse Stalinile ! " " Käpad küljest ! Esiteks on see korralik piiritus , mitte viin , ja teiseks peavad polaarjoonel kõik piiritust jooma , niisugune on Stalini isiklik korraldus , " irvitas kelner . Sõime põdrapraadi . " Kindlasti sülgas enne laualetoomist taldrikule , " jõrises Zavod-bei . " Kelnerid tavaliselt teevad nii kundedega , kes neile ei meeldi . " Minu söögiisu kadus . Kas ma saaksin enda kõrvale kunagi inimese , kes oskab asju näha ka minu silmadega , kes tuleks kas või üks ainuski kord selle peale , et ka minul võiks olla mingi hingeelu , siseilm , mingid tõekspidamised ? " Aga ükskord saan ma teada , miks Allah tegi nõnda , et me kohtusime tolle kõrilõikajaga , " lohutas ennast Zavod-bei ja rüüpas pitsi põhjani . " Allah pimedas seda ei näe . " " Siis on polaaröö küll kena asi . Aga kust sa võtad , et ta kõrilõikaja on ? " vaidlesin mina , kuna mulle ei meeldi , kui inimesi ilmaasjata süüdistatakse . " Kõik juudid on kõrilõikajad , neid on terve NKVD täis , " tegi Zavod-bei end teadjaks . Lavale tuli neenetsi rahvuslik orkester oma rahvapillidega , aga hakkas nängima tavalisi tantsupalasid . " Juba Allah ütles ja Muhamed kirjutas , et tants toob hea tuju tagasi , " palus mu mees mind tantsule . Tegime ilma vaheta kaks tantsu , järgmine oli lesginga , mida mulle oli õpetanud juba miilits Toome Räpinas ! Tantsisime meeletult , olime tantsupõrandal ainult kahekesi , prožektorite kiirtevihk sihiti otse meie peale , mis meid omakorda veelgi innustas . " Võta minust eeskuju , unusta alati kõik halb , kui peaks räbalasti minema , " sosistas Zavod-bei mulle kõrva ning ta suur habe kõditas mind . Kogu restoranipublik vahtis meid ja ahhetas , kõik imetlesid , kui ilusti vana mees ja plikaohtu naine tantsivad — nagu noored jumalad . Äkki tõusis keegi laua tagant , tuli lähemale ja osutas näpuga mitmele poole tantsulavale , mis oli muust restoranipõrandast veidike kõrgem — sinna , sinna ja sinna , tegelikult igale poole . See oli sama noormees , kelle arbuusiost suure tüliga lõppes ! Meie vihtusime lesginkat edasi , orkester mängis seda meie auks juba teist korda . Lõpuks viskasin siiski pilgu põrandale ja ehmatasin end kangeks : tantsupõrand oli paksult täis rahapabereid nagu sügisene park kuivanud lehti — me olime juba tükk aega löönud tantsu omaenda raha peal ! Asi selles , et Zavod-bei peidab oma raha aluspesu ja muude riiete vahele , tal on kuue , pükste , särgi ja trussikute sisse õmmeldud salataskud . Tantsuhoos oli midagi ilmselt rebenenud ning raha püksisäärt pidi maha libisenud . Zavod-bei viskus kõhuli põrandale , ajas läed harali nagu uppuja ning hakkas laialipudenenud rahapabereid kõhu alla kokku kraapima . Orkester aga ei katkestanud mängu . Mu kaasat rängalt solvanud noormees andis kelnerile märku , ütles talle paar sõna , kelner käis korraks tagaruumis ja tõi Zavod-beile laia ja haralise bambusest põrandaluua ning suure prügikühvli — pühkigu raha kühvlile , saab kiiremini põranda vabaks . Zavod-bei aga sööstis nooruki juurde , sihtis tema pihta näpuga ja kisendas nagu orgi otsas : " Sina , kuradi pätt ja kaabakas , sina oled kõiges süüdi ! " " Ma palun vabandust , kui teile kuidagi tüli tekitasin , " kummardas see noorsand väga peenelt ja lihvitult . Kui ta väljas külma käes paksus kasukas peidus oli , siis ma ei näinud , et ta on kidur ja kleenuke , aga kuidagi kiirete ja kandiliste liigutustega , mustade , tuliste silmadega ja lühikeste mustade juustega . Ta on kuidagi suurtsugu maneeridega , tundub , nagu voolaks ta soontes sinine aadliveri ... " Sina , paskaak , palud vabandust ! Pista putsi oma vabandused ! " röökis Zavod-bei . " Kuhu , lubage küsida , seltsimees kaupmees ? " täpsustas arbuusikunde irooniliselt . " Siga on sulle seltsimees ! Putsi , kõrvad on kurdid või ! " kargas Zavod-bei talle kõri kallale . " Palun , olge siis nii lahke ja andke mulle üks puts , kuhu ma võiksin oma vabandused pista , " pidas vastane , kleenuke kui silguniisk , peenikest naeru lihava , tünnaka vanamehe üle . " Ah sina tuled mu naist himustama ! Ma kutsun kohe miilitsa ! " karjus Zavod-bei nagu siga aia vahel ja tormas ilma kasukata restoranist välja , kusjuures kindlasti on tal just kasuka voodri vahel kõige suurem summa . Mis mul muud üle jäi , kui hakata bambusluuaga raha kühvlile ajama , pealegi oli sellega kiire , sest neenetsitelgi oli hirmus lust tantsida , aga nad ei tahtnud seda rahade peal teha — rahad oleksid tantsu seganud ja meie oleksime võinud mõelda , et nad ei pea lugu ei rahast ega meist . Noormees tuli mulle appi . Mina hoidsin kühvlit , tema pühkis . " Vaata siis , kuidas lapsi isadega nuheldakse , " võttis kokku arbuusiostja , pidades Zavod-beid mu isaks . Seejärel tõi kelner mitmest kohast nõelutud padjapüüri , millele oli tikitud ilus põhjapõder , ja me kallasime oma saagi püüri . Tahtsin minna oma mehele võõrastemajja järele , aga ei saanud seda teha enne , kui arve makstud . Jäin ootama kelnerit , keda aga ei tulnud ega tulnud . Meie laua kõrval seinal oli pilt : püstkojas hõõguva tuleaseme ääres kössitasid kühmus neenetsid , avali uksel aga seisis hiiglasuur Lenin neenetsi rahvarõivastes , ettesirutatud käes eredalt särav elektripirn . Pildi nimi oli " Lenin tõi meile valguse " . Ilus pilt oli , hästi värviline . Viskasin pilgu noormehele , mind huvitas , kas mõjub . Too oli krapsti püsti ja tüüris otse minu juurde . " Fizkultprivet ! " tervitas ta ning istus minu vastu laua taha . Mul lõi kuskil seespool rindade vahel päris soojaks , tunduvalt soojemaks kui Vladleni märgates . " Ma palun ka teie käest vabandust , kui teile ebamugavusi tekitasin , " alustas mustsilm veidi ebaledes juttu . " Oh , pole hullu , " püüdsin näida ükskõikne , tegelikult oli kogu aeg olnud piisavalt huvitav . " Minu isa on sama segane . Aga kuidas te koju lähete ? Noorel neiul ei kõlba üksinda polaaröös hulkuda , " katsus ta vist mulle lähemale pääseda . " Miks ei kõlba ? " huvitusin mina . " Virmalised süütavad kõik üksikud neiud põlema , " naeris see üsna pisikest kasvu noormees . Mõtlesin üsna kummalisi mõtteid , tundmus oli imelik . Kõigepealt hakkas pikk masendus nagu mööda saama , aga ma ei oskagi öelda , kust see äng üldse alguse oli saanud . Kostja kadumisest ? Arvatavasti küll , aga võib-olla juba varemgi . Teiseks tajusin kuidagi aimamisi , et kui see tundmatu noormees peaks kuhugi polaaröösse nagu tina tuhka kaduma , siis oleks see mulle rängaks löögiks . Ehkki ma ei teadnud tol hetkel veel tema nime , hoovas temast usaldusväärsust . Lootsin talt kaitset ja abi , aimasin temas kuidagi hämaralt inimest , kes mu seikluslikule elule lõpu teeks , selle kindlasse paika seaks . Tundsin , et see väheldast kasvu mees on sisemuses suur ja tema võiks mindki vaimselt tõsta . Olen ju jäänud peaaegu ilma hariduseta , Tallinna pommitamine jättis sinnapaika mu korraliku koolitee . Kõik mu senised mehed on avaldanud mulle survet , keegi ei ole minuga rahule jäänud . Ikka olen ma olnud milleski süüdi , ja see ongi mind rusunud . " Obi ääres tuleb süüa harjuskit . Siin on harjusk kõige parem . Võib ka gorbuushat , aga mina soovitaks harjuskit . Ja toorelt , " teadis mu lauakaaslane . Ka kelner , kes nüüd lõpuks välja ilmus , kiitis me asjatundlikku tellimust — süüa toorest kala . Uimaseks löödud elus harjusk toodi suurel liual meie ette , mu kaaslane tükeldas selle oma pussnoaga jämedateks seibideks , pani igale veel siplevale tükile ohtralt vürtse ning hammustas . Proovisin minagi järele , ma ei oskagi maitse kohta midagi täpsemalt öelda , aga mulle meeldis kõik , mida too noormees tegi . Kõhus kala igatahes enam ei sipelnud , kuna ma närisin harjuskiviilu kaunis peenteks tükkideks . Vaatasin musti silmi enda vastas ning mu sees läks aina kuumemaks . Ja ma ei tahtnud seda takistada . Aeg-ajalt toodi meile laudade alt või saalinurkadest leitud paberraha , toppisin kõik püüri , ma ei ole sugugi kindel , kas see kõik oli meie raha või hakati tooma juba võõrastki , näiteks mida keegi oli bravuurselt sekka visanud . " Minu nimi on Pavel , " tutvustas end viimaks mu kostitaja . Ma olin nii pabinas , et mul ei tulnud oma praegune nimi järsku meeldegi . " Kõik kutsuvad mind Pavkaks , " lisas Pavel . " Pavka , " pomisesin ma nagu totu , ja me läksime tantsima . " Teie olete vist otsustanud esialgu incognito jääda . See on noorte daamide eesõigus , " märkis Pavka , ent mina olin tegelikult lihtsalt keeletu , mida ma tavaliselt kunagi ei ole . Meie koolis , Tallinnas , ütlesid plikad selle kohta — nagu puuga pähe saanud . Tantsisime palju , päris imelik , et ma ei kartnud Zavod-beid , kes oleks võinud meid mõlemaid maha lüüa . Ju olin ma Pavka peale kaljukindel , asetasin kõik lootused ainult talle . Pärast saatis Pavka mind koju . Võttis rahapüüri turjale ning me hakkasime võõrastemaja poole astuma . Oli ilus . Sadas tähti ja lund — lund lähedal gaasilaternate all , tähti kuskil kõrgel ja kaugel , mustas , pilvitus taevas . Kuu oli kuhugi kadunud . Pavka näitas virmalisi — sealpool , kuhu ta näitas , leekis kogu taevas , lõõmas ja väreles kuidagi punakalt . " Sealt saaks häid pilte , " unistas Pavka ja ma ei jaganud , mida ta silmas peab . Peatusime võõrastemaja ukse ees . Pavkal olid kasukahõlmad lahti , sall ripendas sidumata . Võtsin kogu julguse kokku , sirutasin käed poisi poole ja keerasin salli ümber ta kaela sõlme , et kõri ei külmetaks . " Siin sa , läbitõmmatud mära , mul oled , keri vittu , ma ei ole enam sinuga abielus ! " karjus Zavod-bei meie toa aknast ja hakkas kuu poole palvetama . " Kuidas ei ole ? " ei saanud ma kohe aru , kuid tegelikult tegi niisugune olukord mulle kõigest hoolimata pisut nalja . Otsustasin unustada nii Zavod-bei kui selle , et ma ta naine olin , ja hakata jälle iseendaks . " Minu nimi on Margit , " ütlesin ma . <arv> . detsember Jätsin eile kirjutamise pooleli , sest Pavka tuli tuppa . Ja valesti tegin . Mind on kõik mehed kogu aeg alla surunud , ja ma olen ka ise selles süüdi , kuna olen lasknud seda teha . Mis pagana kooselu see Pavkagagi oleks , kui ma ei saa tema juuresolekul päevikut täita , kui ma ise kardan seda teha , nagu ma kartsin lastekodukasvataja Vambola , rändurinsener Faizi ja aksakall Zavodiga koos elades . Ainult metsavennad-vabadusvõitlejad-bandiidid soosisid mu narrust kirjutada päevikut — nad arvasid , et ihkan selle kaudu kuulsaks saada . Pavka on esimene mees minu elus , kes lubab mul olla selline , nagu ma tõesti olen . Elame obkomi residentsis . Ma ei ole siiani aru saanud , mida õigupoolest tähendab obkom , aga residents on uhke elamine , koos teenijaga . Meie teenija on kurttumm , et ta meie juttu ei kuuleks ega saaks edasi rääkida , mida näeb . Olen tagasi saanud selle , mille pommid minult võtsid , oma maja nimelt — ja hulka suuremagi . Majas on tube nõnda palju , et siin võib lausa ära eksida ja teinekord mängime me Pavkaga peitust , otsime teineteist , ja siis teeme , et ei leia . Pavka on esimene mees minu elus , kellega koos me naerame , lausa lõkerdame , nõnda et maa vabiseb . Olen õnnelik , samuti esimest korda elus . Kuidas siis kulgesid sündmused edasi tollel ööl , mil Zavod-bei mu minema kihutas , lageda taeva alla jättis ? " Pean sulle öömaja pakkuma , muidu külmud surnuks , " oli Pavka asjade käiguga vaat et rahul , ja me sumasime paksus lumes äärelinna . Maja ümbritses kõrge okastraataed , läbipääsu valvasid kaks püssimeest . Pavkat nähes lõid nad kannad kokku ja tõstsid käe kõrva äärde . " Aah , pole vaja , " lõi Pavka hooletult ja tüdinult käega . " Siin on su tuba , " näitas mulle Pavka . Toa juurde kuulusid veel vannituba ja tualett . Ligunesin kaua vees , pesin end hoolikalt , tilgutasin isegi parfüümi , sest ma ei teadnud , mis saab edasi . Voodi oli tehtud , siidist ööpesu ootas tekil . Panin selle selga , pugesin asemele , ootasin . Vaikus , täielik hauavaikus . Hommikul tõi neenetsinaisest teenija mulle voodisse tassi rohelist teed , singivõileiva , maasikatordi lõigu ja kirja Pavkalt . " Tee , mis tahad , tulen paari päeva pärast . Ei raatsinud sind äratada . Olen pildistamas . Su eilne tuttav Pavel . " Läksin jälle vanni , lobistasin veega ja küürisin end matshalkaga . Pärast magasin kaua . Lõunasöögiks serveeris sõnatu teenijanna hautatud forelli ja punast veini . Ta oli vait nagu sukk , aga kummardas ja koogutas pidevalt . Minul hakkas sellest küürutamisest piinlik , mind polnud keegi varem nõnda aupaklikult võtnud . Paar päeva elasin jumalaüksi , mõtlesin oma elu üle järele . Siiamaani on kõik minu mehed olnud kuidagi metsikud , ainult Pavka on peenetundeline ja lihvitud . Siiamaani on kõik minu mehed olnud minust kogukamad , ainult Pavka on lühem ja kõhnem . Kardan ainult , et olen tema jaoks liiga rumal oma kasina haridusega . Pikapeale hakkas juba igav , kondasin majas ringi . Ka teenijat nägin ainult kuus korda päevas — siis , kui ta hommiku- , lõuna- ja õhtusöögi tõi , ning siis , kui ta laua koristas . Millal ta mu tuba kraamis ja voodis pesu vahetas , ei pannud ma tähelegi , sest kodjasin parajasti mööda maja . Kus ta üldse elab , on mulle tänaseni selgusetu . Majja võib eksida , tube , treppe ja koridore jätkub siin paremale ja vasakule . Ühes otsas on kaks , teises kolm korrust . Tegelikult polegi see maja , vaid hoopiski loss , palkidest ehitatud loss . Tubade seintel on hullupööra põdrasarvi ja põdranahku , riiulitel hirmpalju raamatuid — peamiselt entsüklopeediad vene ja saksa , aga ka mõnes muus keeles , mida ma ei tunne . Üks entsüklopeedia on tervelt <arv> raamatut , nende selgadele on kirjutatud " Brockhaus " ja " Jefron " . Kes need Brockhaus ja Jefron on ? Seda tahaks küll teada . Samuti seda , mis neisse raamatutesse on kirjutatud . Paar korda käisin õues , panin selga kellegi uhke kasuka ja läksin . Polaaröö kestab , lumi on minust kõrgem , aga sügavasse lumme on korralikud rajad kaevatud , laternad postide otsas näitavad valgust . Lumesadu elektritule paistel on imearmas , lausa suursugune . Näis-näis , kas sadu kunagi laternad ka matab , kogu see aeg tuleb küll nagu kotist . Mul polnud õrna aimugi , kas ma okastraadist ja püssimeestest kaugemale tohin minna . Vahepeal tabas mind küll tunne , et olen vangi sitsima pandud . Metsavennad-vabadusvõitlejad rääkisid , et Venemaal pannakse kõik ausad ja korralikud inimesed türmi vee ja leiva peale . Ka Vambola ja tatarlased kinnitasid sedasama . " Tegin elu ilusaimad pildid , " rõkatas Pavka , kui ta viimaks ilmus , ning hakkas oma rihmaga õlakottidest fotoaparaate ja objektiive välja tõstma . Ta on käbedate liigutustega , ent ikkagi ladus ta oma kraami ilmatu aeg , sest seda oli tal tõesti kole ohtralt . " Homme ärka varem , siis saad Jar-Salesse kaasa , " sõnas ta ning kadus . Mina ei hakanud teda suurest häärberist otsima , sest tema ei küsinud , kas ma üldse sinna Jar-Salesse tahan või mitte . Pealegi ei teadnud ma tol momendil veel , mida Jar-Sale üldse tähendab . Järgmisel hommikul sõidutas põdrasaan meid suuskadega kahetiivalise lennuki juurde , ronisime treppredelit pidi kabiini , mootor hakkas algul popsuma , siis põrisema , lennuk kihutas natuke maad mööda lund ja tõusis õhku . Allpool pilvi oli täiesti pime , pealpool pilvi paistis kuuveerand ja sirasid tähed . Mõtlesin parajasti , et eks me kuule , millal keegi arvab heaks ka minu soove teada , ehkki nuriseda polnud minu poolt aus — tajusin , et mu elu teeb järjekordset äkilist pööret ning Zavod-beiga on nüüd asjad ühel poolel . Otse kuusirbi sees kiiskas üks ere täht . Seda polnud ma veel kunagi varem elus näinud . " See on Veenus . Armastuseplaneet , " näitas Pavka näpuga . Kui me maandusime , ootas meid jälle põdrasaan , mis tõi mind siia , kus ma praegu olen ja kirjutan . Tundub , et see ongi Jar-Sale , aga vahest ka mitte . Siin on paar lumme mattunud palkmaja , ühes neist elame meie . Meie tares on ainult üks tuba , magame põrandal põdranahkade sees . Nakergi kütab kogu aja ahju . Anna Nakergi on neenetsinaine , Pavka sõber . Ta lõhnab põtrade järele , tal on paksud huuled . Ei tohi ikka tagantjärele päevikut pidada , ei tohi — olen unustanud palju , muuseas ka peamise . Olen unustanud pildistamise . Ühel hommikul tõi Nakergi kuus saani ette rakendatud põtra . " Pane kuljused ka kaela , " nõudis Nakergilt Pavka . Siis hakkasime pildistama . " Võta kõik riided ära , " ütles Pavka . Kui ta oleks seda teinud mingi teistsuguse häälega , siis oleksin ta potilaadale saatnud . Aga ta ütles seda umbes nii , et vaata , kui kenasti lumehelbed välklambi helkvalgel keerlevad ja pärlendavad . Tegin seda siis tõrkumata , ma ei torisenud isegi , et mul on külm , tundsin juba ette , et mulle meeldib paljalt poseerida . Mulle tõepoolest meeldib , mõeldagu sellest , mida keegi tahab . Mulle meeldib end näidata ja tegelikult on kõik mu mehed olnud sedavõrd ohmud , et pole minu keha vastu mingit huvi tundnudki . Mul on päris suured rinnad , aga need ei vaju longu , samas pole ka eriliselt kikkis . " Õudselt kihvt ! " rõõmutses Pavka , kui ma põdra seljas ratsutasin . Pavka pildistab nagu tantsiks . Vahetevahel käisin tareahju juures ennast soojendamas . Nakergi viskas pärast klõpsu mulle kohe kasuka peale , aga sellegipoolest oli külm . " Tõsta käed , tõsta kõrgemale , nõnda et sõrmed puudutaksid virmalisi , " naeris Pavka , kui pildistas . " Täielik nonsens ! Sul on kaenla all karvad . Pealegi väga perverssed , " katkestas ta äkki fotoaparaadiga karglemise . Neelasin solvangu alla . Ühelegi teisele mehele poleks ma niisugust lauset küll andeks andnud . Aga Pavka on võõras , meie vahel pole midagi olnud , ja mul nagu polekski õigust asja südamesse võtta . " Ma olen harjunud põtru pügama . Need on põdrapügamise käärid , " sõnas Nakergi , kui mu kaenlaalused puhtaks ajas . " Mulle on kõige tähtsam kunst , " tähendas Pavka . " Paistab , et sa sobid . Päris epstein värk . " " Kuhu ma sobin , tahaksin ma teada ? " venitasin mina . " Minu filmi loomulikult , " vastas Pavka . Seda ma arvasin ! Seda olen ma eluaeg arvanud , et minust saab näitleja . Ma tahan nõnda kangesti näitlejaks saada , et mul polnud pakase käes isegi külm enam , pidasin paljana väljas vastu ehk terve minuti , Pavka klõpsutas kogu aeg , alles siis viskas Nakergi mulle kasuka ümber ja mina tormasin tuppa ahju juurde . Nakergi hõõrus mu kringliks külmunud keha , ja kohe oli soojem . ?? <arv>. detsember Sõitsime saaniga kuljuste kõlisedes edasi , virmaliste poole . Kuut põtra juhtida ei ole kerge , aga Nakergi tegi seda hästi . Ainult üks põder vedas kogu aeg kõrvale , teised kuulasid sõna , kui Nakergi neile vuhinal ja plaksatades piitsa andis . Õhtuks jõudsime tshummi . Tshumm on maja , kus elavad neenetsid . Maja on suure kommituutu moodi , tipust terav ja alt ümmargune , üleni põdranahkne — põrand , katus ja seinad mitmekordsetest nahkadest . " Sa vaata seda looma , kellel sa ratsutasid . Tee talle pikk pai ! Geniaalne elukas ! Ta on põhjarahvale kõik : valgus , küte , söök-jook ja arstirohi . Temast ehitatakse maju , temaga sõidetakse ringi ning temast tehakse riided . Ta on ühekorraga jõujaam , apteek , riidevabrik ja raudtee , " rääkis Pavka , kui põtra pildistas . " Ja peamine , ta on armastus , " kallistas põtra Pai-Hoi , Nakergi sõbranna , kes elab selles tshummis , kus ma praegu oma päevikut kirjutan . Pai-Hoi ei oska vene keelt , Pavka tõlgib tema juttu . Astusime madalast uksest sisse , tshummis põles põdraõlilamp , tegelikult põleb praegugi . Peagi selgus , miks me siia üldse tulime . Pai-Hoi mees ja kuus poega on ära — mees ja kaks poega said sõjas surma , ülejäänutel kästi minna lõunasse , kuhugi Krimmi kanti , sellepärast et nad sovhoositööd ei nõustunud tegema , ning paar nädalat tagasi olid mingid põgenevad vangid ööbinud Pai-Hoi tshummi meestepoolel . " Tshumm jaotub rangelt kolmeks — vasak kolmandik on meestele , parem kolmandik naistele , ja otse ees , lee taga on ühiskolmandik , kus mehed ja naised võivad kokku saada , kui tahavad , " seletas Pavka . Vangid olid riputanud püstkoja lakke meestepoolele vimpli , mis Pai-Hoile sugugi ei meeldinud . Naine aga ei tohi ise mitte mingil juhul meestepoolele minna : kui läheb , hakkavad kõik esivanemad teda põlgama , lendavad öösel luua seljas ümber tshummi , hirmutavad laiali põdrakarja , puhuvad surnuks tule lees . " Ja neid esivanemaid märkab ainult selline inimene , kes ise ei ole halba teinud , " täpsustas Pavka . " Aga mis siis , kui keegi luiskab , et nägi luuda ja lendajat ? " küsisin mina , kuna tahtsin lihtsalt vastu vaielda . " Niisugust petist pole neenetsite hulgas olemas , nad on kõik ausad inimesed , " vastas Pavka . Tulimegi siia , et maha võtta Pai-Hoid häiriv vimpel , see oli väga tähtis ülesanne , mis usaldati ainult neenetsite suurele sõbrale Pavkale . " Näete , vimplile on kirjutatud " Kiiremini ausasse ellu ! " , " naeris Pavka , kui oli vimpli meestepoolelt ära toonud . " See ju nagu ärgitaks vange põgenema , aga kogu see NKVD-värk on nii nõme , et ei mõika sellest sittagi . Ausa elu all mõtlevad nad seda , et ausad inimesed kasvaksid vangilaagrites kiiremini ümber nendesugusteks pättideks . " " Mis asi see aus elu on ? " tahtis teada Pai-Hoi . " Kuidas seletada seda inimesele , kes ei tea , mis on alatus ja kurjus ? " laiutas Pavka käsi . " Neenetsid ei oska valetada . Nende keeles pole isegi selliseid sõnu nagu aus ja väär , sest nende järele pole mingit vajadust . See mind nende juurde tõmbabki . Keelt ma natuke juba oskan , tahan sulada nende seltsi , kaduda kurjusest , et minust poleks seal järel mitte haisugi . " Aga kuidas jääb sellega , et minust näitleja saab ? Pai-Hoi tõi püünisest jänese ning hakkas leel jänesepraadi tegema . Algul läks suits silma , siis sõudis välja unkaaugu kaudu püstkoja teravas laekoonuses . Edasi rääkis Pavka , et venelased varastavad kõik neenetsid paljaks . Tuleb välja , et neenetsitel on suve- , talve- ja kevad-sügisriided , need on kõik ilusti lageda taeva all , keegi neid ei puutu . Põdrakarjadega rändavad neenetsid jõuavad alati kevadiseks pööripäevaks kindlasse punkti , kus asub kevadrõivaste ladu . Talverõivad vahetatakse kevadiste vastu ning jäetakse sinnasamasse maha . Suvisel pööripäeval vahetatakse juba uues punktis kevadriided suverõivaste vastu , järgmine vahetus toimub sügisel . Nõnda hoitakse lageda taeva all kolme aastaaja rõivaid . " Kolme sellepärast , et sügisel ja kevadel on ühed ja samad riided . Täitsa tumba , kui neenetsid näiteks sügise hakul kohale jõuavad , aga vene kirvenäod on lao tühjaks vehkinud , ainult viinapudelid vedelevad samblal , " kirus Pavka . " Üks niisugune kasukas maksab Moskva täikal vähemalt kümme tonni . Kui nad pätsavad sada kasukat , on nad miljonärid . " " Kui neile läheb vaja , las siis võtavad , " lubas Nakergi . " Vohh , see on kommunism ! See on tõeline kommunism , aga mitte see jama , mida Koba teeb ! " hüüatas Pavka . " Pealegi on enamik võtjaid laagritest põgenevad vangid . Las võtavad , kust nad mujalt saavad , " ei pannud Nakergi pahaks . Pärast näitas Pai-Hoi pühamut — kõrvaltshummi , mis oli täis luukeresid ja nabavääte . " Nii hoitakse esivanemaid , et neil oleks hea , " seletas Pavka . " Surija läheb sinna ise , omil jalul või roomates , igatahes ilma kõrvalise abita , ja jääb surma ootama , " täpsustas Nakergi . " See on neenetsile väga häbiväärne , kui ta peaks sinna viidama . " " Ja kaua ta peab seal oma surma ootama ? " küsisin mina . " Senikaua , kuni surm tuleb , " vastas Pai-Hoi neenetsi keeles , aga Pavka tõlkis . " Aga kui ta eksis ? Kui ta läks sinna kogemata tunduvalt varem kui vaja ? Oli näiteks haige , mõtles , et sureb , aga hoopiski paranes ? " käisin ma peale . " Eksis ? Mida sa sellega öelda tahad ? Neenets ei eksi , sest tema juba tunneb ennast . Need suurushullustust põdevad kõrgid tainapead , kes ennast tsiviliseeritud inimesteks peavad , nemad on kaotanud kontakti iseendaga ja oma surmaga , neenetsid mitte , " lausus Pavka . " Kui keegi liiga kaua viivitab , siis Jummu annab märku , et on aeg siin koht sisse võtta , " lausus Nakergi . " Kes see Jummu veel on ? " imestasin mina . " Loomulikult kõige tähtsam esivanem . See , kes elavaid kamandab , ja teisi esivanemaid , " seletas Pavka . " Sa võid seda mitte uskuda , aga neenetsid suudavad tõesti oma surnud esivanematega juttu ajada , mõelgu mõni idiootlik materialist sellest , mis tahab . " " Elusädeme Kojast välja ei tulda , siia toitu ei tooda . Aga kõik inimesed austavad kojas olijat nagu Jummut , olgu ta veel elus või juba paremas paigas , " rääkis Pai-Hoi , kui luukeretshummi põdranahast ukse lahti tegi . " Tegelikult tuuakse siia inimese sündides tema nabaväät , mis jääb siia oma luukeret kõrvale ootama . Minu oma ootab , " sosistas Nakergi . " Kahju , et siin ei ole minu meest ja poegi — rindel langesid , sellepärast ei ole , " haletses Pai-Hoi , ta kortsulisest näost oli näha , et valu ta rinnas tõmbub kokku . " See kontmees annab mulle meelerahu , kuna tema oli väga rõõsk ja roosa inimene . See annab mulle puhta hinge . See rõõmu ja helguse , " rääkis Pai-Hoi ja Pavka pani selle minu jaoks ümber vene keelde . " Inimesed peavad elama oma kodus , inimesed peavad surema oma kodus , " võttis Pavka asja kokku , kui Pai-Hoi oli meile ära näidanud kõigi oma esivanemate luukered . Seejärel hakkas Pavka luukeresid pildistama . Välklamp muudkui sähvatas ja sähvatas ning Pai-Hoi ja Nakergi sättisid skeletid Pavkale vajalikesse poosidesse . ?? <arv>. detsember Kõige pimedamal päeval toimusid virmaliste mängud . Mina võistlesin üle nartade hüppamises , suutsin hüpata üle nelja kõrvuti seatud narta . Saan on neenetsi keeles narta . Pavka tegi lumemaadlust , mulle tundus , et viisakusest maadlesid neenetsid tema vastu poole jõuga . Nakergi võistles põtrade vigursõidus ja Pai-Hoi nartade kiirkihutamises . " Aga kohad ? Miks auhinnalisi kohti välja ei kuulutata ? Ja mis üleüldse auhindadeks on ? " küsisin mina , kuna mulle tundus , et mul läks üle nartade hüppamises teistest paremini . " Auhinnalisi kohti ei olegi , " vastas Pavka . " Kuidas ei ole ? Mispärast ei ole ? " ei uskunud mina . " Aga sellepärast , et keegi ei tiku siin esile , keegi ei taha teistest parem olla . Neil on hea meel hoopis selle üle , kui nad saavad teisega võrdsed olla , " lausus Pavka . " See pole võistlus , see on pidu . Häbi sellele , kes tahab esimene olla . " " Nii et häbi mulle , et ma üle nelja narta hüppasin ? " ajasin ma suu ja silmad pärani . " Kõik tsivilisatsioonid on rajatud inimese auahnusele , edevusele ja omakasupüüule . Inimkonna allesjäämine siin maailmas sõltub sellest , kas me võtame omaks neenetsite suhtumise — tunda rõõmu sellest , et oled teise inimesega võrdne , oled täpselt samasugune nagu tema , ei soovigi olla temast parem . Sellepärast ma neenetsitest filmi teengi , " rääkis Pavka . Pavkal on ka filmikaamera , ta filmis virmaliste mängud , tervenisti ka selle , kuidas ma üle nartade hüppasin . " See on alles proovimaterjal . Tegelik võtteperiood ei ole veel alanud , " poetas Pavka . Kas mina olen siis selles filmis ullike , kes kippus silma paistma ? <arv> . detsember Suuskadega lennuk tõi meid tagasi Salehardi . " Sa ei oksendagi . Kõik mu näitlejad lasevad tavaliselt linti välja , " kiitis mind Pavka , kui lennuk õhuaukudes üles-alla hüples . Mulle tundub , et Pavka peab mind enda näitlejaks . Jumal hoidku , ega ma sellepärast veel oksendama pea , et see nõnda oleks ? Aga mida ma siiski ise tahan ? Kas olla tema näitleja või tema naine ? Kas olla mõlemad korraga on võimalik ? Igatahes ei ole Pavka mind veel näpuotsagagi puutunud , kuigi ma olen seda oodanud . " Kuradi Molotov on meie maja endale võtnud , " kirus Pavka , kui olime kohale jõudnud .. " Kuidas ta seda teha sai ? See pole aus , " kahetsesin mina , sest mulle oli hakanud too kurttumma teenijannaga häärber meeldima . " Meie saame endale veel parema , meie läheme laeva , " lõi Pavka käega . Tuleb välja , et kõik laevad on tõstetud alustele jõejää peale , laevadest on rajatud terve linn , oma tänavate ja agulitega . Uhkemad ja suuremad laevad on kesklinn , viletsamad ja kulunumad paadid — äärelinn . Kesklinna tänavad on laiad ja sirged , äärelinnas looklevad sinka-vonka . Pisikesed valvemeeskonnad kütavad ja remondivad laevu , et need saaksid kevadel , kui jää on sulanud , edasi sõita . " Jää sulab siin pooles juunis . Harva mais , " sõnas Pavka . <arv> . detsember Elame luksusreisilaeva " Maksim Gorki " kaptenikajutis , mille andis meile laeva kapten . Ise kolis ta tüürimehe eluruumidesse . Meil on viis tuba , suur vannituba ja köök . " Näed sa siis . Koba laskis mürgitada Gorki ja tema poja ning seejärel hakkas panema linnadele ja laevadele Gorki nime . Nii teeb Koba , niisugune on tema kavalus , " litsus Pavka väga mürgiselt läbi hammaste . Mürgitada kirjanikku ? See pole küll ilus . " Ema " mulle täitsa meeldis . Ja kes see Koba õigupoolest on , et kirjanikke mürgitab ? Ja pärast laevu ristib ? " See on trofeelaev , varem oli selle nimi " Hermann Göring " , " lausus kapten Kjashevitsh . " Molotov-raibe kutsub meid teed jooma , " teatas Pavka . Käisime oma endises majas vaarikateed joomas . " Vjatsheslav Mihhailovitsh , " tutvustas end Molotov . " Polina Semjonovna , " tegi sama Molotovi naine . Molotov tundis huvi , kuidas Pavka film edeneb . " Margit Jaanovna hakkab mängima peaosa , " lubas Pavka . Peaosa ? Siiamaani ei ole ma Pavkat tabanud ainsaltki valelt . " Ilus . Väga ilus , " leidis Molotov ja surus minu kätt . Molotov rääkis , et tahab siia rajada maailma kõige suuremat elektrijaama . " Koba tegi raudtee , mina teen elektri , kokku tuleb elektriraudtee , " kavandas Molotov . " Meil Tallinnas oli elektriraudtee . Rong sõitis Balti jaamast Pääskülla . Ilusti sõitis , ma käisin sellega tädil Nõmmel külas , " meenutasin mina . " Ma rääkisin neile kogu aja , et pole vaja Tallinna pommitada . Ma ütlesin neile mitu korda , et mis te ikka sellest Tallinnast pommitate , pommitage parem Stockholmi või Kopenhaagenit . Aga Tupolev-lits ei andnud mulle paremaid lennukeid , " õigustas ennast Molotov , kui kuulis , et ma olen eestlane . Pärast laulis Polina Semjonovna aariaid vene ooperitest . " Kuidas siinkandis need kuradi poliitilised meeleolud ka on ? " viskas Molotov üle õla . " Nagu igal pool mujal , " rehmas Pavka . " Kaganovitsh-lits tõmbas Eisensteini peiedel jällegist nospli täis ja tahtis hakata Lavrenti Pavlovitshiga kukepoksi tegema , " naeris Molotov . " Eisenstein surnud ! Minu maestro surnud , ja mina ei teadnud mitte kõhkugi ! " ahastas Pavka . " Ta suri juba ammu . Me peame tõepoolest laiendama raadio- ja telefonisidet põhjaoblastitesse , " leidis Molotov . " Muidugi . Mul oleks vaja Galjushkale helistada , aga ei saa , " kaebas Polina Semjonovna . " Kes see Galjushka sul veel on ? " küsis Molotov . " Ära topi oma nina igale poole , " nähvas Polina Semjonovna . " Noh , frisöör , " lisas ta Molotovi pettunud ja alandlikku ilmet märgates . " Sul on kaks vagunitäit igasugu karvamarisid ja manikeerijaid kaasas , kas sulle nendest veel vähe on ? " imestas Molotov . " Mul on täna vaja just Galjushkat ! " lõpetas Polina Semjonovna selle jutu . " Näed , mulle nad Tammepärgadega Teemantristi ei andnud , aga talle andsid , " laiutas Molotov käsi . " Kas Galjushkale või ? " pärisin mina , sest see peaks olema küll päris hea frisöör , kellele teemant antakse . Polina Semjonovna purskas naerma . Ta korsatab kuidagi hobuse moodi . " Galjushka saab sotsialistliku töö kangelaseks , " itsitas naine . Seejärel jutustas Pavka , et küllap ainukese inimesena terves maailmas oli tema maestrol Eisensteinil nii Nõukogude Liidu kangelase Kuldtäht kui ka Saksa SS-i Teemantrist Tammepärgadega . " Osav vend oli , " hindas Polina Semjonovna , " oskas end suruda Peremehele külje alla . " " Vana vunts Jäälõhkuja lubas , isiklikult lubas mulle , et mina saan ka Teemantristi , aga näe , tõmbas meil kõigil perse lohku , " kahetses Molotov . " Jäälõhkujaks nimetavad nad Hitlerit , " sosistas mulle Pavka . " Mina ise leppisin Ribbentropiga kokku , et üks vene päritolu Saksa lavastaja teeb meil Suures Teatris Wagnerit , meie saksa päritolu mees , Eisenstein teeb Berliini Riigiooperis " Vürst Igorit " . Esietendused olid ühel ja samal päeval , meie vahtisime koos kogu Poliitbürooga Suures Teatris toda pikka igavust , Koba haigutas neli korda , ainult esimese vaatuse pidas ilma vastu . Mõtlesime juba , et ta laseb tolle Saksa lavastaja üles puua , aga ei — tema andis Kuldtähe . Saksa saadik muidugi teatas sellest Berliini , seal istusid Riigiooperi loožides koos Hitler , Ribbentrop , Göring , Goebbels ja kõik teised juhid ning andsid Eisensteinile Tammepärgadega Teemantristi . Pärast andis Koba talle " Aleksander Nevski " eest veel Kuldtähe . Nõnda et temal olid mõlemad ... " rääkis Molotov kadedalt . " Ka sul oleks võinud mõlemad olla , kui sa vähegi endast lugu peaksid , " arvas Polina Semjonovna . " Jäta nüüd ! Oleksin peajagu lühem , kui mul oleksid mõlemad . Vahest Eisensteingi ei läinud ise , " oletas Molotov . " Aga selle eest , et ma Teemantristi ei saanud , lasin ma Ribbentropi Nürnbergis üles puua . Koba veel küsis minu käest , kas lavastame põgenemise ja paneme Ribbentropi sõjaakadeemiasse professoriks nagu Bormanni , aga mina ütlesin , et krõshka , las laseb pigem perssest sortsu peeru välja . " " Aga näed , inimene ikka oskas . Ka sina võiksid seda õppida . Eisenstein ajas igalt poolt hunnikute viisi kõlisevat kokku , " heitis ette Polina Semjonovna . " Välismaalt kraapis ta poolteist miljonit ja pea meeles — mitte mingeid lollakaid rublasid , vaid dollareid ! Sul tobukesel pole ainukestki dollarit , aga temal oli poolteist miljonit ! " " Mina pean tihti välismaal käima , mina ei saa niimoodi teha , " põhjendas Molotov . " Kui Eisenstein oleks pärast tagasitulekut Nõukogude Liitu siit veel välja läinud , oleks ta kapitalistlikus maailmas kinni võetud kui pettur , kes on pankadele võlgu rohkem kui poolteist miljonit dollarit . Ta võis minna ainult Saksamaale , meie sõprade juurde , mujale mitte . " " Eisenstein näitas mulle " Ivan Groznõi " stsenaariumi , mis oli täis Koba konkse — Koba oli tema ihutoimetajaks , kusjuures Koba oli teksti hoopiski liberaalsemaks teinud , eelnevad mölakad olid asja enne Koba lauale jõudmist aina halvemaks ja halvemaks sodinud , " jutustas mulle Pavka . " Näete , mis te siia olite unustanud , " pistis Molotov raha täis padjapüüri meile kaenlasse , kui me lahkuma hakkasime . " Kes see Molotov on ? " küsisin mina , kui me põdravoorimehega oma laeva poole tagasi kihutasime . " Aah , on üks tavaline kaabakas , nagu nad kõik , " ei viitsinud Pavka pikemalt seletada . Mulle ei meeldi , kui hakatakse kiruma inimesi , kelle juurest me just külalistena lahkunud oleme . Ja pealegi — Molotovi naine meeldis mulle väga . Ta oli üleni karusnahkades ja kandis ehteid , mis kõik talle väga sobisid . Ehk oli ta pisut pirts , aga see-eest ta laulis ilusti . Ka mina tahaksin nii ilusti laulda . " Mis oligi selle Polina pikk nimi ? Kui meid tutvustati , ei jäänud see mulle täpselt meelde , " tahtsin ma teada . " Polina Semjonovna Žemtshužina-Molotova , " raporteeris Pavka . " Ilus naine , " mainisin mina . " Ta on neil Kobaga kahe peale . Molotov on nii orjameelne , et lubab Kobal oma naist suksutada , kui teisel tuju tuleb . Nad elavad Kremlis ühes korteris ning mis sa arvad , kas naised kaklesid omavahel — siis , kui Koba teine naine Nadežda Allilujeva veel elus oli ? " küsis Pavka . Kust mina peaksin seda teadma ? Ja mulle ei meeldi tuhnida teiste inimeste eludes , kes pealegi on mulle võõrad . Mis siis , kui keegi hakkab tuhnima minu elus ? Ja peale selle ei meeldi mulle niisugused äraarvamismängud , milliseid näib harrastavat Pavka . Ma vaikisin , mossitasin vaid huuli . Ta pidi seda märkama . " Ei , " jätkas Pavka . " Polina Semjonovna ja Nadežda Sergejevna olid parimad sõbrannad , nagu ühele mehele kuuluvad muhameedlannad . " " Mina ei ole kunagi neist vene isanimedest aru saanud , need lähevad mul kogu aeg sassi , " püüdsin ma lämmatada tema õhinat teiste eraelu valgustamisel . " Teeme edaspidi ilma bütsantslikkuseta , kui soovid . Pealegi on see Polina Žemtshužina endale ise võetud nimi , enne Kremlit oli ta tavaline Perl Karpovskaja . Kõik Kremli naised on paar korda nime vahetanud . Kui ühe nimega läheb külgekleepimisüritus luhta , siis võetakse uus , " jätkas Pavka innukalt . Ma ei ole veel oma elus kohanud meest , kes oleks taibanud , kas naisele mingi jututeema meeldib või mitte . Pavkagi laskis aga edasi . " Koba tappis Nadežda Allilujeva . Nadežda magas Koba pojaga esimesest abielust , Jakoviga , Polina juhtis Koba nende sängi juurde , kus nad parajasti nugelesid . In flagranti , nagu öeldakse . Koba pani kohe tukist säru , nõnda et Jakov ujus kasuema veres . Voh , see on naine , tõeline madu , see Polina ! Ta tuli <arv>-aastase plikana kuskilt idiootsest pärapõrgust Moskvasse litsi lööma mingile nõmedale poliitseminarile , kus esines Molotov . Kolkakrõhva suutis paari minutiga Molotovile külje alla pugeda , vanamehe pea pulki täis ajada , nõnda et hakkas kohe elama Molotovi juures Kremlis . Molotovi enda naise oli Koba parajasti trellide taha pistnud , et jobu rohkem tema pilli järgi tantsiks . See asi käib Kobal lihtsalt ja kavalalt — Poliitbüroo liikme lähedane sugulane võetakse kinni ja mõistetakse surma . Aga tina ei anta , jäetakse vaevlema koos teiste samasugustega ühte kongi . Sealt viiakse igal hommikul päikesetõusul paar inimest mahalaskmisele , igaüks ootab , millal tuleb tema kord . Ka Poliitbüroo liikme sugulane . Poliitbüroo liige aga lakub samal ajal Koba perset , et sugulase eluiga pikendada . Ja seda ongi Kobal vaja . Muuseas , Moskvasse saabub tühje asemeid täitma umbes <arv> <arv> aferisti päevas ja Polina pole ainus , kellel on näkanud . Tavaliselt lähevad nad algul Kremli pordumajja ja siis tehakse kutuks , et lobisema ei hakkaks . Aga Polina peab nüüd kahte meest korraga — Nõukogude Liidu Peremeest Kobat ennast ja Koba esimest abi Molotovi . Päris libedalt tal see asi siiski ei lähe , korraks küüditas Koba Polina Moskvast minema , pärast hakkas aga igatsema ning tõi tagasi . Tänu Polinale on Molotovidel Kremli parim korter , Moskva parim datsha , parim auto ja autojuht , neil on kõik kõige parem , nad on sihukesed . Selle Polinaga on siin Salehardis kaasas kakskümmend kaheksa arsti , kaks juuksurit , üks maniküürija ning vagunitäis rõivaid ja ehteid , " loetles Pavka . " Mis me selle padjapüüriga teeme ? " küsisin mina , kui me põhjapõdravoorimehega oma laevani olime jõudnud . " Selle sitaga pole küll midagi peale hakata , " arvas Pavka , kuhjas rahad lumele , süütas põlema ning filmis seda mitme nurga alt . <arv> . detsember Magame Pavkaga eraldi kajutites . Loodan igal ööl , et ta tuleks minu juurde , aga ta ei tule . Sealjuures ei oska ma öelda , kas see tuleb mulle kasuks või kahjuks . Tegelikult ei tea ma Pavkast mitte midagi , absoluutselt mitte midagi . Ma ei tea isegi , kui vana ta täpselt on . Tean ainult , et kuidagi on ta seotud pildistamisega ja kino tegemisega . Juba mu ema tahtis , et teda kinolinal näidataks . <arv> . detsember Käisime pildistamas talvist rongi . Liiprid koos rööbastega on tõstetud jääle , rong sõidab ühest kaldast alla , siis puhiseb tükk aega jõejääl , lõpuks trügib hirmsa vaevaga teisest kaldast üles . " Nende liiprite all laipu ei ole , " arvasin mina , kuna Pavka oli mulle rääkinud , et Siberis on kõik liiprid sillutatud laipatdega , et kõikide raudteede tammiks on inimeste kondid . " Laipu on seal jalaga segada . Need on need laibad , mis allavoolu ujusid ja jää sisse külmusid . Ja neid on kõvasti , terve Ob on neid täis . Ka praegu ujuvad jää all laibad , " lähmas Pavka , ise muudkui päevapilte klõpsutades . Pika rongi järel laskus jääle õige pisike , ainult nelja vaguniga rong , mida ei vedanud tavaline auruvedur , vaid mingi täiesti imelik susla . " Dresiin . See on dresiin , " teadis Pavka , kes sattus nii lühikesest koosseisust lausa vasikavaimustusse . Neis neljas vagunis olid jäässe külmunud lapsed . " Neile on pumbajaamas vesi peale lastud , " pani Pavka pommi . Need olid vägistamisest sündinud lapsed meie koobaslinnast , ka see laps , kellele mina toitu viisin , oli jääkooriku all ilusti näha . Ta käsi oli ette sirutatud , suu veidi paokil ning ta naeratas nagu siis , kui minult maisitõlviku sai . Ainult et ta käsi ei värisenud enam . Kõik oli välklambi helkides polaaröös ilusasti näha , kuna rong sõitis kole aeglaselt ja Pavka sai palju pildistada . Tegelikult naeratasid kõik need lapsed , nad olid seal jää all nagu elusad ning jää sätendas silmapilguti nagu heleda päikesepaistega . Järelikult on venelased oma lapsed koobaslinnast ära toimetanud . Ka minu Konstantin-Leopold naeratas mulle armsalt . See liigutas mu südant , kui ta mulle naeratas . " Elu kihvtimad pildid ! " tundis Pavka end seitsmendas taevas . <arv> . detsember Minul on igav , kuna Pavka istub kõik päevad ja ööd vannitoas ning ilmutab punases valguses pilte . Belgia vabadusvõitleja-bandiit kinkis Kostja-Leole jõuludeks mängurongi , mis tiirutab oma pisikestel rööbastel mööda suure korteri põrandat . Rong on üleskeeratav , tal on neli vagunit ja oma depoo . <arv> . detsember Pavka näitas mulle veel päriselt kuivamata pilte , kus ma paljalt lumes tatsan . Jään oma rindadega rahule . " Vaata , kui martsalt langeb ühe rinna vari teisele ! Valguse ja varju mängud , see on tõeline kunst , " õpetas Pavka ning läks pimikusse tagasi . <arv> . detsember Üle tänava meie vastas on laev " Sovetskii Sojuz " , millel me koos Zavod-beiga siia sõitsime . Laeva valvemeeskonnas töötab ka Vladlen , rahemunast saadud muhk on tal juba kenasti paranenud . <arv> . detsember Pavka näitas jäälaste pilte . " Õudselt sitt , et ma ei saa neid näitusele üles riputada . Võib-olla ainult kuskil välismaal ? Grand Prix kukuks kindla peale , " arvas Pavka . <arv> . detsember Käisime — mina ja Vladlen — raudteejalgrattal sõitmas . Kuna ronge liigub harva , siis on siin peaaegu igamees teinud endale kas kahe- või neljarattalise käru , mida kas käte või jalgadega sõtkutakse ning millega väga kiiresti mööda rööpaid edasi saab . Mulle meeldib raudteekäruga mööda rööpaid vuristada , pealegi ei olnud Nakergi kingitud põdrakasukas üldsegi külm . <arv> . jaanuar <arv> " Eisenstein oli ainuke geenius maailmas , " teatas Pavka , kui me Uusaasta-pokaale kokku lõime . " Hüppa kukevittu , poju ! Dziga Vertov on palju kõvem geenius kui see tatine Einstein , " ei olnud Vladlen temaga nõus . " Kas sa , kuivamaa-matross , üldse tead , kes tegi oktoobrirevolutsiooni ? " nõudis Pavka . " Mida niisugune küsimus peaks tähendama ? " vastas kapten Zotov , ehkki Pavka ei küsinud üldse temalt . " Mis asi see oktoobrirevolutsioon on ? " imestasin mina ning Vladlen puhkes laginal naerma . " Vaiksemalt , palun ! " käratas kapten Zotov . " Voh , see on hea küsimus , " kiitis Pavka ning jutustas , et oktoobrirevolutsiooni — mida kunagi pole olnudki — autor on Eisenstein . Tema tegi <arv>. aastal stsenaariumi ja filmi , tema ise pidas seda kunstiliseks filmiks , tema jaoks oli see väljamõeldis , aga Koba ja Trotski kuulutasid fantaasia tõeks ning arhiividesse läksid mõned episoodid ehtsate dokumentidena , otsekui <arv>. aastal kohapeal tehtud dokumentaalvõtted Talvepalee " vallutamisest " . Eriti kuulus on kaader <arv> , mis fotodokumendina on igas kooliõpikus . " Ka see on Eisensteini lavastus , " lõpetas Pavka ja selle peale olid kõik tükk aega vait . " Ega te pisut ei liialda oma vaimustusega ? Sügavast austusest teie isa vastu ei vaidle ma teile vastu , aga lubatagu mulle selles küsimuses jääda eriarvamusele , " lausus kapten Zotov viimaks tasa ja targu . " Voh , see on totaalne kunst , mis kehtestab uue tõe , mille kõik pärast omaks võtavad . Kunst ei pea peegeldama reaalsust , kunst peab looma reaalsuse , " rõkkas Pavka . <arv> . jaanuar Vladlen on oma laevas ka kokk , toidud on koertest ja kaladest . Ta pistab püssitoru ümmargusest laevaaknast välja , tulistab lumes vabalt ringi kahlavaid koeri , kes muidu veavad neenetsite koerarakendeid . Mõnele ikka pihta saab , isegi kui laseb huupi . Ma ei oskagi öelda , kumb on parem , kas koerapraad või elus harjusk . " Need neenetsid on ikka päris turakad , müüvad emaseid ja isaseid ühe hinnaga . Neil litsidel ei ole õrna aimugi , et emastel on mari , mis on kullast kallim . Libistad sõrmedega kõhu alt , ja kohe on klaar , kas emane või isane , " uhkustas oma teadmistega Vladlen , kellele väga meeldib kalamari . " Ise oled sa turakas , " pistis Pavka . See veel puudus , et Pavka ja Vladlen minu pärast kiskuma läheksid . Seda ma küll ei tahaks . <arv> . jaanuar Vladlenil on rind karvane nagu padrik , ainult et tema kõrvad ... Tal on liiga suured kõrvad , mille lestad veel peast eemale hoiavad . Seda ma veel ei teagi , kas Pavka rinnal on karvaudetki . Kapten Zotov aga hoiab oma mundri iga päev ornungis , sätib rinda ordenipaeladki . Kas ta teeb seda minu pärast ? <arv> . jaanuar Sajab , muudkui sajab . Vladlen ja teine madrus kaevavad iga päev meie laevade vahel lumetunnelit , et ühendus ei katkeks . <arv> . jaanuar Pidev pimedus ängistab , rusutusest võib hulluks minna . Koobastes oli kogu aeg hämar , nüüd lageda taeva all samuti . <arv> . jaanuar Ma ei saa aru , mida Pavka ootab . Kõik teised mehed alustavad liiga kähku , aga tema muudkui venitab . <arv> . jaanuar Käisime Pavkaga põrandaaluses kirikus jõule pidamas . Kohe sisenedes pistis Pavka korjekarpi raha . Kirik on tõesti lume ja maa all , ikonostaas jagab suure koopa kaheks , teenistust pidas preester valges rüüs , vesi tilkus , kui altari õlilampide leek nilpsas igikeltsas koopaseinu . Koor laulis koraale , palvetajad palvetasid . " Jumal on meid õnnistanud , Jumal on meie korjekarpi kümme dollarit pannud , " sõnas Pavkale preester Joann . " Vaadake , et NKVD sellest midagi teada ei saaks . Dollarite eest pannakse kohe seina äärde , " hoiatas Pavka , kes põrandaaluseid jõule ka filmis . " Ma olen muidu juudiusku , aga miks ei peaks ma toetama vendi-õigeusklikke ? " küsis Pavka , kui me kirikust lahkusime . <arv> . jaanuar " Sa pead teistele ka andma , muidu pole aus . Teised tahavad ka sulle peeru vahele väänata , teised lähevad vihast roheliseks , hakkavad sind litsiks pidama , kui ilma jäävad , " mangus Vladlen , kuna peale tema elab nende laevas veel neli meest . " Eriti see kapteninäru käib maia näoga ringi , ise täkku täis . " Vaat niisugusi asju mehed minu eest ei otsusta ! Ma teen ainult seda , mida ma tahan teha . <arv> . veebruar Pavka pildistas terve päev udu . Udu polaaröös on eriti hull , siis pole küll mitte midagi näha , isegi mitte gaasilaternat . " Udu loob meeleolu — nii filmis kui elus . Meeleolu aga ongi kunsti — mitte sõnum , mitte teoreetiline vada , vaid just meeleolu , " seletas Pavka joovastunult . <arv> . veebruar Pavka raseeris mind ka altpoolt paljaks , et fotodel oleks rohkem kunsti . " Mitte ühtegi tühja kaadrit ! Ma teen filmi ainult andekale vaatajale , " hõikas Pavka . Filmikaamera surin on tõesti üks meeldiv surin . " Las ma fikseerin kõik su hingeelamused , " hüüdis Pavka , kui pani mu jälle paljana otse polaarjoonel lumes sumpama . " Hinge mäng ! Hinge mäng ! Naera , naera , naera ja lõkerda ! " hõikus Pavka , endal kasukas seljas . Panin end suitsutõmbamise ajaks soojalt riidesse . " Nad ei mõista mind , nad ei mõista ! Pean vist kloostrisse minema . Seal saadaks minust aru . Kino pole lõbustusasutus , filmis on kõige tähtsam vaimusoojus . Ma tahan õilistada inimest . Põnev süžee tapab filmi , " kurtis Pavka . <arv> . veebruar Zavod-bei käib mind iga öö nüpeldamas . Tal on bambusvarre ja nahkrihmaga piits , mille otsas ripub nõelteravate kidadega raudmuna , sellega ta muudkui annab . Miks Pavka ei tule mulle appi , hoopis noriseb oma koikus ? <arv> . veebruar Zotov rääkis , et Zavod-bei oli oma arbuusidega levitanud koolerat ja seetõttu kui sabotažnik maha lastud . " Ta tegi seda meelega , sihilikult ja teadlikult , et kätte maksta , " lisas Vladlen . Esiteks mulle ei meeldi , kui minu mehed üksteist selja taga sarjavad ja teiseks ma ei usu , et Zavod-bei kellelegi nimme halba tahtis . Tegelikult oli ta tore inimene . Aga järsku olen ka mina koolerasse nakatunud ? <arv> . veebruar Lumi mattis kõik laevad paksult enda alla , tunnelid varisesid sisse . Uuristasime lume alla uued käigud . " Laevadest lumealune linn ! Sellega saaks Cannes'is peapreemia , kui oskaks selle üles võtta ning lumme sobivad näitlejad leida , " unistas Pavka . <arv> . veebruar Vladlen jäi purjuspäi lumme magama . Pavka õnnitles mind Eesti Vabariigi aastapäeva puhul . Kust ta küll niisuguseid asju teab ? <arv> . veebruar Vladlenil lõigati alt mõlemad jalad , sest tal tekkis gangreen . " Ilma tuimestuseta ! Ta on tõeliselt vinge vend , " avaldas tunnustust Vladleni meeskonnakaaslane Pjotr , keda ma ka pisut tunnen . " Kas laeva kokal läheb tarvis jalgu ? " küsis kapten Zotov . " Aga kes siis prügi üle parda kallab ? " tahtis teada Pjotr . Praegu sajab kogu aeg lund mustuse peale , aga kevadel , kui lumi sulab , on laevade ümbrus kindlasti hirmus rokane . " Küll Ob viib meie rämpsu Põhjanabani , " lohutas Pjotr . <arv> . märts Pjotri hambad on puseriti , pealegi on tal alumised plekist , mis mulle on täiesti vastuvõetamatu . Aga Pjotr käib jääkarusid tapmas . Ta ei tee seda püssiga , ta läheb jääkaruga võitlema nagu mees mehega . Pjotril on ainult tääk , jääkarul käpad , küüned ja hambad . Pavka filmis , kuidas jääkaru Pjotrile kallale kargab , tagajalgadele tõuseb , et elus saak oma raskusega maha muljuda ja lämmatada , kuid tegelikult vajub tigedaks aetud loom täägile , mis läbistab ta südame , nõnda et Pjotri asemel tapab karu iseenda . " Kurat , ta ei saagi kunagi aru , kumb kumma tapab , " märkis Pjotr . Valge lumi ja jääkaru valge kasukas värvusid punaseks . " Kahju , et ei ole värvifilmi , " kahetses Pavka . Jääkaru kaks poega jäid emata nagu minu Konstantin-Leopold . <arv> . märts " Neenetsid jõudsid oma kevadbaasi . Loodame , et nende rõivad on alles , " sõnas Pavka . <arv> . märts Esimene päike paistis läbi paksu valge ja sätendava lume . Polaaröö on lõppenud . <arv> . aprill Lõpuks sain teada , miks Pavka kunagi öösel minu juurde ei tule . Ma läksin tema juurde ja nägin , et ta tegeleb käsikiimlusega . " Pihu-pille , " irvitasid sellise asja peale Viru kraaded enne pommitamist . Pavka vaatab minu alastipilte ning muudkui tikib nagu õmblusmasin . <arv> . aprill Kui mina tahan kellegagi magada , kas ma siis võin seda või ei või ? Igatahes aktiivsust ma ei ilmuta , valin nende hulgast , kes mind soovivad . Ja neid ei olegi nii kasinalt . <arv> . aprill Magasin jääkarutapjaga , ka Vladleniga läheb asi ahvatlevamaks , saab võtta enneolematuid poose , kuna tema jalgu ei ole segamas . <arv> . mai " Olen otsustanud , ma võtan sind peaossa , " teatas Pavka . " Aga enne pead sa VGIK-i minema ja näitlejaks õppima . Mul on vaja professionaali , saad aru ? " " Mis asi see VGIK on ? " tahtsin ma teada , olin isegi veidi pettunud , kuna olin arvanud , et see asi on ammu otsustatud ja et siin ei seata tingimusi . " Kinoinstituut , kuhu soovib astuda terve Nõukogude Liit , " naeris Pavka . " Ma arvan , et sa oled ainuke inimene Liidus , kes seda ei tea . " " Mina jälle arvan , et seda ei tea mitte ükski eestlane , " vastasin mina . " Ja kui sina jälle omakorda arvad , et see mulle meeldib , et sa pole mind sõrmeotsagagi puutunud , siis sa küll eksid sügavalt . " " Režissöörid jagunevad kaheks — ühed magavad oma näitlejatega , et neist viimast kunsti jaoks välja pressida , teised ei maga , samuti selleks , et neist viimast kunsti jaoks välja pressida , " õigustas end Pavka . Kui ma nüüd õigesti aru saan , siis on mul valida kas kino või elu Pavkaga . Aga ma tahan mõlemat ! <arv> . mai Jää sulas , laevad vajusid vette , pandi ankrusse . <arv> . juuni Pjotr aerutas kapten Zotovi päästepaadil meie laeva juurde , Pavka ja Zotov sosistasid midagi omavahel ja salaja . Olin üpris kindel , et nad räägivad minust . Valmistusin kõige halvemaks — ei kino ega abielu . Võib-olla võetakse mind kuhugi laevale koristajaks , kui Pavka mind maha jätab ? " Me peame siit silmapilk lahkuma , " lausus Pavka pärast jutuajamist Zotoviga . Tema ei ole mulle mingi käskija ja keelaja ! " Mulle meeldib siin , " teatasin mina . " Molotov saatis meile juba lennuki järele . Ka mu isa nõuab , et me pillid kotti paneksime ja kaoksime , " toonitas Pavka tõsiselt . Molotov oskas endast jätta sootuks halva mulje ja oma isast ei ole Pavka suvatsenud mulle siiamaani sõnakestki poetada . <arv> . juuni Vesilennuk on umbes samasugune nagu suuskadega lennuk , ainult et sellel on suuskade asemel telikuteks paadid — üks väiksem lootsik ees ja kaks suuremat keskel teineteise kõrval . Ülalt nägin , kui imeline on õitsev tundra : piiritud ja laudsiledad samblaväljad roosatasid , sinetasid ja kolletasid , laiguti olid siiski ka sambla moodi rohekashallid . <arv> . juuni Tobolskist tulime Moskvasse kuus päeva rongiga , meil oli omaette vagun kahe magamistoa , söögisaali ja vanniruumiga . Teel teenindasid meid kikilipsuga , frakis mehed . Peatume võõrastemajas " Metropol " , meie numbris on igavesti mitu tuba , magamisvoodi on baldahhiiniga , töökabinetis on antiikmööbel nahktugitoolidega , laes ripuvad rasked lühtrid . " See on Keskkomitee sviit , " tegi Pavka teatavaks . " Mida tähendab Keskkomitee sviit ? " uurisin mina . " Aah , seda , et välismaa komparteide supilontrused ööbivad harilikult selles numbris . Need , kes on oma rahva Kobale maha müünud , " viskas Pavka kurjalt käega . Minu toa aknast paistab suur valge maja , mille ukse ees on laiad trepid ja valged sambad . Sammaste kohal kappavad neli valgest marmorist hobust . " See on Suur Teater , õigemini Suur Jama , sinna me küll ei lähe , seal võib igavuse kätte ära surra , " torkas Pavka . " Mina tahan just sinna ! " panin ma ta proovile . " Eks sa mine ! Kes sul keelab ? " vastas Pavka ükskõikselt . <arv> . juuni Moskva on suur ja ilus . Siin on palju autosid ja palju suuri maju . Ma pole veel kunagi varem oma elus nii palju inimesi ja sõidukeid näinud nagu Moskvas . Sõidame musta limusiiniga ringi ja ma naudin seda linna . Auto nimi on " Buick " ja varem kuulus see Ameerika suursaadikule . Eriti tore on see , et katus pealt ära sõidab . " Moskva , see on restoranide linn , " ajas Pavka nina püsti . " Kuule , plika , teeme proovi , mitu restot me jõuame ühe õhtuga läbi käia ! Minu rekord on kaksteist . Arvesse lähevad ainult viiekäigulised , niisama näksimine ei loe , " pani Pavka ette . Alustasime oma lõunasöökidega keskpäeval " Metropolist " , seejärel sõitsime " Astoriasse " , siis " Grand Hotel'i " , siis " Savoysse " , siis " Jevropeiskajasse " , siis " Uzbekistani " , siis " Sadovajasse " , siis " Ermitaži " , siis " Prahasse " , siis " Slavjanskii Bazari " , siis " Moskvasse " , siis " Natsionali " ... sealtpeale ma enam ei mäleta . " Ainult üksteist . Enam ei suuda , öökima ajab , " kahetses Pavka , et uut rekordit ei püstitanud . <arv> . juuni Pavka polnud varem metrooga sõitnudki ! Eriti vahva on eskalaatoril sukelduda otsekui maa-alusesse peegelsaalidega lossi , mis on täis muinasjutulisi tulesid . Maa all on üldse parem kui maa peal . Aga ka suured poed ja kaubamajad on ilusad . Huvitav , et kuskil ei küsita raha , nagu meie oma arbuuside eest küsisime . Kõike saab igalt poolt tasuta . " Miks sa mind oma emale ja isale tutvusta ? " küsisin ma GUM-is , mis on üks hiigelsuur kaubamaja . " Isal on tohutu palju tööd , tal ei ole praegu ainukestki vaba hetke , " vabandas Pavka . Õhtul vaatasime MHAT-is — see on Moskva Kunstiteater — " Turbinite päevi " , enne eesriide avanemist näitas Pavka ülemise keskmise looži poole . " Vaata , seal on see vana munajoodik Koba , " sosistas Pavka . Kahjuks polnud hästi paista , kuna Koba asus väga kaugel ja üsna kõrgel . Igatahes nõnda palju ma nägin , et Koba on sama paksude vuntsidega mees , kelle pildid on igal pool väljas , nii seintel , lehtedes kui raamatutes ja kelle portreed kantakse rongkäikudel . Näidend oli igav , kogu aeg oli juttu poliitikast , mõned tahtsid , et Ukraina oleks riik , teised jälle , et Ukraina ei oleks riik . " Kui minu paps võimule tuleb , siis anname kohe Ukrainale iseseisvuse , " lubas Pavka tagasiteel . " Aga Eestile ? " küsisin mina . " Eestile ka , " sõnas Pavka , kui me mööda täiesti sula asfalti koju sõitsime . Tuleb välja , et minu poja isad — vabadusvõitlejad-mõrtsukad — ja Pavka isa on ühe ja sellesama asja eest väljas . Selle üle on mul päris hea meel . <arv> . juuni " Kuradi Molotov ! Igavene ilamokk ! Pehmega tehtud präänik ! " vandus Pavka . " Mis ta sulle tegi ? " küsisin mina , kuna mulle ei meeldi , kui teisi inimesi selja taga poriga pillutakse . Pavka rääkis , et sellise rutuga evakueeriti meid vesinikupommi katsetuse eest . " Nad panid seal pommi plahvatama ja nüüd mõõdavad mõjujõudu . Et kui kaugele ulatub lööklaine ja kui kaugele kiiritus , " seletas Pavka . " Mida see tähendab ? " aimasin ma halba . " Ilmselt seda , et neist inimestest , kellega me Neenetsimaal kohtusime , pole enam kedagi elus , " lausus Pavka mornilt . " Isegi mitte Nakergit ? ! " habisesin mina värisevi lõugu . " Seda just praegu uuritakse , et kes surid ja kes jäid ellu , " urises Pavka . " See on sigadus ! See on suur sigadus ! " pahvatasin mina . " Sigadus muidugi . Aga seda sigadust oleks tahtnud filmida ! Õudselt mööda , et see jopa-kolla Molotov meid eemale ajas , " kahetses Pavka . <arv> . juuni " Heldus , mul ei ole ju küpsustunnistust ! ? Kuidas ma saan instituuti astuda , kui mul ei ole küpsustunnistust , " ohkasin mina . <arv> . juuni Pavka tõi mulle küpsustunnistuse . Tuleb välja , et olen lõpetanud Moskva <arv>. keskkooli , kõik viitega , ainult võimlemine on neli . " Miks võimlemine ? " imestasin mina . " See on vihje — millele sa instas tähelepanu pead pöörama , " naeris Pavka . " Paksudele on vähe peaosi . " " Mulle ei meeldi , kui keegi mu keha kohta märkusi teeb , " vastasin mina . " Režissööri silm märkab kõike . Tunnistus on muuseas originaal , mitte võltsing , " mainis Pavka . Aga võltsingut ma poleks tahtnudki . " Praegu töötavad inimesed arhiivides , vormistavad sinu astumise esimesse klassi , samuti selle , kuidas sa seal koolis lõpetasid klassi klassi järel , " kihistas Pavka . Sama kooli direktor , partorg , komsorg , proforg ja lastevanemate komitee esinaine on andnud allkirja ka minu iseloomustus-soovitusele . Olen poliitiliselt ustav , moraalselt puhas anderikas neiu , kes on kooli näiteringi tööst osa võtnud esimesest klassist peale . Veel tänagi mäletatakse <arv>. koolis minu osadest Punamütsikest ja Gaad , minu Zoja Kosmodemjanskaja tõi koolile diplomi komsomoliteatrite ülevaatuselt . Mulle ei meeldi niisugune valetamine , aga kuidas ma seda takistada saaksin ? " Kes see Gaa veel sihuke on ? " tahtsin ma teada . " No see Babaa ... jne. Nõid , kes luua seljas lendas , " vastas Pavka . Kas tõesti olen ma juba nõiaks muutumas ? Mu isa on tehtud terasesulatajaks ja ema lenduriks , aga mõlemad on surnud . Vähemalt nii paljukestki tõtt . " Idioodid ! Nad on positiivsusega kõvasti üle pingutanud , " torises Pavka . <arv> . juuli Käisime minu nime sisseastumiskatsetele kirja panemas . Nägime ka teisi üritajaid , ajasime pisut juttu . Peaaegu kõigil poistel olid seljas sõduripluusid , jalas kalifeed , ehkki minu teada on sõda ammu möödas . Peaaegu kõik on endised rindemehed . " Isiklikult mina lõin mättasse <arv> fritsu , " hooples Pushkin , kui me VGIK-i trepikojas koos suitsu tõmbasime . " Mina <arv> , " irvitas Pobeda , kes on veidi Jessenini nägu , nagu märkis Pavka . " Mina umbes <arv>. Või natuke rohkem , " lausus Gamburg ja ta tahtis , et teda usutaks . Nad ei saa kunagi teada , et mul on fritsudega laps . Veel jäid meelde unistajanäoga lätlane Krauklis ja tübeteikaga Muzafar . Enamik poisse peab ennast andekateks ja Venemaa päästjateks , paljudel on leib märsiga kaasas . " Ainult kultuur päästab sõjast laostatud maa . Ainult kultuur-raisk ! " rõkatas Krauklis kuidagi väga ülepaisutatult . " Mis asi see kultuur veel on ? " mugistas Pobeda . " Ainult sotsialistlik realism aitab üles ehitada kommunistliku ühiskonna , " märkis Gamburg , mille peale Pushkin itsitas . Sellest on küll kahju , et Venemaal süüa ei ole . Isegi tüdrukutel klõbisevad rinnas ordenid , Issand Jumal , kaua võib ! ? Tegelikult ma ei teagi , kuidas neid nimetada , ise kutsuvad nad end tüdrukuteks , ja mis saab minul olla selle vastu ? Ka mina tahaksin tüdruk olla , sealjuures igipõline . Mina olen parema meelega tüdruk ja mitte neiu või naine . Nemad julgevad olla tüdrukud , kuna nad kogu aeg julgustavad üksteist . Tüdruk võib olla nii vanaema kui kuueaastane plika . Aga miks nad sõjaga jumalaga ei jäta ? Kas tõesti nad armastavad sõda ? " Ordenid on Suhharevkalt ostetud , " tähendas Pavka . " Suhharevka ? Esimest korda kuulen , " ütlesin mina . Need moskvalased on üldse niisugusel arvamusel , et kõik nende asjad on nõnda kuulsad , et neid peab teadma kogu maailm . " Suhharevka on täika , kus müüakse kõike alates roostetanud raudnaelast ja lõpetades papkaga täis suurimaid riigisaladusi . NKVD ei nuhkinud aatomipommi tegemise saladust välja mitte Ameerikas spioonide abil ja seda paari miljoni dollari eest , vaid ostis selle Suhharevkalt kasti viina eest . Su konkurendid arvavad , et ordenid aitavad neil lobedamalt insta sisse saada , " seletas Pavka . " Kunagi läheme vaatama , kuidas Suhharevkal madusid ja elevante müüakse . " Heldus , kas nad tõesti ei saa aru , et madudel ja elevantidel on Moskvas külm ? Et suvi ei kesta igavesti ? Ja mulle ei meeldi , kui loomi piinatakse . Ja VGIK-i tahan ma ausalt , mina küll ei hakka endale ordenit rinda riputama . <arv> . juuli Sõitsin Keskkomitee " Buickiga " sisseastumiseksamitele . Autojuht Gorono on ka kurttumm , nagu oli obkomi datsha teenija Salehardis ( Issand Jumal , kas ka tema sai vesinikupommist surma ? ) , et ta midagi ei kuuleks ja seda , mis näeb , edasi rääkida ei saaks . " Kas ta on tehtud kurttummaks , või on ta seda sünnist saadik ? " huvitusin mina . " Eks sa küsi tema käest , " põikles Pavka . Moskvas on ta kuidagi märksa küünilisem kui oli Salehardis . " Miks poodide uste taga on nii pikad sabad ? Meil Tallinnas seda küll ei olnud ? " jätkasin mina etteheitvas meeleolus . " Teil Tallinnas ei osatud kultuurselt aega veeta . Järjekorrad on üks seltsielu vorme , kus saab koos vaeneldes rabeleda . Inimestele meeldib , kui teine samasugune õnnetu on tema kõrval . Pealegi peaks varsti leiba toodama , ja see sünnib süüa , " õelutses Pavka . " Kõik on nii inetult riides , isegi naised ei ole osanud endale midagi paremat selga panna , " hindasin mina autoaknast välja vaadates . " See on see õnnelikukstegev kolhoosikord . Oleks meil vabadus ja kapitalism , siis oleksid kõik siidis ja sametis , " lausus Pavka . Etüüdiks mängisin arbuusimüüjat . Vastuvõtukomisjon istus punase kaleviga kaetud pika laua taga , neile meeldis arbuusimüümine vist väga , igatahes nooremad naised plaksutasid , vanemad mehed noogutasid tunnustavalt . Teises etüüdis roomasin varju , kui lennukid mu pea kohal mind tulistavad . Pärast nutsin oma kodu varemetel . Kui venelastele sõda meeldib , siis ma mängin neile seda ! " Kui ehtne ! Kui sotsialistlik ! Kui realistlik ! " rõkatas laua keskel istuv tuima näoga mees , kellel ei olnud peas mitte ühtegi karva . Pärast ütles Pavka , et see oli komisjoni esimees Gerassimov ise . " Keskpärasus , aga on osanud end intrigeerida väga kõrgele kohale kinomaailmas , " lausus Pavka . Moskvas räägivad kõik üksteist taga . <arv> . juuli Kirjanduseksamil küsiti , kas ma ma olen lugenud " Sõda ja rahu " . " Mul on see plaanis , " vastasin ma ettevaatlikult , kuna ma tahan tõepoolest näitlejaks saada . " Hea küll , rääkige siis mõnest eesti autorist , " lubas Gerassimov . " Nõukogude Liidus on kõik rahvused ja kirjandused võrdsed . " Jutustasin Marie Underi ballaadist " Lapsehukkaja " , kuna see on mul ikka veel hästi meeles . " Kas te mõnda kohta peast mäletate ? " küsis Gerassimov . Lugesin eesti keeles ette peaaegu kõik , vaid mõni rida oli meelest läinud ja mõnes kohas läks natuke valesti , mida ma ka ei hakanud varjama — olen tähele pannud , et kui miski asi algab valega , siis läheb see kindla peale untsu . " Mis keeli te veel valdate ? " tundis Gerassimov huvi . " Tatari keelt , " vastasin mina . " Niisugust tudengit pole mul veel olnud , " imetles mind Gerassimov . <arv> . juuli Ajalooeksamil taheti teada — kes tegi Suure Sotsialistliku Oktoobrirevolutsiooni ? " Sergei Eisenstein , " teadsin mina , ja alul olid kõik vaiksed nagu matustel , siis puhkes üks naine naerma , seejärel hakkasid naerma kõik , mõni koguni plaksutas . " Olete vastu võetud , " teatas laua keskel istuv Gerassimov . <arv> . juuli Pavka elab kord kodus , kord minu pool hotellis , kord oma datshas Moskva jõe ääres . Mulle ta neid kohti ei näita . <arv> . juuli Hotellis tikub üks naine kangesti sõbrannaks , tuleb restoranis oma hommikuteed jooma alati minu lauda . " Ettevaatust , ta on kindla peale nuhk ! Ükski aus inimene " Metropoli " sisse ei pääseks ! " hoiatas Pavka . " Peale sinu ja minu , loomulikult , " lisas ta kõgistades . <arv> . juuli Mõned söövad hommikul meie restoranis suppi , seda ma küll ei ole elu sees varem näinud . Räägivad prantsuse keelt ja söövad suppi ! <arv> . august Palav , väga palav , asfalt aurab , terve linn on täis vingu lõhna . <arv> . august Käisime Sveta datshas , Sveta on Pavka sõbranna . Ta on lahutatud , tal on väike poeg Jossif , ta hoiab veel oma venna lapsi ka . Ta on kuidagi järsk ja pirtsakas , isegi hepik , aga ma püüan temaga mitte tülli minna . Ka tema ei sarnane kellegagi , see on tema õnnetus ja õnn . Selles mõttes oleme ühesugused , kuigi tundub , et talle meeldib inimesi endast allapoole suruda . Moskva jõgi on nende datsha juures puhas ja kiire vooluga , proovisime mõlemad ujuda vastuvoolu , aga ei tulnud toime . " Aga kõik mu mehed on sellega hakkama saanud , " kiitles Sveta . " Kui palju sul neid olnud on ? " küsisin mina . " Ah , kes neid lugeda jõuab ! " naeris Sveta . " Ja milleks üldse lugedagi ? " Seejärel ujutasime lapsi . Sveta läks paar sammu allavoolu , mina olin ülevalpool , lasin lapse lahti , Sveta püüdis kinni . " Arstid soovitavad neil iga päev ujuda , " ütles Sveta . <arv> . september Täna läks vabadusvõitleja-bandiidi Tiidu käekõrval New Yorgis metrooga esimest korda kooli minu Kostja , keda Tiit hellitavalt Ko-ks kutsub . Kostjal olid jalas villased traksidega golfipüksid ja käes portfelli asemel ilmatu täispuhutav part , mis oskab isegi prääksuda . Kostja portfelli kandis Tiit , gümnaasiumiuksel tervitas Kostjat kõige vanema klassi õpilane , kes minu poja oma koolipinki juhatas . Esimeses tunnis rääkis õpetaja kellestki Abraham Lincolnist ja demokraatiast . " Kus see New York veel on ? " küsisin ma Pavkalt . " New York on maailma pealinn , " vastas Pavka . " Keegi ütles mulle , et Moskva on maailma pealinn , " vaidlesin mina . See keegi oli kapten Zotov , kes vist koos oma laevaga pommikatsumise ajal tossuks aurustus . " Mõlemad , mõlemad on maailma pealinnad — nii Moskva kui New York , " soostus Pavka . Nii me elame — mina ühes , mu poeg teises maailma pealinnas . <arv> . september " Te olete vastu võetud maailma esimesse ja ainukesse filmiinstituuti , " teatas Gerassimov pidulikult avaaktusel . Seejärel luges Gamburg ette tervitustelegrammi Stalinilt . " Vaata , kuhu see itske jõudnud ennast juba upitada . Nii kähku ! " imestas Pavka , kes tuli minuga kaasa , et mind julgustada . Itske ? Pavka ise näeb juudi moodi välja ! Nii ma talle ütlesingi . " Jaa , mu isa on Gruusia juut . Kas sa siis ei tea , et üks juut õelutseb alati teise juudi kallal ? " sosistas Pavka . " Palun kõikidel püsti tõusta , " lausus Gamburg ja kõik tegid seda , Pavka väga üleoleva moega ja venitatult . " Kõikidest kunstidest on meile kõige tähtsam kino , " ütles Lenin — nii seisis Stalini telegrammis . " Koba pidi ka ise kohale tulema , aga ei saanud , sõda Kreekas on võtnud ootamatu pöörde , " sosistas Pavka . " Koba on kõigi Nõukogude Liidu filmide toimetaja . Tema vahetab Ida-Euroopas valitsusi , sõdib igal pool maailmas , küüditab rahvaid uude asupaika , aga samas loeb stsenaariume ja tsenseerib valmivaid filme . Seda suudab ainult Saatan , " rääkis Pavka veel . Meie tüdrukud ja poisid tunnevad oma näruste riiete üle mingit imelikku uhkust , isegi eputavad nendega , arvavad vist , et niisugused peavadki olema nõukogude inimesed . Ainult Gamburg on tumedas ülikonnas , kannab isegi lipsu , mis on — nagu juhtusin kuulma — kaunis ohtlik , kuna seda peetakse kodanlikuks igandiks . Meil Tallinnas küll selliseid probleeme ei olnud . Mulle on Pavka toonud hunniku hilpe , talle meeldib mind pidevalt ümber rõivastada . " Režissöör loob inimese , " rõõmustab Pavka , kui ma temalt saadud uue kleidi selga panen . Sveta viis mu ekstraklassi juuksuri ja maniküürija juurde , nüüd võin ma kinoinimeste hulgas liikuda . Inetud riided teevad tüdrukud õnnetuks , ehkki mõned meil koguni naudivad vatijopesid ja kirsasäärikuid . Nendega uhkustamine on nende meelest otsekui väikekodanlusele näkku sülitamine . <arv> . september " Ma tean , et te kõik unistate oma esimesest filmist , et te kõik unistate oma esimesest rollist . Te olete valmis kõigeks . Pidage meeles — kui te olete end müünud üks kord , siis olete end müünud igaveseks . Tahan sellega öelda , et te ei nõustuks mitte iga rämpsuga , mida teile pakkuma tullakse , " manitses Gerassimov avaloengul , kus olime veel kõik koos — nii režissöörid , stsenaristid , näitlejad , operaatorid , filmikunstnikud kui filmimajandajad . Kõige kõrgemalt hinnatakse siin režissööre , seejärel tuleme kas meie , näitlejad , või stsenaristid . Kõige kehvemad on majandajad . " Nendega küll tegemist ei teeks , " arvas ordenite ja sõduripluusiga tüdruk , kes tutvustas ennast Stalina Sobolevana . Sõduripluusi all on tal lilla sitskleit , selle all jalas dressipüksid . " Mis sa hädaga teed , sukki pole kuskilt saada , " kaebas Stalina . Homme kingin talle paari jutiga sukki , jutiga sellepärast , et mulle seesugused ei meeldi ning mina ei pane poisse selle järgi ritta , kelleks nad ameti poolest saada tahavad , mulle on tähtsamad teised omadused . Gerassimovi lähedusse püüavad kogu aeg hoida tema jüngrid , kes muudkui vahivad kobaras tema ümber , suu ammuli . Neid on umbes paarkümmend . VGIK-i uksest jüngreid sisse ei lasta , nad jäävad tänavale ootama , millal nende iidol jälle välja tuleb . " Täpselt samasugune karauul on Gerassimovi maja ukse ees . Muudkui valvavad , " teadis Stalina . " Kunagi jumaldatakse mind samamoodi , " lootis Gamburg , kes oma tumeda ülikonnaga uhkustab ka argipäeviti . " Enne kukub kivi küljest kild , " kahtles Pushkin . " Nii see siiski on , " kinnitas Gamburg . Tema õpib Goskino eriloaga korraga režissööriks ja operaatoriks , mida tavaliselt ei lubata . " Mul on piinlik nende inimeste pärast . Miks nad kogu aeg ennast alandavad ? " märkis Krauklis jüngrite kohta . Mind peetakse hirmus kultuurseks inimeseks , sest see paik , kust mina pärit olen , on nende jaoks " Nash Zapad " — " meie Lääs " . " Üks , kaks , kolm , " teatas Gerassimov eesti keeles . " Rohkem kahjuks ei oska , aga tahaks õppida . " " Filmi tegemine on kollektiivne töö . Üksiküritajad lendavad käpuli , " mainis Pobeda targa näoga . " Mina ei taha , et keegi mind kunsti loomisel oma totakate ideedega segama tuleks , " vaidles Gamburg . " Mina küll ei kujuta ette , kuidas sa võtteplatsil ühtaegu režissöör ja operaator oled , " vangutas pead ka Stalina . <arv> . september Poisid tõmbavad minuga kogu aeg koos paberosse , pakun neile " Sulikod " . Pushkin eelistab " Mosselpromi " , Pobeda ja Ivanov kisuvad odavat " Võstavotshnojet " , Gamburg põletab piipu . Kurilkas — see on suitsetamistuba — , torkab erilise agarusega silma Stalina . Ta lausa sõelub igal pool ringi , tema tõmbab sigarette " Ekstra " . Peaks kah sigarette proovima , täitsa huvitav , mis maitsega nad on . Kurilka ongi VGIK-i kõige põnevam koht . " Sinust peab saama minu naine , " teatas mulle Krauklis , kui olime tänased suitsud lõpetanud . " Tänan usalduse eest , aga õpi mind kõigepealt tundma , " lükkasin ma tema nii-öelda abieluettepaneku tagasi . Niisugust pealehakkamist pole minu puhul veel ette tulnud , kuigi olen kuulnud , et see on mõnede meeste stiil . Vaatasime meie maestro Gerassimovi " Noort Kaardiväge " . See film on sõjast , kusjuures sakslased on halvad ja venelased on head . Seda ma teadsin ennegi , et sõda käis sakslaste ja venelaste vahel , aga see oli mulle uudiseks , et ühed olid halvad , teised aga head . " Te peate hoolikalt valima , mida te vaatate , " õpetas Gerassimov pärast läbivaatust . " Kui te märkate , et mõnes filmis liiguvad autod ekraanil paremalt vasakule , siis lahkuge kohe saalist , muidu rikute oma maitset . Ja kui seda paremalt vasakule liikumist saadab veel viiulimuusika , siis ärge enam kunagi minge vaatama selle režissööri filme . " Seejärel rääkis peaosatäitja Sergei Bondartshuk , kuidas nad seda filmi tegid . " Muudkui müttasime , " naeris Bondartshuk . See Bondartshuk oleks Krauklisest ja Gamburgist põnevam variant , kuigi ka tema pole selline , keda esimest korda nähes saaksid nagu puuga pähe . Ma arvan , et Moskvas peaks ikkagi selliseid poisse ka olema , kuna Moskva on suur linn . Mina muidugi ei hakka pingutama , mina ei aja kunagi poisse taga , aga kindlasti kujuneb nõnda , et mõnega neist tuleb tegemist teha . Pushkin rääkis , et oli rindeoperaator , võttis osa filmi " Lahing Viini pärast " tegemisest . " Siis oled sa välismaal käinud , " tähendas Gamburg . Õhtul viis Pavka mind Meierholdi teatrisse " Kolme õde " vaatama . " Geniaalne , " süttis Pavka pärast etendust , kui aplaus ei lõppenud ega lõppenud . " Mind raputas lihtsalt hingepõhjani läbi , " olin ma nõus . <arv> . september Mõned mu kursusekaaslased on varem Moskva Konservatooriumi lõpetanud , kuidas ma teen nendega koos lavalist liikumist ? Pushkin on Kunstiteatri stuudios õppinud , Stalina on varem tsirkusekooli lõpetanud , ja mina pean käima temaga koos tantsutundides ! Nad ei ole tulnud sõjast , vaid kuulsatest koolidest ja teatritest . " Sõjas käisid teised inimesed . Need , kes on mulla all , ja need , kes kolhoosides ilma palgata orjatööd teevad , " täpsustas õhtul Pavka , kes viimased päevad on elanud minu juures " Metropolis " . " Mind pidi peaaegu keskkoolist välja visatama , " ei hakanud salgama Pobeda . " Jeeli-jeeli anti tunnistus , kuna ma kirjutasin paar luuletust seinalehte . " Gamburg rääkis , et on mänginud varem Mahhatshkalas , Vladivostokis ja Norilskis . " Meil oli Magadanis Suure Teatri järel tugevuselt teine koosseis . Ainult et meil olid kõik vangid , kellelt alles enne lavale minekut käerauad ära võeti . Publik ei pannud tähelegi , et püssimehed teatri kõiki uksi valvasid , et vangid-näitlejad plehku ei paneks , " jutustas Gamburg . Mina küll ei saa aru , miks nad näitlejaid vangis hoiavad . " Meil külas öeldi , et kõik näitlejad on litsid , " lausus Pobeda . " Kas sa sellepärast siia tulidki ? " irvitas Pushkin . " Ma tulin stipendiumi ja toidutalongide pärast . Külas oleksin ma nälga surnud , " tunnistas Pobeda . " Marksistlik-leninlik esteetika on pöördepunktiks maailma esteetikas , " sõnas marksistlik-leninliku esteetika professor Ambartsumjan . Olen valitud Gerassimovi meistriklassi , see on suur au . Mõned tema jüngrid tiirutavad juba ümber minu . " Ära sa hakka mängima sidemete peale , püüa teha ainult kunsti , " soovitas Pavka rahulikult .. <arv> . september Kogunesime kursusega tutvumisõhtule sööklasse " Alõje Parusa " , kus köögist tuli kogu aeg hapukapsasupi lõhna ning leib ja sinep olid laual tasuta . Need olid poistel minutiga alla kugistatud . Ma ei teadnudki , et Moskvas leidub nõnda räpaseid söömakohti . Pobeda oli rahvariietes , tal olid kalifeed ja poolsaapad , ülalpool pikk , nööpideta särk , mille ta kõhu kohalt laia rihmaga kokku oli tõmmanud . Gamburg jälle oli nagu ikka liiga pidulikult riides , ta korjab vist isegi vanapaberit lipsu ja tumeda ülikonnaga . Pushkin kannab ainult musta nahka , tal on kõik rõivad nahast — püksid , kuub , vest ja soni . " Mul on aluspesu ka nahast , aga seda sa veel pole näinud , " sosistas Pushkin mulle . Lätlane Krauklis ei oska üldse ennast huvitavalt riietada , tema paneb selga , mis kätte juhtub , mõnikord on tal jalas dressipüksid ja seljas kallis pintsak , teinekord vastupidi . Tundub , nagu logiseksid tal kruvid peas , ta otsekui teeks seda meelega , mingist kiusust iseenda ja teiste vastu . " Ma sülitan selle peale , mis nad minust arvavad , " kuulutas Krauklis . Gamburg jääb vist varsti kiilaks , temast saab läikiva pealaega kõiketeadja , kes kõiki tüütab oma õpetuste jagamisega . Pobedal on loomulikud lokid , poisi käharad ulatuvad õlgadeni . Muzafar ei ei võtnud peast oma tübeteikat , küllap ta ka magab sellega . Kohal oli ka meie maestro Gerassimov , keda tuleb kutsuda Sergei Apollinarijevitshiks . " Ees on teie elu parimad aastad . Mõelge selle peale , kuidas Stalin ja partei teid usaldavad — te saate leivatalonge kaks ja pool korda rohkem kui kuullaagritehase insenerid , töölistest rääkimata . Ainult teie ise võite oma tuleviku ära rikkuda , " kõneles Sergei Apollinarijevitsh . " Võtaks õige ta ette ? " sosistas Stalina . " Saaks kohe filmi . " Mulle ei meeldi karvutud mehed , kellel pealegi ükski näolihas ei liigu . Täpselt nagu sfinks . Enamik tüdrukuid vaatavad rohkem lendurivormis poisse . Kas need on tõesti etemad ? Krauklis oleks suhtlemiseks niisugune ohutu variant , sest temasse ma ei armuks ilma pealgi . Mulle ei ole pikad poisid kunagi eriti meeldinud , kuna nad on alati kuidagi õnnetud . Gamburg on niisugune klassikaline ilueedi , kelle poole minul tõmmet ei ole . " Me peame kokku hoidma , me oleme Baltikumist , " jätkas Krauklis oma paariminekujoru , kui me valssi tantsisime . Seejärel küsis Krauklis viis rubla võlgu , ütles , et läheb homme kohe poest leiba ostma . Ma oleksin talle hea meelega selle raha andnud , ma ei tea , mida ta minust mõtleb , aga mul tõesti ei olnud . Mul pole õieti veel kunagi raha olnud , ka pärast Pavkaga kohtumist mitte , isegi padjapüüri arbuusirahadest tegi Pavka Salehardis kunsti . Asi on selles , et Moskva on niisugune kena koht , kus meilt mitte kuskil lihtsalt ei taheta raha — ei restoranides , ei kaubamajades , ei meie võõrastemajas . Mina ei tea , miks nad meilt raha ei küsi . Isegi metroos sõitsime ilma rahata , piletirebija tegi meie ees sügava kummarduse , kui me eskalaatorile suundusime . Kõikide kursusekaaslaste nimed ei jäänud meeldegi , aga küll nad varsti pähe kuluvad . Alati võib seltskonnas ära tunda , kas kohal viibib inimesi , kellega võib midagi juhtuma hakata ( muidugi tingimusel , et nemad alustavad ) , oli seekordki — näiteks Pushkin , Gamburg , Pobeda , Krauklis , Ivanov ja mõned teisedki . Stalina mängis kitarri ja laulis . Ta teeb seda hästi . Ka Pobeda ja Pushkin mängivad kitarri ja laulavad . Õigupoolest teevad seda vist kõik , ainult mina ei oska . " Kitarr ei olegi eesti rahvapill , " lohutas mind Gamburg . Pärast pani Stalina meid pantide lunastamist mängima . " Keda sa armastad ? " küsis Stalina pandi väljalunastamiseks . " Stalinit , ainult Stalinit , " vastas Gamburg . " Naisi , viina ja Pushkinit , " lõõpis Pushkin . " Kodumaad , " ütles Krauklis ja sellest ei saanudki aru , kas ta peab kodumaaks Lätit või midagi muud . " Ilusaid luuletusi , " tunnistas Pobeda . " Mehi , viina ja Stalinit , " naeris Stalina ise . Pärast olid kõik poisid ja tüdrukud päris kuraasis , jalad pehmed ja silmad krillis . Krauklis oli täis kui tarakan , jäi nurka põõnutama , keegi ei suutnud teda turjal koju tassida , ehkki Pobeda üritas seda teha . " See on meie kohus . Me ei tohi oma kaaslast hüljata , " kordas Pobeda õige mitu korda , ja mulle see meeldis . " Temaga ei juhtu siin midagi hullu , " lõi Pushkin käega . Ma ei teadnudki , et Pushkinil on mootorratas , selle nimi on " Harley Davidson " ! Ta tõi mu " Metropoli " , sõitsime sinka-vonka , mõnikord kõnniteel , paarist kohast läbi pargi . Miilits tahtis meid kinni pidada , Pushkin ei teinud sellest väljagi . Miilits hakkas oma tsikliga meid taga ajama , Pushkin kihutas eest ära . Tänavakastja pritsis meid üleni märjaks , Pushkin peatus täpselt " Metropoli " ees . " Kuidas siis elu läheb , leitnandike ? " küsis Pushkin miilitsalt ja näitas oma nahkpintsaku revääri alt märki " NKVD eesrindlane " . Miilits andis talle pugejaliku püüdlikkusega au , vabandas ja sõitis minema . " Märjana oled sa palju ilusam , " naeris Pushkin . " Sina samuti , " naersin ma vastu , kuna Pushkini nahkvammused läikisid hotellitulede valgel nii uhkelt . " Sa elad huvitavas kohas , " leidis Pushkin . " Mille poolest see koht huvitav on ? " küsisin mina . " Asukoha poolest , " ütles Pushkin . Ausõna , nad mõlemad meeldivad mulle , nii motikas kui Pushkin , eriti siis , kui nad on märjad . See , et Pushkin ei teinud katsetki minuga koos hotelli tulla , solvas mind pisut . " Sind toodi mootorrattaga , " torkas Pavka toas . " Peale selle tehti mulle abieluettepanek , " õrritasin ma teda . " Sa ütle talle , et ta oma sumbutajaid sätiks , muidu ajab müraga terve Moskva üles , " haigutas Pavka . " Tal ei olegi sumbutajaid . Ta kruttis need spetsiaalselt maha , " viskasin ma vastu . Ma tõesti ei taipa : kas Pavka siis sutikegi armukade ei ole ? <arv> . september Hommikul olid kõik poisid pohmellis . Tundub , et peaparandamine liitis kursust rohkem kui ühisjomma . <arv> . september Vaatasime " Volga-Volgat " . Gamburg targutas arutelul , ütles , et film on lahendatud pehme lüürika stiilis . Mida tähendab pehme lüürika ? Kas näiteks mina olen lüüriline ja pehme ? Ega vist . " Tahad , ma viin sind Volgale paadiga sõitma ? Püüame kala ja vaatame , kuidas päike loojub , " pakkus Pobeda . Ta on niisugune romantiline külailudus , pärit Volga-äärsest kalurikolhoosist . <arv> . september Vaatasime Chaplini " Suurlinna tulesid " , Pobeda puhkes nutma , teisi ajas tema nutt naerma . " Ärge naerge midagi . Ka seltsimees Stalin nutab alati , kui seda filmi vaatab , " manitses Gerassimov . " Talle tundub , et see film on temast . " " Täpselt . Mulle tundus , et see film on minust . Mina olen ka suurlinna hulkur , kes on maalt tulnud , " leidis Pobeda . Välismaa filmide vaatamisel on juures tõlgid . Filmikoopia pannakse projektorirullile , tõlk sulgeb silmad , kuulab ja muudkui tõlgib . Tal on suurest tõlkimisest kogu jutt ammu peas , nii see , mida tegelased filmis räägivad kui see , mis ekraanil vahele kirjutatud . Õhtupoolikul käisin Gerassimovi juures kodus , ta elab GUM-i juures , tal on suur-suur korter , aknast näeb Punast väljakut ja Lenini mausoleumi . Jõime tema köögis teed . Gerassimovil on kogu aeg Kuldtäht rinnas ning näos pole mingit miimikat , samuti ei liiguta ta vestluse ajal käsi . Raske on ajada juttu niisuguse muumiaga . " Millised on teie isiklikud plaanid ? Kas ma saan teid kuidagi aidata ? Olen võtnud endale suure vastutuse vormida teist näitleja ning see seab mu ette kõrge kohustuse teile igati toeks olla , " küsis Gerassimov . " Ma ei tea , " vastasin mina , kuna ma tõesti ei tea . " Ma panin tähele küll , et iseloomustus ja küpsustunnistus olid teil mingist Moskva koolist , aga eksamil ütlesite , et olete Tallinnast , " tundis Gerassimov huvi . Aah , ka tema on sihuke kaasavaletaja nagu kõik teised ! Ehk oleks parem olnud , kui ta oleks mind ukse taha jätnud . " Teist saab kuulus näitleja , see on teile näkku kirjutatud , " kiitis mind Gerassimovide koduabiline , kui mulle kojuviimiseks toidumärssi kokku seadis . " Tühi kott ei seisa püsti , " jättis Gerassimov minuga hüvasti . Gerassimovi poolt minu hotelli on lühike tee , tuleb minna ainult üle Punase ja Vana väljaku . Andsin toidupaki kerjusele metroojaama uksel , see oli nii väsinud , et ei viitsinud tänadagi ( ma poleks ta tänu tahtnudki ) , aga asus kohe innukalt nosima . <arv> . september Vaatasime filmi " Planeetidevaheline revolutsioon " , milles hakatakse Marsile kolhoose tegema . Tuleb välja , et kolhoosis võib märksa rikkamalt elada kui omas talus . Ma arvan , et enne Marssi tuleks näiteks Eestisse kolhoosid teha , siis oleks seal kõigil ilusti kõhud täis . Seejärel vaatasime " Tsirkust " , Pushkin ja Pobeda hakkasid Utjussovi laule kohe järele vilistama . Õppisime Kuleshovi efekti — väljajäetud kaadrid mõtleb vaataja ise juurde . Las mõtleb ! Kuigi mina mõtlen kahtlemata teistmoodi kui teised , ma olen juba seesugune ja siia ei ole midagi parata . <arv> . september Meie vaatesaali tikuvad võõrad inimesed , kellel ei ole VGIK-iga suurt pistmist , mõned pääsevad sisse , teised mitte . " Kui te veel ilmute VGIK-i majale lähemale kui sada viiskümmend meetrit , kutsun kohe miilitsa , " hirmutas instituudi rektor Irina Aleksandrovna täna üht sissetrügijat . " Sisse lastakse igasugust rämpsu , juuksureid ja müüjaid , kes režissööride naistele soenguid teevad ja letialust kaupa hangivad , " ütles õhtul Pavka . " Oi , ka mina tahaksin juuksurisse ! " hüüatasin mina . <arv> . september Meie juuksurid on harjunud soenguid seadma tähtedel , meiesuguste tudengitega käituvad nad kaunis ülbelt . Samuti maniküürijad . Minul hoiti kogu aeg ninast kinni , kui mul juukseid lõigati . See on päris vastik komme . " Ise peavad nad end kõrgema klassi friseerijaiks , mitte lihtlabasteks karvamarideks , " põlastas Pavka . <arv> . september Hääleharjutused sobivad mulle . " Alati peab viimasesse ritta kuulduma kõige tasasemgi sosin , " õpetas seltsimees Elsa Vinzer . " Maadam unustab , et meie ei ole teatritudengid , " märkis Gamburg . " Teist võiks saada ooperiprimadonna , " kiitis mind Elsa Vinzer . " Ta ütleb seda kõigile , ta on niisugune viisakas tsaariaegne proua , " jahutas Pavka mu uhkust . Gamburg on ikka tõesti tark . Eile juhtus niisugune lugu : " Lääs ja ida läksid lahku ikoonide pärast . Lääne altaripiltidel võis kujutada kõiki teemasid , Bütsantsi ikoonidel ainult neid , mida kirik lubas , " rääkis loengul kunstiajaloo professor Vulfovitsh . " See juhtus Nikaia kirikukogul <arv>. aastal , " hõikas vahele Gamburg . " Ei , <arv>. aastal Nikaias , " ütles Vulfovitsh . Täna tunnistas Vulfovitsh oma viga . " Lapsed , mind pole siia tarvis , las üliõpilane Gamburg hakkab teile loenguid pidama , " naeris Vulfovitsh . Tema ütleb meile kogu aeg : lapsed . " Lapsed , ärge pahandage , ma ütlen kõigile — lapsed , " vabandab ta mõnikord . Gamburg käib nüüd , nina püsti , ta ei suuda oma uhkust kuidagi varjata . Pärast käisin intris meie omasid vaatamas . Gamburg selitas kogu aeg voodis ning vahtis valget paberilehte enda ees . " Mida sina teed , kui tohib küsida ? " huvitusin mina . " Vaatan oma tulevasi filme , " vastas Gamburg , nina krimpsus , et teda segatakse filmide vaatamisel . Pobeda aga kirjutab kogu aeg luuletusi . Krauklis praadis kartuleid , teised mängisid kaarte . " Kas sa ikka tahad mind endale naiseks ? Või oled juba uue leidnud ? " nokkisin ma Krauklist . Hais , mis ta rasvapannilt tõusis , oli jube . " Muidugi ! Muidugi ! Muidugi ! " vastas Krauklis ja muutus näost kord-korralt punasemaks , viimaks lõkendas kui tomat . " Tule siis minuga kaasa ! Kuidas sa seda ise ei taibanud paluda ? " imestasin mina . " Sa sõidad " Buickiga " ! Mulle on seda räägitud jah , " tunnistas Krauklis kohmetult , kui Gorono talle sügava kummardusega autoukse avas . " Kas sa tahad mind või " Buicki " ? " õrritasin ma edasi . Muidugi oleks olnud päris vaimukas , kui ta oleks vastanud , et " Buicki " , aga tema vastas nagu kõik mehed : " Sind , ainult sind , Margit ! " Kahjuks polnud Pavkat kodus , ta oli kuskil oma asju ajamas . " Mida sa soovid ? " küsisin Kraukliselt . " Puhast läti viina , " vastas tema . Vajutasin nupule , ilmus kikilipsuga kelner ja varsti oligi laual puhas läti viin " Kristals " , must kalamari ja kukeseened , kuna Pavkale meeldivad alati kukeseened . Krauklis rääkis , et ühikas elavad ühes toas juudid Gamburg , Pushkin , Babajan ja venelane , Volga külatola Pobeda . Juudid maksavad Pobedale iga päev rubla , et too nende kingad viksiks ja voodid üles teeks . " Mis sul viga , sinu asemel teeb voodit toateenija . Aga meil see , kelle kuradi voodi on kaks korda tegemata jäänud , sellele pannakse jalaga , lüüakse intrist minema nagu siuhti . Kontroll on kõva . Ja erakas käib küüru pihta . Mina õhutan Pobedat mässule , ütlen , et kas sa oled juutide tentsik või , ise kirjutad luuletusi . Pobeda aga peab lollideks neid , mitte ennast . Õpetan talle demokraatiat , räägin , et kõik inimesed on võrdsed ning maksan Pobedale rubla päevas selle eest , et ta juutide voodeid ei teeks ega viksiks ka nende käimasid . Las kolivad erakasse , neil nutsu nii et tapab . Aga Pobeda võtab minult rubla selle eest , et ei ole tentsik , ning juutidelt võtab rubla selle eest , et on tentsik , teenib seega päevas kaks rutsi ja peab nii mind kui juute lollideks , " jutustas Krauklis . " Kust siis sina selle rubla saad ? " tundsin ma huvi , kuigi mul ei ole üldiselt kombeks teiste isiklikku ellu piiluda . " Mu paps pandi kolhoosi esimeheks . Ta oli kõva riigipööraja , käis uhkelt punase lipsuga ringi , kui venelased sisse tulid , " itsitas Krauklis . Mulle ei meeldi , kui keegi oma isa või ema sarjab . Ja mul on kogu aeg tunne , et mina olen ainuke tavaline inimene oma kursusel , teistel kõigil on suuured papad ja mammad . " Minu ema ja isa olid suitsumüüjad , " ütlesin mina . " Neid enam ei ole . " " Kas sul on uhke tunne , et elad sellises majas ? Sõidad iga päev liftiga , teised ei ole lifti elu sees näinudki , " küsis Krauklis . " See on liialdus , " vastasin mina , kuna mulle ei meeldi liialdamine . " Mõnes filmis on ikka igaüks lifti näinud . Ja tavaliselt käin ma hoopis jala , ma ei viitsi lifti oodata . " Ja ma ei salli , kui frakis liftipoiss oma sügavaid kummardusi teeb . See alandab esiteks tema ja nõnda ka minu väärikust , kuna aga mina tahan , et minu ümber oleksid väärikad inimesed . " Tavaline inimene ei julge " Metropoli " hotellist möödagi minna , läheb teisele poole tänavat , et keegi ei arvaks , et ta suhtleb välismaalastega , aga sul on siin kohe mitu tuba , " mõõtis Krauklis . See kõlas jälle nagu süüdistus . Ei ole mul uhket tunnet . Miks mul peaks selle pärast uhke tunne olema ? Mul on hoopiski kahju nendest inimestest , kes ei julge sellest majast mööda minna . Siis helistas administraator — külalised peavad hiljemalt kell <arv> lahkuma . " Jäta mind siia . Ma kardan , et mind arreteeritakse , kui ma siit võõrastemajast välja lähen , " nurus Krauklis . " Ära aja lolli juttu , " vastasin mina . " Välismaalastega suhtlemise pärast on paljusid Siberisse saadetud , " põhjendas Krauklis . " Kas mina olen siis välismaalane ? Issand hoidku , mina olen eestlane ja sina oled lätlane , ja nüüd tuled sa ütlema , et sina oled nõukogude inimene ja mina välismaalane , " imestasin mina . Uksele koputati , arvasin , et see on administraator , aga tulija oli hoopis Pavka . Teda ootasin ma juba ammu . " Andke andeks , kui ma teid tülitan , " vabandas Pavka ja kadus kabinetti . Siis aga hakkas Krauklisel järsku kiire , ehkki ma vihjasin mitmesugustele võimalustele . Vihjasin sellepärast , et tahtsin proovile panna Pavka ükskõiksust minu vastu . Ja miks ta mind üldse ülal peab , kui ta minuga ei maga ? Kas tõesti ainult kõrge kunsti pärast , ainult selle pärast , et ma sobin tema filmi peaossa ? Ja kas see pole lõppude lõpuks ükskõik , kes peaosa mängib , peaasi , et oleks heledate juuste ja kopsakama rinnapartiiga ? Ma usun Pavka juttu , et režissöörid jagunevad kaheks — ühed magavad oma näitlejatega ja teised ei tee seda — , aga ma ei ole rahul , et Pavka kuulub nende teiste hulka . " Sinuga on väga huvitav rääkida , " läksin ma piirini , millest üle ma küll enam ei astu . " Mõni teine kord jätkame , " pani Krauklis vihmakuue selga . Ja niisugune tahab mind endale naiseks võtta ! Niisugusele ma lihtsalt ei lähe ! Administraator oli valmis taksot kutsuma , aga ei Krauklisel ega minul ei olnud selle jaoks raha . Administraator maksis taksojuhile ise ette , nägin , kuidas " Pobeda " pööras Suure Teatri taha . <arv> . september " Kui sa tahad kellegagi murumänge pidada , siis lase aga käia ! Mina vetot peale ei pane , " teatas Pavka hommikul habet ajades . " See tuleks sulle kui näitlejale kasuks , see arendab su tundeelu , su nägu ja silmad muutuvad ilmekamateks ja kaamera tabab su plastilise jume . " Seda ma talle ei kingi ! Murumängud ! Plastiline jume ! Ei tea , kelleks ta ennast õige peab ? <arv> . september Pushkin kutsus mootorrattaga sõitma , kihutasime nii , et tuul vihises kõrvus , jõudsime tatarlaste linnaossa . " Siin saab alati palju nalja , " teadis Pushkin . Astusime kõrtsi , leidsime kohe vabad kohad . " Täpselt nagu moshee . Võib-olla käivad siin öösel palvetamas ? Päeval panevad toopi ja öösel paluvad Allahilt andeks . Või vastupidi , " ironiseeris Pushkin . Võtsime kaks rossolnikut ja kuus vähki . Pushkin näitas , kuidas tuleb vähki süüa . Kelner ei olnud kuigi viisakas . Pushkin noomis teda : " Häbistate oma matslikkusega välismaalase ees Nõukogude riiki ! " " Mis välismaalane sa oled ? " uudishimutses oober . " Mis tähtsust sel on ? " vastasin mina tatari keeles ja sellega lõin nad kõik pahviks . " Kas välismaalane mängida ei taha ? " pani oober ette , kui olime söömisega ühele poole saanud . " Mida ? " päris Pushkin . " Totalisaatorit . Jalgpall , " tasandas oober semulikult häält ja kord ka nägin Pushkinit jahmununa . " Esimest korda kuulen , et Nõukogude Liidus on totalisaator , " tunnistas Pushkin . " Imperialistlikud haid välismaal röövivad totalisaatoril töölisklassi raha , seda olen ma " Pravdast " lugenud . " " Nõukogude Liidus on kõike , " suurustles oober ning andis meile kummalegi ruudulisest koolivihikust välja rebitud lehed , kus oli tabel , millesse tuli märkida kas riste või nulle . Pushkin asus seda hoolega täitma . " " Spartak " võidab , samuti " Neftjannik " , " ennustas Pushkin ja maksis põrandaalusest totalisaatorist osavõtu eest <arv> rubla . " Täida ka , " lükkas ta teise vihikulehe mulle ette . " Mul pole jalgpallist õrna aimugi , " naersin mina , aga ometi tegin tabeliruudustikku umbropsu riste ja nulle . Kõrtsipidajad naersid laginal , kui minu ennustust vaatasid . Pushkin jättis neile intri aadressi ning me sõitsime tagasi . " Kas sa oled siis eestlanna või tatarlanna ? Tatarlannasid on mul olnud terve posu , eestlannasid siiamaani mitte ühtegi , " küsis Pushkin , kui me olime juba mootorratta sadulas ning ma talt ümber kõhu kinni hoidsin . Tema valib siis rahvuse järgi ! <arv> . september Vaatasime Antonovi filmi " Mesilased võitluses saagi pärast " . " Täielik pask ! See , kes selle filmi tegi , pole päris mesilasi näinudki , " põlastas Pobeda . " Ju tal oli junn jahe , hoidis eemale , kartis , et saab nõelata , " irvitas Pushkin . " Stiil ei rahulda , " hindas Krauklis . " Ikkagi Stalini preemia , " toonitas Gamburg . " See oli nii , " rääkis õhtul kodus Pavka . " Koba oli läinud enne läbivaatuse lõppu saalist välja , ja kui tagasi tuli , oli vaatesaal juba valge , kõik Goskino ametnikud materdasid filmi üksteise võidu , sest mõtlesid , et poole filmi pealt lahkumises väljendub Koba suhtumine — et sitavõitu muidugi . Koba aga otsustas , et viskab vembu , pöörab asja pea peale , hakkas avalikult püksinööpe kinni panema , andes mõista , et ta käis hoopis tualetis , ning siis pomises filmi kohta mõne hea sõna . Tema mõtleb kõik enne valmis . Ka püksinööbid oli ta meelega lahti jätnud . Ja Goskino tshinovnikud , kes enne filmi materdasid , pidid ehmatusest vaat et püksi pissima , kukkusid ühest suust ülistama . " Mul on hea meel , seltsimehed , et me jõudsime ühisele arvamusele , " muheles Koba ning pärast määras komisjon filmile kõige kõrgema preemia . " Miks meile nii palju vene filme näidatakse ? Meie emaga käisime Tallinnas ikka Saksa filme vaatamas . Krauklisel olevat mingi raamat läti keeles ilmunud , nõnda et päris kirjanik . " Armastusluuletused , " tuli Krauklisel vaevaliselt üle huulte , ise habises häbist . " Mul on mõned asjad ajakirjades ilmunud , " kohmas Pobeda . See on päris põnev . Tähendab , silmapiiril on kaks luuletajat — Krauklis ja Pobeda — , üks režissöör , kes on ka operaator — Gamburg — , üks eluvend — Pushkin . <arv> . september Külas käis Gamburg , ikka mustas ülikonnas , aga peas pisike must juudimüts . " Mind ei huvita , kes on su vanemad , et sa sellises kohas elad , mina armastan sind kui naist , " meelitas Gamburg , kes oli tabanud ka kinki tuua — suure-suure kimbu amarülliseid , need on uhked lilled . " Ja mitte kui tüdrukut ? " täpsustasin mina . Igatahes peaksin ma talle ütlema , kes olid mu ema ja isa , et ta ei pettuks , juhul , kui ta valetab . Loomulikult ei juhtunud meie vahel midagi , Gamburgi esinduslikkuse ja maneerlikkusega tal nagu ei sobikski olla esimesel korral pealetükkiv . Ja võib-olla arvas ta ka , et see riivaks mind , kui ta kohe alustab . Ta on ainult <arv>-aastane , aga tundub vähemalt <arv>. Ma ei saa aru , miks Pushkin mulle külla ei tule , muudkui kihutab oma tsikliga ringi . <arv> . september Kõikidele tüdrukutele meeldib väga istuda grimeerija juures ja juuksuris , ka mina olen sellega harjunud , ehkki ma ei taha olla keegi teine , tahan olla see , kes ma olen . Ma arvan , et soov olla keegi teine ajab närvid krussi . <arv> . september Loen palju . Pavka toob kogu aeg häid raamatuid , ma ei tea , kust ta neid võtab . Lugesin nüüd siis ka " Sõja ja rahu " läbi , nüüd ei ole ma siis kellelegi enam selle lugematajätmist võlgu . Tõesti , hea romaan , ainult et liiga pikk . " Jevgeni Oneginist " jäi suur osa lausa ise pähe . " Vene kirjandus on maailma parim kirjandus , " kiitis Pavka . " Aga saksa kirjandus ? " küsisin mina , kuna mu ema luges saksa romaane . " Ära tule mulle rääkima saksa kirjandusest ! Sakslased hävitasid juute ! " kihvatas Pavka selle jutu peale . <arv> . september Tuleb välja , et me peame näitlejaks õppima Stanislavski süsteemi järgi , kuidagi teisiti ei tohigi . Aga mina ei saanudki aru , mida see süsteem endast kujutab . " Ära näe vaeva , sellest pole siiani keegi aru saanud . Seda on võimalik ainult õpetada , mitte õppida , " lohutas mind Pavka . Öösel pildistas Pavka mind Kremli müüril , paljalt . Kõndisin seal mööda tolle kiviseina siksakke , mu taga kõrgusid kõiksugu kirikud ja teised tornid , Pavka muudkui klõpsutas . " Milline kompa ! Sajaprotsendiline kompa ! " oli Pavka vaimustunud . " Siis on hea , " jagasin mina ta rõõmu . " See läks täkkesse ! Foto on aeg faktis . Sellest tuleb sügav mõtisklus elust . Toon esile kõik psühholoogilised ja poeetilised nüansid , " lubas Pavka , kui ma riideid selga panin . " Gerassimov oleks võinud meid oma aknast näha , " häbenesin mina . " Ta oleks jälginud , kas sa poseerid ikka Stanislavski süsteemis , " kõkutas Pavka . Minu kandis on hea elada , sest see rajoon hoitakse puhas igasugu hulgustest ja kerjustest , keda terve Moskva on täis ning kes on väga pealetükkivad . Näiteks VGIK-i lähedal ei saa kuhugi rjumotshnajasse või sööklasse minnagi , ilma et sul varrukast kinni ei haarataks ning raha või süüa ei mangutaks . <arv> . september Käisime Pavkaga Tretjakovkas . Olen tema kõrval ikka päris topakas . Otsustasin , et õpin Tretjakovka endale pähe . Võtan selle suure muuseumi ette saalide kaupa , ning aasta lõpuks tean kõiki pilte . Siis läheme sinna koos Pavkaga . Olgu see talle üllatuseks , et ma polegi päris arenemisvõimetu . <arv> . september Ajalootunnis küsis professor Natan Edelmann : " Kas te Peeter-Pauli kindlust Leningradis teate ? " " Loomulikult , " vastasid kõik . Mina ei teadnud , aga ma ei hakanud seda ütlema . Asi on selles , et nii mõnedki peavad minu teadmatust edvistamiseks . " Tahad poiste juures silma paista sellega , et mängid lolli . Paned poisid targutama , neil siis uhke tunne , " lahmas mulle Stalina . " Peeter-Pauli kindluse muuseumis eksponeeritakse kirste , milles justkui hoitakse kõikide tsaaride säilmeid , " rääkis Edelmann . " Tegelikult on need alates <arv>. aastast tühjad , kuna noor riik vajas näljahäda leevendamiseks briljante ja muid ehteid . Tsaaride laibad visati lihtsalt Neevasse . Pärast tühjendamist hoiti kirstude kaasi veel kaua lahti ning revolutsioonilised madrused käisid seal magamas . " " Lenin-lits oli kogu oma kambaga ikka täielik lurjus , " kirus Pavka õhtul . <arv> . september Tantsutunnis sain pihta , missugune tants mulle ikkagi kõige rohkem meeldib — see on tango . Aga kahjuks on see jällegi keelatud , nagu meil Eestis sõja ajal , sellega võib vaid tutvuda kui mandunud lääne kunsti ühe näidisega , seda ei tohi ise tantsida . Kuid muldvana eidetudi , õppejõud Kožinova on ka ise sellest tantsust vaimustuses . " Kožinova õpetas tantsimist Nikolai II-le , kui too oli veel tsareevitsh Nikolai Aleksandrovitsh , " teadis Pavka . " Muusikaõpetaja helilooja Pjotr Tshaikovski trukkis tsareevitsh Nikolai Aleksandrovitshi läbi , tantsuõpetaja Valentina Kožinova õpetas naisega olemist . Nõnda sai viimane tsaar mitmekülgse hariduse . " <arv> . september Teeme hakatuseks ühevaatuselisi . Neid kirjutab Pobeda , lavastab Gamburg , meie mängime . " Mina tahan ka ! " hädaldas Krauklis . " Sina ! Aga mina ei oska läti keeles mängida ! " kirtsutas Stalina nina . " Mul on asi käppas . Ma tegin varem kolhoosilava jaoks pudeli viina eest . Pärast panime selle koos kogu trupiga hinge alla , " puksus Pobeda . Tükid on kuidagi nukrad , aga natuke saab ka nalja . Nali mulle meeldib , nukrus mitte . " Nali pluss nukrus on lüürika , " sõnas Gamburg , kes kõike teab . <arv> . september Minu kurttummale autojuhile Goronole meeldib trammidega võidu kihutada . Trammi mõlemad uksed on kogu aeg lahti , mõned inimesed hüppavad peale ja maha ka sõidu ajal. Mõned trammid on samasugused , nagu olid Tallinnas , suurem osa aga teistsugused . Sõitsime Pavkaga trammil , mida kutsutakse Annushkaks , see tähendab , ta sõidab liinil nimega A. Pavka näitas mulle Pushkini mälestussammast . " Selle avamisel pidas geniaalse kõne maailma kõigi aegade suurim geenius Dostojevski . Ja pidas ta lihtsalt sellepärast , et veel suurem geenius Lev Tolstoi oli keeldunud kõnelemast " daamide jalakeste laulikule " — nagu krahv oli suvatsenud väljenduda — tolle ausamba avamisel , " oli Pavka ekskursioonijuhiks . Ühes kohas jõe ääres oli suur-suur auk . " Kuuevarbaline Koba laskis siin dünamiidiga õhku Venemaa suurima , Issanda Muutmise Kiriku , et ehitada enda jaoks maailma kõige kõrgem palee . Kirikust jäi ainult auk , aga Koba endale paleed ei saanudki , vesi ujutas kogu aeg vundamendiaugu üle . Asja üritasid parandada kõige suuremad hüdroloogiainsenerid , auku kallati sadu tonne betooni , veele suleti kõik juurdepääsud , aga järgmisel hommikul oli auk ikkagi vett täis , täpselt nagu praegu . Jumal andis kirikuõhkijale mõista , mis ta temast arvab . Ma näitan sulle fotosid , see oli tohutult ilus kirik , " rääkis Pavka õhinal . Trammis on konduktoril püstol vöö vahel , sest rahvas ei salli konduktoreid , nendega noritakse kogu aeg tüli , eriti siis , kui konduktor piletiostmist nõuab ja peatusi hõikab . " Aga miks tal püstol vöö vahel on , pole isegi oma kotti pandud ? " ehmusin mina . " Püstoli kotti nimetatakse kabuuriks , " parandas Pavka . " Aga need , kes piletit ei osta , lastakse teiste hirmutamiseks kohapeal maha . " Meie ei ostnud , meid ei lastud . Paistab siiski , et tramme ei jätku , peatustes seisab kogu aeg rahvamurd ning trügib siis suure hooga sisse , väljaminejaid maha tallates . Uljamad jänesed sõidavad trammi katusel , ehkki seal on jäme elektrijuhe . Ka " Metropoli " eest sõidavad trammid mööda , aga nende rataste alla on pandud kummirehvid , et nad pööretel nii hullumoodi ei kriiksuks . Asi on selles , et meie võõrastemajas elavad välismaade ministrid , kes öösel rahulikult magada tahavad . Pavka ütles , et Moskvas saab iga päev trammi all surma kolm ja pool inimest . Ma ei saanudki aru , kas siis juhul , kui tramm inimese pooleks lõikab , ainult poolt inimest loetaksegi ? Minu autojuhti Goronot ajavad kõige rohkem vihale trammirööpmeseadjad , nende poole vibutab ta alati rusikat ja paneb siis näpu meelekohale , kuna need kakerdavad alati keset sõiduteed , ka seal , kus on valitsusautode sõidurida . <arv> . september Pushkin ütles , et ta käib öösiti vastu Pushkini ausammast soristamas , kui mööda Moskvat ringi kihutab . " Tõeline kaif ! Absoluutne kontakt suure poeediga , " kiitis Pushkin . " Tahad , proovi ka ! " " Kui mul sinu nimi oleks , siis ehk küll , " ütlesin ma viisakalt sellest roppusest ära . " Teeme sulle minu nime ! Kas või ainult pulli pärast , " pakkus Pushkin . Margit Pushkina kõlaks üsna ilusti . Hulgume Pavkaga palju Moskvas ringi , ta on tark poiss ja teab Moskva kohta kõik . Käisime Moskva suurimates kaubamajades GUM-is ja TSUM-is , aga loomulikult me ei ostnud midagi , imetlesime arhitektuuri . " Tõeline konstruktivism , " ütles Pavka TSUM-is . Ma ei oskagi öelda , kumb on targem , kas Pavka või Gamburg . " Kaubamajast midagi osta tähendaks käsi solgiga määrida , " oli Pavka veendumus . <arv> . september " Lähme Lenini mausoleumi , teeme pulli , " tegi Pushkin ettepaneku . Jätsime mootorratta GUM-i ette . " Seda ei pätsa siit keegi , see on Moskvas ainus . Esimene postivõmm võtaks vargal natist , kõik teavad , et see on minu pill , " upitas Pushkin oma nina taevasse . Seisime Punasel väljakul ära pika saba , tuli meie kord sisse astuda . " Vabandage väga , kust siin saaks pileteid osta ? " küsis Pushkin tunnimehelt , teeseldes enda vene keelele juurde kerge aktsendi . Ilus pikk ja igati trimmis vahisõdur ei vastanud , kuna ta ei tohi silma ka pilgutada , rääkimata suu lahti tegemisest . Kui ta pilgutaks , siis arvataks temast , et ta ei armasta ja ei austa Leninit ja ta lastaks kohe maha , oli Pushkin seletanud . Meie taga seisja tõukas meid edasi , laskusime trepist alla . " Nõukogude Liit on sotsialistlik riik ja meil on kõik tasuta , " õpetas meie taga astuja Pushkinit lahkelt ja selles oli tal osaliselt õigus , ehkki ta enda teada valetas . " Aga miks tunnimeestel on puust püssid ? Kas nad ei pea Leninist lugu , et valvavad teda puust püssidega ? Näiteks kui keegi tahaks Leninit ära röövida , poleks puust püssist ju mingit tolku , " laskis Pushkin keelel käia . " Tss ! Siin ei tohi rääkida , " nõudis tagaseisja . " Kuidas ei tohi ? Minu teada Lenin muud ei teinudki , kui ainult rääkis , ja nüüd teised ei tohi , " jätkas Pushkin oma vigureid . Ma poleks iialgi uskunud , et see Lenin nõnda lühikest kasvu oli . Kuidas saab tõsiselt võtta niisugust kääbust , kelle tagumik on maa küljes kinni ? Peale selle oli ta kollane nägu üleni vahatatud . Mina tundsin lausa õudust . <arv> . september Kutsusin kursusekaaslased külla , Stalina oli juba ammu selles suunas vihjeid teinud . " Su apartemendist sosistab kogu VGIK legende . Ära hoia küünalt vaka all , teised tahavad ka kalamarja pugida , " lunis Stalina . Lasin laua katta <arv>-le inimesele , valisin piduliku õhtusöögi üldteemaks seened , kuna sügis on ju seenehooaeg . Kõik tulid , ainult Krauklist polnud algul kohal . Pavka hoidis viisakusest eemale . " Lõppude lõpuks on see sinu kursus . Mina lõpetasin VGIK-i sada aastat tagasi , " lõi Pavka käega , kui ma ka temal palusin lauda tulla . Paljud polnud harjunud , et hiilgavalt riietatud kelner seisab kogu aeg ootevalmilt su selja taga ning kallab , kui vaja , pokaali veini , tõstab su taldrikule roa liualt , millele sa osutad . Ka nuga ja kahvlit ei osanud keegi peale Gamburgi korralikult tarvitada , pealegi oli neid iga peolise ees kaheksa — neli hõbedast kahvlit vasakul ja neli samasugust paremal pool taldrikut . " Pole probleemi ! " hiilgas Gamburg . " Võtad kogu aeg äärmisi , põhja paned esimese roaga kõige välimistega , siis viib kelner need minema , teiseks roaks võtad jälle kõige välimised ja nii edasi kuni ... " " ... puändini , " lõpetas Pushkin . " Ma tahtsin öelda : kuni konklusioonini , " pani Gamburg pahaks , et teda oma tarkuse demonstreerimisel segati . Mina ei pane kellelegi pahaks , et nad ei oska noa ja kahvliga süüa , kuigi mulle õpetas seda juba ema , kui me temaga Tallinnas mõnel õnnelikul päeval restoranis lõunatasime . Algul valitses vaikus , kuuldus vaid lauanõude helinat ja klõbinat . Siis hakkas jutt keerlema ümber filmide . Ma olen tähele pannud , et kinoinimesed ei tunne kellegi ega millegi ees kuigi kaua aukartust . " Polnud viga , aga mina oleksin pannud su paremini liikuma . Liiga palju oli tühje keskplaane , " arvas Gamburg Mihhail Tshiaureli filmist " Berliini langemine " , kus Pobeda mängis Stalini poega Jakov Džugashvilit . Mängis kui kangelast , kes on juhuslikult sakslaste kätte vangi langenud . Stalin laskis terve osa filmist välja lõigata , aga honorari sai Pobeda kätte — niisugune olnud Stalini korraldus . " Hea näitleja , ilus varjunimi , " oli öelnud Stalin . Pobeda õige nimi ongi Pobeda , aga sellest peale muudeti see Pobedonostseviks . Juri Nikolajevitsh Pobedast sai Juri Nikolajevitsh Pobedonostsev . " Stalin ei eksi , " märkis Gamburg . " Mis mu ema ja isa selle kohta ütlevad ? " hädaldas Pobeda . " " Idioot " oli täielik hingeline vapustus . Puhas närvishokk , " lausus Stalina . " Kuidas ikka võib nii häid filme teha ? " Vaatasime seda Akira Kurosawa Dostojevski-ainetel vändatud filmi salaja , see oli keelatud isegi meie jaoks , ehkki muidu ei ole meile miskit keelatud . " Teeme nii , et see jääb ainult meie vahele , " pani Gerassimov näpu huultele ja näitas meile seda geniaalset asja . " Uskumatu ! Ma kohe värisesin üle kere kogu läbivaatuse aja , " ei olnud Pushkin õhtusöögil kiitusega kitsi . " Ehkki režissöör on kapitalistlikust riigist , on film tehtud sotsialistliku realismi meetodi järgi , " oli Gamburg jälle tark . " Ja ikkagi oli seanss sedavõrd kinnine , et isegi kõiksorti juuksurid ja maniküürijad ei pääsenud löögile , " irvitas Babajan . " Jamps ! Võib-olla sotsialistlik , aga mitte realistlik . Nad ei tunne vene elu . Vene prostad litsid olid tehtud õrnatundelisteks geishadeks , " halvustas Pobeda . " Ikkagi on luurest kasu , " torkas Gamburg eriti valjult . " Mis see luure siia puutub ? " ei saanud ma aru . " Kas sa siis ei tea , et NKVD välisluure osakonnas on terve sektor , mis tegeleb filmikoopiate varastamisega , et Poliitbüroo liikmed võiksid näha uusi filme ? " imestas Pushkin . Seda ma tõepoolest ei teadnud , ma ei teadnud sedagi , et on olemas mingi NKVD ja sellel välisluure . Kui ma pisut järele mõtlen , siis pean ütlema , et NKVD-st olin ma siiski varem kuulnud — Vambolal olid ju mingid NKVD paberid , aga tema küll midagi ei luuranud — , kuid ma olin selle olemasolu unustanud . Seejärel istusime Stalinaga kaua suitsetamissalongis . " Sulle jäävad Borshtshakov , Bratkauskas , Sorzilovski , Trumberg , Krauklis ja <arv>Zcaron ; akov , Babajan , Gamburg ja Pushkin , mulle Gerstein , Ivanov , Sasaklõhh , Biberman , Laurovski , Zin , Lvov . Ülejäänud olgu priid , " pani ette Stalina . " Muzafari ja Ghivi saad veel pealekauba . " Usun , et mõnega neist tuleb mul ikka tegemist teha , elu on juba niisugune . Jõime veini , Stalina rääkis , et sigaretid on ikka tunduvalt paremad kui paberossid . " Vaata , kui palju on paberossil tühja toru , sigaret on aga üleni tubakat täis . " Edasi rääkis Stalina , kuidas ta lastekodus pidi kääru leiva eest trussikud jalast võtma ning Onu Majandusel laskma seda teha . " Uhked tüdrukud surid nälga , " puhkes Stalina nutma . Ta oli siis <arv>-aastane ! " Ka mina olin lastekodus , aga minul läks teisiti . Meie pagesime lastekodu juhatajaga Krimmi . Peale selle olin ma temaga mõnda aega abielus , " ütlesin mina , kuigi mulle ei meeldi oma elust rääkida . Tahaksin , et selle kireva elu jäljed kaoksid koos minuga . Päeviku hävitan ma ise , kui aeg käes . Järelroana serveeriti maasikajäätist . " Teie siin pidutsete , samal ajal kui minu isa maha lasti ! " kriiskas järsku kohale ilmunud Krauklis ja äigas kandiku kelneri käest põrandale . " Sinu isa pärast jäägu ma jäätisest ilma , " tegi selle peale draamat Stalina . " Ise rääkisid , et su isa on kõva kommu . Artelli brigadir ja puha , " imestas Pobeda . " Mitte artelli brigadir , vaid kolhoosi esimees , " täpsustas Krauklis . " Mis vahet seal õigupoolest on ? " ülbitses Gamburg . " Mis ta siis tegi ? " tundsin ma kaasa . " Sina , NKVD suurim libu , tuled arvama , et minu isa oli midagi teinud ! Ta oli aus inimene , ta oli aus kommunist ! " röökis Krauklis . " Süüdistuses seisab , et mu isa puistas klaasipuru kolhoosi võisse , müütas seda Riia turul , et nõukogude inimesed oma igemed murraks ! " " Järelikult himustas keegi su isa kohta . Ma püüan midagi sinu heaks teha , " lohutas Pavka , kes oli kisa peale kuskilt tagatubadest söögisaali ilmunud . Niisugune kurb uudis lõpetas meie pidusöögi kähku , jäimegi ilma jäätiseta . <arv> . september Karnevaliõhtu instituudis , tegime Stalinaga endid Tshukiks ja Gekiks ning saime esimese ja teise koha . Stalina oli esimene , mina teine , aga muidugi ei ole ma kade . " Õnnitlen ja teatan , et olen sulle <arv> rubla võlgu , " soovis mulle kõige paremat Pushkin . " <arv> rubla ! Oo , siis olen ma ju rikas ! Mul ei ole elu sees nii hullupööra koledalt raha olnud , " rõõmustasin mina . " Sa võitsid illegaalsel jalgpallitotol , " teatas Pushkin . " Aga ma ei tea ju ühtki jalgpallurit ! " jahmusin mina . " Sellised võidavadki . Ja tatarlased saatsid rahateatise intrisse . Ja mina tõin selle postkontorist ära , sest kõik poisid on oma leivatalongid ammu maha mänginud ja kõhud paistetavad näljast . Ka mul on praegu taskutiisikus , aga kui ma paari haltuura eest nodi kätte saan , siis maksan su poldile ära , " irvitas Pushkin . " Kes see polt veel on ? " küsisin mina , kui meie ümber orkestri saatel tantsisid kõikvõimalikes maskides vgikikad — oli don Quijotesid , Peeter Esimesi , lamburineiusid , kurtisaane ja terve leegion muid tähtsaid tegelasi . " Kutt , kellega sa parajasti nikud , " nöökis Pushkin . Tema kasutab siis seesugust sõna . Mehed jagunevadki selle järgi , mis sõna nad missuguse elujuhtumi puhul pruugivad . Mina ütlen endamisi magamine . Või kui ma tahan natuke lõbus olla , siis pikutamine . Igatahes ei ole ma juba väga kaua kellegagi ei maganud ega pikutanud . Mul ei tulegi kohe meelde , millal oli viimane kord . Aah , Neenetsimaal , mille vesinikupomm tuhaks põletas ! Poistest kuulutati algul parimaks Pushkin , kes oli kauboi . " Ma tõstatan kaebuse ! Anda kauboile esikoht ! See tähendab Lääne ees lömitamist , " lõi Gamburg lamenti žürii esimehe Gerassimovi juures . Siis esikoht tühistati , võitjaks kuulutati Pobeda , kes oli teinud ennast rändmungaks . " Anda esikoht talle — see on usupropaganda , " protesteeris Gamburg jälle . Paistab , et Gerassimov tõesti kardab Gamburgi , kuna ka Pobeda esikoht muudeti ära . " Näis-näis , kas Gamburg saab esikoha endale , " ootas Stalina mitte just heasoovlikult . Gamburg oli rändnäitleja ja -muusik , skomorohh , mina oleksin talle mingi auhinna andnud , aga Gerassimov otsustas teisiti . " Esikoha väärilist kostüümi meesteklassis ei leidunud , " kuulutas Gerassimov . <arv> . oktoober Vaatasime " Stalingradi lahingu " teist seeriat . " Jällegi hakkab kinematograafia tegelikkust muutma . Kui Eisenstein lõi oma filmiga Oktoobrirevolutsiooni , siis Petrov loob Stalingradi lahingu , " ütles õhtul kodus Pavka . " Muide , Krauklise isa pole keegi maha lasknud . Talle pandi lihtsalt <arv> aastat kirjavahetuse õiguseta . Aga nüüd sõidab ta juba kodu poole . Ka Krauklis jääb instasse edasi . " Mulle meeldib , kui inimestele head tehakse . " Kas Stalingradi lahing oli siis kuidagi teisiti kui kinos näidatakse ? " tundsin ma huvi ajaloo vastu . " Loomulikult . Ja varsti on minu kord . Mina loon uue ajaloo ! " tõotas Pavka . <arv> . oktoober Sveta kutsus tagasihoidlikule hommikusöögile , laud aias oli kaetud umbes <arv>-le inimesele , kohal olid peamiselt igasugused marssalid ja suursaadikud . Väga palju oli ka Vahtangovi ja Meierholdi teatri näitlejaid , kirjanikke ja heliloojaid . Üks paks mees õgis muudkui vähke . " See on Fadejev , andetu grafomaan , kes kirjutas tolle haltuura , mida " Nooreks Kaardiväeks " nimetatakse . Nüüd käskis Koba tal romaani ümber teha , " õelutses Pavka . Sergei Bondartshuk kandis elegantset kaelasalli , teisi nii julgeid moemehi ei leidunud . Tahtsin talle tere öelda , aga ma ei teinud seda , kuna seda oleks võidud tõlgendada pealepressimisena . " Ära venita naba paigast . Bondartshuki juures sa löögile ei pääse , " manitses Pavka . Võib-olla siiski pääsen ? Road ja kelnerid olid tellitud " Metropolist " , mõned teenindajad olid mulle tuttavad , aga ma ei hakanud neid tervitama , kuna see ei sobi . Minu poolest ju võiks seda , minul poleks midagi selle vastu , et tervitada tuttavat inimest , aga nemad ise peavad range ja ükskõikse näo pähe tegema , muidu kaotavad koha . " Niisugustel pidudel ei saa need tüübid pennigi jootraha , aga kõik , mis lauale järele jääb , kuulub neile . Ja seda on alati väga palju . Harilikult lähevad nad oma saaki jaotades kaklema , " teadis Pavka kelnerite kohta . Sügis on Moskva lähistel hurmav . Soe ja ilus , lapsed mängisid meie ümber . Sveta armastab lapsi . Pärast jõime lehtlas vaarikateed , Sveta pani oma klaasi neli tükki suhkrut . Ma pole kunagi varem näinud , et keegi tee sisse nõnda palju suhkrut paneks . " Mul oli raske lapsepõlv , " lausus Sveta , kui lusikaga teed segas . " Kas sulle imponeerib Pavka ? " Oo , missugused peened sõnad ! Ma ei tahtnud hakata ette lugema kõiki Pavka puudujääke . " Enam-vähem , " püüdsin ma vastamisest kõrvale hiilida . " Jaa , tal on omad veidrused , aga muidu on ta kena inimene , " ütles Sveta . Tegelikult on mulle vastumeelt rääkida inimesest , kes on küll seltskonnas , aga keda pole parajasti läheduses kuulmas , mida tema kohta öeldakse . " Neid veidrusi pole ju kuigi palju . Ja neid pole raske taluda , " valetasin mina , aga ainult õige pisut . Ma olen otsustanud , et ma valetan ainult siis , kui tõde kellelegi teisele inimesele liiga teeks . Siis tuli lehtlasse Pavka , shampusepokaal käes . " Teie siin , nii intiimselt , " lõõpis Pavka . " Tead , kogu see vastik bande viskab mul lihtsalt ära . Kõik kehkadiveid leierdavad muudkui ühte ja sedasama juttu , mida ma olen musttuhat korda kuulnud , " hüsteeritses peoperenaine Sveta . " Punaste vahtralehtede terviseks ! " tõstis Pavka toosti ja teatas , et täna kinnitati tema filmi stsenaarium " Lenini armastus " . " Kes kinnitas ? " küsis Sveta . " Kes , kes ! Tead ju ise , kes kõik stsenaariumid Nõukogude Liidus kinnitab , " osatas Pavka . " Aah , paps . Aga kes selle jubeduse valmis treis ? " käis Sveta Pavkale kaela peale nagu Issanda nuhtlus . " Ma ei tea . Oletatavasti kinnitaja ise , " arvas Pavka . " Ja mida tähendab Lenini armastus ? Keda või mida see tola siis armastama hakkab ? Ta oskas vaid tatti suust välja pritsida ja ei armastanud kedagi , kuigi pidas korraga kolme naist . Pärast tema surma rappisid naised nii et suletutid lendasid , et kes saab ametlikuks leseks . Paps määras selleks Krupskaja , mida ta hiljem kahetses . See eit oli päris siiru-viiru , " laskis Sveta julgelt keelel käia . " Mina ka ei tea , keda või mida Lenin armastab . Ma ei ole stsenaariumi veel lugenud . Aga ma tean kaht asja — esiteks seda , et film peab valmima järgmise aasta naistepäevaks ning teiseks seda , et peaosi hakkavad mängima Sergei Bondartshuk ja Margit Jaanovna , " nimetas Pavka minu nime . Ausõna , Bondartshukiga koos oleksin ma nõus ! " Õnnitlen ! " embas mind Sveta . " Sa saad kuulsaks . Kas sa mulle siis enam külla üldse tuledki ? " " Tulen , tulen . Ma pole mõni niisugune , kes vanad sõbrad maha jätab , " lubasin mina . " Ja <arv>. märtsiks , naistepäevaks ! Tohoo hullu ! Vähem kui poole aastaga ! Tavaliselt tehakse neid soperdisi mitu aastat , " imestas Sveta . " Kobale on kähku uut ajalugu tarvis , " põhjendas Pavka . " Mulle ei meeldi , kui mu papsi Kobaks kutsutakse , " krimpsutas Sveta nina . " Mind tahetakse Svetaga paari panna , " pani Pavka tagasiteel autos pommi . " Tahetakse uut trooniabielu . " Kas meie oleme siis Svetaga rivaalid või ? " Sa abiellud minuga või ... " otsisin ma õigeid sõnu . " Mis või ? " küsis Pavka pelglikult ja ma tundsin , et selles mängus olen mina peremees , mitte keegi teine . Minu isa ja ema olid Tallinna vanalinnas tubakamüüjad , nende isad ja emad mine tea kes , mind on elu aina vintsutanud ja vintsutanud , neid siin on kantud nagu sitta pilpa peal , aga ikkagi juhin seda mängu mina ! " Või ma ei tule su filmi , " lõpetasin ma lause pika pausi järel — täpselt nagu me õpime näitlejameisterlikkuse tundides . " Ma ei tahagi Svetat , ma ei taha saada maha löödud , " andis Pavka kohe alla . " Pealegi on tal juba piisavalt kirev elu seljataga . " Kellel ei oleks ? " Ta oli <arv>-aastane plikanatt , kui armus meeletult <arv>-aastasesse literaati Kaplerisse , tal oli tolle tema suhtes vanamehega terve romaan . Kogu NKVD jälitas paarikest , lisaks veel Koba omad salateenistused , tapmisõigusega nuuskurid ja teised Koba pätikarja pätid . See Kapler oli muuseas kihvt vend , ta on paar tõesti head stsenaariumi kirjutanud . Mina arvan küll , et ta polnud partii peal väljas , ka tema oli tüdrukusse lolli moodi raskelt armunud . Ja Sveta ise ajas talle ligi , Kapler tahtis kogu aeg järele jätta . Asjal lasti ainult sellepärast mõnda aega kesta , et Kapler kirjutas Svetale nii säravaid armastuskirju , et Koba lausa nautis neid , kui laskis endale ette lugeda . Lõpuks Koba mõistis , et Kapler kirjutab neid kirju tegelikult talle ning lõi Kapleri maha , õigemini lasi kinni võtta ning saata Krimmi asumisele . Starõi Krõmist jätkas Kapler kirjade kirjutamist , aga need ei tulnud tal enam nii hästi välja ning siis laskis Koba ta mürgitada . " " Ma olen Starõi Krõmis olnud , " tähendasin mina , aga Pavka ei pööranud sellele mingit tähelepanu . Mehed on juba niisugused , eriti kui jutuhoogu sattuvad . " Seejärel oli Sveta juhuslikus abielus , millest sündis poeg Jossif , " rääkis Pavka edasi . " Keegi ei tea , miks Koba laskis sel abielul sündida . Isa tujud . Siis sokutas Koba Sveta mehele Andrei Ždanovi pojale Jurile , see oli tõeline dünastiaabielu . Juri Ždanovist pidi saama Nõukogude Liidu tsaar , Svetast tsarinna . Äkki aga hakkas Andrei Ždanov esimest viiulit mängima ning Koba vihastus , laskis ka Ždanovi maha koksata ning oma tütre Ždanovi pojast lahutada . Siis oli Sveta lühikest aega abielus mingi tundmatu selliga , et haavu lakkuda , ja nüüd elab ta küll kellegi sõjasandiga , aga talle määritakse kaela mind . " " Miks just sind ? " küsisin mina . " Et sünniks uus tsaar , " vastas Pavka . " Tsaar ? Kas tsaarid ei ole juba ammu surnud ? " imestasin mina . " Sellepärast neid ongi vaja sünnitada , et nad surnud on . Aga ma ei taha . Ma ei taha , et mind maha notitakse . Ma tahan enne paar tõesti head filmi valmis saada , alles siis võin surra . Mind ei huvita võim , mind huvitab ainult kunst , " lausus Pavka kuidagi nukralt . " Mina olen sulle omad tingimused öelnud , " kordasin mina , kui Keskkomitee " Buick " " Metropoli " ees peatus . <arv> . oktoober Külla tuli Stalina , rääkis , kuidas temast sai näitleja . Mina jõin limonaadi , tema viina , aga meil oli mõnus olla . " Tahtsin lastekodust ära , seal oli nii vastik . Aga ei lastud , lastekodu on nagu vangla . Õnneks puhkes sõda , " jutustas Stalina , kuidas ta läks Stalini kutse peale vabatahtlikult sõtta , hakkas halastajaõeks , luges õhtuti haavatutele ette Polevoi " Jutustust tõelisest inimesest " . " Olin ainult <arv>-aastane . Aga ma panin tähele , et kui ma loen ühtmoodi , siis oigavad nad tunduvalt vaiksemalt . Ja kui ma loen teistmoodi , siis oigavad rohkem . Järelikult on esimest moodi parem . " " Siis tegid sa head , " ütlesin mina , kuna mulle meeldivad inimesed , kes teevad head . " Tegingi , " rõõmustas Stalina . " Ja väga palju . Kõige suurem halastamine oli siis , kui terve rood sust kaevikus üle käis , kuulid vingusid kahe sinelis keha kohal . " " Kas nad olid siis järjekorras või ? " küsisin mina . " Ilusti ja korralikult , keegi ei trüginud vahele , " meenutas Stalina . " Kas sa mingit haigust ei kartnud ? " uurisin mina . " Ma olen komnoor , mulle ei hakka külge , " naeris Stalina . Ka mina olen komnoor ! " Pea meeles , et osi ei anta nendele , kes kannavad välismaa riideid , " manitses Stalina . Ta on hea sõbranna , kuigi ei tea pooli pudrunõusid . " Kuule , sa tiri see Pavka ZAGS-i , mis te muidu vabakat panete , " soovitas Stalina , kui livrees kelner talle meie külalistesalongi sügava kummardusega uue jääkülma vinnakarahvini oli toonud . " Juba alustatud , " tunnistasin mina . " Õnnitlen . Ta on väärt partii , " tundis Stalina heameelt . " Mind häirib ainult üks asi . Kas ma pean talle ütlema , et ma olen ka varem abielus olnud ? " küsisin ma nõu . " Ei ! Milleks ? Loomulikult mitte ! " soovitas Stalina ja jäi salongi nahkdiivanile magama , ise purusopsus . Hea , et ta sedapuhku ei hakanud hüsteeritsema , kõiki pikalt saatma . Mina aga otsustasin , et ma pean Pavkale kõik ära rääkima , muidu pole aus . <arv> . oktoober Gamburg sai " Mosfilmis " pisiosa , ta mängib fashistide gaasikambri gaasikraanide lahtikeerajat . " See on karakterroll . Mitte igaüht poleks sinna võetud , " uhkustas Gamburg . " Hoia minu ligi , mina lendan kõrgele . " Tema edevus on mulle ammu täiesti vastumeelne . Mina küll ei taha , et mehed minusse armuvad . Tuleb välja , et ka Gamburg peab päevikut , ta teeb seda selleks , et aidata neid , kes tulevikus hakkavad temast raamatuid kirjutama . " Mu biograafid tänavad mind , " hooples Gamburg , kui mulle oma päevaraamatuid näitas . Tal on kõik täpselt üles tähendatud : " Kell <arv>.<arv> ärkasin . Kell <arv>.<arv> painutusharjutused , kõhulihased , <arv> kätekõverdust , <arv> lõuatõmmet . Kell <arv>.<arv> jooks Jauza ääres — <arv> km <arv> minutit <arv> sekundit ( isiklik rekord ) , <arv> kükkhüpet ( isiklik rekord ) . Kell <arv>.<arv>— <arv>.<arv> töö stsenaariumiga . Kell <arv>.<arv> montaaž ( professor Liebermann ) . Kell <arv>.<arv> " Soomuslaev " Potjomkin " " . Kell <arv>.<arv> loeng " Imperialismi ideoloogilisest diversioonist " . Kell <arv>.<arv> kaamera optika ( professor Kalinishtshenko ) . Kell <arv>.<arv> komsomolibüroo . Kell <arv>.<arv>— <arv>.<arv> intrivalve . " Kas see on minust ebaaus , et mina talle oma päevikut ei näita ? Ei öelnud isegi , et see on mul olemas ? Aga mina ei pea seda oma biograafide jaoks . <arv> . oktoober Pantomiimid on kihvtid , neid teeks hommikuni . <arv> . oktoober Teadusliku materialismi seminaris rääkis Ivanishtshenko kollasest ja sinisest kuradist , kellest oli rääkinud juba Lenin , kui paljastas mahhismi saatanlikku olemust . Ma ei teadnudki varem , et kuradeid on mitut värvi , arvasin , et nad on hallid ning mustade sarvede ja sabaga . Tuleb välja , et küberneetika on kollane ja semantika sinine kurat . See on küll ilusti öeldud . <arv> . oktoober Komsomolikoosolekul mõistsime hukka Jugoslaavia rahva timuka Josip Broz-Tito , kes on väga halb inimene . Koosolekut juhatas meie rakukese komsorg Stalina , kõne pidas Gamburg . " Tito—Rankovic<arv>i verine klikk on ülemaailmse kommunismi õelaim vaenlane , " kuulutas Gamburg õhinal . " Diktaator on ujutanud kogu maailma üle valedega . Titol on vale nimi , vale sünnikuupäev , vale sünnikoht , kogu Tito elulugu on algusest saadik võltsitud . " " Täpselt samuti nagu Leninil ja Stalinil , " kommenteeris Pavka kodus . " Stalin on Titole neli atentaati korraldanud , kunagi pole õnneks läinud , nüüd hoiab jõuetus vihas rusikaid taskus ja sõimab . Oleks esimene tapja Tito siruli tõmmanud , oleks kõikides meie linnades Tito-nimelised tänavad . " Insta koosolekul otsustasime veel tõsta poliitilist valvsust , kuna valvsus ei tohi nõrgeneda . Näiteks ei olnud seinalehes sm. Voroshilovi pilti , kuigi läheneb Töölis-Talupoegade Punaarmee kangelaslik aastapäev . " Kus see pagana Jugoslaavia asub ? " küsis Stalina koosoleku vaheajal . " Mine pagan tea , " kehitasin ma õlgu . " Saate aru , plikad , saate aru ! " laiutas Gamburg suitsetamistrepil käsi , aga seal ei saanud me Stalinaga mõhkugi aru , alles kodus taipasin , et vahest oli Gamburgil piinlik . Koosoleku teisel poolel arutati Pobeda küsimust — ta oli trammis jänest sõitmisega vahele jäänud , märatsema hakanud ning kontrolörile rusikaga silme vahele äianud . Kohal oli ka <arv>. trammipargi esindaja , kes nõudis Pobeda väljaviskamist komsomolist . " Aga see tähendab VGIK-ile kriipsu peale tõmbamist , " tõdes Pobeda ja hakkas nutma . Minule muutus ta küll oma nutmisega märksa sümpaatsemaks , Stalinale samuti , Krauklis aga itsitas . " Võta pühi silmad puhtaks ja ole mees ! " tiris Pushkin jalast oma mootorratturisaapa , keerutas jalalaba ümbert lahti haisva nartsu ja ulatas sõbrale . Pushkin teeb igast toimingust terve etenduse , eriti siis , kui leidub pealtvaatajaid . Mina nõndamoodi teiste tarvis ei ela , ehk ei olegi ma näitleja ? " Kuidas võib nõukogude üliõpilane sõita tasuta trammis ? Kuidas võib nõukogude üliõpilane petta oma riiki ? Niisugune inimene ei ole väärt nõukogude üliõpilase nime , " pidas Gamburg vahutava kõne . Pobedat kaitsma oli tulnud Gerassimov isiklikult . Tema taktika oli rajatud Pobeda veelgi rängemale süüdistamisele . " See on suur häbi meie instituudile , häbi tervele nõukogude kinematograafiale , mida juhib meie kõikide poolt armastatud Jossif Vissarionovitsh Stalin isiklikult , " alustas Gerassimov ning seejärel kiitis ta " Stalinit isiklikult " õige pikka aega . " Kas nüüd saate aru ? " sosistas Gamburg mulle ja Stalinale . " Ma arvan , et üliõpilane Pobedonostsev on ära teeninud suusõnalise valju noomituse , " lõpetas Gerassimov ning sellega oli Pobeda päästetud , sest ega keegi ei hakanud ometi vastu vaidlema VGKI-i rektorile ja sotsialistliku töö kangelasele , kellel Kuldtäht rinnas . " Siin on teile rubla trammirahaks , " ulatas Gerassimov pärast Pobedale rubla . " Trammiga sõit maksab <arv> kopikat , " naeris Pushkin . " Seda ma ei teadnudki , " vabandas Gerassimov . Mina ka mitte , muuseas . " Mul ei ole teile <arv> kopikat tagasi anda , " rõõmustas Pobeda , vana ihnuskoi , kes oli otsekui Surma lõugade vahelt välja kistud . " Olgu , ostke siis pilet vähemalt kolm korda , " leidis Gerassimov lahenduse . " Siis jääb mulle veel tervelt <arv> kopikat , " hõiskas Pobeda . <arv> . oktoober Käisime lõpuks külas Pavka isal ja emal , nende datsha pole kaugel Sveta omast . Pavka mängis oma ema Nina Teimurazovnaga tennist , austusest ema vastu laskis Pavka temal võita , ehkki mängis tegelikult paremini . Ja Pavka ema rõõm sellise võidu üle oli ehtne , Nina Teimurazovna hüppas lausa nahast välja , kilkas ja kargas nagu noor plika . Pavka isa Lavrenti Pavlovitsh näitas oma liblikakogu . Surnud liblikad olid korralikult karpides , torgatud nõelte otsa ning olid väga ilusad . Eriti ilusad olid liblikate tiivad . " Kas on nii , et surnud liblikad on ilusamad kui elavad ? " küsis Lavrenti Pavlovitsh kuidagi kummaliselt uurival toonil . " Ma ei tea , " vastasin mina , sest ma pole nii suuri ja ilusaid liblikaid elusatena näinud . Ja minu meelest poleks eriti aus öelda küsijale seda , mida too kuulda ihkab . " Te olete esimene inimene , kes ei tea , " mühatas Lavrenti Pavlovitsh ja mina kartsin , et jätsin endast halva mulje . Aga mida mul teha oli ? Kas pidin ma hakkama talle mett mokale määrima ? Seesugune inimene mina ei ole , ja sinna ei ole midagi parata . Õnneks Lavrenti Pavlovitsh jätkas oma liblikakogu näitamist . " See on Kostariikast , see on samuti Kostariikast , " seletas Lavrenti Pavlovitsh . " Huvitav , et Kostariika on Eesti NSV-st väiksem , ent ometi elab seal maailma umbes <arv> <arv>-st liblikasordist vaata et neljandik . Kogu aeg avastatakse seal uusi liblikaliike ning seltsimehed saadavad neid mulle . " Nii Nina Teimurazovna kui Lavrenti Pavlovitsh on väga toredad inimesed , samuti Pavka õde ja vend . Püüdsin Pavkat ööseks oma voodisse meelitada , aga mul ei õnnestunud seda teha . " Pean pilte ilmutama , " vabandas Pavka . Oh , Pavka-Pavka , mis niimoodi saab ? <arv> . oktoober Välismaa filmide vaatamine keelati hoopis ära , nüüd loeme üksteisele ette välismaa filmide stsenaariume . Jagame osad kätte ning loeme , samal ajal kujutleme , kuidas võiks see ekraanil olla . <arv> . oktoober Olen hakanud Moskvat armastama , eriti meeldivad mulle paar tänavanurka , ümber mille pöörab rataste kilisedes tramm . Tunnen nende järele aeg-ajalt igatsust ja longin ikka ja jälle kohale . Meeldivad ka kirikukökatsid , kahju , et neid nii palju lammutatakse . Kirikud meenutavad mulle Räpina pappi Grigorit , kes on mu poja Konstantini ristiisa . Täna nägin , kuidas buldooser lükkas kokku väikest kirikut Arbatil . Moskva on eriti ilus sügisel , kui kõikides parkides kollendavad lehed . <arv> . oktoober Käime neljakesi motikaga sõitmas — mina , Stalina , Pushkin ja Pobeda . Kord istun ma Pushkini rattal , kord Pobeda omal . Täna käisime Tuula taga Jasnaja Poljanas krahv Lev Nikolajevitsh Tolstoi haual . " Äge vanamees oli , " kiitis Pushkin . Stalina luges Tolstoi haual Jessenini luuletusi . " Äge mis äge , aga luuletada ei osanud , " lausus Pobeda ja luges oma luuletusi . " Puhas eleegia-värk , " silitas Pushkin sõbra pead . " Mis asi see eleegia veel on ? " imestas Pobeda ja mul on tunne , et ta ei teeselnud , ehkki ta mõnikord mängib lihtsameelset kuskilt kolkast , et varjata oma harimatust . " Kas sa ostsid endale tsikli selle rutsi eest , mis sa Gerassimovilt said ? " küsisin ma Pobedalt . " Ei , me käime Pushkiniga öösiti metrood remontimas , " vastas Pobeda ja Pushkinil oli häbi . " Häda ajab härja kaevu . Paar nädalat pole ühtki haltuurat sülle kukkunud , " põhjendas Pushkin . <arv> . oktoober Analüüsisime Mihhail Rommi " Rasvarullikest " . Minu arvates ei saa mitte ükski mees prostitutsioonist aru ja need naised , kes vahetevahel sellel teemal sõna võtavad , kordavad ainult meeste lolli juttu , sellepärast neil lubataksegi rääkida . Naisel võib peale vaesuse olla ka muid põhjusi . Raha ei pruugi olla põhiasi , miks naine võõra mehega voodisse läheb . Minagi läheksin pigem mõne tundmatuga kui omainimesega , kes võib hiljem nagu takjas sulle külge jääda ja kõrini ära tüüdata . Aga raha ma ei võtaks , kindla peale ei võtaks . Ei . Otsustasin ümber — päris võhivõõraga ma seda siiski ei julgeks . <arv> . oktoober Kõige rohkem meeldivad mulle improvisatsioonid , ka Gerassimov kiidab neid . Mängin surnukuuris isa-ema otsimist , emalt lapse ära võtmist , koopa-elu , nälga lastekodus ja muid niisuguseid etüüdikesi . Sünnitamise etendamisega lõin kõik pahviks , nad olid lausa keeletud . Tahaksin mängida ka seda , kuidas ma kolmele metsavennale kuulusin , aga ei julge , kuna see võiks kõiki hoopis ära ehmatada . VGIK-is valitseb hirmus silmakirjatsemine , ja see on üks neist asjadest , mida ma vihkan . Ma ennem suren kui hakkan variseriks . <arv> . oktoober Täna olime Majakovskis , eile MHAT-is ehk Kunstiteatris , üleeile ... ei mäleta , kus . Aah , tuli meelde — Vahtangovis . Mulle meeldib teatris käia , näeb inimesi ja etendusi . Kõige rohkem meeldib mulle siiski " Sovremennik " . Satiiriteatris lõkendas Pavka end " <arv> tooli " vaadates lausa herneks . " Täpselt meie elu ! Kui ilusti annavad Poliitbüroole sõrmede pihta ! Kuidas nad julgevad ! " kiitis Pavka . <arv> . oktoober Ulanova " Giselle " oli vapustav . <arv> . oktoober Teatreid on teisigi . Pavka viis meid ühte väga ja väga erilisse , mis meile Stalinaga pakkus minimaalselt , poisid aga ajas suisa vaimustusse . Tegemist oli roosade etendusega . " Venis . Lõpupoole pidin igavuse kätte ära surema . Viievaatuseline klassikaline näidend ei nõua ka nii palju kannatlikkust kui see veerandtunnine jant , " võttis Stalina kokku . " Mina sain teada , et mul pole omasooiharuse vastu mitte mingit huvi . Nõnda et kasulik kogemus , " arvasin mina . " Mina samuti , " kinnitas Stalina . Teater oli tavaline korter , mille ühes , teistest pisut suuremas toas oli kolm rida toole vaatajate jaoks ning maadlusmatt kahele naisele . Muusika pandi mängima ning kaks naist hakkasid tantsides teineteist paljaks koorima . Kui nad lõpuks olid riided seljast saanud , heitsid nad pikali ja hakkasid pihta . " Rinnad lontis , pepu kortsus , " kritiseeris Stalina . " Mis sa norid teiste kallal ! Ise oled parem või ? " ründas Pushkin . " Olen ikka küll ! Vaata ja võrdle ! " laskus Stalina tagasiteel kummargile ning demonstreeris oma roosades trussikutes kannikaid , nõnda et üks juhuslik möödamineja suisa vilistas üllatunult . " Sellel blondiinikesel olid täitsa kobedad udarad , " andis Pushkin asjatundliku hinnangu . " Sünge piimariiul jah , " kiitis Pobeda takka . " Klassikaline büst . Mina paneksin seesuguse kooli lastevanemate komitee esinaise osa täitma , " ütles Pavka . " Idioot ! Selliste tissidega naine sobib ainult söekaevuriks maa alla . Oleks kõva tööeesrindlane , " vaidles Pushkin . " Arbuusid ! Millised meeletud arbuusid olid teisel ! " jagas Pobeda tunnustust teise naise tagumendile . " Kuhu sa tema paneksid ? " küsis Pushkin Pavkalt . " Abtissiks nunnakloostrisse ! " oli Pavkal selle " idioodi " pärast Pushkini peale hari punane . " Poisid , miks te garaažidest ei räägi ? " õrritas Stalina . " Täitsa normaalsed mättad mõlemal , ajavad asja ära , " sõnas Pushkin . " Ainult tutid olid lohakalt raseeritud . " " Mul ajas küll vinna , " tunnistas Pobeda . " Kamasuutra liigituse järgi oli sellel linapäisel kausjas elevantputs , " teadis Pavka . Neid naisi võib veel kuidagi mõista , nemad teenivad endale ülalpidamist , aga ilaste suudega vahtivate meeste vastu tundsin ma siirast põlgust . " Kõige kõditavam on see , et nagu NKVD teada saaks , lastaks kohe maha kõik — nii esinejad , organiseerijad kui pealtvaatajad , " arvas Pushkin . " NKVD ise teeb selliseid teatreid , " ütles Pavka . " Et raha kokku ajada , jah ? " uudishimutses Pobeda . " NKVD-l rahapuudust ei ole . Kui otsa saab , trükivad juurde , " lausus Pushkin . " Ma nägin elus esimest korda elusat putsi , " nentis Pavka kodus , " Metropolis " , ja täpsustas : " Nõnda , et mu pilk poleks kaamerat läbinud . " " Selleks ei pruugi ju niisugusse labasesse kohta minna ... " tegin ma selge vihje , ent Pavka ei tulnud ikka mu kõrvale . Kas tõesti pean ta ükskord lausa kättpidi oma voodisse tirima ? <arv> . oktoober Krauklis ütles mulle täna kunstiajaloo seminari järel , et armastab elu lõpuni ainult mind , ainult mind ja mite kedagi teist . Niisugune asi peletab inimesest eemale . Seminaris endas materdas Gamburg impressioniste kui paadunud dekadente ja joodikuid . " Ilane tallalakkuja ! " suskas talle Krauklis . Gamburg teab , mis teeb , tal on iga asja jaoks mõte . Eile oli stipipäev , täna tuli Gamburg instasse voorimehega , tema on efektitseja , tema elab välismaailma jaoks . Krauklis aga on oma sisekaemuse vang , kui kasutada psühholoogiaprofessor Kuljagini termineid . Teistes ülikoolides on psühholoogia kui pseudoteadus keelatud , aga meie tuubime seda hoolikalt ihu ja hingega , kuna meie oleme erandid . Kõige oma edvistamise juures ei ole Gamburg mingi kergats , vaid väga tõsiselt võetav inimene . Ma kujutan küll ette naist , kes temaga arvestusabiellu astuks , kusjuuures mina see kohe kindlasti ei oleks . Mina ja Gamburg ei sobi kokku . <arv> . oktoober Käisime Pavka , Krauklise ja Gamburgiga konservatooriumis kontserdil . Sain keskaegsest inglise muusikast fantastilise elamuse . " Oh , kuidas ma jumaldan klavessiini ! " laulis Gamburg halleluujat , kui mulle garderoobis mantlit selga aitas . " Kas on ka mõni asi , mida sa ei jumalda ? " haistis Krauklis Gamburgi kiidujutus silmakirjalikkust — täpselt nagu minagi . " Näiteks sind , " salvas Gamburg . " Poisid , jätke järele ! " vaigistasin ma nad maha . " Isased kaklevad , emane valib , " tähendas Pavka kodus ja selle peale solvusin ma tõemeeli ! Olen kahjuks üsna kergesti haavatav . <arv> . oktoober Käisime Svetaga ilusalongis muresid maha puhastamas . Lasin teha endale täiesti teise näo , teise soengu , tükk aega hooldati mu küüsi , nii ülemisi kui alumisi . Niisugune protseduur muudab tõepoolest enesetunde paremaks , nüüd hakkan aru saama , miks teised näitlejad võtavad selle ette võrdlemisi tihti . Veel käisin massaažis , lamasin seal trussikute väel , masseerijaks oli suur turske mees . Peamiselt mudis ta mu kõhualust . Sain orgasmi . Sveta kasutab selleks ka igasugu asjandusi , mis mulle aga ei meeldi . Nii kosmeetik kui masseerija olid Kremli omad , aga seal liikus ka igasugust muud rahvast . <arv> . oktoober Ma annan endale täielikult aru , et ma olen Pavka ülalpeetav . <arv> . oktoober Pushkin ja Pobeda ajasid Kaasani vaksalist veduri ära , kihutasid kuni Mogiljovini , siis seati neile vagunid ette ning kokkupõrkes said poisid kriimustada , veduri nina läks täiesti lömmi . Stalina käis raha nurumas , ütles , et Pushkin ja Pobeda peavad kõik kahjud ise kinni tampima . " Vahest viskad kuus miljonit kulli ? " küsis Stalina , kusjuures ta vist ei teinud nalja . Sel juhul on tal küll vale arusaam minu rahalistest võimalustest . Ega see , et ma " Metropolis " elan , ei tähenda veel , et mul oleks miljoneid välja laduda . Tegelikult on Stalina rikkam kui mina , kuna tema saab stippi , mulle seda aga ei anta , kuna ma ei esitanud dekanaati oma vanemate surmatõendeid . Kust oleksin ma seesugused võtnud ? Kas oleksin pidanud paluma Pavkat , et need mulle võltsitaks ? <arv> . oktoober Krauklis ütles täna kurilkas , et Gamburg on koputaja . " Hitler tegi õigesti , et kõik juudid gaasiahju ajas . Mina olen Hitleri poolt . Kuradi protsendimölakad ! " sülitas Krauklis tuld ja tõrva . " Kes need koputajad veel on ? " uurisin ma kodus Pavkalt . " Alatud tüübid , kes igasugu sigadusi kokku keeravad , " seletas Pavka . Minu arvates Gamburg küll ei ole alatu tüüp , kes erilisi sigadusi kokku keeraks . Ehk ainult väiksemaid püherdamisi , mitte rohkem . Siis , kui ta Stalinit ülistab , on ta muidugi paras põrsas , aga see on ka kõik . <arv> . oktoober Juba sajab lund . Nõnda varakult ! Trammirataste kilin on külma ilmaga hoopis lõikavam . <arv> . oktoober Helisalvestuses neli tundi . Ma ei oska eristada viiulit tromboonist , minu meelest on nad teatud kõrgusel väga ühte moodi . " Pingutage , pingutage palun oma kõrvu , Margit Janovna , " soovitas dotsent Volhova neli tundi järjest . <arv> . oktoober Miks mina pean midagi teadma filmi eelarve koostamisest ? Mulle ei meeldi lugeda raha . Ja ma õpin näitlejaks , mitte ökonomistiks . <arv> . oktoober Milliseid nõkse , milliseid uperpalle saab teha nukkudega , ilma et vaataja näitleja käsi märkaks ! Nukud on täpselt nagu mehed , vahest ilusamad ja paremadki kui mehed . Kui nii võtta , siis meeldib mulle nukkude liigutamise seminar kõige rohkem , ehkki tulevikus on näitlejatöös vahest sellest kõige vähem kasu . " Kui lähete koolilavadele esinema , siis võtke alati nukud kaasa , " soovitas Gerassimov . Kas siin valmistatakse ette filminäitlejaid või koolilavadel esinejaid , ei saa ma aru . <arv> . oktoober Pobeda luges mulle öö läbi luuletusi . " Väga head , " ütlesin mina , sest luuletused meeldisid mulle tõesti . Ma ei kiida mitte kunagi kedagi ilmaasjata , sest selline silmakirjalikkus teeb ainult halba — nii kiitjale endale kui tollele , keda kiidetakse . " Need on keelatud , " toonitas Pobeda . Kõik ilusad asjad keelatakse ära ! " Kelle omad ? " tundsin ma huvi . " Anna Ahmatova ja veel kellegi , " vastas Pobeda . " Kes see teine siis veel on ? " küsisin mina , aga loomulikult nägin ma vastust Pobeda punetavast näost . " See on suur saladus , " ütles Pobeda . Muidugi ei juhtunud minu ja Pobeda vahel midagi , aga võib-olla ma oleksin tahtnud , et juhtunuks . <arv> . oktoober Mulle ei meeldi , kui inimesed üksteisest halba räägivad , kahjuks mõned millegi muuga ei tegelegi . <arv> . oktoober Lõpetasin Stanislavski " Näitleja töö iseendaga " , alustasin tema " Minu elu kunstis " . " Näitleja töö iseendaga " on täpselt külmade ilmade raamat . Mind on hakanud tõeliselt huvitama , missugune maailm on , kusjuures ma tean täiesti kindlalt , et ei saa seda iialgi teada . Ma pole eriti loogiline . Seda tean ma täpselt , sest Stanislavskit lugedes teen ma suuri hüppeid üle lõikude . Ma vaataks nagu kuhugi mõistuse taha , ma pole oma maailmanägemist kivi-kivilt üles ehitanud . <arv> . oktoober Terve linn on täis kerjuseid , need teevad meele lihtsalt kibedaks . Minu meelest ei kerjata siin niivõrd vaesusest kuivõrd harjumusest lunida kaastunnet , mis oleks nagu kallim ja vajalikum leivast . Näiteks läksime täna Pavkaga jälle Kunstiteatrisse . Selle trepil vadistasid kaks ennast üles löönud ja Moskva olude kohta küllaltki korralikult riides neidu kahe noormehega . Neiud püüdsid anda endast parima , vaimutsesid ja naersid kileda häälega . Kui me Pavkaga neist mööda läksime , sirutasid äkki mõlemad välja kerjakäe , üks minu , teine Pavka poole . Mul on valus näha , kuidas inimesed oma marki täis teevad . Muidugi leidub siin ka ohtralt tõelist vaesust , inimesed elavad tunduvalt kehvemini kui Eestis sõja ajal. Aga siiski paremini kui tatarlased koobastes või neenetsid oma tshummides . <arv> . november Õppisime efekte — kuidas teha koolilavadel vikerkaart , tähti , tulekahju , rongi , vihma ja plahvatusi . " See on teie püha kohus , käia koolides esinemas , " ütles Gerassimov . <arv> . november Käisime Muzafariga Moskva moshees . " Kus sa nii hästi palvetama oled õppinud ? " imestas Muzafar . <arv> . november Vaatasin ennast peeglist . Võib-olla olen ma natuke poisilik , võib-olla veidi nurgeline . " See on sinu enesekindlus ja lõbusus , mis mehi tõmbab , " on mulle öelnud Stalina . Ega ma eriti ei eksi ikka küll , harilikult on mul õigus . Ja naerda mulle meeldib . Kindlasti ei ole ma ilus . Kindlasti on näiteks Stalina minust ilusam , ehkki ma ei tahaks endale niisugust nina , nagu on temal . Võib-olla lähen ma liiga otse peale , kuigi viisakam oleks kassi ja hiirt mängida . Võib-olla ma valetan poistele vahete-vahel , aga ainult selleks , et neil kergem oleks . Igatahes olen ma loomulik , ma olen üsna veendunud , et ma ei teeskle . <arv> . november Keskkomitee erikuller tõi relvastatud valve all stsenaariumi . Pavka pidi andma mitu allkirja , et on saadetise kätte saanud . Praegu on stsenaarium veel pitseeritud ümbrikus ja Pavkal ei ole esialgu õigust seda lugeda . " Marka-kass , kui ma filmi vastu võtan ja kui filmis ikka on naispeaosa , siis saad sina selle endale , nagu ütlesin . Sul on täpselt see faktuur , mis mulle vaja , " lubas Pavka jälle . Mis asi on faktuur , seda pole ma veel õppinud või on see mul kõrvust mööda libisenud . Filmis on naispeaosa juhul , kui " Lenini armastus " tähendab armastust naise vastu . Juhul aga , kui see tähendab armastust partei või rahva või mingi idee vastu , siis seal naispeaosa ei ole . Huvitav , kas see hüüdnimi jääbki mulle — Marka-kass ? <arv> . november Mõnikord ma arvan , et elu on nali , teinekord võtan asju väga tõsiselt . <arv> . november Stalina käis lällamas . Tal oli kaasas pudel viina , mille ta üksinda pintslisse pistis . " Sina oled üks kuradima pursui , sina osta endale ise kärakat , " jauras Stalina . " Mitu tuba sul siin üldse on ? Kuus ! Sul , vanal lõbulinnul , on siin kuus tuba ! Pluss peldik ja vannituba — basseiniga kah veel ! Aga nõukogude inimene elab ühikas , ühes kuradima barakis , ma ütlen sulle , rõõmutüdruk ! Nõukogude inimene elab urkas , lipats sihuke ! Sul on siin laiad marmortrepid , paksud vaibad , rasked lühtrid laes , pordik ! Kas sa selle peale üldse oled kunagi mõelnud , kokott , raisk ? " Nüüd ma tean , et siin on kuus tuba , mina olin siiamaani arvanud , et neid on viis . Aga vahest Stalina liialdab , ta on sedamoodi inimene , kes kaldub üle soolama ? " Tahad , ma abiellun Krauklisega , uulitsaplika ? " praalis Stalina . " Kõik panevad mulle pihta , kõik ! Niisugust poissi meie kursusel ei olegi , kes mulle ligi ei litsuks . Tahad , ma abiellun Gamburgiga , neetud kurtisaan , tahad , ah ? " " Palun väga , kes sul keelab , lase käia . Mis see minu asi peaks olema , kellega sa abiellud , " vastasin mina . Ausõna , Stalina muutus tüütuks . " Mul on oma Pavka , keegi teine ei huvita mind . " " See vana nuhk Pavel Lavrentjevitsh on küll nihukese kohikunäoga , et tema kõrval peab armukest pidama , on ju ? " räuskas Stalina . " Aga see , kellega mina abiellun , ei tohi olla sinu armuke , saad aru , vana hooraja-polgutütar ? " " Ei saa , " vastasin mina . Ja minu meelest oli polgutütar hoopis tema ise . " Küll sa saama hakkad , kui ma ükskord sulle haamriga annan ! Tahad , ma abiellun Pushkiniga , ringitõmbaja-hetäär ? " käis Stalina peale . " Tahad , ma abiellun tübeteika-Muzafariga , süüfiliselevitaja-öölinnuke ? Tahad , ma abiellun Pobedaga , üürile antud auguga madrats ? Tahad , ma abiellun sinu Pavkaga , süütu neitsi ? " Mis liig , see liig ! Muidugi on Stalina mu sõbranna , ja ka jääb selleks , ent tol momendil oli mul temast kõrini , kusjuures absoluutselt . Mulle teeb niisugune põrgukisa haiget , ma ei kannata isegi valju muusikat , labasest laamendamisest rääkimata . Kõige hullem on muidugi lapse karjumine , see krutib mu närvid päris püsti , lööb mind täiesti rööpast välja , meenutab mulle valusalt Kostja-Leo imikukisa . Stalina on lühinägelik , aga ta ei kanna prille , kuna kardab nägu rikkuda . Minu meelest on Stalina näos midagi võltsi , nagu kõigil blondeeritud tüdrukutel . Kas ehk juuste värvimine pole aus ? Vahel mõtlen kohkumisega , et äkki see , mida mina pean teesklemiseks Stalina ilmes ja käitumises , ongi näitekunst ? " Näib , et ma pean kutsuma portjee , kes su välja viskaks ? " pakkusin ma vist teravusega pisut üle . " Hea küll , ära põe , lähen ära , hea küll , lähen ära , " lällutas Stalina saba jalge vahele tõmmates . Tellisin talle takso . " Metropol " on saanud mulle väga koduseks , ma ei luba ka kõige paremal sõbrannal oma head olemist ja sooje tundeid selle maja vastu ära rikkuda . " Paistab , et ma saan lapse , " suhistas Stalina väriseva häälega , kui hakkas pobisse ronima . " Ma lähen hüppan metroorongi alla . " " Issand jumal , miks sa kohe ei öelnud ! " lõin ma kaks kätt kokku ja saatsin takso tühjalt minema . Arutasime seda lapseasja hommikuni . Laps tuleb Gerassimovilt . <arv> . november Pidulik aktus instas . Nõukogude Isamaa auks peetava sotsialistliku võistluse õppetöös võitis Krauklis , poliithariduses — Gamburg . Mina sain õppetöö stahhaanovlase tiitli , mul on selle üle hea meel . Kursuse " punasteks laternateks " on Pushkin ja Pobeda . " Mul ei ole aega koolis tagumikku nühkida , on muud targematki teha , " lõi Pushkin käega . " Mul on kõva pea , lihtsalt ei jää meelde , " naeris Pobeda . Kõne pidas loomulikult Gamburg , tema kohe ei saa teisiti , kui peab kõnesid pidama . Ta rääkis oktoobrirevolutsiooni tähtsusest kogu inimkonnale , nõukogude inimese moraalsest puhtusest , stalinlikust hellast hoolitsusest nõukogude inimese õnne eest , meie kõigi armastusest bolshevistliku partei vastu . Seejärel läksime koos kogu VGIK-iga paraadile . Mina kandsin meie teaduskonna lippu ; kui ära väsisin , siis andsin selle Stalinale . Jaks sai otsa just Punasel väljakul , kui vali tuul järsku puhuma hakkas . Kõigil oli uhke tunne ja see sütitas ka mind . Seltsimees Stalin hõikas tribüünilt : " Elagu tulevased nõukogude kinematografistid ! " Meie hõikasime vastu : hurraa ! hurraa ! hurraa ! Tundsin , et ma armastan Stalinit . Ja päris koledasti . Ma kohe värisen heldimusest Stalini vastu . Õhtul käisime Pavkaga Suures Teatris " Luikede järve " vaatamas , nägime loožis jälle Stalinit . Mulle " Järv " igatahes meeldis , kuigi Pavka itsitas kogu aeg , nimetas seda " konnade tiigiks " , rääkis baleriinide kohta : " See on Kaganovitshi armuke , too on Bulganini armuke , see on Voroshilovi poja armuke . " Lavrenti Pavlovitsh suudles vaheajal mu kätt , Nina Teimurazovna embas mind õrnalt kogu Moskva nähes . Ka Stalina kõhus elava lapse isa , sotsialistliku töö kangelane Sergei Gerassimov suudles mu kätt . Viimati olid mu kätt suudelnud kavalerid keskkooliballidel Tallinnas . Sveta kallistas mind tuliselt . " Liiguvad jutud , et sa hakkad Krupskajat mängima , " sosistas Sveta mulle . Ma ise ei tea sellest mitte kui midagi . " Luikede järves " oli hoogu ja ilu , ma hakkan juba mõistma keha keelt ja koreograafiat . Varem polnud mul sellest aimugi . <arv> . november " Sa pead meile appi tulema , meil võtab nälg silmanägemise ära , " helistas mulle Pushkin varahommikul . Mina lähen inimestele hea meelega appi , aga kuidas ? Pushkin andis mulle juhised ja ma tõin kogu kursuse tasuta hommikusöögile " Metropoli " restorani . Ustel valvavad siin tigedad portjeed , kikilipsud kaelas , nõukogude inimesi siia sisse üldjuhul ei lasta . Mina rääkisin eesti keeles , seda , mis parajasti pähe tuli — tegin nii , nagu Pushkin oli õpetanud . Poistele olin selgeks õpetanud " tere-tere " ja " kurat-kurat " , nemad muudkui kordasid isekeskis neid sõnu , kui ma hetkeks vait jäin . Pushkin ees , teised järel , suundusid poisid tähtsal ilmel kohe söögisaali , kus võis laualt võtta kõike , mida süda igatses . " Seda nimetatakse rootsi lauaks , " teadis Pushkin . Krauklis rääkis , et tavaliselt ostavad nad Pobedaga linnuturult koeratoiduks mõeldud konte ja keedavad neist puljongit . " Nii teevad kõik . See on kõige odavam ihutoit , kuigi õige poeet peaks üleüldse nälgima , " kinnitas Krauklis . Õige , nad mõlemad kirjutavad ju luuletusi ! Üks läti keeles ja teine mingis volga murdes . VGIK-is kirjutavad peaaegu kõik värsse , isegi Gamburg treib epigramme seinalehte . Rootsi laud on tore laud , paar kuud nälginud tudengid võisid endil kõhud täis pugida , toitu jõupaberist kotiga kaasagi võtta . <arv> . november Kipub talveks , vara läheb pimedaks . Mulle teeb pimedus lausa valu . Õnneks on Moskvas palju tulesid . Kõige rohkem meeldivad mulle reklaamid , mis põlevad . Eriti need , mis aeg-ajalt kustuvad . Eriti siis , kui lund sajab . Lumi sobib reklaamivalgusesse . <arv> . november Stalina ütles , et ta ei julge arsti juurde minna , aga laps võib sündida naistepäeva paiku . " Või väheke hiljem , " täpsustas Stalina . Oh sa poiss , tähendab , ta magas Gerassimoviga juba sisseastumiseksamite ajal ! Või koguni enne neid ? Mina küll niisuguse muumiaga magada ei saaks , kelle näos ainuski lihas ei liigu . Aga ma ei hakka oma nina toppima teiste eraellu . Igaüks tehku , mida heaks arvab . Mul endalgi probleeme küllaga . Igatahes hakkaksin ma hea meelega Stalina last hoidma , kuna lapsed meeldivad mulle nii väga . <arv> . november Vestibüüli marmorlaualt leidsin naisteajakirja " Žizn Rabotnitsõ " . " Kommunistlik moraal nõuab , et iga naine hoiaks end ainult ühele mehele , ja ainult talle . Kapitalistlikul naisel on palju sugulisi vahekordi , sotsialistlikul naisel ainult oma abikaasa , " kirjutab värskes , <arv>. numbris keegi Zinaida Tarelkina . Järgmises artiklis nõutakse lahutuste ja abortide keelamist . " Lahutused ja abordid jäävad sotsialismi ehitava ühiskonna igandiks , arenenud sotsialistlik ühiskond niisugusi abiventiile ei vaja , " kirjutab Ester Pastuhhova . Kui hakata mõtlema , siis mina ei ole kordagi lahutanud ega kordagi aborti teinud , olgugi et ma olen pärit kapitalistlikult maalt . Zavod-beiga vist küll oli lahutus , kuid igatahes ei lahutanud tookord mina ! Aga muidugi ajab niisugune vanamoodne suhtumine naerma . Otsustasin , et minu jaoks ei ole pattu olemas . Patt on asi , mida peaks kartma , kuna kohe järgneks karistus . Kui pole karistust , pole ka pattu . Kui mõtled patuselt , siis oledki patune , muidu ei ole . Mina igatahes patuselt ei mõtle . <arv> . november Leidsin Stanislavski mõjul uue meetodi meestega suhtlemisel — räägin neile tõtt . Võib-olla on siis pärast nende valu ja ahastus ka väiksem , igatahes ei saa ootamatu lõpetamine tulla neile üllatusena . Ausõna , ma ei taha mitte kellelegi halba . Kavatsen valetada ainult siis , kui ma saan kellelegi sellega head teha . Kui mul poistega midagi juhtuma peaks , siis ainult uudishimust , mitte tunnetest . <arv> . november Zavod-bei nüpeldas mind selle eest , et ma Pushkiniga magasin , kusjuures tegelikult ma ei maganud . Nõnda et sain piitsa täitsa ilma põhjuseta . Ka neenetsinaine Nakergi luges moraali : " Vaata , et sa liiale ei lähe ! " <arv> . november Keskkomitee erikuller tõi parandused stsenaariumisse , ka neid ei lubata Pavkal veel lugeda . " Kurat , ma ei jõua filmi ettenähtud tähtajaks ju valmis , kui asi niimoodi venima hakkab , " pahandas Pavka ja tõmbus tusaselt kabinetti . Kui mitu korda olen ma tahtnud talle oma eelmisest elust rääkida ! Et olin abielus ja puha , aga ta kas lihtsalt ei tee kuulma või vabandab end kiirete toimingutega ja kaob . <arv> . november Ma pean leppima oma erandliku saatusega , ehkki ka mina oleksin tahtnud elada tavalise ja lihtsa inimese elu . Ma ei tea , kas ma tahangi Pavkaga abielluda , aga see puudutab küll mu hinge , torkab lausa südamesse , et ta on tuim nagu tuhatükk . Mu ema ütles niisuguste meete kohta , et nad on kalaverega . Pavka pole mind korralikult suudelnudki , ainult paar matsuga põsemusi , sedagi üksnes teiste nähes . Kui me kahekesi oleme , siis hoiab ta hoopis eemale , on kuidagi kohkvel ja hirmul , pageb kuhugi tagatubadesse , otsekui kardaks süütust kaotada . Kas mees peab tulema naise juurde või tohib naisel ka mehe juurde asja olla ? <arv> . november Veel selle poolest on siin " Metropolis " hea , et pole mingit kraameldamist ja kasimist , toateenijannad teevad voodid üles , pesevad pesu ja põrandad . Nad on täiesti nähtamatud , teevad oma töö ära siis , kui me kuskil linna peal oleme . Kord siiski sattusin koristustöödele peale , sinises kleidis lihtsakoeline ja inetu naine suristas tolmuimejaga , mina juhtusin sedasorti kaadervärki nägema esimest korda . <arv> . november " Sa pead olema nahhaalne ja pugema kogu aeg persse , siis lööd sa kinos läbi , " ütles mulle Muzafar enda kohta , kui me täna mosheest välja tulime . Muzafar palub Allahilt oma esimese filmi , kursusetöö teemat . " Gamburg on kaval lipitseja , samal ajal jõhker egoist ja tema jõuab omadega mäele . Mina pean sellest kuradi rabinovitshist mõõtu võtma , talle jalaga tagumikku andma ja ta oma teelt koristama , " arutles Muzafar mosheetrepil . Mulle niisugune hundimoraal küll ei meeldi , ja mitte üks põrm kohe . Mina tahan südametud inimesed endast eemale hoida . Kuidas Pushkin saab ilma nahhaalsuseta ? Kuidas Pobeda saab ? Pushkin on kaval ja lõbus , Pobeda lapsemeelne ja lõbus , ning mõlemad löövad kinomaailmas laineid . Ka Krauklis ei ole just eriline sadist , ja kui ta on kellegi vastu julm , siis ehk ainult iseenda vastu . Muide , Pushkin teeb kogu aeg enda kohta vihjeid , et ta on suur naistemees , pealegi veel väga usaldusväärne . Rääkisin Muzafarile oma elust krimmitatarlaste koobastes . Muzafar ainult sisistas . Tegelikult kinnistab igasugune usuasi mehe võimu naise üle , olgu tegemist mistahes usuga . Sellepärast ma usklik ei olegi . Minu meelest on kõik usklikud kole naiivsed . Aga ma tunnistan , et igal inimesel on õigus armastada oma Jumalat , mina oma nina sinna vahele ei pista . Mina tahaksin kummardada loodust , ka naise keha ja tunge . Mina tahaksin olla metsas . Mina tahaksin hoida kahe käega ümber jämeda puutüve — nagu kunagi ammu metsas elades — ning palvetada . Võib-olla olen ma pagan . Aga vahest olen ma ainult trotsist pagan . Asi on selles , et kõik mu lähedased , kes mul kunagi on olnud , on oma jumalatega mulle peale käinud , mulle pole jäetud vabatahtlikku valikut . See mulle ei meeldi . Muzafaril on VGIK juba neljas ülikool . Algul lõpetas ta Kaasani Pedagoogilise Instituudi , siis Lennuväeakadeemia , siis Gorki-nimelise Kirjandusinstituudi ( luuletamise alal ) , ja nüüd on meil . " Nõukogude Liidus on tasuta haridus , " ütles Muzafar . " Olen õpetaja , lendur , luuletaja , saan režissööriks , tahan saada veel diplomaadiks ka . " Igatahes Pushkin tundub mulle olevat parem variant , kui mul kunagi peaks olema tarvis nende kahe vahel valida . Aga kindlasti ei ole . Oletatavasti ei ole . Loodetavasti ei ole . <arv> . november Pavka murdis lahti mõlema ümbriku pitserid , ehkki luba selleks Kremlist on siiamaani saamata . " Koba huvid on Koba huvid , aga riigi huvid on riigi huvid , " oli seda soovitades öelnud Pavkale tema isa , Lavrenti Pavlovitsh . " Paps haistab mingit intriigi , " märkis Pavka . <arv> . november " Marka-kass , kas sa tuled mulle Krupskajaks ? " küsis Pavka , kui me hommikul teed jõime . " Ma just mõtlesin , et tegelikult ma ei sobi näitlejaks . Näitlejad on hoopis teistsugusemad inimesed kui mina . Ma vaatan meie poisse , ma vaatan Stalinat , ma vaatan teisi tüdrukuid — kõik nad on näitlejad ja lavastajad , aga mul ei ole seda verd , " vastasin mina . " Mul on vaja sind , ainult sind . Sa oled täpselt minu näitleja , " veenis mind Pavka . " Ei , ma sõidan homme koju . Ma ei ole Eestis kaua käinud , mind lausa tõmbab kodumaale , " põiklesin mina . " Mida sa tahad ? Ma teen kõik , mida sa tahad . Mulle on peaasi , et sa selle rolli vastu võtaksid , " tõotas Pavka . <arv> . november Viisime Pavkaga avalduse ZAGS-i . " Pane tähele , meie küsimus lahendatakse kiirendatud korras , " lubas Pavka tagasiteel " Buickis " , kui Gorono jälle trammidega võidu ajas . <arv> . november Helistas Sveta , rääkis , et tema elukaaslane Boris sööstis talle kööginoaga kallale , lõhkus ära ukseklaasi , enne kui ihukaitse Svetale appi jõudis . " Ta on üritanud mind ka mürgitada , " kaebas Sveta . Boris on karkudega mees , sõjainvaliid , Sveta käib temaga pea igal õhtul teatris või kontserdil , Svetal lööb silmad püsti pähe , kui Boris oma karguga kolistab . " Ta , sandihing , teeb seda meelega , kõige pingelisematel vaikuseviivudel , " süüdistas Sveta . " See on tema viis inimkonnale justnagu kätte maksta . " Nädal-paar tagasi äigas Sveta ühe niisuguse kolistamise peale Borisile üle kupli ning pages garderoobi . Sellest sosistab kogu Moskva veel praegugi . <arv> . november Vaatasime Pavka isa ja ema datshas perekonnafotoalbumit , väljas sadas lörtsi . Mulle meeldis kõige rohkem see pilt , kus kõik on meremehekostüümides — Pavka ema Nina Teimurazovna on laevateenijannavormis , Pavka ise , tema kaks õde ja vend on madrused . Ainult Pavka isa Lavrenti Pavlovitsh on sisevägede marssali mundris , nagu Pavka seletas . " Talmudis on öeldud : mehelt nõutakse , et ta teeks naise õnnelikuks . Mees peab olema naise vastu õrn , " sõnas Lavrenti Pavlovitsh . " Täpselt nagu sina minu vastu , " lausus Nina Teimurazovna hellal toonil ning Lavrenti Pavlovitsh embas teda . " Ka mina olen seda püüdnud , Marka-kass , " kinnitas Pavka , kui kinkis mulle kihlasõrmuse , see on plaatinast ja briljandiga ning väga ilus . " Ole pühendatud mulle selle sõrmuse vahendusel Moosese ja Iisraeli seaduste järgi . " Pavka perekonnas valitseb tõeline soojus ja armastus . <arv> . november Ikka veel Pavka vanemate datshas , elame Pavkaga eraldi tubades , sest me ei ole veel abielus . Nina Teimurazovna rääkis , et neid Lavrenti Pavlovitshiga sidus juba tudengipõlves ühte armastusabielu . " Me oleme pärit Gruusiast , naaberküladest . Mina Mingrelist , Lavrenti Pavlovitsh Merhuelist . Mõlemad on kaunid mägikülad , " jutustas Nina Teimurazovna . <arv> . november Nina Teimurazovna õpetas servimist . Talvel mängitakse tennist hallis , mitte aias väljakutel nagu suvel . Pavka vanemate tennisehalli saab läbi pika koridori minna otse datshast . Lavrenti Pavlovitshile jäävad absoluutselt kõik asjad meelde . Ta loeb nagu pildistades , kiirusega lehekülg sekundis , aga sellest piisab — see , mis seal on kirjas , on igaveseks tema mälus . Terve Toora ja Talmud on tal peas , samuti kõikide inimeste nimed ja näod , kellega ta on kohtunud . Toitume täpselt Toora järgi . " Keelatud toidu tarvitamine viib hingelise tuimuseni , " õpetas Lavrenti Pavlovitsh . Verd ei tohi süüa , veri tuleb maha matta . " Ka ei tohi piima- ja lihatoite koos tarvitada , " lisas Nina Teimurazovna . Lavrenti Pavlovitsh uurib kogu aeg Talmudit ja Toorat . " Loomadel on ainult keha , inglitel ainult hing , inimestel on aga nii hing kui keha , " lausus Lavrenti Pavlovitsh . " Mis te , Lavrenti Pavlovitsh , stsenaariumi kohta ütlete ? " küsis Pavka , kes teinekord oma isa aupaklikult teietab . " Sellise stsenaariumi sai kirjutada ainult Koba ise , " langetas Lavrenti Pavlovitsh otsuse . " Või kirjutati see ehk tema tellimusel ? " oletas Pavka . " Tellimusel ? E-e-h ... Siis oleks see tellimus lõks . Niisuguse autori peaksin ma kohe maha laskma . Aga Kobat ma maha lasta ei tohi , järelikult kirjutas Koba ise , " põhjendas Lavrenti Pavlovitsh . " Järelikult , " nõustus Pavka . " Ja tegelikult on asi veelgi hullem — ma peaksin maha laskma ka režissööri , kes hakkab sellise stsenaariumi järgi filmi tegema , " arendas Lavrenti Pavlovitsh oma mõttekäiku . Mina küll ei saa aru , miks on vaja kogu aeg kedagi maha lasta . See pole üldsegi ilus . " Koba tahab , et mina paneksin sinu seina äärde ! Koba tahab , et me koristaksime üksteisi tema teelt omaenese kätega ! Niisugused on tema mängud , niisugused on need alati olnud ! Voh , siis on tal mõnus oma puginat pugistada , voh , siis tema süda laulab , kui mina olen sinu ja sina minu teise ilma saatnud , " turtsus Lavrenti Pavlovitsh . " Ma loobun , " pani Pavka ette . " Siis lastakse meid kõiki maha , kui sa loobud , " tähendas Lavrenti Pavlovitsh . " Ma ei ole Kobale oma jaa'd veel öelnud , " arutas Pavka . " Oled ! Tegelikult oled ! Sa oled seda teinud , sest Kobale ei ütle keegi " ei " . Kui Koba teeb pakkumisi , ei öelda neist ära , " vaidles Lavrenti Pavlovitsh . " Mulle on kunst tähtsam kui elu , " võttis Pavka asjad kokku . " Kunsti nimel olen ma valmis surema . " " Aga mina tahan elada , " lausus Lavrenti Pavlovitsh . " Mina samuti , " tegin lõpuks suu lahti minagi . Pealegi vastab see tõele , et ma tahan elada . " Aah , teie , Margit Janovna , ka siin . Väga kena , lugege ise , " andis Lavrenti Pavlovitsh mulle lahkelt käsikirja , ehkki mulle jäi mulje , et tal oleks olnud parem meel , kui ma oleksin viibinud eemal . " Milles on küsimus ? " küsis Nina Teimurazovna . " Me ei saa aru , mis võrku Koba punub , " nentis Lavrenti Pavlovitsh . " Meie perekonna sees ei ole saladusi , " lisas ta vabandavalt . " Tule taevas appi ! Jällegi on meestel oma asjad , oh , kui tüütu see on , " võttis Nina Teimurazovna käsile tennisereketi lambasooltest keelte pingutamise . " Tõmbame niidid kokku , " jätkas Lavrenti Pavlovitsh . " Stsenaariumi järgi ei ole filmi peategelaseks see sootu sinisukk Krupskaja , vaid Lenini ema Maria Aleksandrovna Blank-Uljanova . Koba — juhul , kui tema on ikka autor — tahab selle filmiga paljastada , et Lenini ema oli tsaari armuke ja Lenin tegelikult tsaarivõsuke . Koba tahab Lenini laiba mausoleumist välja visata , et endale seal kohta teha . Siis on Koba Lenini aujärje endale võitnud . " Lavrenti Pavlovitshi analüütiline mõistus on tõesti terav , tahaks endale ka sellist . " Ja mina olen nagu Eisenstein , loon uue ajaloo ! " viskas Pavka pea kuklasse . " Ja mitte ainult Lenin , vaid ka ta vanem vend oli tsareevitsh . " " Õigus ! Koba tahab selle stsenaariumiga öelda , et Lenini vanem vend Aleksandr tappis oma isa tsaar Aleksander II ning noorem vend , Lenin ise , tappis oma isa pojapoja , tsaar Nikolai II . Taga kuradimaks ! See maniakk on teinud Leninist veel emakoinija ! Nüüd on meie otsustada , kas me Kobat sinna mausoleumi Lenini asemele tahamegi , " libises Lavrenti Pavlovitshil keelelt . " Kas Lenin tõesti oma emaga magas ? " tahtsin ma teada . " Mis tähtsust sel on ? Tõelisuse loovad kinematografistid , " muigas Lavrenti Pavlovitsh . Terve õhtu lugesin stsenaariumi . Filmi süžee on lühidalt järgmine . Nümfomaanist kaunitar , ristitud juuditar Maria Blank saab voodite kaudu tsaar Aleksander II õukonnas õuedaamiks , tsaar pruugib teda , Maria Blank jääb rasedaks , saadetakse kaugesse Simbirskisse ja pannakse mehele mingile kolkaõpetajale , poolenisti tatariverelisele Ilja Uljanovile . Maria abiellub tolle tasase ja kuuleka mehikesega , sünnitab poja , kellele tõelise isa järgi pannakse nimeks Aleksandr . Ilja Uljanov aga hakkab ametiredelil kiiresti tõusma , temast saab kohaliku gümnaasiumi direktor . Kuid Aleksander II igatseb väärt sängiseltsilist tagasi , Maria Uljanova naaseb postitõllas Peterburi õukonda , tõuseb seal favoriidiks . Üpris üksikasjalikult on kirjeldatud magamisepisoodid — need toimuvad laias baldahhiiniga voodis , laes ja igal pool mujal on ohtralt peegleid , et silmadki võiksid nautida kehade liikumist . Maria Aleksandrovna jääb tsaarist teist korda rasedaks , saadetakse jälle Simbirskisse , sünnitab seal uue poja , kes saab nimeks Vladimir ning kelle isana läheb jällegi kirja Ilja Uljanov . See Vladimir ongi tulevane Lenin . Ilja Uljanov tõuseb Simbirski kubermangu koolivalitsuse juhatajaks , mõlemale pojale antakse hiilgav haridus . Ühel nõrkushetkel tunnistab Maria Aleksandrovna oma vanemale pojale , kes on tolle tõeline isa . Aleksandr vihastub tsaari peale , liitub narodovoljetsitega , lõpuks sooritab oma isale atentaadi ja tapab ta . Aleksandr mõistetakse surma , Maria Aleksandrovna käib uuelt tsaarilt , Aleksander III-lt armu palumas . " Välja , lirva ! Välja , mudalibu ! See , et sa mu isa armuke olid , ei anna sulle enam õigust lossi tulla ! " kisendab uus tsaar ning Maria Aleksandrovna ja Aleksander II poeg Aleksandr Uljanov hukatakse . Murest murtud Maria Aleksandrovna jõuab koju Simbirskisse , kus tema ametlik abikaasa , tossike Ilja Uljanov korraldab nende elu ainukese skandaali . Tüli lähendab noort Leninit ja tema ema veelgi . Ema usaldab ka Leninile , kes on tema ja hukatud venna pärisisa . " Mõ poidjom putjom inõm ! " ütleb selle peale Lenin oma kuulsa ütluse , mida siiamaani ohtralt tsiteeritakse ( see tähendab : " Meie läheme teist teed ! " ) ning astub Stalini loodud sotsiaaldemokraatlikusse parteisse . Filmi viimases episoodis annab Stalin käsu lasta ristleja " Aurora " kahurist pauk , mis on Talvepalee ründamise signaaliks , ning ütleb piipu popsutades samas Leninile rahulikult : " Mina võitlen rahva õiguste eest . Mina ei aja isiklikke asju . " <arv> . november Ikka Pavka vanemate juures . Loen üha uuesti ja uuesti stsenaariumi ning võin kinnitada : Lenini ema Maria Blank on kriipsupealt minu moodi — kangekaelne naine , kes julgeb käituda , nagu talle meeldib , kes kellegi ees ei kooguta , kes mitte kellelegi halba ei tee ning kes ütleb alati seda , mida mõtleb . Pean Pavkale ütlema , et Maria Aleksandrovna Blanki osa meeldib mulle tunduvalt rohkem kui Nadežda Konstantinovna Krupskaja oma . Liiatigi on Krupskajat stsenaariumis nõnda kasinalt , see ei ole mingi peaosa ! Ja ka Maria Aleksandrovna ei suutnud kunagi omaks võtta inimesi , kes kippusid teda õpetama või koguni ümber kasvatama — viimse kopkani nagu mina ! Ka tema oli haiglaselt tundlik selle suhtes , kui keegi hakkas teda käsutama . Maria Aleksandrovna võis isegi oma tujusid ja magamisi külmalt kalkuleerida , aga siiski lõid vahel tunded ta pea kohal kokku ja ta ei valitsenud ennast . Aga ta oli niisuguse võimalusega ette arvestanud . Ma kujutan väga hästi ette , kuidas Maria Blank mõtles : miks mitte magada tsaariga , kui niikuinii kellegagi magama peab ? Miks mitte muretseda lapsed tsaarilt , kui ilma nendeta nagunii ei saa ? Ja ta oli südame poolest rõõmus inimene . See osa on kas minu jaoks kirjutatud või iseenesest mulle nii sobiv välja kukkunud . Ma peaksin mängima iseennast . <arv> . november Meie , juudid , puhkame laupäeval . Käisime sünagoogis , tegime koshsherit . " Koshsher on heebrea keeles toiduks lubatud , see tähendab , et on puhas ja sünnis , " õpetas Lavrenti Pavlovitsh . Mulle on alati koshsher maitsenud . " Laupäev on ka ainus , mil ma oma liblikakogu kallal ei askelda , ehkki peod lausa sügelevad , " toonitas päeva tähtsust Lavrenti Pavlovitsh , kes on tõeliselt isalik ja õrn mees . <arv> . november Püüdsin üksinda palli vastu planku taguda . Nina Teimurazovna tuli ja näitas , kuidas reketit õigesti hoida . Minul läheb ikka lupsti ! valesti . " Pöial tuleb vaat niisuguse nurga all käepidemel hoida , " demonstreeris Nina Teimurazovna . Õhtul sõitsime tagasi siia , " Metropoli " . Tundsingi oma hotellist puudust , kuigi Pavka ema ja isa pool oli armas . <arv> . november Käisime Svetaga pulmakleidi asjus rätsepa juures . Samuti panin aja kinni maniküürijale ja juuksurile . Need on " Mosfilmist " , rätsep aga Kremli oma . Sveta on selle oma karkudega Borisi minema ajanud ning vahetab jälle meest . Mulle meeldib rohkem monogaamsus . Otsustasin , et hakkan end veel rohkem harima , nii seest- kui väljastpoolt . " Vohh , löön sult Pavka üle ! Papsil oli see kord juba plaanis , " suskis Sveta . Ausõna , ta on vahel pisut labane , ehkki ma ei taha kellegi kohta selja taga halvasti öelda . " Nitrosher on nii meeste- kui naisterätsep . Sa peaksid temaga rahule jääma , seesama mees tegi Kobale generalissimusemundri , " ütles pärast Pavka . " Kes need generalissimused veel on ? Kas neil on omaette munder või ? " ei häbenenud ma oma teadmatust . " Selles see asi ongi , Marka-kass , et ei ole , " ütles mulle Pavka ning rääkis , et Koba oli päev enne seda , kui ta endale generalissimuse tiitli võttis — ise võttis , mitte ei antud seda talle — , kohale kutsunud rätsep Nitrosheri , käskinud õmmelda endale generalissimuse mundri . Järgmiseks päevaks olnudki munder valmis . " Kujuta endale ette — diktaator titeroosas mundris ! Sellist pulli ajalugu ei tunne . Koba vaatas mundrit , värv talle meeldis , aga kaeluselõikega ei jäänud ta rahule ning viskas mundri Nitrosherile vastu vahtimist . Nüüd käib generalissimus ringi marssalimundris , ainult et sellel on generalissimuse lõkmed , " naeris Pavka . Ka pulmakleidi teeb Nitrosher valmis ruttu , ilma proovideta . <arv> . november Tretjakovkas suleti ikoonide saal , olevat usupropaganda . " Et nad , lurjused , kärvaksid ! Hävitavad meie vaimu , " siunas Pavka . Pavka on viimasel ajal muutunud äärmiselt kriitiliseks , ma ei tea , millest see tuleb . Võib-olla stsenaariumist ? Võib-olla minust . Õnneks olin ma jõudnud ikoonide saali juba pähe õppida . <arv> . november Nitrosheri õmmeldud pulmakleit toodi koju , polnud mingit tahtmist seda selga proovida . Paar tundi istusin maniküüris ja juuksuris . Üldiselt — tüütu värk . Pavka ütles , et juudid annavad naisele õiguse abielust veel viimasel hetkel keelduda , meestel niisugust õigust ei ole . " Sul on viimane võimalus anda tagasikäik . Mõtle järele : kas sa ikka tahad või ei , Marka-kass ? " küsis Pavka . Mida selle peale kosta ? Vastavalt kommetele pean viimase neitsiöö veetma chupa all , see on niisugune telgi moodi asjandus , ka praegu olen selles . Mõtlen enda peale . Kes ma olen ? Mitte keegi . Kust ma tulen ? Igalt poolt ja mitte kuskilt . Kas on üldse midagi kindlat ? Mis mu nimi on ? See vaheldub nõnda kähku , et mõnikord läheb endalgi meelest ära , millist nime ma parajasti kannan . Mul ei ole enam esivanemaid ega sugulasi , võib-olla on mul poeg Konstantin-Leopold , aga tema on minult võetud ja võib-olla on temagi ammu surnud . Aga võib-olla pole surnud mu ema ja isagi ? Vaevalt , ma tunnen , et neid pole elus . Aga Leo-Kostja ? Tema kohta ei ütle aimdus mitte midagi . Kindlasti oleks iga teine naine minu olukorras võtnud armukese , aga mina ei ole seda ometi teinud . Ma olen Moskvas küll poisse piielnud , kuid mitte enamat . Praegu on mul kõigist varasematest lihtsalt hea mälestus , ehkki kooli ajal oli mul mõne poisiga väikest krillimist . Kui ma ei eksi , siis oli just Peeter see , kellega me uisuväljal hullupööra nägelesime . Ometi olen ma tagantjärele õnnelik , et Peeter mul käest kinni hoidis ning me temaga koos uiskudel ringi tiirutasime , pärast puhvetis kuuma teed jõime . Mäletan tänaseni vaarikatee maitset , seda , kuidas Peeter kiitis mu põdramustriga kampsunit , arvan , et ta tegi seda sellepärast , et mu kopsakad rinnad kampsuni all juba esile tükkisid . Mind on need rinnad alati seganud — nad on mulle ette jäänud , kui oli tarvis puude otsa ronida , ja ka siis , kui olen endale valinud uusi rõivaid , mis ikka ei ole mu büstile sobinud . Aga poistele on mu rinnad meeldinud . Tollal ei teadnud ma , mis õige armumine tähendab ning ma pidasin oma huvi poiste vastu armumiseks . Vaska-Tshempionsoniga Räpinas ma lihtsalt mängisin , ja see polnud minu poolt ilus . Aga mingi ihk või kiusatus pidi minu sees olema , mingi looduslik tung pidi mind juhtima , ega ma ikka päris põhjuseta ka tema nokut ei vaadelnud ja teda proovile ei pannud . Ega ma ta hingesse mingit vaevust ei jätnud ? Võib-olla ei saa ta minu pärast naistega enam lihtsalt hakkama ? Seda mõtlen ma valesti : inimene ei tohi ennast asjata süüdistada , ka mitte kahtlustada ; see , kes seda teeb , põeb parandamatut hingehaigust . Mina pean ennast terveks , korralikuks naiseks . Ma tunnistan , et tahtsin bandiitide-metsavendadega sauna minna , mulle meeldis , kuidas nad mu neitsikeha torkisid . Ja see , mis pärast juhtus , oli asjade loogiline käik . Võib-olla on mu meestetarvidus keskmisest suurem just seetõttu , et mul oli kolm esimest peaaegu korraga ? Arvan siiski , et ka see tarvidus oli mu kehas enne Albertit , Tiitu ning toda belglast , kelle nimi ei tule mul momendil meelde . Aga kunagi tuleb . Kindlasti ei ole ma teda täielikult unustanud . Ma ei tea , kes neist kolmest on mu lapse isa . Aga Konstantin-Leopoldi armastan ma üle kõige maailmas , temast kallimat ei saa mul kunagi olema . Siiski on see hoopis teistsugune tundmus kui see , mida ma olen tundnud meeste vastu . Emaarmastuse tunne kordus krimmitatarlasest poisikese Salihi vastu , aga vahepeal oli mul lastekodujuhataja Vambola . Vahel mõtlen : kumb oli minus varem , kas armumine või soov lastekodust põgeneda ? Kord arvan üht- , seejärel teistmoodi . Tavaliselt tekib armumine ise , sa lihtsalt tajud , kuidas hakkad tundma poolehoidu kellegi vastu , seejärel peab keelama endal pimestumise , peab sundima end arukusele ja kainusele , ei tohi loota rohkemat kui asi väärt . Armumise palangu tulisus on ikkagi mõõdetav , alati võib tunda , kui soojalt või kui leigelt sa mehesse armunud oled . Mina olen alati mööda sõrmi saanud just liigse tulisuse , räpakuse ja pimestumise tõttu , viimasel ajal tulen küll enesevalitsemisega kindlamini toime . Aga Vambolaga oli kõik vist vastupidi . Tagantjärele kaldun uskuma , et ma ise tekitasin endas armumise ja pimestumise , sundisin end tunnetega valetama , et mitte pidada ennast vambiks , külmalt arvestavaks saagiahneks blondiiniks , kellesuguseid ma olin näinud piisavalt filmides , mida me koos emaga sõja ajal Tallinnas vaatamas käisime . Enne pommitamist . Mäletan , et Vambolaga rongis Krimmi poole sõites tundsin end laps-abikaasana . Minu suurim viga oli , et Vambolale teesklesin süütust , et ma tulin tema nõudmistele vastu , et ma ei jäänud iseendaks . Kui ma oleksin Vambolale rääkinud Tshempionsonist , kolmest metsavennast ja Kostja-Leost , võiksime ehk praegugi rahumeeli elada temaga koos Krimmis , korjata viinamarju ja arbuuse , tunda mõnu päikesest ja valgusest . Kuskilt otsast olen ma kodususele kalduv naine , ehkki vahel tundub see mulle endalegi päris uskumatuna . Siis tulid Faizi ja Zavod-bei , esimest nägin liiga harva ja põhiliselt pimedas , viimane oli lihtsalt kalk ja tühine inimene , ehkki algul jättis soodsa mulje . Minusse suhtus ta veel isegi hästi , aga kõiki teisi püüdis tüssata ning rääkis neist halvasti . Halb inimene räägib teistest inimestest alati halvasti , see on reegel , millel ei ole erandeid . Kui inimesel ei jätku austust teiste inimeste vastu , siis ei saa teda pidada kõlbeliseks . Vladlen seal laeval oli lihtsalt taltsutamatu tuju , mille põhjustas vimm Zavod-bei vastu . Tundsin end vanglast vabaks saanud inimesena , viskasin abielusõrmuse laevatekile ning nautisin sedasamust magamist . Teisel korral ütlesin talle , et kui inimesed pikutavad juba kaks korda , siis pole enam tegemist juhuvahekorraga . Vladlen oli ikka puhas mats , ei saanud naljast aru . Edasi tulid mõned tühisused , mis siis , et karutapja oli ju mõnes mõttes kange mees , ja seejärel Pavka . <arv> . detsember Neitsite pulmad algavad kolmapäeval , leskede omad neljapäeval . Mina läksin kirja neitsina . Hommikul oli mul peas lillepärg , ma olin ümbritsetud sõbrannadest ja sõpradest . Gorono tõi mind roosidega palistatud autos pulmamajja , mis asub paksu metsa sees , aga Moskvast mitte kuigi kaugel . Seintel põlesid õlilambid . Külalised — peamiselt vgikikate seltskond — tegid ümber pulmamaja tõrvikutega rongkäigu , kahlates sügavates hangedes . Kirjutasime Pavkaga alla abielulepingu , Gamburg kui pulmavanem luges ette seitse õnnistust : " Õnnistatud oled Sina , Issand , meie Jumal , universumi Kuningas , inimese Looja . Rõõmustagu ja juubeldagu lastest ilma jäänud Jeruusalemm , kui kogunevad rõõmuga tema pojad . Õnnistatud oled Sina , Issand , Kes rõõmustab Zioni poegadega . Õnnistatud oled Sina , Issand Jumal , kes Sa rõõmustad pruuti ja peigmeest . Õnnistatud ole Sina , Issand , meie Jumal , universumi kuningas , Kes Sa lõid rõõmu , peigmehe ja pruudi , vaimustuse , armastuse ja vendluse , rahu ja sõpruse . Issand , meie Jumal , olgu kuulda varsti Yehuda linnades ja Jeruusalemma tänavail lõbususe hääl ja rõõmu hääl , peigmehe hääl ja pruudi hääl , peigmeeste juubeldavad hüüded nende pulmabaldahhiinide alt ja noorukite hüüded nende lõbusatelt pidudelt . Õnnistatud oled Sina , Issand , Kes Sa rõõmustad peigmeest ja pruuti . " Mulle meeldivad lõbusus ja rõõm kohe hirmsasti . Vastavalt Talmudile olin pulmapeol lahtiste juustega , kandsin erilise lõikega loori . Meil Pavkaga olid kuldsed peakatted ; Krauklis , Pushkin , Pobeda ja Muzafar tassisid mind metsa all lumevaaludes kandetoolil ringi , protsessiooni ajal jagas Gamburg viljateri , õli , veini ja pähkleid , kandetool toodi pärast lõbusat tiirutamist Pavka magamistuppa , kus Pavka mind juba ootas , öömüts peas . Ja Pavka sai öösel selle asjaga hakkama , me mõlemad juubeldasime rõõmust , olime otsekui seitsmendas taevas . Ehkki ainult üks kord , aga sai hakkama , eks edaspidi tule neid kordasid rohkem . <arv> . detsember Mu äi Lavrenti Pavlovitsh ja mu ämm Nina Teimurazovna esitlesid hommikul pulmakülalistele minu neitsilikkuse märke . " All right , " otsustas Gamburg , kes juhatas tseremooniat , hõõrus näpuga lina , tunnistas vere ehtsaks . " Kõik on õige ja aus , pole mingit tomatimahla nagu kinos , " lagistas Pushkin . Kas filmis on siis vere asemel tomatimahl ? Seda ma veel ei teadnudki , olgu küll , et olen juba kolm kuud VGIK-is õppinud . " Issand , sa oled end ilusti oma mehele hoidnud , " imetles mind Stalina , kellel ilmselt tookord minu juures " Metropolis " oli lint katkenud . " Nii peabki , " lausus Muzafar tunnustavalt . Gerassimov viskas niisama möödaminnes pilgu punastele plekkidele voodilinadel . Ainult Krauklis pilgutas veidi matslikult silma , kusjuures see ei sobinud üldsegi kokku situatsiooni pühalikkusega . " Ma mõtlesin , et te olete ikka varem ka olnud , " kohmas Pobeda narr lapsesuu . " Ei ole , " tunnistas Pavka , kusjuures see vastas ju tõele , kuigi keegi seda ilmselt ei uskunud . <arv> . detsember Gamburg pajatas , et õige vanasti , veel enne prohvet Eeliast olnud kõigil pulmakülalistel kohustus pruudiga magada , niimoodi osutatud austust noorpaari vastu . " Tollal oli väikestes kõrbe- ja mägikülades palju sugulastevahelisi abielusid , niimoodi püüti veri laiemasse ringi liikuma panna , " seletas Gamburg . <arv> . detsember Söödud-joodud kestsid pühapäevani , möödusid muidu kenasti , vaid Krauklis võttis end pildituks ning Gamburg pidi ta puhkama lohistama . " Mida Allah ütleb , kui näeb ? " noomis Muzafar Krauklist . " Seltskond oli veidi lahja , esimese järgu tähtedest oli kohal ainult Gerassimov , kuid temagi lasi pärast esimest päeva jalga , " kahetses Stalina . " Meile kuulub tulevik ! " lohutas teda Gamburg . <arv> . detsember Harva on võimalust aega kirjatöö jaoks eraldada , olgugi et ma proovin seda teha . Käisime perega Moskva sünagoogis . Seal istuvad mehed ja naised eraldi . Ma saan aru , et palve vajab keskendumist ja seda võib naine oma rahmeldamisega ainult segada . " Jumala silmis tõeliselt väärtuslik luuakse ainult täieliku süüvimisega , mis on võimalik üksnes loomulikkuses ja eraldatuses , " ütles Lavrenti Pavlovitsh . Shalom Jerusalem , shalom Israel ! <arv> . detsember Õppisime Pudovkini juures Griffithi paralleelmontaaži — huvitav , miks mul peaks seda vaja minema ? Kas ma olen kirjutanud selle nime õigesti : Griffith ? Instas ei ütle mulle enam keegi Margit või Margit Janovna . Nüüd olen kõikide jaoks sm. Beria , mõne jaoks siiski õnneks sm. Margit Beria . " Miks nad kõik mind , suu ammuli , vahivad ? Ja sihukeste nägudega , otsekui ärataksin ma õudust ? " küsisin ma õhtul kodus . " Marka-kass , kas sa siis ei tea , kes on mu isa , Lavrenti Pavlovitsh ? " imestas Pavka . " Ei , " vastasin mina . " Kust pean mina seda teadma ? Keegi pole mulle öelnud . " " Kas sa siis ei tea , millega mu isa tegeleb ? " ajas Pavka suud-silmad pärani . " Ei , " ütlesin mina . " Ta on marssal , ta on Nõukogude Liidu Ministrite Nõukogu esimehe esimene asetäitja , ta on Keskkomitee Presiidiumi liige , " loetles Pavka . " Marssalid saavad varsti generalissimusteks , kuigi noil pole omaette mundrit , " meenutasin mina üht meie varasemat juttu . <arv> . detsember Algasid arvestused . Suusatamise arvestus võttis jalad nõrgaks . " Miks tulevane filminäitleja peab oskama suusatada , kas siis nii palju kirjutatakse selliseid rolle ? " küsisin ma Pavkalt . " Pärast Soome talvekampaaniat käskis Koba kõigile tudengeile suusatamise selgeks teha , et nad kohe lumme ei vajuks ja ära ei lämbuks , kui uueks sõjaks lahti läheb , " teadis Pavka . <arv> . detsember Tuleb välja , et VGIK-is tohib spikerdada . Tegin ära marksismi-leninismi arvestuse , Gamburg saatis mulle pinkide alt üsna avalikult õiged vastused . <arv> . detsember Gamburg aitas läbi saada ka teadusliku ateismi arvestuse . <arv> . detsember Hääleseade arvestuse tegin Gamburgi abita . <arv> . detsember Vapustavalt hea on Pushkini kursusetöö juhtoinast . Filmi peategelaseks on oinas , kes vagunitest mahalaaditava lambakarja etteotsa asub ning kõik loomad ilusti tapamajja juhib , ise muidugi giljotiinist pääsedes . Juhtoina saatjaks on tapamaja tööline , keda mängib Pobeda . " Täpselt Koba . Oinas on täpselt Koba nägu ! " hüüatas Pavka , kes tuli meiega läbivaatusele kaasa , et uusi ideid hankida . " Lavastatud dokk , sünge ! " Ka Pobeda kursusetöö tiisikust põdevate laste sanatooriumist meeldis mulle . Osa materjali oli ta filminud juba enne VGIK-i , ta on tabanud täpselt suveroidumuse hetke . Kärbsed pinisevad ning lapsed teevad keset päeva lõunauinakut , nõnda et suvi ronib vaatajale lausa kraevahelt sisse . " Pobeda on teil kõva poiss , tast saab kindla peale asja . Režissööril ei pea entsüklopeedia peas olema nagu Gamburgil . Režissööril on vaja oma taju , nagu Pobedal , " kiitis Pavka . Krauklis on oma väga lühikese filmikese pühendanud isiklikult mulle . Tänan väga , ehkki ma ei tundnud ennast seal ära . Katoliikliku katedraali uksed avanevad ning altari poole hakkab sammuma uhke pruutpaar . Pruuti , see tähendab mind , mängib Stalina , peigmeest Pobeda . Kõlab Mendelssohn-Bartholdy pulmamarss . Noorpaar peatub preestri juures , too alustab laulatustseremooniat , esitab oma küsimused . Peigmees vastab : " Jah ! " Pruut vastab : " Jah ! " , ning sel ajal , kui pruut vastab , lõheneb kiriku kiviplaatpõrand ja pruudi jalgade vahele tekib põrandas pragu , mis varsti mulksub verest ning seejärel vaatavad sealt välja rästikud . " Säh sulle ! Said , said nüüd ! " suskas mulle Krauklis . Midagi ma ei saanud ! " Kunsti kaudu ei aeta kõrvalisi asju , ei klaarita isiklikke vahekordi , " manitses Pavka . Gamburg on teinud kursusetööks dokumentaalfilmi Moskvast . Tal on seal kojamees , linnapea , jäätisemüüja , ekskursioonijuht , metrootöötaja , kes kõik näevad linna omamoodi . Mulle meeldis . " Kaval . Hoiab poliitilise prostitutsiooni ja töö lahus . Koosolekutel räuskab , tööd teeb aga tõsiselt , " hindas Pavka . Pärast läbivaatust läksime insta puhvetisse teed jooma . " Nagu Mao Zedong Hiinas võimule sai , nõnda läks tee Moskvas paremaks , " lausus Gamburg . " Näed siis , milline kasu on kommunistidest , " irvas Pushkin . " Kas see Mao Zedong , kellest kõik räägivad , on mõni teetegija või ? " küsis Pobeda . " Tobu , " rehmas Gamburg . <arv> . detsember Pushkin ja Pobeda õpetasid mulle , kuidas trammis ilma rahata sõita . Tarvis on seista tagaukse juures . Kontrolörid tulevad peale harilikult kolmekesi , neil on žetoon kummiribaga ümber randme , nii võib nad kohe ära tunda . " Teie siin ? Just kontrolliti pileteid , just rebiti puruks . Just selles peatuses läksid kontrolörid maha , " tuleb öelda tagauksest sisenenud kontrolörile ning too hõikab siis üle trammi esimesest ja keskmisest uksest peale tulnud ametivendadele : " Lähme maha ! Seda trammi just kontrolliti . " " Ma tegin tookord väga lollisti , et kontrolörile üle tahi äigasin . Ma ei tundnud kõiki nippe , " kahetses Pobeda . " Teinekord ei ole motika bensuraha , siis peab trammiga sõitma , " vabandas Pushkin . Trammiga sõita oli tore seiklus , aga vaevalt et ma seda edaspidi kasutan . Mul on ju endiselt Keskkomitee " Buick " koos Goronoga . Viimane kord , kui ma trammi juhtusin kasutama , olid trammis veel konduktorid , nüüd ma neid sinistes vormirõivastes püknilisi tädikesi , kel lihaval kannikal püstolikabuur , ei märganud . Kas aeg on nüüd rahumeelsem , et pole vajagi kedagi kohe maha lasta ? Muzafar on teistest maha jäänud , tal on alles stsenaarium valmis , tema tahab kursusetööd teha eesrindlikust riigilaenuobligatsioonide levitajast . " Mina ei teinud enne instat meetritki , " õigustas Muzafar oma mahajäämust . Tulevase väga lühikese filmi sisu on kokkuvõtvalt selline : tehases on palgapäev , inimesed seisavad kitsas koridoris rahasabas , saavad läbi trellitatud kassaluugi ükshaaval palgad kätte . Kõik kulutavad oma raha kiiresti ära — kes pummeldab , kes ostab träni , kes maksab vanu võlgu , kes sõidab mere äärde . Ainult üks inimene läheb ja ostab obligatsioonilevitajalt obligatsiooni . Enne järgmist palgapäeva nuruvad kõik üksteiselt võlgu , kellelgi ei ole aga anda . Ainult too obligatsiooniostja läheb hoiukassasse , müüb obligatsiooni maha ning laenab seejärel seltsimeestele raha . Pealegi sai ta müües raha rohkem , kui oli kulutanud ostmise peale . " Gerassimov kiitis stsenaariumi . Tule seda levitajat mängima , " ahvatles Muzafar . " Ma pean abikaasaga nõu pidama . Loomingulised küsimused arutame alati omavahel läbi , " olin ma ettevaatlik . " Kurat , see on haltuura ja viimane valetamine ! Seda rämpsu ei osta keegi tagasi . Koba petab nende obligatsioonidega rahvalt lihtsalt raha välja . Ära sina küll sellega oma käsi määri , " soovitas mulle Pavka kodus " Metropolis " . Ja muidugi ei ole lühike propagandafilm ka päris minu tase . Minu tase on peaosa täismetraažilises kunstilises filmis . <arv> . detsember Käisime vaatamas Simukovi komöödiat " Tütarlapsed-kaunitarid " , Majakovskis . " Õudne jamps , " põlastas Stalina , kui mina tahtsin poole etenduse pealt ära minna . Jutt käib seal stahhaanovliku brigaadi loomisest tehases , tsaariaegne meister on selle vastu , aga õbluke komnoorest plika on poolt . Ja niisuguseid näidendeid on kõik Moskva teatrid täis ! " Võib-olla visatakse komsomolist välja , kui me poole pealt jalga laseme ? " muretses Stalina . " Aga ikkagi oleks tore , kui keegi pakuks rolli . Kas või seda väikest kaabakat komnoort , kes NKVD-s meistri peale kaebamas käib . " <arv> . detsember Pushkin ja Pobeda õpetasid , kuidas metroos ilma rahata sõita saab . Tarvis on <arv>-kopikalist žetooni , aga seda ei pisteta automaadipilusse , vaid näidatakse kontrolörile ja pannakse seejärel taskusse , nõnda et seda saab uuesti kasutada . Kontrolör , kelle silm on rihitud valedokumendi avastamisele , mõtleb nii : " Kas sõit metroos maksab <arv> kopikat ? Maksab . Kas mulle esitati mingi valedokument ? Ei esitatud . " Edasimõtlemiseks tal aega ei jätku , sest kohe peab ta vaatama järgmist dokumenti . " Näed , milline kasu on psühholoogiaseminarist , " naeris Pushkin . Ka mulle meeldivad psühholoogiaseminarid üle kõige . <arv> . detsember Pavka luges ajalehest " Pravda " ette artikli , millest selgub , et kõik Kremli arstid olid mõrtsukad , sellepärast nad kinni võetigi . Nad tahtsid tappa meie suuri juhte , kuna arstil on inimest tappa tegelikult kõige hõlpsam . " Mis sina sellest arvad , Marka-kass ? " küsis Pavka . " Õudne , " lausa värisesin ma jubedustundest . " Muidugi õudne , " nõustus Pavka . " Mis sa arvad , kas see saab olla kuidagi ühenduses minu filmiga ? " " Kuidas ? Mida ühist võib olla meil mõrtsukatega ? " hämmastusin mina . <arv> . detsember " Kas sa seinalehte oled üldse vaadanud ? " küsis minult Stalina ÜK ( b ) P ajaloo arvestusel . " Ma ei kuluta oma energiat tühja-tähja peale , ma ei vaata kunagi niisugust nõmedust , " raputasin ma pead . " Mine ja loe , " soovitas Stalina . Kõigepealt märkasin Gamburgi joonistatud karikatuuri minust — seal olid mu rinnad , mis niigi on kõigil hammaste vahel , veelgi lopsakamad , pane või kukla tagant sõlme . " Samal ajal , kui teised komnoored elatuvad toidutalongidest , jätkub ühel tütarlapsel võimalusi restoranide jaoks , lahkelt naeratades on ta alati valmis kostitama ka teisi . Samal ajal , kui teised elavad internaadis viie-kuuekesi ühes toas , jätkub ühel piigal võimalusi laiata võõrastemajas viie-kuuetoalises numbris . Kodanik Beria häbistab VGIK-i komsomoliorganisatsiooni . " Ma pidin häbist maa alla vajuma . " Ma tõstatan komsomolikoosolekul sinu moraalse palge küsimuse , " ähvardas Gamburg , kes mu selja taha oli hiilinud . " Antud olukorras peaksime meie , juudid , kokku hoidma , mitte üksteist materdama , " lausus Pavka kodus . " Anna andeks , Marka-kass , aga sinu kaudu rünnatakse minu isa . Nii see algab ... " <arv> . detsember Pushkin kaotas ära oma parteipileti ja nüüd kardab , et visatakse instast välja . " Õigemini , ma ei kaotanud teda . Ma andsin ta ühes rjumotshnajas pitsi viina eest panti , aga ma ei suuda meenutada , kus see kuradi püstijalaputka asub , " täpsustas Pushkin . " Olen Venemaa viletsaim poeet , " kaebas Pushkin , kui me linnaosa baare läbi kammisime . <arv> . detsember Datshas . Pakane . Aiateibad praksuvad tõesti , kuulsin seda oma kõrvaga . " Ma tean , mida me teeme — ma helistan Kobale , ma küsin nende kuradite kohta , " tuli Lavrenti Pavlovitshil hea idee . Tuleb välja , et nõukogude kinematograafias võib aasta jooksul ainult kaksteist korda tegelase suhu panna sõna kurat , vängemad sõnad on hoopiski keelustatud . " Kuradite limiiti jagab Koba isiklikult , aga siin stsenaariumis on neid mitme aasta jagu . Lenin muud ei teegi kui aina ropendab , " sosistas Pavka sel ajal , kui Lavrenti Pavlovitsh helistas . " Kobaga on raske , oi , kui raske , " vangutas Lavrenti Pavlovitsh pead , kui toru hargile pani . " Inimene ei tohi olla kalgi südamega . Toora keelab selle . Vähemalt niipalju õnnestus välja peilida , et Koba ei kirjutanud stsenaariumi üksinda . Tal on kaasautor . " " Huvitav , kes ? " läks Pavka õhinasse . " SHolohhov . Mihhail SHolohhov , " lausus Lavrenti Pavlovitsh . " Ah-aa , sealt siis hiilgavad dialoogid ja põnev süžee , " järeldas Pavka . " Põnev süžee muidugi tapab kõrge kunsti . " Lavrenti Pavlovitsh pani mulle südamele , et ma talvel pikka , sooja aluspesu kannaksin . " Teie olete tulevane ema , Margit Janovna , teie toote meie perre tõelise pärija ja õige nime edasikandja . Hoidke ennast ja meie tulevast last , " manitses Lavrenti Pavlovitsh oma maheda isaliku häälega . " Laste muretsemine annab abielusuhetele pühaduse ja puhtuse . " <arv> . detsember Ikka datshas . Lavrenti Pavlovitshil on palju raamatuid , isegi Sigmund Freudi teosed vene keeles . " Kaua me elame riigis , kus kõige paremad raamatud on keelatud raamatud ? " küsis Lavrenti Pavlovitsh , pidades sellega silmas nii Dostojevskit kui Freudi . Dostojevski kirjutab eelkõige haigetest inimestest , tema jaoks on kõik inimesed haiged . Aga minu meelest on Dostojevski tõeline geenius , ta teab täpselt , mis mu hinges toimub , mis mõtted mu peas liiguvad . Raamatutest veel etemad on plaadid . Bach , Mozart , juudi rahvamuusika . Nagu grammofon vait jääb , nii tuleb hirm naha vahele , ehkki enda teada pole ma kellelegi halba teinud . <arv> . detsember Täna õpetas Nina Teimurazovna mulle hallis servimist . " Juudi naine on kodune — nagu mina , " lausus Nina Teimurazovna . " Juudi naine võib kodus ainult tennist mängida , muud meelelahutust ei tohi tal olla . " Selguvad üha uued tõsiasjad Kremli arstidest-mõrvaritest . Tuleb välja , et nad tahtsid mürgitada tervet Poliitbürood ja Keskkomiteed . " Võib-olla ka meid ? " oli Nina Teimurazovna ehmunud . Öösel torkas Vambola pika kuusekäbi mu üska , ma ei saanud seda kuidagi välja . Kremli arstid-mõrvarid tegid mulle pööraselt valu , ma kaotasin rüpeoperatsioonil pööraselt verd . " Paras sulle , ilge värdjas ! " irvitas Vambola , keel suust väljas , lõikuslaua kõrval saatanlikku irvitust . <arv> . detsember Ikka datshas . Hoolitsen liblikakogu eest , mul on tekkinud juba oma lemmikud . " Käes ! Ma tean , mida teha ! " tuli äkki Lavrenti Pavlovitshi suust otsekui piksekärgatus . " Peab osa pakkuma kellelegi , keda Koba keelab mul maha lasta . Võib-olla Sveta ? " " Mitte mingil juhul ! " protesteeris Pavka . " Ta pole kellegi näitleja . " " Esialgu teen panuse Svetale . Kedagi teist silmapiiril ei ole , asjaga on kiire , " otsustas Lavrenti Pavlovitsh . <arv> . detsember Ikka datshas . " Koba on täiesti mõjutatav , " lausus Lavrenti Pavlovitsh , kui hommikul Koba juurest tuli . <arv> . detsember Hommikul tõi Gorono meid linna , kõik teed on lund täis tuisanud . " Sa olid vahepeal redus , jah ? Lasid olukorral kujuneda , jah ? Mine loe nüüd seinalehte , " soovitas Stalina lavalise liikumise tunnis . " Kuidas laps elab ? " küsisin mina , kuna hoolikas silm võib juba Stalina kõhu paisumist märgata . " Laps ? Ma ei tea . Ju hästi , " vastas Stalina , aga paistis , et see teema ei istu talle , pealegi andis tundi Gerassimov ise . Seinalehes oli karikatuur Gamburgist , ta oli sinna joonistatud ilmatu suure kongninaga . " Kodanik Gamburg on ülemaailmse sionistliku vandenõu kuritahtlik emissar , selle elluviija maailma ainukeses kinematograafiaülikoolis , " oli kirjutanud Muzafar . " Ja kus Gamburg ise on ? " küsisin ma Stalinalt . " Poisid ütlesid , et täna hommikul viidi intrist ära , " sosistas Stalina , süda saapasääres . " Gamburg on andetu itske , sahkermahkerdaja , ta isa on Odessa turu partorg , kas sa üldse kujutad ette , mida see tähendab ? See on kõrgem koht kui Odessa obkomi esimese sekretäri oma . Isa rahadega munsterdas Gamburg end VGIK-i , " rääkis mulle Muzafar . Tema küll ei tohiks Gamburgi laimata . <arv> . detsember Kuidas võib ikka inimene nii lõpmatult onaneerida , kas ta sellest juba ükskord ära ei tüdine ? See käib muidugi Pavka kohta . Kindlasti ei hakka ma nõudma , et ta muutuks kellekski teiseks . Las ta olla seesugune , nagu ta on ! Mina püüan kõiki inimesi võtta niisugustena , nagu nad on . <arv> . detsember Krauklis rääkis täna pikalt Gamburgist , mul on niisugune tunne , et tal on päris hea meel , et Gamburg püssimeeste saatel ära viidi . Ma loodan siiski , et ma eksin ja Krauklisel ei ole hea meel . " Gamburgist nii palju , et ta oli alati priimus , nii spordis , õppimises kui komsomoli liinis , " alustas Krauklis . " Gamburg hüppas langevarjuga ja laulis segakooris . Tal olid kõik viied , ta võitis oblasti olümpiaade ajaloos , matemaatikas ja saksa keeles . Ta isa oli kooli direktor , ema õppealajuhataja . " " Kust sina seda kõike tead ? " imestasin mina , sest minu teada ei käinud Gamburg sugugi Lätimaal koolis . " Ta ise rääkis . Ta ei teinudki muud , kui rääkis ainult iseendast , " vastas Krauklis ja jätkas hullupöörase õhinaga : " Kooli spartakiaadil oli too atleet-tubakas kuni viimase päevani kinni pannud kõik alad , nii granaadiviske kui tuletõrjeredelil üles-alla sebimise , nii kurnimängu kui püssiga ujumise . Ja veel sada ala ! Ja siis tuli <arv> meetri kimamine , millega too lollakas spartakiaad lõppes . Gamburg pani kohe auru peale , kargas ette , teised jäid kaugele maha . Gamburg lihtsalt ei märganud , kuna tema on sihuke kirvenägu , et tema selja taha juba ei vaata , et üks pisike kutt rebis järele ja hakkas temast mööda punuma . " Gamburg ! Gamburg ! " lõugasid plikad . Gamburg tõstis kaks kätt üles nagu maailmameister ja kukkus kummardusi tegema . Tema tempo muidugi langes , ja siis vudis too kämbu temast mööda nagu niuhti ja võitiski jooksu . Gamburg käis mitu päeva koolis ringi nagu haige jänes , peast segane , ega mõistnud üldse , mis juhtus . Kuidas võis tema jääda teiseks ? Kuidas tohtis mingisugune käblik temast mööda joosta ? Seda ei olnud , kuna see on võimatu , otsustas Gamburg . " " Ja sul on selle üle hea meel , jah ? " küsisin mina pisut pahaselt . Krauklis ei vastanud midagi , ta nagu ei saanudki aru , mida ma küsisin . <arv> . detsember Ilus on Moskva , kui nääripuudel säravad värvilised elektriküünlad . Minu aknast näeb korraga viit puud — üks on Suure Teatri ees , üks Dzeržinski väljakul , üks Ametiühingute Maja Sammassaali ees ning kaks puud Revolutsiooni väljakul . Lastekaubamajas " Detskii Mir " jagab näärivana tasuta hernekomme . Olgugi et ma ei tunne mitte millestki puudust , käin seal komme saamas . Näärivana hernekommid on väga maitsvad , igatahes palju mokapärasemad kui VGIK-i puhvetist ostetud — milliseid Gamburg ennist tüdrukutele jagas — , viivad lausa keele kõhtu . <arv> . detsember " Ma pole sult midagi palunud , kallis abikaasa , " pöördusin ma õhtul Pavka poole . " Vist mitte , Marka-kass , " oli Pavka nõus . " Sa vist ütlesid , et su isa , Lavrenti Pavlovitsh ... " " Sinu äi , " katkestas mind Pavka . " Täpselt ! Minu äi , Lavrenti Pavlovitsh , on suur marssal ja mis kõik veel , " jätkasin mina . " Kuhu sa , hing , saatuse poolt määratu eest pääsed , " ohkas Pavka . " Kas saaks niimoodi teha , et Gamburg tagasi toodaks ? " võtsin ma julguse kokku . " See on väga komplitseeritud värk , " kahtles Pavka . " Aga ma püüan . " " Ja teine asi . Pushkinile oleks tarvis uut parteipiletit , " tuli mul meelde . " See on märksa lihtsam , " lubas Pavka . <arv> . detsember " Ma ütlen sulle vaid üht — kui sa minu omaks ei saa , siis ma teen endale lõpu , " ähvardas Krauklis VGIK-i nääripeol , kus Gerassimov näärivana mängis . " Ma hüppan raudteesillal metroorongi alla , silmus kaelas . Kõigepealt tapab mind rong , see paiskab mu laiba üle silla , jään silla alla nagu võlla kõlkuma , viimaks potsatan Moskva jõkke ja upun . Aga kõige enne võtan igaks juhuks mürki ka . " Missugune jabur jutt ! Krauklis peab alati teistel peotuju rikkuma . Vahest tegi ta enda meelest nalja ? <arv> . detsember Pushkin ja Pobeda kuuulutasid Lenini raamatukogus välja Vene Vabariigi . " Käesolevaga tühistan Nõukogude Liidu olemasolu ja kuulutan välja Vene Vabariigi , <arv>. aasta Veebruarivabariigi õigusjärglase , " hõikas Pobeda rõdult üle lugemissaali kolm korda . " Vene Vabariik on taastatud , " kajas Pushkin talle teiselt rõdult kolm korda vastu . <arv> . jaanuar <arv> Eile pealelõunal koputati äkki uksele , Pavka lahendas just ristsõnu ja mina tõin talle kabinetist Suure Nõukogude Entsüklopeedia köite , kus sõnad algavad li-ga . " Kõik ! Kogu lugu ! " ehmatas Pavka end näost valgeks . " Said nüüd oma Gamburgi ! Said ! Koba teeb meid peajagu lühemaks ! Meie käes on süütõend , stsenaarium , milles laimatakse töölisklassi juhti ja Nõukogude riigi loojat . Miks me selle ilma loata avasime ? Miks me sellest NKVD-sse ei teatanud ? — pinniks NKVD uurija-jõletis meid ülekuulamisel . " Koputamine muutus valjemaks , ma ütleksin , et lausa kolkimiseks . " Põgeneda pole kuskile , oma saatusega tuleb leppida , " avas Pavka ukse , nina vingus . Tulijad olid samad mehed , samas vormis , kes olid toonud meile stsenaariumi ja selle parandused . Meid kutsuti hoopis Kremlisse vana aastat ära saatma ! " Ta tahab , et me oleks ilma grimmita ! Ta tahab , et terve ilm meie üle itsitaks ! " kahtlustas Pavka Kobat halbades kavatsustes . Vastu vaielda ei olnud midagi , kümne minuti pärast viis Gorono meid kohale . Rahvast oli kui murdu , kõik mehed ühtemoodi säärsaabastes , frentshides ja kalifeedes , ainult mõnel nööbid läikisid , teistel olid tuhmid . Kõrgematel ohvitseridel sätendasid lisaks veel kuldõlakud ja kuldvööd . Naised olid tualettide peale ohtralt aega ja raha pillanud , ühel ikka uhkem kleit kui teisel . Kõige ilusamad olid ehted , need olid tõesti kenad . Embasime Svetaga . Mida sagedamini me teineteist näeme , seda rohkem armastama hakkame . " Mina lõin papsi juures lamenti , et miks teid ei ole , " sosistas Sveta . " Ja käskisin teid kohe siia tarida , kas või maa alt üles otsida . " " Ma ei jõudnud endale silmi kah pähe teha , nii kiireks läks , " ütlesin mina . " Ongi parem , torkad silma . Kõik Kremli litsid on siin oma sihverplaadid üle krohvinud , käigu nad persse ! Sina paistadki teiste hulgast heas mõttes välja , kuna oled loomulik , " mühistas Sveta . Seejärel astus meie juurde Stalin . Ta oli muidu täpselt samasugune nagu igal pool piltidel , ainult et ta nägu oli punne , vinne ja kanavarbaid täis . Ka juuksed ja vuntsid on tal tegelikult väga hallid . Ei tea , kas fotograafid ja kunstnikud ei ole teda kordagi nii lähedalt näinud , miks nad muidu valesid pilte vorbivad ? Stalin õnnitles meid ühise eluvankri vedama hakkamise puhul , kohale tõttasid ka Lavrenti Pavlovitsh ja Nina Teimurazovna . " Oo , tänan teid , Jossif Vissarionovitsh , " lausus meie asemel Lavrenti Pavlovitsh minu meelest liiga sügava kummardusega , kuidagi nagu kannuseid teenides ja saba liputades . " Kauni Gruusia kombe kohaselt on mul noorpaarile kingitus — te sõidate pulmareisile välismaale , Margit Janovna ja Pavel Lavrentjevitsh ! " sõnas Stalin ja tegi säärsaabaste kriuksudes minekut . " Mida Koba sellega küll jälle plaanib ? Ta tahab teid kuulutada ärakargajateks , kodumaa reeturiteks , et seejärel mind teelt koristada , " oletas Lavrenti Pavlovitsh murelikult . " Aga miks seltsimees Stalinit tagaselja alatihti Kobaks hüütakse ? " tahtsin ma lõpuks teada . " Kobaks kutsuvad teda ainult parimad sõbrad-võitluskaaslased , " tähendas Lavrenti Pavlovitsh . Seejärel lülitusime peomeeleollu . Kõige rohkem purjus oli Kaganovitsh . Meie vana tuttav Molotov oli temast märksa kainem . Molotovi abikaasaga , Polina Semjonovna Žemtshužinaga klapime juba päris hästi . " Salehardis oli meil nii tore , " meenutas Polina Semjonovna . Seejärel tõusid tuledes sätendavale estraadile üksteise järel Vahtangovi ja Suure Teatri solistid . Pavka luges mulle vaikselt kuulsuste nimesid : " Gabovitsh . Lemeshev . Mazurok . Obuhhova . " " Heldus ! " ahhetasin mina , kuna teadsin neid teatrilavalt , nüüd aga olin nendega ühes seltskonnas ! Paljude nimesid kuulsin siiski esimest korda . Peaks ikka rohkem teatris käima , siis ei oleks ma nõnda rumal . Nägin multifilmide tegijat Ivanov-Vanot , kelle " Kolme musketäri " me analüüsisime filmidramaturgia seminaris . Veel nägin Vladimir Petrovi , kelle " Stalingradi lahing " oli üsna igav . " Ta teeb nüüd teist seeriat , kuna Kobale meeldis , " märkis Pavka . Julia Solntseva , kes koos Dovženkoga tegi " Mitshurini " , ulatas mulle oma käe . Selles säras sõrmuseid nõnda et hoia ja keela , minu arust olid need briljantidega . Aga ma võin eksida , ma ei pea end asjatundjaks . Jefim Kopeljan , keda ma imetlesin filmis " Tanker Derbent " " , süleles Pavkaga . Ja seal oli Sergei Bondartshuk ! Ta sammus otse meie juurde ja embas alul Pavkat , pärast ka mind ! " Meil VGIK-is oli teie ja Gerassimovi " Noore Kaardiväe " läbivaatus . Te ise olite ka kohal , " prahvatasin ma Bondartshukile rõõmsa erutusega . " Jamps , täielik jamps on see " Noor Kaardivägi " ! Kas Fadejev on kellegi stsenarist ? Ohmoon on ta , aga mitte stsenarist ! Kas Gerassimov on kellegi režissöör ? Abordijäänus ! " põlastas Bondartshuk ning rääkis , kuidas Gerassimov monteerimise ajal monteerijaid pealt kuulas . " Pani maki käima ja ise kõndis minema . Kõik , mis me stuudios rääkisime , jäi lindile . Pärast tema salaja kuulas , " oli Bondartshuk nördinud . Seda , mis magnetofon on , tean ma helisalvestuspraktikalt . See on üks suur kummut , mille peal käivad ringi kettad ning mis lindistab kõikvõimalikke helisid , olgu koera haukumist , inimeste juttu või sümfooniaorkestri muusikat . " Magnetofone on Nõukogude Liidus juba kümme tükki ning kaks neist kuuluvad " Mosfilmile " . Need makid saadi trofeeks hitlerlikult Saksamaalt , " teadis Pavka . Aga mulle ei meeldi , mulle tõepoolest ei meeldi , kui inimesed üksteist taga räägivad , see jätab mu hinge pleki — nagu ma ise oleksin midagi halvasti öelnud või teinud . " Üle kõige tahan ma heina niita , " lausus sm. Kalinin . Tema tundsin ma ikkagi ära , olgugi et fotograafid on ka Kalininit valesti kujutanud . " Kui puhkes sõda , niitsin ma Kalinini oblastis kolm päeva heina , mulle muidugi ei tulnud keegi ütlema , et nii tähtis asi on lahti läinud , " torises sm. Kalinin . Edasi rääkis sm. Kalinin , kuidas ta koos Konstantin Pätsiga toimetas <arv>. aasta revolutsiooni ajal ajalehte " Teataja " . " Mina ütlesin , mida on vaja kirjutada , ja tema muudkui vehkis , " meenutas Kalinin . Kas rääkida talle , et ka minul oli Konstantin ? Aga ta on niisugune mees , kes ei suvatse teist inimest kuulata . " Tudipeal , tühjal , on eestlasest nainegi , Jekaterina Loorberg , aga eit istub tal surmamõistetuna Krasnojarski vanglas . Nõnda on taadiköbi kuulekam , ei kipu vandenõusid punuma . Nagu ta midagi üritaks , nõnda ta naine maha lastaks . Kalininil Nõukogude Liidu vanemana on õigus armu anda kõigile , aga oma naisele ta armu anda ei julge , " rääkis mulle Pavka . " Vaadake , kui ilusad saapad on Kobal ! " kiitles sm. Kaganovitsh . Me ei saanudki aru , kumb haises rohkem hobusehigi järele , kas sm. Budjonnõi või sm. Voroshilov . " Minu arvates Budjonnõi , " tõmbas Sveta hapul ilmel ninaga . Päris muhe onkel on sm. Mikojan , ta tegi väikesi tsirkusetrikke . " Vaadake , pöial on ! " näitas sm. Mikojan oma püstist pöialt . " On , " naersin mina . " Vaadake — pöialt ei ole , " põkutas sm. Mikojan , kui tegi nõnda , nagu oleks teise käega selle pöidla ära kaksanud . Sm . Bulganin limpsis kogu aeg jäätist . " Teda kutsutakse Vanake Hottabõtshiks , " ütles Pavka irooniliselt . " Sellepärast , et ta niiväga jäätist armastab . Täpselt nagu Hottabõtsh . " Sm . Malenkov torkis pidevalt oma hambaid , mis olid tal kollased , mustade täppidega . Hambaork oli paraja roika pikkune , ma pole elu sees veel näinud nõnda pikka hambaorki . " Mida pikem ork , seda vähem tööd — ei pea kätt liiga kõrgele tõstma , " põhjendas sm. Malenkov , kui keegi vaatama jäi . Sm . Hrushtshovil rippus üks frentshi kuldnööp liiga pika niidi otsas ning tilbendas kogu aeg nagu hulluks läinud kellapendel , ise vilistas sm. Hrushtshov ukraina rahvaviise , need on nii õrnad ja meloodilised . Seejärel hakkas orkester mängima tsharlestoni , mind palus tantsima Koba-Stalin ise . " Teie äi , Lavrenti Pavlovitsh Beria , on tsharlestoni igal pool mujal ära keelanud . Olevat Lääne ees lömitamine . Aga mulle tsharli meeldib . Siia selle hirmsa inimese võim õnneks ei ulatu . Kindlasti mustab ta mind seljataga kogu aeg , " kurtis Koba-Stalin . Muuseas , ta tantsib viletsasti , ehkki ise arvab , et teeb seda hästi . " Mul on kummalgi jalal kuus varvast , seepärast ma nii ilusti keerutangi , " tõstis Koba-Stalin oma saba . Aga tantsis ta nagu kolmevarbaline . See teeb kohe päris nalja , et keegi võib olla nii vilets tantsija ja arvata endast nõnda palju . Ka ilma minu kõrgete kontsadeta oleks ta minust pool pead lühem . " Ma arvan , et ma teen teile rolli filmi , " lõpetas Koba-Stalin . " Tänan , aga vahest peaksin ma enne näitlemise selgeks õppima , " kavaldasin mina . Pärast tantsu võttis Koba-Stalin laualt oma piibu ja hakkas tõmbama . See põles veel , polnudki vahepeal kustunud . " Tänapäeva noorus on hukas , " ohkas Koba-Stalin ja jutustas , kuidas ta õppis vaimulikus seminaris . " Meil oli kemmergus eboniitpulk . Ja miks meil oli kemmergus eboniitpulk ? Selleks , et me soristamise ajal oma jofferdofferist käega kinni ei võtaks . Miks ei tohtinud jofferdofferist käega kinni võtta ? Aga sellepärast , et kinnivõtmine oleks eneserahuldamine , aga eneserahuldamise keelas Lavrenti Pavlovitsh Nõukogude Liidus ära , " mängis Koba-Stalin minu arvates kassi ja hiirt . Alles siis sain ma aru , mida ta " jofferdofferi " all mõtleb . Ma pole veel kuulnud , et keegi seda asja nõnda nimetaks . Eks igal riigijuhil ole omad kombed . Aga kust ta selle eneserahuldamise-jutu võttis ? Kas tal on tõepoolest aimu Pavka harjumustest ? Võib-olla keegi piilub kuskilt salaaugust , kuidas me siin " Metropolis " elame ? Vene keelt räägib Koba-Stalin kuidagi imelikult , minu arvates ei oska ta seda kuigi soravalt . Isegi mina räägin temast paremini , kuigi ma ei ole venelane . Ta on täispuhutud edevus , aga muidu täitsa tore . Väga hea inimene on vist sm. Poskrebõshev , tal on nii lahked silmad . " Astuge teinekordki meie juurest Kremlist läbi , teie jaoks leiame me ikka aega , " kutsus sm. Poskrebõshev . " Hea meelega , " lubasin mina . Kuidas võisin ma oma ülevaatest unustada kõige tähtsama — toostid ! " Ma tõstan shampanjaklaasi uue aasta terviseks Tshukotkal , " ütles juba kell <arv> päeval sm. Kaganovitsh . " Ma tõstan shampanjapokaali uue aasta terviseks Kamtshatkal , " ütles tund aega hiljem sm. Bulganin . " Ma tõstan shampanjaklaasi uue aasta terviseks Sahhalinil , " ütles veel tunnijagu hiljem sm. Malenkov . " Ma tõstan shampanjaklaasi uue aasta terviseks Magadanis , " ütles mu äi , sm. Beria . " Ma tõstan shampanjaklaasi uue aasta terviseks Irkutskis , " ütles sm. Voroshilov . " Ma tõstan shampanjaklaasi uue aasta terviseks Omskis , " ütles sm. Kalinin . " Ma tõstan shampanjapokaali uue aasta terviseks Sverdlovskis , " ütles sm. Hrushtshov . Järgmised kõlksud kõlasid üheaegselt Kremli kellade kajaga . " Ma tõstan shampanjaklaasi uue aasta terviseks Molotovis , " ütles sm. Molotov . " Ma tõstan shampanjaklaasi uue aasta terviseks Voroshilovgradis , " ütles sm. Voroshilov . " Ma tõstan shampanjaklaasi uue aasta terviseks Kalininis , " ütles sm. Kalinin . " Ma tõstan shampanjaklaasi uue aasta terviseks Kaganovitshis , " ütles sm. Kaganovitsh . " Ma tõstan shampanjaklaasi uue aasta terviseks Moskvas ja Stalingradis , " ütles viimaks Koba-Stalin . " Ma tõstan shampanjaklaasi nõukogude kinematograafia terviseks , " ütles Pavka . " Vohh , see on kõige õigem toost ! Seltsimehed , on alanud uus , <arv>. aasta . Kindlasti toob see meile palju-palju õnne . Kauni Gruusia kombe kohaselt on mul noorpaarile ka uusaastakingitus , " pöördus seejärel Koba-Stalin jälle meie poole . " Pavel Lavrentjevitsh , olen kinnitanud teid filmi " Lenini armastus " režissöör-lavastajaks . " " Oo , tänan teid , Jossif Vissarionovitsh , " avaldas jälle üleliia suurt tänu Lavrenti Pavlovitsh . " Ma loodan , et sellest filmist tuleb marksistlik-leninlik tähtteos nõukogude kinokunstis . " Kõik õnnitlesid Pavkat nii tähtsa töö puhul , Pavka ei näidanud oma suhtumist välja . " Kindlasti tuleb tähtteos , seltsimehed . Vladimir Iljitsh Lenin pidas kinematograafiat kõige tähtsamaks vahendiks teel kommunismi võidule . Film , seltsimehed , peab valmima naistepäevaks , <arv>. märtsiks , " lausus Koba-Stalin . " Nii ruttu ? Tavaliselt tehakse filmi mitu aastat , Jossif Vissarionovitsh , " püüdis Pavka pisut tingida . " Aeg on ka kinematografistidel lülituda stahhaanovlikku liikumisse . Töölisklass teeb meil viisaastaku kolme aastaga , kinotöötajad peavad sellest eeskuju võtma , " suvatses Koba-Stalin põhjendada . " See on võimatu , Jossif Vissarionovitsh . See on võimatu ! " pahvatas Pavka , ent kohe astus Lavrenti Pavlovitsh talle varba peale — sõna otseses mõttes . " Nii mõtlete teie , kinematografistid . Meie , bolshevikud , mõtleme teisiti , " muigas Koba-Stalin piipu suust võttes . " Miks te ei rõõmusta , Pavel Lavrentjevitsh ? " küsis meie vana tuttav Salehardi päevilt Polina Semjonovna Žemtshužina-Molotova . " Aga stsenaarium , Jossif Vissarionovitsh ? Millal me tohime ümbrikud lahti teha ? " teeskles Pavka teadmatust . " See antakse teile teada vajalikul ajal , Pavel Lavrentjevitsh , " ihhiitas Koba-Stalin . Tagasi läksime algul jalgsi , tähistaeva all läbi paksu lume , ihukaitsjad peitsid end taktitundeliselt hangede varju , et mitte segada meil öise , peoehteis linna nautimist . Kuskil lasti veel viimaseid rakette , kuuldus mürtse ja sihinat , taevasse plahvatas ilutulestik . " Kaks kingitust korraga ! See on surm , " oli Lavrenti Pavlovitsh näost kaame . " Sa näed alati kõike mustades värvides , " püüdis Nina Teimurazovna tuju tõsta . " Vaata , kõik need solistid ja primadonnad ei saa tänase õhtu eest kopikatki honorari , " ütles Pavka mulle . " Aga kui läheb suureks preemiate jagamiseks , leiavad nad nimekirjas oma nime . Koba tahab enne preemiatega moosimist — või lohutamist — kõik oma silmaga üle vaadata . " " Vahepeal on olnud palju muutusi . Koba abiellus salaja Lazar Kaganovitshi tütre Maiaga , " rääkis Pavka autos , kui Gorono meid koju sõidutas . " Miks salaja ? " küsisin mina . " Sellepärast , et oma esimese ja teise naise Koba tappis , nendega oli ta avalikult abielus . Nüüd proovib salaja , ehk läheb vähem veriselt , " seletas Pavka . Oleks hoopis kena , kui naisi ei tapetaks . " Maia istub kõikidel Poliitbüroo istungitel ja muudkui käsutab . Kord laskis ta keset istungit Žukovi pihta kuuli , siis , kui Žukov Kobat ropult sõimas , " ütles Pavka . Ausõna , poliitika ei huvita mind mitte üks põrm . " Meile , juutidele , pole <arv>. jaanuar mingi püha . See on tavaline argipäev , " lausus Lavrenti Pavlovitsh väga kurvalt , kui keeldus meie poole " Metropoli " sisse astumast . " Ärge muretsege , Margit Janovna , küll saate selle sängiasja ka kombesse . Ainult et kui mees ja naine on päeval tülitsenud , siis ei tohi nad öösel magada ühes voodis , sest sellises hingeseisundis ei tohi lapsi teha . " Algul jäi mulle mulje , et seal Keskkomitees ja Poliitbüroos käib üks igavene salatsemine ja asjade üksteise eest seitsme luku taga hoidmine . Nüüd aga tuleb välja , et kõik teavad kõike ! Kas tõesti on nad nõnda peened nuuskurid ? Aga meie Pavkaga ei tülitse üldse , iseloomude poolest sobime me vist absoluutselt . <arv> . jaanuar Seltsimees Poskrõbeshev tõi välispassid , seal on meie perekonnanimed riigikaitse-otstarbelistel kaalutlustel pisut muudetud . Pavka on Pavel Lavrentjevitsh Bedia , mina Margit Janovna Bedia . Pärast oli ohtralt jändamist Moskva lennuväljal . Hakkasime juba lennuki peale minema , nägime , kuidas üks töömees seisis lennuki tiival ning tagus suure kuvaldahaamriga tiiba , paugud kõlasid lausa jäledalt . Mul on üldse tundlikud kõrvad , mõni heli teeb mulle teravat valu . Lennukisse meid sisse ei lastud , pidime lennukitrepi ees ootama . Siis pani töömees peod torusse ning karjus tiival seistes : " Vitka ! Vaska ! " Ei õhkagi . Teist korda , samuti otsekui ratta peal , kus ta tegelikult oligi : " Vitka ! Vaska ! " Ma pole elu sees kuulnud , et keegi võiks nõnda valjusti röökida . Nonde Vitka ja Vaska kõrvu hüüe siiski ei kostunud , töömees puges piloodikabiini , kisendas midagi mikrofoni . " Milleks niisugusele kõrile veel raadio ? " nöökas Pavka . Viimaks vänderdasid kaks tunkedes meest — ju siis Vitka ja Vaska — ühel jalgrattal kohale , üks istus sadulas ja keeras juhtrauda , teine sõtkus pakiraanil lösutades pedaale . Vitka ja Vaska kruvisid lennukilt ratta alt , näitasid seda meile , reisijatele . Oli ilus ümmargune ratas küll . Aga midagi oli ikka viltu , sest õige pea teatas reproduktor posti otsas käriseva häälega : " Lugupeetud reisijad , lennureis marsruudil Moskva — Kiiev — Budapest — Rooma lükatakse tehnilistel põhjustel kahe tunni võrra edasi . " " Hea , et lennuk ära parandatakse . Rivist väljas lennukiga on pisut ohtlik sõita , " muigas meie kaasreisija , kes , nagu hiljem selgus , oli Nõukogude Liidu suursaadik Itaalia Vabariigis sm. Limonov . " Mis asja ! Mis asja sa üldse neid soss-seppi õigustad ! Mina keeldun lendamast , " korraldas tema abikaasa sm. Limonova skandaali . Ka teised reisijad otsustasid minna kas Budapesti või Rooma rongiga , nõnda jäimegi <arv>-kohalisse lennukisse ainult meie Pavkaga . " Põrgu päralt , rong roomab nagu kilpkonn , " krimpsutas Pavka nina , kui me tõusime pilvede kohale . Võntsumine ajas mind iiveldama , aga ma pidasin vapralt vastu , kuna hoidsin kogu aeg oma abikaasa käest kinni . " Turbulents , " teadis Pavka . Kui turbulents , siis turbulents , lõin ma käega . Teine , parajasti vaba piloot Sergejev tuli meie juurde ning rääkis anekdoote , need olid ikka sellised , et venelane , ameeriklane ja juut sõitsid lennukis , lennuk hakkas alla kukkuma , venelane hüppas välja , karjus " Elagu vodka ! " , ameeriklane hüppas välja , karjus " Elagu viski ! " , juut võttis aga istme alt langevarju , hüppas välja ning hüüdis " Elagu elu ! " . Anekdoote juutidest lennukis oli tal terved mäed . Olgugi et ei Kiievis ega Budapestis ei olnud pealetulijaid ega mahaminejaid , tehti neis linnades ikkagi peatused . Roomas oli meil vastas lühikest kasvu mees , kes kogu aeg hasartselt kätega vehkis . " Federico Fellini , " tutvustas ennast too mees ja märkasin , et tal on suured , soojad vasikasilmad . Mina ütlesin oma uue nime , päris raske on sellega harjuda . Tuleb välja , et Pavka oskab itaalia keelt . Ta räägib küll aeglaselt , otsib sõnu , kuid saab kõigest ilusti aru . " Mul on vähe praktikat olnud , " selgitas Pavka . " Pabeross ! Te tõmbate minu autos paberossi ! " pistis Fellini järsku kisendama ning pakkus mulle oma küllap kalleid sigarette . Uhke pakend oli . Ta ei kannata paberossivingu silmaotsaski , sest ta sõdis idarindel nende vastu , kes kogu aeg paberosse pahvisid . Mul oli ammu plaanis minna üle sigarettidele , aga ma olen juba niisugune , et ei saa teha seda , mida mulle peale surutakse . " Lubage mul siiski jääda oma valiku juurde , " laususin vene keeles ning Pavka tõlkis selle itaalia keelde . " Välja ! Paberossidega minu autost minema ! " andis Fellini oma häälele hoogu , pidas seejärel auto teeserval kinni . " Siin ei tohi peatuda , aga ma ikkagi peatun , et vabaneda paberossidest ! " " Teeme siis nii , et minu asemel lendavad välja paberossid , " andsin ma alla ning viskasin pooliku suitsupaki autoaknast maanteekraavi . Kuni hotellini härra Fellini vaikis , põrnitses mind , kartis vist , et ma võtan uue paki ja hakkan jälle paberossi kõhvima . " Ma soovitan teile soojalt , minge üle sigarettidele , " andis härra Fellini nõu , kui pakikandjad meie pakke pagasnikust lifti tassisid . " Ta on geenius , " nentis Pavka , kui meid hotelli sisse mölliti . Geeniused mulle üldjuhul meeldivad , aga nad ei tohiks hakata mind oma näo järgi seadma . Hotell on tunduvalt parem kui oli Salehardi võõrastemaja , aga jääb alla meie " Metropolile " . <arv> . jaanuar Hotellist varastati ära minu nahkpintsak , mis oli mulle väga kallis — selles mõttes , et see oli Stalina ja Pushkini pulmakink , ostetud hirmsa raha eest Suhharevkalt . Stalinal ja Pushkinil on endil täpselt samasugused , sellist pintsakut võiks nimetada tsiklisti-kuueks . Ainukese kahtlusalusena tuli kõne alla hotelliteenija , kelle eluruum on meie apartemendi kõrval . " Kõik itaallased on ausad inimesed , mitte ükski itaallane ei varasta mitte midagi , " püüdis meid veenda kohale rutanud hotelliomanik . Seejärel tulid veel mitut sorti politseinikud , kes kõik kinnitasid täpselt sama . Meie apartement otsiti läbi neli korda , kardeti , et tahame lihtsalt välja pressida , hotelliteenija tuppa vaadati ainult kord üle ukse . " Te ei tunne Itaalia demokraatiat . Teil Venemaal on diktatuur , meil Itaalias demokraatia , " põhjendas Pavkale politseinik . " Tühi temaga ! Meil Räpinas öeldi : mis lännu , see lännu , " ei olnud mul enam eriti kahju , kuna mul ei ole kombeks nutta taga kadunud asju . Neid on mu lühikese elu jooksul juba liig palju olnud . <arv> . jaanuar Vaatasime kohta , kus vanasti söödeti lõvidele kristlasi . " Need olid tõelised märtrid , " tunnustas Pavka , aga siis lõi kahtlema . " Lõvid kiskusid kristlastelt küljest käsi ja jalgu , jätsid nad veriste tompudena paariks päevaks vedelema , ja mis kristlased selle eest said ? Ainult seda , et <arv> aastat tagasi ja umbes <arv> aastat pärast lõvidele toiduks olemist püstitati neile mälestusmärk , mis praegu on juba lääbakil ja pragusid täis , kuna keegi seda ei hoolda . " " Mis tähtsust sellel kõigel on ? Juba ammu on kõik nende lõvide kondidki mullaks saanud , rääkimata kristlastest , kes surid lõvidest varem , " arvasin mina . " Minu meelest tegid need inimesed endale ülekohut . Mina ei pea seda õigeks , ülistatagu neid , palju kulub , " võttis Pavka kokku . Pavka on Roomas esimest korda , täpselt samuti nagu mina , aga ta orienteerub siin vabalt . " Vaata , järgmisel tänavanurgal hakkab vasakut kätt paistma Kapitoolium , " ennustas Pavka , kui me voorimehega vaatamisväärsuse juurest vaatamisväärsuse juurde sõitsime . Hakkaski ! " Mängisin lapsepõlves linnaplaanidega , isal oli neid hästi palju , " lausus Pavka . Rooma on tõesti väga uhke , ainult et mul tuli pissihäda . Aga loomulikult ei heida ma Pavkale midagi ette , kuigi ta oleks võinud tulla ka ise selle peale ja teha pisikesi peatusi . Rooma on niisugune linn , et siin ei saa päeval aru , kas tegemist on tavaliste varemetega või austamist väärt muististega , mõlemaid on siin piisavalt . Öösel on kõik selge — muistisi valgustatakse prožektoritega , muiduvaremeid ja lobudikke ei ole pimeduses näha . Kõige rohkem meeldivad mulle kodutud , neil on alati lillepärg peas ja nad on väga rõõmsad — nagu mina oma pulmas . Roomas nukrameelseid inimesi ei olegi , kõik sõidavad ringi mopeedidega ja muudkui naeravad . <arv> . jaanuar Istusime tänavarestoranis ühel väljakul , mille keskel kõrgus pikk ja peenike obelisk mingile kuulsale paavstile . Pavka tellis road , ka kilpkonnasuppi . Hämardus . Poisikesed tagusid väljakul vutti , üheks väravaks oli neile obeliski jalam , teiseks Santa Nina Maggiore uks . Siis hakkasid emad poegi koju kutsuma , väljakuäärsete majade akendest kostusid hüüded : " Ernesto ! Carlo ! Antonio ! " Äkki tuli mulle pähe mõte , et vahest on palliäsajate hulgas ka minu Konstantin ? Miks ei võiks ta olla , kui metsavennad ta ehk välismaale viisid ? Lõpuks hõrenesid meeskonnad olematuiks , ent paavstiobeliski jalamile hakkas kogunema mingi seltskond , meestel õllekannud , naistel " Coca Cola " pudelid käes . Mõne aja pärast astus seltskonnast välja , teiste ette üks paksem mees , tegi kummarduse , teised asetasid oma kannud ja pudelid samba jalami trepiastmetele . Selgus , et see , kes kummardas , oli dirigent , seltskond aga kujutas endast koori . Ma pole elu sees nii ilusat laulu kuulnud kui tollel pimeneval väljakul . " Tohoh , aga kuhu jäid meie kilpkonnasupid ? " nõudis Pavka kelnerilt , kui too tuli õhtusöögi eest arvet esitama . " Ma tõin teile ! Ma tõin teile ! " protesteeris kelner ägedalt . " Pole näinud , " vaidles Pavka . " Aga need on teil laual , " piuksatas kelner . " No ei näe , " lajatas Pavka juba pahaselt . Kelner näitas — no olid nagu tõesti , kuid taldrikud olid vaevalt sõrmkübarast suuremad , kilpkonnasupp ammugi jahtunud . " Vaata nüüd , Marka-kass — niisugune on kapitalism . Sa mõtled , et see restoran siin on tehtud inimestele õdusaks olemiseks ? Ei ! See restoran peab omanikule kasumit teenima . Sa mõtled , et pagar seal teisel pool väljakut küpsetab leiba selleks , et inimesed saaksid kõhu täis ? Ei ! Ta küpsetab selleks , et oma tengelpunga kasvatada . Kingsepp seal töökojas ei paranda sinu kingi mitte sinu jaoks , vaid enda jaoks , ta tahab raha teenida . Kõik on täpselt samasugused pintsakuvargad nagu too , kes su pintsaku ära pätsas . Sotsialism on hoopis teine asi , sotsialismis ei ole võõrandumist , sotsialismis kuulub restoran kliendile ning kui Itaalia lõpuks sotsialistlikuks saab , tehakse ka siin jahtunud kilpkonnasupp uuesti soojaks , " rääkis Pavka . <arv> . jaanuar Sõitsime mööda stuudioid , vaatasime filme . " Selle koha pealt olen ma sinuga nõus , et Fellini on geenius , " laususin ma Pavkale . " Ka Visconti on geenius , samuti Antonioni , " lisas Pavka . " Mulle meeldisid veel de Sica ja Rosselini , " nõustusin mina , kuigi ma harilikult vastu vaidlen . " Kõik nad on geeniused . Kui hakata mõtlema , siis kogu neorealism on ikka kolossaalne värk , " tunnustas Pavka . <arv> . jaanuar Nägime ilmutust . Läksime Pavkaga läbi vanalinna Vatikani poole . " Ma ei käi kunagi sealt , kust voorivad turistide hordid , " eputas Pavka , otsekui oleksin ma unustanud , et ta on Roomas esimest korda . Küllap ta mõtles veidi laiemalt , küllap ta pidas silmas ka Venemaad . Järsku märkasin , et teisel pool kitsast tänavat põleb õhus lõke . Peatusin üllatusest ning näitasin seda imeasja Pavkale , mind huvitas , kas tema ka lõket näeb . Nägi ! Pavka näpistas end tagumikust , masseeris näppudega meelekohti , koppis sõrmenukkidega pealage . Täpselt samuti tegin tema eeskujul mina . " Põleb edasi , " rõõmustasin ma . " Põleb , " tunnistas Pavka . " Just seal , teisel pool tänavat algab Vatikan . Piir läheb tänava keskelt . " Ostsime samast kohast suveniiriletilt endile sinise klaasmuna . " See jääb meile mälestuseks ilmutusest , " pigistas Pavka muna peos . Samast ostsime kribu-krabu ka sõpradele ja teistele lähedastele inimestele . Paavsti audientsil ulatas Pavka Tema Pühadusele pitseeritud ümbriku . " Mu isa , Lavrenti Pavlovitsh , saadab selle teile , " lausus Pavka aupaklikult . " Õnnistagu teda ja teid kõige kõrgem Jumal , " jagas paavst meile õndsust . Öösel õpetas Pavka , kuidas tehakse seda sõrmega , ise ma selle peale ei oleks tulnud . <arv> . jaanuar Via Appial nägime Pavkaga kummalist pilti . Üks noor imelühikeses seelikus ja tumedate päikeseprillidega efektne naine sõitis ülesmäge kõrgele-kõrgele , pidas oma mopeedi kinni ning hakkas kokku kutsuma kasse , vahepeal tundus , et ta meelitab neid vene ja eesti keeles : kiisu-miisu , kiisu-miisu , kiisu-miisu ! Kiisu-miisusid tuli igalt poolt kultuuriväärtustest ja muiduvaremetest kohe hulgi , ütleme sadakond . Naine jagas neile mopeedikorvist süüa , voostrid nolpisid isuga . Viimasena vantsis kohale hästi tuustis karvaga kõuts , vahest saabus ta otse pulmast . " " Oh sa sitikas , kuhu sina tikud ! Kõtt-kõtt ! " läks toitjanaise hari kole punaseks , ta peletas hilineja minema , ähvardas teda oma itaalia keeles . " Mis ta nüüd veel ütles ? " küsisin mina Pavkalt . " Sind ma ei taha , sind ma ei taha , " tõlkis Pavka . Mu meel läks nii kurvaks , tundsin kaasa nii kassile kui tolle toitjale . Kuidas saavad itaallased ikka nii juhmakad olla , et jätavad ühe kassi kõhu korisema ? Käisime palvetamas Rooma vene kirikus , mina palusin , et ka see ilmajääja kass saaks oma kere täis , seejärel kohtusime vene emigrantidega , kes kõik on kirjanikud , peale selle veel toredad inimesed ja Pavka sõbrad . " Kas te olete komnoor , Margit Janovna ? " küsis minult Aleksandra Doledovitskaja . " Jah , olen , " vastasin mina ning Aleksandra Doledovitskaja pööras mulle kohe selja , sisistas minu peale marus , endal veri sarve all . " Margit Janovna on komsomolis meie mees , ta on luuraja vaenlase tagalas , " seletas Pavka , ent Aleksandra Doledovitskaja jäi mind ikka altkulmu põrnitsema . " Astuda komsomoli ! Reeta kõik üllad põhimõtted ! Kuidas te seda võisite ? Kas teil südametunnistust ei olegi ? " kargas Aleksandra mitu korda mu kõri kallale . Õhtul oli pidulik vastuvõtt Itaalia Kommunistliku Partei Keskkomitees . Pavka ostis mulle selleks puhuks ballikleidi , peokingad ja ehted . " Jääge siia ! Paluge Itaaliast poliitilist varjupaika , " soovitas kompartei juht seltsimees Togliatti . " Ei ! " raksatas Pavka , kuigi Togliatti polnud nähtavasti harjunud , et talle vaieldakse vastu . " Idioot ! Koba provokaator , " siunas Pavka teda hotellis . <arv> . jaanuar Roomast lendasime edasi Iisraeli , kus Jeruusalemmas panime kumbki Nutumüüri pragudesse sedelid , kuhu olime kirjutanud oma soovid . Mina soovisin , et meie abielu kestaks igavesti , et Pavka saaks lahti oma haigusest ning et me oleksime mees ja naine ka voodis . Ma usun , et sama soovis ka Pavka , ainult et oma soovi ei tohi teisele öelda , muidu ei lähe see täide . Nutumüüri naistepoolel kohtasin Anna Nakergit , kes tassis turjal oma esiemade luukeresid . " Lumi põles ! Lumi põles , kui see ilmkärakas raksatas . Lumi pani põlema kõik mu sugulaste kondid , ainult ema , vanaema ja vanavanaema omad õnnestus mul päästa , " andis neenetsinaine seletuse oma isevärki kandami kohta . Kuidas ma ometi võisin selle koletu teo Kremli uusaastaballil unustada ! Nagu ma nüüd Molotovi kohtan , nii pärin aru , et mida nad seal oma pommiga õigupoolest tegid ! Samal ajal oli müüri meestepoolel just Pavka kõrval minu Konstantin-Leopold oma sooviga , kuid Pavka ei saanud mulle seda öelda , sest ta ei tunne teda , ei tea tema olemasolustki . Kolgata mäel kohtasime selle omanikku , Pavka ajas temaga inglise keeles juttu . " Fantast lugu ! Võimas ! Kristlaste tähtsaim pühapaik kuulub muhameedlasele ! Stiilne värk ikka ! Sahib ilmub igal hommikul platsi , teeb Kristuse Ihu kirikustiku peavärava oma võtmega lahti , laseb sisse mungad , palverändurid ja muiduvahtijad , keda huvireisijateks nimetatakse . Need mungad , kes on öö läbi Kristuse haual palvetanud , laseb sahib välja , kuna nemad on palvetamisest väsinud , " süttis Pavka vaimustusest põlema . " Kas palvetamine väsitab või annab jõudu ? " tahtsin ma teada , kuna mind on see alati huvitanud . Ise ma pole palvetamisest küll õiget tunnet kätte saanud . " Marka-kass , ära sega vahele , ma räägin edasi ! Ja nina vingus võid edaspidi hoida ainult kaamera ees , siis , kui mina käsin . Kuula ! Sahib sai selle maatüki kui pärija , see on tema suguvõsale kuulunud Osmani impeeriumist alates , nii umbes viissada aastat . Vahepeal on siin valitsenud inglased , palestiinlased ja juudid , keegi pole puudutanud omandiõigust , see maa on ikka sahibi suguvõsale jäetud , " pidas Pavka oma monoloogi , mis muutus juba väljakannatamatult pikaks . " Eestis võeti kõigilt maa viuhti ära , kui hakati kolhoose tegema ! Kes ei tahtnud anda , küüditati Siberisse , " lõikasin ma vahele , sest mulle ei meeldi , kui mind maha surutakse . " Jubedus ! Vene jubedus ! Ainuke rahvas maailmas , kes poliitika pärast tapab , on venelased . See on nende sõnum maailmale . Kui minu paps võimule saab , siis ta likvideerib kolhoosid . Ma pean papsile ütlema , et omand peab olema püha ja puutumatu , muidu ei tule õigest riigist midagi välja , " jutustas Pavka õhinaga , kui me jalutasime mööda Jeruusalemma araabia turgu . <arv> . jaanuar Tagasi Moskvasse sõitsime rongiga , kuna meie lennuk oli vahepeal alla kukkunud , lendurid ja reisijad põrutada saanud . Küllap olid Vitka ja Vaska raudlindu oma kuvaldahaamriga liiga ropul viisil parandanud . Lennuavariis olevat kõige sandimini vigastada saanud piloot Sergejev , too , kes kogu aeg anekdoote rääkis . Temalt olevat maha lõigatud käsi , vahest seesama , millega ta muudkui vehkis . Nägime vaguniaknast mitmeid riike ja linnu , need olid kaunis huvitavad . Vaksalis olid meil vastas ainult Nina Teimurazovna ja Stalina . " Lavrenti Pavlovitsh palus vabandada ja saatis lilled , aga tal on kole palju tegemist , ta ei saanud ise tulla , " vabandas Nina Teimurazovna osavõtlikult . " Kõik arvasid , et sa ei tule tagasi , " suskas Stalina vaikselt mind emmates . Tundsin ta paisunud kõhtu isegi läbi talveriietuse . " Kuidas vääks ennast tunneb ? " sosistasin mina . " Varsti on pudenemas . Ma armastan teda juba ammu . Aga Gerassimov nõudis aborti , " kaebas Stalina . " Oh sa pirakas , loll nagu tökatipudel ! " kirusin mina . " Ta lubas mulle peaosa , kui ma ta ihuvilja likvideeriks . Tal oli juba arstki välja vaadatud , " pühkis Stalina silmi . " Ma tunnen end mõrva mahitajana . " " Sa lootsid peaosa saada lapse abil , aga seda pakuti hoopistükkis lapse tapmise tingimusel , saan ma õigesti aru ? " täpsustasin mina . " Enam-vähem , " ei hakanud Stalina valusa tõe ees silmakirjatsema . Vaksali ees ootas meid " Pobeda " , mitte " Buick " , millega me olime lausa kokku kasvanud . Gorono tegi kurttummade keeles märke , Pavka tõlkis : " " Buick " on ära antud . Ühele itaallasele . Kellele , seda Gorono kas ei oska või ei tohi öelda . " Pobi on " Buickist " tunduvalt nirum auto , istmedki pole nahast , vaid hoopis vakstust , mida püütakse istmetekiga varjata . Hädavaevu mahtusime neljakesi auto salongi . Pavka istus ette juhi kõrvale , meie , kolm naist , tagapingile . Mulle meeldib istuda ukse kõrval , nõnda et ma aknast välja saan vaadata . Õnneks on Gorono endiselt tasemel sohver , kihutas kõigist mööda . " Mis film see on , millega Gerassimov sind meelitab ? " tundsin ma huvi . " Režissööriks on tegelikult Gamburg , ta lasti vangikongist välja . Tema kinnivõtmine olevat olnud täielik eksitus , tema kinnivõtjad on juba maha lastud , rääkis Gamburg ise . Gerassimov on kunstiline juht , sest see on Gamburgi esimene täispikk film , " jutustas Stalina . " Kuule , Pavka , midagi rõõmustavat ! Gamburg on elus ja terve , teeb filmi , " hüüdsin ma ettepinki . " Mis filmi ? " tundis ka Pavka huvi . " " Lenini armastust " . Võtted hakkavad kohe pihta , mulle pakutakse Lenini ema Maria Blank-Uljanova osa . Vaat , siin kõhus kannan ma Leninit , " silitas Stalina oma ümarat keskpaika . " Pärast , kui seda enam ei ole , siis hakkan mängima tsaar Aleksander III armukest . Ausalt öelda on mul need turakad tsaarid kõik segi . Kunas see Aleksander III üldse võimul oli ? " Märkasin , kuidas Pavka kukal värvus tomatpunaseks . " Kust see stsenaarium sai Gamburgi ja Gerassimovi kätte ? " küsis Pavka hambaid kiristades . " Ma ei tea . Kust pean mina seda teadma ? Mul endal jama küllaga , mina oma nina teiste inimeste asjadesse ei topi , " näpsas Stalina . " Kas midagi on pahasti , Pavel Lavrentjevitsh ? " küsis Pavka ema Nina Teimurazovna . " Peab Lavrenti Pavlovitshiga ühendust võtma , " otsustas Pavka . Meie " Buick " seisis ilusti " Metropoli " ees , kiiskas talvepäikeses lumahangede vahel . " Metropolis " selgus , et meie numbrisse on kolinud seltsimees Togliatti Itaaliast , meile on eraldatud väiksem , kahetoaline number . " Ka teie asjad on sinna ümber tõstetud , " sõnas administraator . " Represseerimine ! See on puhas represseerimine ! " sisistas Pavka meie uues numbris . " Algul antakse mingi " Pobeda " -loks , millega on häbi linna vahel sõita , siis kistakse stsenaarium hammaste vahelt välja , seejärel pannakse elama mingisse haisvasse uberikku ! " Nina Teimurazovna tundis meile siiralt kaasa , aga Stalina ilmes märkasin ma mingit kahjurõõmu kilgendust . Annaks Jumal , et ma eksiksin . Minu poolt polnud jälle aus see , et ma Stalinale ei öelnud , et ma olen ise endale Maria Blank-Uljanova osa igatsenud . Ka oleksin ma võinud talle ostetud kingituse üle anda , aga mul kihvatas sees ja ma ei teinud seda , nõnda et praegu , kirjutades , on endal meel mõru . Nina Teimurazovna ja Stalina jätsid meid uute elamisoludega tutvuma , lahkusid kõike head soovides . Nüüd on meil viie-kuue toa asemel kaks , baldahhiinvoodi asemel tavaline kaheinimesediivan ( mida meil kahjuks tarvis ei lähe ) , vaibad põrandal on õhemad ja lühtrid laes nirumad . Nood seal viie-kuuetoalises kõlkusid ja tilisesid , kui tramm mööda sõitis , need siin kõlguvad , aga ei tilise . " Kui aknad on hoovi poole , siis on vähem müra , " märkas Pavka ka häid külgi . " Ei tea , kas see ahv Togliatti meid sellepärast ära kargama meelitaski , et meie apartemendile käpp peale panna ? " Lavrenti Pavlovitsh oli saatnud <arv> roosi , pidin alt portjee käest lillevaase juurde hankima . " Teile , Margit Janovna , on õudselt palju kirju , vist Uue Aasta õnnitlused , ulatas portjee kolm kristallvaasi ja paksu pataka ümbrikke . Kirjad on kõik Kraukliselt , need ei ole õnnesoovid . " Õudse selgusega ilmneb mulle Sinu , näruse lehtsaba , kogu tühisus , " kirjutab Krauklis . " Kuidas tahaks , et sa tuleks VGIK-i koridoris minu juurde ja naeraks . Ma armusin sinusse su hääle ja naeru pärast . Aga need kumbki pole enam minu jaoks , ja nüüd ma valan pisaraid , " seisab teises kirjas . Jälle olen ma midagi valesti teinud . Ausõna , nutt tuleb peale , ma lihtsalt ei oska tavaliste inimeste moodi käituda . " Inimesi tõmbab sinu poole sinu enesekindlus . Nad ei tea , et kõik litsid on enesekindlad , muidu nad ei oleks litsid , " jätkab Krauklis . No , kuulge , see läheb liiale ! Mis lits ma olen ? Nooruses , puhtast rumalusest ja uudishimust juhtus mul jah üht-teist , aga see on ammu unustatud . Kas pean ma siis oma patukoormat elu lõpuni turjal kandma ? Kas inimene siis puhtaks ei saagi ? Pealegi pole Krauklisel sellest kõigest õrna aimugi . Nagu ütleb Pushkini kursusetööfilmis üks tegelane : lits on naine , keda mees kätte ei saa . Nüüd olen täiskasvanu ja annan endale oma tegudest aru . Ja kui pisut pikutamisstatistikat teha , siis Moskvas olen ma maganud ainult ühe korra — pulmaööl , ja sedagi vaevu-vaevu , surmaga pooleks . Aga kas mina tõmban inimesi enda poole ? Seda öeldakse mulle esimest korda . " Nüüd on lõpp . Selle kirja saad sa hauast . Inimesed jagunevad kaheks — krahmajateks ja loobujateks . Sina oled krahmaja . Sa krahmad elu . Mina olen loobuja , ma loobun elust , " kirjutab Krauklis . Mina ei tea , mida ta tahab sellega saavutada . Niisugune armastus lihtsalt kohutab . Minu meelest peaks armastus inimest kaunimaks tegema , Krauklist teeb ainult tigedamaks . Tahaksin , et ta teeskleks ja valetaks , see oleks nii talle kui mulle lihtsam . " Igal hommikul uinun paariks tunniks kujutlusega , kuidas ma Su tapan — kord poon , kord põletan , kord raiun tükkideks . Ainult see toob viivuks une , " kirjutab Krauklis . Mulle ei meeldi traagilisus , eriti selle teesklemine , ma lausa põlgan sellist ülespuhutust . Veel rumalam on asi siis , kui see ei olegi teesklemine . Aga tappa ta mu võiks , tingimusel , et ta teeks seda täiesti valutult . Mina ei ripu elu küljes . Minu surm oleks kõigile hea , eelkõige mulle endale . " Miks ma ei ole ennast siiamaani siiski tapnud ? Aga sellepärast , et ma tahaksin seda teha mitu korda . Ma tunnen sellest niivõrd suurt mõnu , et ühest korrast jääks väheks . Aga nüüd olen ma otsustanud — üks meist peab surema . Ma olen õilis inimene . Ma valin enda . Ma poon end üles Sinu trepikotta , et Sul püsiks igavesti meeles Sinu alatus , " kirjutab Krauklis . Sellist asukohavalikut julgeksin ma pidada mõnevõrra ebaõnnestunuks . Ja peab end siis üldse iga väiksema asja pärast üles pooma ! Näitasin neid kirju Pavkale . " Loe , Iisraeli-kiisu , ja ütle , mis sa arvad , " palusin ma Pavkat . " Pole viga ! Täitsa käbedalt paneb . Ma kutsun ta oma stsenaariumi dialooge lihvima , tal on asi käpas , " kiitis Pavka Krauklise kirjutamisoskust . " Ma tahaksin teada midagi muud , " jätkasin mina . " Ja nimelt ? " seisatas Pavka otse minu ees . " Ma tahan teada , kas niisugune võib olla armastus . Niisugune , nagu Krauklis kirjutab ? " küsisin mina . " Marka-kass , kui sa temaga magada tahad , siis lase aga käia , mina kätt ette ei pane , " oli Pavka suuremeelne . Tahtsin ulguda ! Ja tahan nüüdki . Ma oleksin talle kätega kallale läinud ! Tema kätt ette ei pane ! Aga ma armastan teda kõigele vaatamata ja olen talle truu abikaasa . Kuidas võivad ikka kaks lähedast inimest teineteisest täiesti mööda rääkida ! <arv> . jaanuar Helistasin intrisse , palusin telefonivalvelt Stalinat <arv>. toast . Andis terve igaviku oodata . " Lina , anna andeks , unustasin sulle eile kingituse andmata , " alustasin ma ääri-veeri . " Mis see on ? " oli Stalina meelitatud . " Kui järele tuled , siis näed , " laveerisin mina , sest ma polnud veel selgusele jõudnud , kuidas ma kingid jaotan — vastavalt teenetele muidugi , aga ennekõike pean ma neid teeneid mõõtma . " Kuule , mida Krauklis teeb ? " " Joob , ohjeldamatult joob . Täna öösel magas intri koridoris . Ei jaksanud oma toa ukseni roomata , enne vajus nagu mauk kokku . Norskas nagu traktor , keegi ei saanud tema pärast korralikult magada , " raporteeris Stalina . " Tead , võta ta endale ! Võta ! " palusin mina . " Lolliks oled peast läinud või ? Ma ei salli sellist lätlase-nägu silma otsas kah ! Pealegi hakkan ma ise varsti pesakest punuma . Kas sa arvad , et sina üksi pead tanu all olema ? " keeldus Stalina . " Õnnitlen ! Vaata , et pulma kutsud , " lõpetasin ma kõne . Aga mida Krauklisega ikkagi teha ? Ausalt öelda , ma pabistan tema pärast . <arv> . jaanuar Hommikusöögirestoranis nägime seltsimees Togliattit , kes aga ei tahtnud meid äragi tunda . Roomas oli küll meile suur sõber ja seltsimees , aga Moskvas pöörab pilgu eemale . Huvitav , mis tunne tal on teiste inimeste korteris elada ? " Meie oleme tema meelest põlu all , ta on otsustanud meist hoiduda , ta ei taha endale meie käest plekki külge saada . See on kommude komme , kõik kommunistid teevad nii , " põlastas Pavka . Söömisest on kohe näha , mis inimesega on tegemist . Sm. Togliatti ajas oma pudrumulgu aplalt head-paremat täis , mugis nagu põrsas , nii et arbuusimahl hammaste vahelt välja lirtsus . <arv> . jaanuar Issand Jumal , võõrastemaja selles numbris ei pesta külaliste pesu , seda tehakse ainult luksusapartemendis ! Kas ma pean tõesti hakkama Pavka aluspükse nühkima ? Seda oleks märksa lihtsam teha , kui ta oleks tõeline mees ! Aga mis siis ikka ! Oma eelmiste meeste ürpe ma lasin läbi vee ja seebi , miks peaks Pavka mingi erand olema ? " Ma ajan selle asja joonde , " lubas Pavka ja helistas Kommunaalmajanduse Ministeeriumisse otse ministrile . Tuleb aga välja , et " Metropol " ei allu NSV Liidu Kommunaalmajanduse Ministeeriumile . Enamik hotelle alluvad , " Metropol " mitte . " Olgu , helistan " Inturisti " , " otsustas Pavka . " Metropol " ei kuulu " Inturistile " ! Selgus , et " Metropol " allub NKVD-le . " Väga hea , kõlistan papsile , " oli Pavka kangust täis . Pavka kaebas pesuhäda , kirjeldas meie olukorda ning seejärel asetas kuuldetoru meie kahe vahele . Ajasin kõrvad kikki ning kuulsin oma äia , Lavrenti Pavlovitshi vastust : " Kuidagi ei saa aidata , mitte kuidagi , Pavka-poiss ! " " Kuule , pool maailma on sinu pihus ja nüüd ei saa sa mingit pesumoori kohale kamandada , " sinatas Pavka sedapuhku oma isa . " Pole midagi parata ! Tervita Margitit , " lausus Lavrenti Pavlovitsh lüüasaanud inimese sorgus häälel . Pesu ma täna siiski pesta ei jõudnud , hakkasin jälle lugema filosoofe . Eriti istub mulle Spinoza . <arv> . jaanuar " Sinu personaalküsimust arutame pärast sessi rakukese koosolekul ! " suskas Gamburg , kui mulle VGIK-i koridoris vastu juhtus ja kui ma tahtsin teda õnnitleda vabanemise puhul . <arv> . jaanuar Oeh , kaks ja pool tuhat aastat filosoofiat on seljataga ! Tegin Rem Zirkile ära eksami " Orjandusliku , feodalistliku ja kodanliku filosoofia kriitika " . Puhas viis ! Mu pea ikka jagab midagi . Tunnen , kuidas tarkus hakkab minus tasapisi juuri ajama , see on Spinoza mõju . Gamburg ja Krauklis said samuti viied , Muzafar ja Stalina neljad , Pushkin kolme , aga Pobeda põrus kolinal läbi . " Olen täielik tumba-umba , " mügistas Pobeda . <arv> . jaanuar Olen tohutult väsinud ja unine kogu sellest jamast . Magaksin , magaksin , muudkui magaksin . Kui inimestel on ainult kaks tuba , siis tahes või tahtmata jäävad nad teineteisele jalgu . <arv> . jaanuar Nõukogude Liidu erakorraline ja täievoliline suursaadik Itaalia Vabariigis sm. Limonov oli minu nahkpintsaku üles leidnud ning saatis selle diplomaatilise postiga Nõukogude Liitu tagasi . " Ilusat talve ! " soovib sm. Limonov . Ma tean täpselt , et see ongi minu pintsak , mitte mõni teine . Sellest aga , kuidas ta hotellitoa kapist kaduma läks , ei olnud juttu . " Minu abikaasa tervitab teid ja soovib teile äikest , päikest ja väikest , " seisab kirja lõpus . " Paistab , et tema meid pidalitõbisteks ei pea , julgeb suhelda . Ei tea , kas ta on väga tark või väga rumal , " kommenteeris Pavka . " Aga mis sa väikese kohta ütled ? " poetasin mina . " Kas sa mõtled hakata , kõht ees , filmis mängima või ? " torkas Pavka . " Näe , Lina mängib ! " ei jätnud ma järele . " Esialgu veel mitte , " pillas Pavka paljutähenduslikult hammaste vahelt . <arv> . jaanuar Pakane kestab , kõik on härmas ja see on ilus . Sõidavad ainult trammid , bussid seisavad . Trammirataste kilin on hoopis lõikavam . Räägitakse terve Moskva evakueerimisest Krimmi . " Pealinn olgu soojemas kohas , " arvas Stalina VGIK-i suitsetamissalongis , endal kõht viimase veerandi peal . " Mina olen Krimmis elanud , " kostsin ma jutujätkuks . " Aah , kus sina ka ei oleks elanud ! " ei uskunud Stalina mu juttu . " Tilli ots külmetab kõige rohkem , peaks kuhugi garaaži sooja panema , " leidis Pushkin . " Eks sa pane , litse ümberringi lademes ! " viskas Krauklis , kes põrnitseb mind altkulmu ühtaegu süüdistaval ja süüdlaslikul ilmel . " Mokk maha ! Meil , kishlakis , loobitakse inimene sellise jutu eest kividega surnuks , " sekkus Muzafar , kuigi mulle ei meeldi , et ta minu kaitseks välja astus . " Endal neljas ülikool käsil ja ikka räägib oma kishlakist ! " torkas Gamburg , kes mõnikord siiski päris ligi tuleb , kuigi harilikult püüab distantsi säilitada . Hoolimata kõigest on tema piibutubaka suitsu lõhn meeldivalt mõrkjas . Ei tea , kas tal vanglas ka popsutada lubati ? " Mis sina oma pudruveski kinni hoiad ? Kont kurgus või ? " ründas Pushkin oma sõpra Pobedat . " Mina olen õnnelik , " lausus Pobeda õndsal ilmel . Inimene kukub filosoofia eksamil läbi ja on õnnelik ! Huvitav , et ainult parema jala varbad külmetavad , vasaku omad ei külmeta üldse . Millest see tuleb ? <arv> . jaanuar Sain lavalise liikumise eest gerassimovilt viis plussi . " Kas tohib , et ma kannan selle hinde teie matriklisse mõnevõrra hiljem ? " küsis pärast mu sooritust Gerassimov oma sfinksilikul ilmel , ent mesimagusa häälega . Palun väga ! Mis tähtsust sel on , kunas ta hinde mu matriklisse kirjutab ? Kuigi , peab tähendama , teistele kirjutas ta kohe . " Rem Zirk oli julgem . Tema ei löönud põnnama . Gerassimov , vana shlikerdaja , otsustas oodata asjaolude selginemist , " lausus Pavka kodus . Ka Pobeda , Gamburg , Pushkin ja Stalina said viied , Muzafar nelja , Krauklis aga kõrvaldati eksamilavalt , kuna ta ilmus kohale , täis kui tarakan . Kõik räägivad muudkui Krauklisest , ta on otsekui kangelane . Minu meelest sugugi mitte ! Juua ennast poole aastaga põhja , see on lihtsalt jube ! " Saad aru , ta on minu parim sõber ! Ta on kõige andekam sepp meie kursal , " kurtis Pobeda . Kõige andekam oled vist sina , ja su parim sõber on minu teada Pushkin , nõnda et ära tule pada panema , sõber Pobeda ! Insta ümber on ohtralt rjumotshnajaid , baare , püstijalasööklaid , seal see Krauklis töölisklassilt õlleraha kerjab ning oma tulevastest filmidest pajatab . Mina igatahes sisenen igal õhtul " Metropoli " jubedusvärinaga , kardan , et administraator ulatab mulle järjekordse läkituse Kraukliselt . Viimased paar päeva on ta õnneks pausi pidanud , päris hea , nühkigu parem oma habemega kõrtsipõrandat . <arv> . jaanuar Moskvas on pimedad ajad lausa masendavad . <arv> . jaanuar Eksamitest jäi mul võlgu ainult prantsuse kinokunsti ajalugu , aga sellega ei ole kiiret . Pealegi meeldib see aine mulle kõige rohkem , miks siis mitte seda veidi põhjalikumalt tudeerida . Pushkin ja Pobeda olid vana-aasta õhtust peale pummeldanud " Inturisti " võõrastemajas ja restoranis , nad olid ennast tutvustanud itaallastena . " Federico Fellini , " oli administraatorile esitlenud ennast Pushkin . " Marcello Mastroianni , " oli poetanud Pobeda . Neid oli peetud Itaalia kommunistideks , neile oli antud hea tuba koos baarikapiga , poisid olevat veetnud seal tegusa nädala , seejärel külma arvet tehes jalga lasknud . " Kui inimene ei tea , kes on Fellini , siis võib teda lüpsta palju kulub , " õigustas ennast Pushkin . " Ega mina ka tegelikult ei tea , kes ta sihuke on , " tunnistas Pobeda . Mina tean , aga ma ei hakanud seda ütlema , et mitte eputisena paista . <arv> . jaanuar Krõbe ja käre talv , muudkui lõdisen , isegi " Metropolis " valitseb jube koolnukülm . Helistas Sveta , teatas , et tuleb poole tunni pärast külla . Huvitav , kust ta juba mu uut numbrit teab ? Vastasin , et võtku puuhalge kaasa , seda ta loomulikult ei teinud , aga radiaatorid muutusid kuidagi iseenesest hõõguv-tuliseks , kõrvetasid nagu metsavendade sauna kerisekivid . " Sa oled oma elamist koomale tõmmanud , " nentis Sveta . " Suur tükk ajab suu lõhki , " vastasin mina . Oli õdus õhtu , sõime seenepirukaid ja martsipanikooke . Venelased teevad tõesti häid pirukaid . Pihtisin Svetale , mis juhtus minu ema ja isaga . " Ja mitte sittagi ? " imestas Sveta . " Mitte maikugi , " vastasin mina , kuna ei tahtnud ropendada . " Mul sama jama . Mind hoidsid tunnimehed ja karauuliülemad . Ema lendas ringi kõrgemas seltskonnas , isa vallutas maailma , " tundis Sveta mulle kaasa . Jutustasin Svetale ka metsavendadest ja oma pojast Konstantinist . Sveta nuttis koos minuga . " Tegelikult vedas sul isegi hästi . Minu naiseau röövis mu poolvend Jashka , kui ma olin <arv>-aastane ! Pärast ameles ta minu emaga , oma kasuemaga , " itsitas Sveta . " Mina sinu asemel ei oleks Itaaliast tagasi tulnud , " läks ta kohe üle uuele teemale . " Kas sina oleksid Itaaliasse jäänud ? " täpsustasin mina , kuna ei saanud aru . " Loomulikult . Ainult lollid tulevad tagasi , " parastas Sveta . " Sa oleksid jäänud kapitalistlikku riiki , samal ajal kui meil siin on sotsialism ! " imestasin mina . " Just nimelt . Kunagi hüppan ma igatahes ära , " lubas Sveta ja tõmbas põlved tugitoolis lõua alla . " Mu isal on palju arveid SHveitsi pankades . Ja mõnede koodi ma tean . Mind ootavad seal miljonid . Tule kaasa , teeme pooleks ! " naeris Sveta . " Aga kuhu ma Pavka jätan ? " tõrkusin mina , kuna mulle selline reetmine ja põgenemine ei meeldi . " Pista persse , " soovitas Sveta . Pavka kohta ei luba ma mitte kellelgi halvasti öelda , ka mitte Svetal . Õhtul läksime Svetaga üle platsi Suurde Teatrisse , vaatasime-kuulasime " Vürst Igorit " . Suurtest ninadest oli kohal ainult Budjonnõi , kes norises oma loožis . Vaheajal tervitas ta Svetat sügava kummardusega , aga minust ei teinud mitte väljagi . <arv> . jaanuar Meie " Buick " sõidutab kogu aeg üha uusi välismaalasi , kes elavad allkorrusel meie sviidis . " Buicki " juht on veidi kühmus kaheksakant-soniga ja nahkvestis mees , kes paistab samuti olevat kurttumm nagu meie Gorono . <arv> . jaanuar Komsomolirakukese koosolekul süüdistas Gamburg mind väikekodanluses ! " Nüüd ma tean , miks kõik eestlased on fashistid — sellepärast , et nad on väikekodanlased nagu Göring ja Goebbels , " sülitas Gamburg tuld ja tõrva . " Ise oled sa fashist , juudinäru ! " hüüdis vahele kuraasis Krauklis , kes täna nõnda purujommis ei olnudki nagu harilikult . " Ja loomulikult astub kodanik Beria kaitseks välja teise fashistliku rahvuse liige , kodanik Krauklis . Kellelegi pole saladus , milline kõlvatu side seob kodanik Beriat ja kodanik Krauklist , " nõelas Gamburg , endal silmad särasid , et oskab nõnda kaunilt väljenduda . Poosekutt ja edevusehunnik ! Ainult et kust ta selle võtab ? Ja miks Krauklis sedapuhku ei protesteerinud ? Paistis , et tal oli päris hea meel , et meid avalikult paariks peeti . Edasi vahutas Gamburg kõnepuldis rahvusvahelisest olukorrast , paljastas imperialismi ideoloogilisi diversioone , kõne lõpetas aga päris paatoslikult : " Meie läheme koos suure Staliniga nagu koos Leniniga , räägime Staliniga nagu Leniniga , Stalin teab kõiki meie mõtteid ja hoolitseb meie eest ! Stalini nimi on nõukogude ühiskonna moraalse ja poliitilise ühtsuse sümboliks . Suure Stalini nimega seovad kogu progressiivne inimkond , kõik vabadustarmastavad demokraatlikud rahvad oma lootused kestvale õnnele , kindlale rahule ja julgeolekule . See on meie õnn , et meie kodumaad ja meie kinematograafiat juhib tark ja kogenud juht suur Stalin . Generalissimus Stalini nimega lähevad meie maa ja kogu maailma ajalukku nõukogude kinematografistide kuulsusrikkad võidud . Suure juhi ja organisaatori juhtimisel oleme nüüd asunud rahulikule ülesehitustööle , et saavutada sotsialistliku ühiskonna tõeline õitseng , mida me ei lase purustada ei väikekodanlastel ega fashistidel ! " Kas tõesti on õigus nendel , kes soovitavad : ära tee teisele kunagi head , sest kohe hakkab ta sulle vastutasuks hauda kaevama . " Sita-aadu ! " hõikas Krauklis oma pingilt , teised olid vait kui sukad . Pobeda ettepanekul valisime pärast pikka vaikust rakukese uueks komsorgiks Stalina . " Gamburg-lits trügis nii jõledalt sellele kohale , muudkui vehkis küünarnukkidega , kuidagi pidi teda tõkestama , " põhjendas Pushkin . Ise on ta Pobedaga suur sõber , aga see ei keela tal ära kasutada Pobeda lihtsameelsust . " Kõik peavad olema komsomoli ees siirad , samuti partei ees . Ja pea meeles — komsorgile ei panda kolmesid , " rõõmustas Stalina hiljem kurilkas , trepikojas kahe korruse vahelisel mademel . " Ja sina , Marka , ära noruta ! Tule homme parem pulma . " " Pulma ! Kelle pulma , issand jumal , " ehmusin mina , mille peale Stalina silitas oma ümarat kõhtu . " Ütlesin ju , et tahan ikka enne tanu alla saada , " sõnas ta vaikselt ja häbelikult . " Pulmad püsti ! Kaif värk ! Kui mul sedapuhku aega ei ole , eks siis tulen järgmistesse , " tonkas Pushkin ninasõõrmeist suitsurõngaid lastes . " Mind ei kutsu loomulikult keegi , " torises Krauklis . " Kui sa kohe lonti umbe ei kavatse tõmmata , eks siis tule , " oli Pobeda lahke lubaja . " Mis sina siin laiad , mis lubaja-keelaja sina veel oled ? " kargas Krauklis talle ninna . Minu meelest käitub Krauklis vahetpidamata näotult . " Soovin õnne , soovin õnne , " rõõmustasin mina sõbranna edu puhul . " Meil on muidugi tagasihoidlikud tudengipulmad , mitte mingi väikekodanlik jalgupidi võis pillerkaaritamine , " hoiatas Stalina . Mis ajast peale sotsialistliku töö kangelane Gerassimov äkki tudeng on ? See on mulle küll uudiseks . " Vaesed ajad , ei ole siin priisata midagi , " arvas Gamburg , kelle silmades ei olnud häbiraasugi . Ma olen varemgi tähele pannud , et kui mõnel päeval juba midagi juhtuma hakkab , siis juhtub õige ohtrasti . Kui ma pärast komsomolikoosolekut VGIK-i trepist alla läksin ja VDNH — Rahvamajandussaavutuste Näituse — poole suundusin , pöördus Rahu pargis minu poole poole üks väga ilus mees ning ütles , et tahab väheke rääkida . Ma kohe ei teadnud , mida teha , ja nagu ikka , lasin teistel enese eest otsustada , mis näitab minu loidust ja hoolimatust enese vastu . Tegelikult ei ole ma sugugi kuigi ükskõikne enda saatuse suhtes , kui päris aus olla . Läksin selle ilusa mehega kaasa rohkem uudishimust , sõitsime tema " Moskvitshiga " võõrastemajja " Natsional " , mis on veel uhkem kui " Metropol " . Olen seal Pavkaga õhtustamas käinud , tean , et seal on kõik tip-top . Vestibüülis ootas veel üks mees , tundus , et tähtsam kui see , kes mind sõidutas . " Ärge kartke midagi , Margit Janovna , " julgustas too tähtsam tegelane . Nende meeste tuba oli aga viletsam kui meie praegune number " Metropolis " . " Andrei , " esitles ennast see tähtis mees . " Sergei , " tutvustas ennast minu sõidutaja ning pakkus veini . Andrei oli lõhnatatud ja sugugi mitte mõne odava kölni veega . Minu arvates oli see parfüüm " Krasnõi Moskva " aroom , aga ma võin eksida . Lõhnata nii kenasti , et lase aga olla , töölisklassi riigis — see vajab julgust ! Mõtlesin , et nad on režissöörid ja tahavad seda . Aga miks just kahekesi ? Stalina on mulle öelnud , et filmimaailmas saab edasi liikuda ainult voodite kaudu . " Siin risti ette ei lööda ! Ma ei tea mitte ühtegi režissööri , kes poleks oma naisnäitlejatega maganud . Ja mõned magavad ka meesnäitlejatega , " teadis Stalina surmkindlalt . Mida see veel tähendab , et mees magab mehega ? Seda veidrat asja kuulsin ma Stalinalt esimest korda . Alati lööb kuskil välja , et oled maalt ja hobusega . Ent " Natsionalis " oli hoopis imelik juhtum . Vanem mees — too lõhnav Andrei — hakkas küsitlema , et kas keegi meie kursusel anekdoote räägib ja kui räägib , siis milliseid . " Milleks teil on seda tarvis teada ? " pärisin mina , kuna mulle ei meeldi teadmatuses ekselda . " Me tahame , et teie kursusel ei valitseks ebaterved meeleolud , " vingerdas Andrei ja selline vastus ei rahuldanud mind . Otsustasin , et uurin enne Pavka käest , kuidas niisugustesse meestesse suhtuda . Aga nemad muudkui pinnisid ja pinnisid . " Mul ei ole kombeks teisi inimesi taga rääkida , eriti mitte kursusekaaslasi , " jäin ma kindlaks . Kõik räägivad ju anekdoote . Kõige laiema suuvärgiga on Pushkin , tema ajaks surnudki naerma . Aga pean ma seda siis kuulutama esimesele vastutulijale ? " Aga näiteks Krauklis . Mida te temast arvate ? " pööras Andrei jutuotsa teisale . " Miks see teid huvitab ? " ei ehmatanud mina . " Kui te meid abistama ei hakka , siis me räägime Pavel Lavrentjevitshile ära , et teil on kursusekaaslase Krauklisega intiimvahekord , " püüdis Andrei põntsu panna , kusjuures Sergei muudkui noogutas ilatseva pugejalikkusega . " Meil on selle kohta tõendusmaterjal fotode näol , " kinnitas Sergei . Ah sedasi . Võtsin paberossi , noorem pakkus kähku tulemasinast tuld . " Meil pole selle asjaga kiiret . Mõelge rahulikult järele , kaaluge ja otsustage , " pakkus vanem . " Teil ei ole kiiret , aga mul on . Kui te pahaks ei pane , siis paluksin ma neid pilte näha ? " laususin ma suitsu pahvides ja jalga põlvele kergitades . " Milleks on teil tarvis neid näha ? " kohkus Andrei . " Et määrata kindlaks , kui osavad võltsijad te olete , " nähvasin mina . " Mina teie olukorras nõnda bravuurikas ei oleks , " sõnas Andrei võrdlemisi ähvardaval toonil . " Ma loodan , et järgmine kord olete targem , " venitas ta mind marmortrepist alla saates . " Meie tahame inimestele head , ainult head , " lisas too noorem , Sergei . Selles mõttes meie soovid klapivad . " Sind taheti koputajaks värvata ! " purskas Pavka naerma õhtul , kui ma talle kõik ära rääkisin , ning lõkerdas tükk aega . " Nõnda neid hingi võrku püütakse , " lõpetas ta lagistamise . " Ja mul ei ole ju Krauklisega midagi olnud , " püüdsin ma Pavkale märku anda oma truudusest . " See on juba su oma asi , " lõi Pavka käega . " Nuhivärk on meie ühine asi , aga voodivärk on su eraasi , mina sinna oma nina ei topi . " <arv> . jaanuar Käisime Pavkaga pulmas . Stalinal ja Pobedal oli tõepoolest kõik teisiti kui Pavkal ja minul . Meil oli suur datsha , neil oli laud kaetud intri punanurka , mis oli täis raamaturiiuleid ja lauamänge , seintel nende inimeste pildid , kellega koos Pavka ja mina uut aastat vastu võtsime . Teiseks peigmees ! Mina arvasin ju enne , et selleks on Gerassimov ise , aga kohapeal selgus , et hoopiski Pobeda . " Naine-lits peabki kõigepealt oma viljakust tõestama , ta , kurat , peab näitama , kas ta üldse paari sobibki . Stalina , vana mära , istub Pobedale nagu rusikas silma peale , " iroonitses Pushkin . " Mis sa sellega mõtled — vana mära ? " nõudis Gamburg , kes oli pulmavanem nagu minu ja Pavkagi pereloomise puhul . " Mis siin mõelda on ? Üks tiirane tupp pani lõdvale poldile käpa peale , ja asi vosjem , koerapulmad lahti , " pruukis ka Krauklis oma roppe lõugu , mille peale Pushkin ja Pobeda ta lihtsalt välja viskasid — täpselt samuti nagu minugi pulmast . " Varsti on kommunism , siis on kõik üks suur pere , " märkis Muzafar sõbralikult . Mina tahan , et kommunism tuleks sivem . " Joptvoju matj , joptvoju matj , joptvoju matj ! " kisendas Krauklis nagu põrsas aia vahel , kui sõbrad teda ukse poole lohistasid . Päris hea , et ta kohe peo alguses kõrvaldati , nõnda jõudis ta vähem pulmaliste tuju rikkuda . Krauklis käis küll vahetevahel veel ukse peale kloppimas — nagu mingi hauatagune tegelane — , aga teda ei lastud õnneks sisse . " Mida need jop'id tähendavad ? " küsisin mina , kui plats oli Krauklisest puhas , ning teised olid selle peale naerust kõveras . " See on venelaste lemmikharrastus , rahvuslik tunnusjoon , " seletas Pushkin . " Nagu näha , lätlaselegi armsaks saanud . " " Elad juba pool aastat Moskvas , aga ikka ei tea ! " imestas pruut . Pavka tõlkis , tundsin ise , kuidas puna tõusis palgesse , kuidas ma juustejuurteni lõkendama lõin . Ma lihtsalt ei salli ropendamist , see haavab mind . Aga rõvetsemist on Venemaal üldse ohtralt ja kõige kasimatuma suuga on tegelikult Stalina , kes , kui tal purjed peal on , ajab suust lausa solki välja . Ka Pushkin pole parem . Alati , kui ta mulle insta koridoris vastu tuleb , võtab mul rinnanibust kinni ja küsib : " Millal me siis ka nikume , mu armsaim mära ? " Meie Pavkaga andsime noorpaarile kingituseks automaatselt lahti käiva vikerkaarevärvilise vihmavarju , mille olime ostnud Rooma linnast , Itaalia ja Vatikani piiril , kus nägime ilmutust , õhus põlevat lõket . " Santide , sajuste ilmade puhuks , " sõnas Pavka väga kenasti . Pushkin jätkas oma jõhkraid nalju . Ta kinkis pruudile ja peiule paki kondoome . " Puhas välismaa kaup . Suhharevkalt sain . Nõukogude Liidus on need keelatud — nagu isegi veenduda võite , " kiitis Pushkin oma kingitust . Muzafar ulatas suure arbuusi , sama suure nagu Stalina kõht . " Ma olen ise arbuusikaupmees olnud , ma tean , kui hea asi see on , " silitas Muzafar oma pead . " Ka sina , kallis , oled ju arbuusikaupmees olnud , " sosistas Pavka mulle pulmalauas . " Tänu sellele me tutvusime , " vastasin mina ja soe judin käis must läbi . Väga omapärane oli pulmavanem Gamburgi kingitus . " Loen ette professor Gerassimoviga kooskõlastatud rollijaotuse , " tõusis Gamburg laua tagant püsti ning Pavka muutus väga valvsaks . " Lenini ema , Maria Aleksandrovna Blank-Uljanova — Stalina Soboleva , tänane pruut . " " Lenin on mul ikka veel siin sees , " paitas Stalina oma kõhtu lumivalge pruutkleidi all . " Vladimir Iljitsh Lenin , " jätkas Gamburg , " — Anatoli Muzafar . " " Järelikult on Lenin idamaine hirmuvalitseja , kes oma ema teotab . Täpselt nagu minu stsenaariumis , " kommenteeris Pavka . " Tsaar Nikolai II — Vitali Pobedonostsev ehk Pobeda , tänane peigmees , " luges Gamburg pidulikult edasi . " Ma usun , et Lenini isa rolli sai ta Gerassimovilt vastutasuks tiine pruudi kosimise eest , " arvas Pavka . Mulle üldse ei meeldi , kui naisterahva kohta öeldakse " tiine " . " Tsaar Aleksander III — Ivan Pushkin , " kuulutas Gamburg . " Kas sa minu nõusolekut ka tahad või ? " torkas Pushkin . " Kuidas sul üldse honoraridega lood on ? " " Mängida minu filmis — see on suur au , " pareeris Gamburg , jättes Pushkini küsimusele vastamata . " Ilja Uljanovit mängin ma ise . " " Katsu mul asjameest — ta on ühtaegu režissöör , operaator ja peale selle veel Lenini ametlik isa ! " kihvatas selle jutu peale Pavka . Peaaegu terve meie kursus sai rakkesse , töid jätkus peale näitlejate veel stsenaristidele dialoogide lihvimisel , kunstnikele , ökonomistidele , valgustajatele ja teistelegi . " Osade jaotus on samahästi kui minult pätsatud , " võttis Pavka kokku . " Kes sul Krupskajat mängib ? " hüüdsin ma laua tagant . " Krupskaja osatäitja on veel lahtine , " teatas Gamburg ja sihtis oma pilgu sügavalt minu silma . Muidu oli trall vahva , kestis hommikuni . Ka mina oskan juba juua valget viina otse klaasist , sellega harjumine võttis mult neli kuud . Hingata tuleb õigesti . Enne peo lõppu kustus ära veel peigmehest väljavalitu Pobeda . Poisid üldse maitsevad märjukest kole palju . " Huvitav , et Gerassimov oma nägu ei näidanud , " sõnas Pavka , kui Gorono meid koju sõidutas . " Aga miks ta oleks pidanud seda tegema ? " küsisin mina vastu . " Ikkagi kaks tema tudengit läks paari , " keris Pavka teemat edasi . " Gerassimov on delikaatne inimene , ta ei tahtnud kellegi marki täis teha , " vastasin mina , kui Gorono mulle " Metropoli " ees sügava kummardusega " Pobeda " ukse avas . <arv> . jaanuar Kuulasime Suures Teatris Paul Robesoni , Stalini preemia kandidaati . Ka Koba kuulas oma kandidaati oma loožist . " Joe Hill " pani ikka hinge värisema küll . " Hääle poolest geenius , " ütles Pavka . " Kahju ainult , et lõikab poliitilist profiiti rumalate juttudega Kremlist . " Kui suurejooneliselt voogav kleit oli Nina Teimurazovnal ! Tal on üldse kauneimad tualetid , mida ma kunagi olen näinud . <arv> . jaanuar Nina tilgub nagu viimane kosk . <arv> . veebruar Viimaks ilmus loengutele Krauklis , kes oli paar päeva kadunud olnud . " Panin kogu aeg tina , " teatas Krauklis ning jutustas oma seiklustest Moskva allmaailmas . " Moskva all on teine Moskva , metroo kõrval teine metroo . Seal jooksevad ringi kassisuurused rotid . Kohtasin seal väga huvitavaid ja tarku inimesi . Nüüd tean , kuidas neid kunstis jäädvustada , " vadistas Krauklis . Kurilkas viskas ta mind tõelise kassiga , ei tea , kust ta selle oli kinni nabinud . " Krauklis on minu parim sõber . Sina oled selles süüdi , et tema end põhja joob , " tegi Pobeda mind veel patuoinaks . Nagu mul sellest vähe oleks , et mu nägu on kassi kriimustustest täiesti verine . Mis liig , see liig ! Ei tea , kuidas ma Krupskajat hakkan mängima , kui mulle juhtumisi see osa peaks antama ? Trööbata näitleja nägu ? See on sama , kui saagida maha klaverikunstniku käed ! Nõnda äge armastus lihtsalt tõukab eemale . Armastus nagu mustlase püss . Ma lihtsalt ei usu sellesse ja kogu moos . <arv> . veebruar Mind hämmastab loomeotsingute eripära , see , kuidas ma Krupskaja karakterisse kaevun . <arv> . veebruar Minu Krupskaja-tunnetus süveneb järjepanu , ei lähe tundigi mööda , ilma et ma vahepeal Krupskaja oleksin . <arv> . veebruar Olen hakanud pelmeene armastama . Pavka toob neid kuskilt ja keedab ise . Päris huvitavad . <arv> . veebruar Käisime Pavkaga kolmes kinos — " Arbatskajas " , " Hudožestvennõis " ja " Prahas " , oli lihtsalt kinotuju . Vaatasime ka neid filme , mida lihtrahvale näidatakse . " Täielik pask , " kähvas Pavka . Aga kõik saalid olid hoolega köetud , nõnda et mõnus oli Pavka kõrval istuda . <arv> . veebruar Helistas Andrei , kutsus " Natsionali " võõrastemajja kokkusaamisele . " Ma pean abikaasaga nõu , siis me koos otsustame , " vastasin mina . Huvitav , kas ta ikka lõhnab mis hirmus ? <arv> . veebruar Pavka tuli minuga " Natsionali " kaasa . " Ei , seltsimehed , ei ! Teiega ei ole ega tule mitte mingit koostööd , " lõi Pavka rusika lauale . " Ehk võtate siiski mõtlemisaega ? " pakkus Andrei . " No-noh ! Minu teada on Nõukogude Liidus abikaasad võrdsed , ei ole siin mingit mehe türanniat perekonnas , " tõstis häält Sergei . Minul küll ei ole absoluutselt mitte midagi selle vastu , kui Pavka minu eest tähtsaid asju otsustab " Mul ei ole midagi lisada . Ja pole mingit mõtet seda punast küti-niru mulle nina peale hõõruda , " tõmbas Pavka jutule kriipsu alla . " Natsionalist " " Metropoli " kõndisime jala . Sadas laia lund . Helbed nagu lumetähed keerlesid tänavalaternate valgussõõris . Kõikidel poeakendel sätendasid elektrilambid . " Detskii Miri " vitriinidelt võeti maha aastavahetuse-dekoratsiooni . Alasti päkapikud on ikka päris jubedad küll . Ka Näärivanal polnud enam ees habet ja seljas kasukat , ka tema oli nüüd paljas mannekeen . " Kui sa arvad , et mul selle punase kütiga midagi on olnud , siis ... " tahtsin ma jälle alustada juttu Krauklisest . " Kodanikud , siin on võõrastemaja , " takistas portjee meid " Metropoli " sisenemast , katkestas mu lause . " No ja mis siis ? " küsis Pavka . " Kõrvalistel isikutel pole siia asja , " ülbitses portjee . Selgus , et meid on hotellist välja visatud , kõik meie asjad suurde linasesse kotti topitud , mis meid ukse kõrval ootas . Ehk on see sellesama aadamakostüümis Näärivana kott " Laste Maailma " vaateaknalt ? " Siin on arve . Te ei ole meile alates augustikuust oma elamise , söömiste ja bankettide eest maksnud mitte punast krossigi , " lõpetas jutu administraator . Gorono tõi meid Pavka vanemate datshasse . " Kui palju nad meilt seal " Metropolis " nõuavad ? " küsisin ma autos . " Kallis , ma säästan sind . See ei puuduta sind , " võttis Pavka jälle kogu koorma enda peale . <arv> . veebruar Vaatlen ja vaatlen aknast aina lumesadu . Kõik datshad ümberringi on hangedes . Vaikus . Teritan kõrvu ja kuulatan täielikku vaikust . Usun , et väljas on kuulda isegi helbe langemise mütsak lumele . <arv> . veebruar Meie liitu Pavkaga ei lõhu miski , tema omapäraga olen ma suutnud harjuda . Hea , et ta õpetas mind seda sõrmega tegema , nüüd on kõik mured murtud . Jah , ma armastan Pavkat . <arv> . veebruar Kõik need päevad on Nina Teimurazovna mulle hallis tennist õpetanud . Nina mängib väga hästi , mina teen ikka alles esimesi samme . " Pärast sõda mängisime Kremli naistega iga päev Dresdenis ja Karlovy Varys , " meenutas Nina Teimurazovna . <arv> . veebruar Näärivanakotist tuli otsekui jõulukingitus välja patakas Krauklise kirju . Ei tea , kuidas need sinna olid sattunud ? " Julm , julm naine oled . Sul endale ei ole tundeid ja Sa ei aimagi , mida need tähendavad ja millist valu Sa teistele valmistad , " kirjutab Krauklis . Kuidas ei ole mul tundeid ? Ja kuidas see punane kütt ikka nii lollilt ära armus , ise , nagu ma Stalinalt kuulsin , abielus ja Lätis lisaks naisele veel kaks last kah ? " Mul oli Lätis sõber , kes ei tundnud valu , ta võis kätt hoida tulel leegi sees . Sina oled samasugune invaliid , ainult et hingelt , " kirjutab Krauklis . Selles suhtes eksib ta küll sügavalt . " Igal pool tajun Sinu ainitist pilku . Peaaegu iga vastu tuleva naise puhul lähen seest põlema ja keema , arvan , et see oled Sina . Muidugi jälle ei ole . Issand Jumal , Jeesus Kristus , kaua see piin ja ahastus kestab ? " kirjutab Krauklis . " Oma mõtetes räägin ma kogu aeg Sinuga , vastan Sinu küsimustele , milliseid Sa ei ole mulle esitanud ega esita . Õigustan Sind oma rünnakute ees . Kui auto tänaval signaali annab , siis oled seal kindlasti Sina , sest Sina sõidad autoga mööda Moskvat ringi . Aga tuututab terve linn ... " kirjutab Krauklis . Ta nagu nõuaks minult , et mul peaks olema mingi süütunne . Aga mul ei ole seda , tõesti ei ole . See oleks lihtsalt kohutav , kui ma peaksin seda teesklema . <arv> . veebruar " Ma ei lähe sinna enam , " teatasin ma hommikul Pavkale ja mõtlesin sellega instituuti . " Lähed ! " nõudis Pavka . " Ei lähe , " vastasin mina ja nõnda me vaidlesime tükk aega . Siiski ei tekkinud meie vahel esimest tüli . " Tõesti , VGIK võib rikkuda su isikupära , aga las esialgu jääb su nimi sinna siiski kirja , " andis Pavka lõpuks alla ja sellega olin ma nõus . Päeval , kui ma üksinda datshasse jäin , salvis Vladimir Iljitsh Lenin mu nägu , ravis kassikriimustusi , et miski ei takistaks mul mängimast Krupskajat . Küllap ma pean Krauklise kirju lugema , ehkki mul pole mingit tahtmist seda teha . Aga on olukordi , kus inimene ei tohi talitada oma soovide järgi , nõnda , kuidas tal oleks mugavam . See oleks minu poolt üpris näotu , kui ma need kirjad lugemata jätaksin . Krauklis kirjutab : " Õudne ahastus , must meeleheide , seda nimetatakse armastuseks . Armastus on sigadus , " kirjutab Krauklis . Võib-olla oli tema meeleheide kirjutades veel õudsem ja veel mustem kui minu oma praegu ? Niisugune armastus on tõesti sigadus . " Lurjus ja libu ! " kirjutab Krauklis . Tegelikult otsin ma meestelt hingelist lähedust ja hellust . <arv> . veebruar Lavrenti Pavlovitshi liblikakoguga on palju tööd . Juba on mul tekkinud oma lemmikliblikad . Näiteks on väga armsad admiral ja pääsusaba , mõlemad on üsna ilusad . Ööliblikad on hallid , ka need , kes Kostariikas elavad . Üldsegi ei meeldi mulle koid , keda Lavrenti Pavlovitsh samuti kogub . " Teaduslikust aspektist vaadatuna on koid ka liblikad , " põhjendas Nina Teimurazovna . See pole ehk Krauklise vastu aus , aga ma võtan iga päev ainult ühe kirja , vahel loen neid veelgi harvemini . Rohkem ei luba mu hingeline olukord . " Kalk lits , sa püherdad oma uuega voodis ning seal te itsitate minu üle , " kirjutab Krauklis . No see on juba ma ei tea mis . Me ei räägi Leniniga sõnagi Krauklisest . <arv> . veebruar Oigan ja ahastan . Täielik lootusetusetunne . Võtsin öösel suure kööginoa , lamasin voodis selili , hoidsin kahe käega käepidemest , noatera seisis kaua-kaua mu vasakul rinnal , surusin seda allapoole , nägin verd oma rinnal . " Nüüd suskan ! " mõtlesin kogu aeg . " Sul on Konstantin , sinu Kostjake , sinu Leoke . Sa pead veel temaga kokku saama , " kuulsin kedagi sosistavat — eesti keeles . Kas oli see Jumal ? See ei saanud olla Jumal , ehk ainult loodus . " Tohletunud reitevahega ilge värdjas ! " kirjutab Krauklis . Krauklisel on õigus . Ma olen tõesti värdjas , ma olen siia ilma sündinud ainult selleks , et kurja teha — eelkõige iseendale , aga ka teistele . Aga jätke mind ometi rahule , ma tahan olla üksinda ! Mu värdjalikkuse erandlik vorm seisneb ükskõiksuses , alates teatud piirist ei ole ma enam hoolitsev ja vastutulelik . Krauklisega on nõnda juhtunud — ta on oma pealetükkivusega jõudnud nõnda kaugele , et ma märkan eneses mürgist irvitust tema üle , ja ma isegi ei keela endale seda ära . <arv> . veebruar Vladimir Iljitsh Lenin teeb seda räpakalt , kiuhti-käuhti , puhib ja ähib nagu auruvedur , ka on ta üleliia kõrges arvamuses oma veetlevusest ja suguvõimest . Pärast pidas ta pika monoloogi . " Noh , kas said , kas said ? Kas on hea ? " muudkui kordas Vladimir Iljitsh , kui endale pükse jalga ajas . Mina ei taha valetada , ma ei hakka ju ometi orgasmi teesklema , nagu koobastes tegid seda teised Zavod-bei naised . Võtsin paksust patakast uue Krauklise kirja . Oli tunne , nagu torkaksin sõrmed pasa sisse . Ma ei saa aru , mis vägi küll sunnib mind neid kirju lugema . Äkki olen ma enesepiinaja ? " Issand Jumal , Sa ei ole õiglane minu vastu , et mitte midagi minu sees ei ole muutunud selle pika aja jooksul . Iga päev palvetan , aga mu hing on endiselt kole ja must mürgisest armastusest Sinu vastu , " kirjutab Krauklis . Mulle ei meeldi poisid , kes oma komplekside küüsis vaevlevad , mulle meeldiksid lõbusad inimesed , aga neid ei ole mu teele juhtunud . " Tunnen , kuidas mu kuri süda rõõmustab , kui saab tige olla . Eriti rõõmustab ta siis , kui saab tigedaks armastatud inimese peale . Tigeda inimese rõõm tähendab veel suuremat tigedust . Võib-olla on kogu see must kirg tõesti ainult kadedus , sest Sina ei tea , mida tähendab meeletu ahastus , " kirjutab Krauklis . " Otsin kogu aeg nööri , ja kunagi teen ma selle ära . " Krauklise suhtes ei leia mina end küll kuidagi süüdi olevat . Niisugused kirjad teevad muidugi meele mõruks , kuid nendegagi võib pikapeale harjuda . " Tunnen , et olen avastanud ühe jõleda iseloomuomaduse endas — ma tahan , et mul oleks halb , ma lihtsalt tahan seda . Ja Sind vajan ma ainult selleks , et mul oleks veel halvem . Ma tänan Sind , et Sa mu maha jätsid . Minu mürgise kire objektiks oled Sa juhuslikult , pealegi on see , keda ma oma armastusega piinan , minu ettekujutus Sinust , mitte päris-Sina , " kirjutab Krauklis . Südame asemel on ikkagi üks suur tinakamakas , aga paistab , et olen kriisist väljumas . Ma põen seda ise ja üksinda , ma ei tee kellelegi tüli , nagu näiteks Svetal on kombeks , tema lausa valab oma sopa teistele kaela . Samuti Stalina . <arv> . veebruar Insta ümber on nõnda et hoia ja keela rjumotshnajaid , kus <arv> rubla eest saab topka viina ja heeringavõileiva , <arv> rubla eest kaks võileiba ja suurema topka viina , mis tuleb püstijalu endale sisse kallata ja sakuskaks leiba peale nosida . Saime Stalinaga " Rõbotshnaja " rjumotshnajas enne komsomolikoosolekut kokku , tal oli seista vaevaline . Ka minu jalad väsisid kähku , kui ma viimaseid aegu last kandsin . Heldus , see oli rohkem kui seitse aastat tagasi ! " Paganas , arst lükkas sünnituse edasi , " teatas Stalina , ise näost õhevil nagu naised põllepaelte paisudes ikka . " Arst ? Kuidas tema ? " imestasin mina . " Noh , tohter , kuramus , ütles , et ilmselt läheb selle kiire asjaga veidi kauem aega , " täpsustas Stalina topkat tühjendades . " Saategi kauem ja põhjalikumalt teha neid episoode , mil sa Leninit kannad , " nägin ma halvas asjas ka head külge . Stalina kaebas , et Gerassimovi ja Gamburgi " Lenini armastuse " võtted polegi veel päriselt käivitunud , tehakse vaid kaamerata lavaproove . " Need tuhvtaad ei mõista , et ma olen ikkagi kino- , aga mitte mingisugune teatrinäitleja ! " ajas Stalina suled kohevile . " Operaator-režissöör Gamburg rahmeldab ilma kaamerata , see on küll uudis ! " üllatusin mina . " Asjalood on keerulised , väga keerulised , " venitas Stalina . " SHolohhov vehib muudkui stsenaariumi ümber kirjutada , käib vihaselt mööda stuudiot edasi-tagasi , tatistab kogu aeg põrandale . Ma ei ole oma elus vastikumat tegelast näinud kui see SHolohhov , " kaebas Stalina . " Mulle ta " Vaikne Don " päris meeldis , " tähendasin mina . " Mis see siia puutub ? Inimene käitugu kõigepealt inimese moodi , siis hakaku kirjanikuks , aga mitte ärgu turtsugu ja tatistagu ühtvalu ! " plahvatas Stalina põlema . Siis jutustas ta , et stsenaariumi ja osade jaotuse lõpliku kinnitamise kiirendamiseks seadis Gamburg VGIK-i töötajate üldkoosolekul Baumani valimisringkonnas saadikukandidaadiks NSV Liidu Ülemnõukokku Jossif Vissarionovitsh Stalini . " Ta pani rängalt puusse , pingutas koledal kombel üle , raikomi esindaja laiutas koosolekul käsi , ütles , et see on lubamatu isetegevus , niisugused sammud tuleb partei liinis kõrgemate instantsidega kooskõlastada , " sosistas Stalina mulle teise topka ajal kõrva , ise luuras silmadega , et ega kellegi kõrv meie juttu ei jälgi . " Krauklis ütles , et igas joomakohas on kaks nuhki , kes muide teineteist ei tunne . Samuti igal kursusel . Meie omal olevat Gamburg ja Muzafar , kes teineteise võidu sinu äiavanamehele aruandeid sirgeldavad . " Ma olen varemgi pannud tähele , et kui üks poiss teise vastu taskus rusikat hoiab , siis tembeldab ta tolle nuhiks . " Mida siis Krauklis ka teeb ? " poetasin ma üle huulte , kuna mulle tundus , et ma oleksin nagu liiga karune tema vastu , kui ma mingit huvi ei ilmuta . " Krauklis on end päris juhmakaks joonud . Istub muudkui taksojuhtide kotletibaaris VDNH metroojaama kõrval ning teeb , nagu lahendaks ristsõnu . Aga ta ei vaata , mida küsitakse , kirjutab ruudustikku meelevaldseid sõnu ja tähti , peamiselt roppusi . " Vasakult paremale linn viie tähega on Kiiev , " ütles talle Pobeda , kui me tolles urkas koos istusime . " Keri vittu , emanikkuja , " suskas Krauklis vastu ning toppis ruutudesse edasi suvalisi pookstave , " vadistas Stalina . Talle meeldis , et sedapuhku ei pea ta nagu ise ropendama , vaid võib piirduda teise inimese sõnade edasiandmisega ja see justkui polekski ropendamine , kuigi saab kõiki vängeid sõnu pruukida . " Lina , kas te Pobedaga klapite või ? " küsisin ma hästi umbmääraselt , kuigi pidasin silmas ainult voodit , ja Stalina mõistis paugupealt . " Ta on esimene mees , kellele ma truu olen . Ja jään kah , " lubas Stalina . " Õnnitlen , " rõõmustasin mina . " Mina olin tal esimene . Ja seni viimane , " pühendas Stalina mind üksikasjadesse . " Ma ei tea kohe , mis selle peale öelda , " olin ma kimbatuses . " Seda , et poissi tuleb aidata , " naeris Stalina . " Ta on saamatu nagu viimane pupujuku . Õpeta nagu oma poega . " Hakkasime astuma VGIK-i poole . " Ma ei tohi hilineda , ma olen ikkagi komsorg , " lausus Stalina ja tema hääles kõlas uhkus . Rahu pargis laiutava suure avaliku käimla , mis on väljast nagu loss ja mille avamisest kirjutas ajaleht " Pravda " kui töötajate tervise eest hoolitsemisest ( Pavka luges mulle mõnuga seda lõiku ette , ise ma lehti ei loe ) , naistepoolel vonkles sama pikk saba kui leivapoodide uste ees . Tõesti hea , et Pavka on mind nendest õudustest päästnud . " Sul on keha nagu ponks . Eriti puusad . Kindlasti ajad sa mehed nendega hulluks , " kiitis mind Stalina . " Mis see veel siia puutub ? " ei saanud ma aru äkilisest teemapöördest . Tuleb välja , et Pavka on " Mosfilmi " vestibüüli üles riputanud oma fotonäituse Neenetsimaast . " Kõige võimsam on see pilt , kui sinu taga sõidab rong jääle pandud liipritel . Ja sina seal ees , paljana lumel . Kindlasti veab too rong vange , loomavagunitel on trellitatud luugid . Sa sobid aktimodelliks , " mühatas Stalina pärast pausi . Kas ma püüdsin õigesti kinni mingi nukra alatooni , mingi kahemõttelisuse tema hääles ? Fotonäitusest polnud mul õrna aimugi ning ega ma ei teagi , kas modelle nende avamisele kutsutakse või mitte . Eriti siis , kui modelliks on fotokunstniku enda ametlik abikaasa . Krauklis varitses mind juba VGIK-i uhkel paraadnal sammaste vahel , aga sedapuhku ei rünnanud ta mind kassiga , vaid tegi uuesti abieluettepaneku . " Minu teada viibisid sa minu pulmas , ehkki mitte lõpuni . Sul pole üldse kombeks pulmades lõpuni vastu pidada , " olin ma ehk pisut liiga mürgine . " Varsti lüüakse kõik juudirabid seina äärde , kogu Beriate-punt saab laterna , siis oled sa lesk ja vaba , " arendas Krauklis oma loogikat . " Ma usun , et su ennustused ei täitu , " püüdsin ma temast kähku mööduda , ent Krauklis haaras mul käest ja kukkus sõimama kõigi kuuldes ja nähes . " Nümfomaan-kepihaige , kongusninade-protsendikaabakate lantija ! Mine kiimatse oma itskedega , lase neil oma karguvahet pildistada , ära tiku ligi ausatele inimestele ! " lärmitses Krauklis uksel , enne kui ma minema sain , enne kui Pushkin mu käe tema haardest lahti tõmbas . " Näe , milline sa oled ! Aga mulle pole sa ikka veel andnud , " irvitas Pushkin . Mul on ranne siiamaani valus ja punane . VGIK on lihtsalt vastik , tegelikult istub seal üks marutõbine teise kukil . " Ma vajan alati enne komsomolikoosolekul jahu kuulamist hingepidet , seepärast ma sind rjumotshnajasse kutsusingi , " ütles Stalina , kui minu kõrvale istus . Alustuseks rääkis Gamburg Hiinast . " Nõukogude inimesed võtavad rõõmuga vastu sõnumeid sellest , kuidas hiina rahvas Hiina Kommunistliku Partei ja oma juhi Mao Zedongi juhtimisel läheb kindlalt edasi uue elu ehitamise teed . Ta soovib siiralt Hiina Rahvavabariigi ja Nõukogude Liidu suure sõpruse — Kaug-Ida ja kogu maailma julgeoleku ja rahu kindla toe — edasist tugevnemist ja õitsengut , " vahutas kursuse kuldsuu , ise enda kuulamist nautides . " Suur sõprus Nõukogude Liidu ja Hiina Rahvavabariigi vahel , suur sõprus kahe maa geniaalsete juhtide vahel on kindlaks tagatiseks uue agressiooni ohu vastu , võimsaks rahu kantsiks Kaug-Idas ja kogu maailmas , " lõpetas Gamburg täna kõikide rõõmuks võrdlemisi kähku . Ju olid ootamas tähtsamad päevakorrapunktid . Sõna sai VGIK-i velsker Padutsu Mamadžanov . " Täiotsimine käib iga päev , oleme leidnud nii riide- kui inimesetäisid . Peamine otsingute objekt on inimese pea . Juba õppeasutuse nääripeol hakkas mulle silma üks üliõpilane , kes kogu aeg kahtlaselt sügas . Kui me teda juba enne uue aasta tulekut üle vaatasime , siis leidsime tema peast tingud . Määrisime sügaja juuksed tinguvastase salviga , desinfitseerisime tema voodi ja toa . Ent kahjuks oli epideemia juba hakanud levima . VGIK-i partkomi juhtimisel viisime läbi masskontrolli , mille tulemusel avastasime täid <arv> üliõpilasel ja <arv> õppejõul . Täna öösel toimub VGIK-is ja kõigis õppeasutuse internaatides suurdesinfitseerimine , mille järel võetakse ette kahenädalane karantiin . Õppeasutuse taasavamisel seatakse kõikidele ustele puhtusekontrolörid , pesematuse ja mustuse järele haisvaid inimesi sisse ei lasta , " kõneles velsker Mamadžanov . " Õnnitlen , Lina ! Su laps sünnib , satikad peas ! " sosistas Pushkin . " Isale rõõmsat täitapmist ! " Meie kursuselt valiti puhtusekontrolörideks Pobeda , Muzafar ja Gamburg , viimane tikkus selleks kangesti ise . " Nüüd asume viimase punkti juurde , " asus kõnepulti jälle Gamburg . " Eile viibisime me kõik kinostuudio " Mosfilm " vestibüülis , nägime , millise moraalse laostumiseni on langenud inimene , kes kuni siiamaani kuulub ametlikult meie ridadesse . Kodanik Beria on mustaks tindiplekiks meie kuulsusrikka instituudi puhtal südametunnistusel . Lenini-Stalini partei mullu oktoobris peetud XIX kongress avas hiilgavad perspektiivid meie maa rahva õnneks , partei kongressi otsused on uueks eredaks näiteks kommunistliku partei ja isiklikult seltsimees Stalini hoolitsusest meie rahva eest , on uueks etapiks teel kommunismile . Kes arvab , et moraalselt laostunud , kõlvatu inimene sobib kommunismiehitajaks , andku käega märku . " Mul lõi silme ees täiesti pimedaks , ma ei näinud mitte midagi , aga vaevalt , et keegi oma kätt tõstis . " Sellega on kodanik Beria arvatud välja kommunistliku noorsooühingu liikmete hulgast , " lõpetas Gamburg . Ausõna , ma ei tea , kuidas ma üldse siia datshasse jõudsin . <arv> . veebruar Pavka lohutab mind , ta teeb seda tõepoolest hästi . Ka Nina Teimurazovna on kogu aeg minu juures , hoiab mul õrnalt käest kinni . Ainult Lavrenti Pavlovitshil on palju tööd , ta peaaegu ei viibigi kodus . <arv> . veebruar Käisime suusatamas . Pavka kihutas slaalomitel mööda väga äkilisi ja kurvilisi radu , ta on tõeline meister . Ka mina proovisin slaalomid ära . Tore on kukkuda kaunis suusakostüümis sügavasse hange otse armastatud inimese kaela . " Marka-kass , ära mõtle , et sa elad minu kulul , " embas Pavka mind lumes . " Sina annad mulle inspiratsiooni , ja seda pole teinud mitte keegi teine . Rahast me loomulikult ei räägi , tegelikult ma põlgan raha , aga kui me juhtumisi arved kokku lööksime , siis küllap oleksin mina sulle võlgu , " rääkis Pavka ja suudles mind . <arv> . veebruar Pavka kinkis mulle hõberebasekasuka koos peleriiniga . <arv> . veebruar Liblikate tiibade külge jääb alati palju tolmu , neid tuleb pühkida tibatillukese pehme pintsliga . <arv> . veebruar Teen Nina Teimurazovna hoolitsusel tennisemängus edusamme , proovin juba tagantkäelööki . <arv> . veebruar " Tellisin SHolohhovilt " Lenini armastuse " stsenaariumi uue variandi , " teatas Pavka värvilise tuleketi all liuväljal , kus ta orkestrimuusika saatel mulle tagurpidi uisutamist demonstreeris . " Vanamees torises mis hullu , turtsus ja vingus , et " Kuradi täid , käige te kassi saba alla , miks mina pean muudkui ümber kirjutama ! " , aga jäi nõusse . " " Kas sa usud , et filmist saab ikkagi asja , Pavka ? " olin ma juba lootust kaotamas . " Aga loomulikult . Kas mina olen midagi pooleli jätnud ? " süstis Pavka minussegi meelekindlust . <arv> . veebruar Sain Vladimir Iljitshilt paha haiguse . Hoolimata sellest jään talle truuks . Vladimir Iljitsh sai haiguse Inessalt . Olen talle kogu aeg rääkinud , et Inessa Armand on liiga lohma-lahma , kasimatu sinisukk , aga mitte korralik sotsiaaldemokraat . <arv> . veebruar Pavka õnnitles mind Eesti Vabariigi aastapäeva puhul . " Ära mossita , Marka ! Eesti saab jälle vabaks . Mu paps teeb seda , küll sa näed , " libistas Pavka oma sõrmi läbi mu juuste . Seejärel viis Gorono meid linna , käisime Pavkaga Kremli haiglas . Vastuvõtt ei olnud üldsegi jahe ega eemalehoidev , nagu ma olin kartnud . " Teil pole midagi häda , olete täiesti terve naine ! " ütles günekoloog doktor Faiman pärast seda , kui oli mu läbi vaadanud . Mul oli hea meel . Ju siis komnoorele tõesti ei hakka külge . Kurttumm Gorono seletas midagi oma viipekeeles ja Pavka tõlkis : " Kurat ja põrgu ! Mis Kobaga lahti ? Isegi tee Kremli datshade juures on hangedes , lahti ajamata . Kobaga on midagi juhtunud , seda tema ei lubaks . " <arv> . veebruar Kolisime jälle " Metropoli " , saime ka kuuetoalise luksusnumbri tagasi , millega olime jõudnud koduneda . Kõik portjeed , shveitserid , pakikandjad , administraatorid ja muud kikides-frakkides asjamehed tervitasid meie tulekut sügavate kummardustega . Ausõna , madalad laed ja kitsad trepikojad tekitavad hingetuska , mulle meeldib avarus . Samuti võiksid trepid igal pool olla marmorist ja laes rippugu rasked lühtrid , nagu " Metropolis " . Kui inimene on harjunud nahkmööbli ja raskete tammepuust laudadega , siis on tal küllaltki vaevarikas istuda riidega polsterdatud toolidel . <arv> . veebruar Stalina käis teatamas , et minu komsomolist väljaviskamine on tühistatud . " Saad aru , raikom ei kinnitanud otsust , " ajas Stalina silmad pungi . " Alati on kinnitanud , aga sinu puhul seda ei tehtud . " " Aga kust sa üldse tead , et ma jälle siin elan ? " pärisin mina . " Sellest räägib kogu Moskva , " vastas Stalina . Minust räägib kogu Moskva ? Vajutasin nupule , ilmus kelner ja me tellisime kuuma shokolaadijooki , külma ilmaga istub see hästi . " Ka põnn armastab üle kõige shokolaadi , " paitas Stalina harali sõrmi oma kõhtu . " Ta on emasse . " Edasi jutustas Stalina , et Stalin helistanud paar päeva tagasi stuudiosse otse võtteproovide ajal , tänanud usalduse eest , aga teatanud , et ei saa selles ringkonnas kandideerida , kuna kandideerib juba mujal . " Kas ta tõesti kardab , et saab liiga palju vastuhääli ? Ta on ju Nõukogude Liidu kõige tähtsam filmitoimetaja , ja kes see neid toimetajaid ikka armastab ? " oletasin mina . " Ära sega ! " suskas Stalina shokolaadi limpsides . Tuleb välja , et pärast Stalini telefonikõnet arreteeriti Gamburg võttepaviljonis kõigi silme all . " Kongnina ei tohi generalissimust saadikukandidaadiks esitada , " oli kommenteerinud Muzafar , kes mängib filmis Vladimir Iljitsh Leninit . " Mulle meeldiks Lenini ema , Maria Blank-Uljanova osa rohkem kui Lenini naise , Nadežda Konstantinovna Krupskaja osa , " rääkisin ma Stalinale hinge pealt ära . " Mis asja ! Ära tule minu rolli üle lööma ! " hüppas Stalina püsti ja haaras seejärel kahe käega kõhust kinni . " Algas ! Arsti ! Arsti ! Ruttu arsti ! " Helistasin kiirabisse , auto oli kolme minutiga kohal , arstide brigaadi juhtis mulle juba tuttav doktor Faiman . <arv> . veebruar Stalina poeg suri sünnitusel , Stalinal endal pole viga suurt midagi . <arv> . veebruar SHolohhov on tõesti õudselt virrmokk vanamees . Pärast viinaklaasi tühjendamist tõmbab ta frentshivarrukaga üle nina . " Tekstiil on kõige parem sakuska , " kiidab rahvakirjanik . Ja niisuguse raamatuid sunniti mind lugema nii koolis kui instas ! " Ma ei saa ju Kobast ohranka nuhki teha ! " keeldus SHolohhov kirjutamast stsenaariumi uut varianti selliseks , nagu Pavkal vaja . " Saate , Mihhail Aleksandrovitsh , saate , " veenis teda Pavka , kellele üldse ei meeldi viina juua teeklaasist . " Koba käänab mu kaela kahekorra . Pealegi on tema kah autor . Stsenaarium on kirjutatud siiski kahasse , Pavel Lavrentjevitsh . Ma ei saa ju oma kolleegile sitta keerata , jop-tvoju-matj ! " oli SHolohhov närvis . " Koba ei sega enam kedagi , " poetas Pavka väga vaikselt . " Oh sa pühadevahe ! Kas see kõmu , et Kobale on ots peale tehtud , vastab siis tõele või ? " jahmus SHolohhov , hüppas tugitoolist püsti ja sülitas lartsti ! põrandavaibale . " Koba ei sega enam kedagi , " kordas Pavka sama vaikselt . " Nüüd saab tõtt rääkida , nüüd saab ometi tõtt rääkida ! " karjatas SHolohhov rõõmsalt . " Nüüd räägin ma kõik ! Lõpuks ometi ! " <arv> . veebruar " Paps on nüüd Nõukogude Liidu juht , " teatas Pavka hommikusöögilauas . " Aga esialgu on see veel saladus . Kumba osa sa siis tahad , kas Krupskajat või Maria Blanki ? " Tegelikult võiksin mängida mõlemat . " Ma pean selle üle järele mõtlema , " püüdsin ma otsustamist venitada . " Marka-kass , mängi Blanki ! " palus Pavka . Aga Blanki tahangi ma rohkem kui Krupskajat . Krupskaja olla on lihtsalt ebatervislik . <arv> . märts SHveitser tõi kirja . " Kogu Nõukogudemaa on kurb , kõik loodavad , et ta tervis paraneb , " sõnas shveitser . " Kelle tervis ? Kes on haige ? " tundsin ma kerget paanikat ja mõtlesin miskipärast kohe Stalinale , oma sõbrannale . Aga milleks niisugused liialdused ? ei taibanud ma . Igasugune ülespuhutus on mulle täiesti vastuvõetamatu . " Jossif Vissarionovitsh Stalin on raskesti haige , " teatas frakis mees nutulisel häälel . Siis on küll kahju . Temaga oli siiski päris mõnus tsharlestoni tantsida , ehkki ta tantsis üksjagu kobalt , mõtlesin mina ja hakkasin kirja lugema . " Õnnitle mind , lõpuks sain ma Sinust lahti . Tunnen end täiesti vabana . Enam ei mõtle ma <arv> tundi päevas Sinust , enam ei meenuta kõik asjad ainult sind , sind ja sind . Olin lihtsalt endale pähe võtnud soovi olla õnnetu ja vihata iseennast , ning Saatan sosistas kõrva : see on armastus , see on suur armastus kõige kallima naise vastu elus , " kirjutab Krauklis . Käisime vaatamas Moskva esimest pilvelõhkujat Kotelniki tänavas . On ikka uhke ja kõrge küll . " Lavrenti Pavlovitshi tehtud , " lausus Pavka kuidagi rahuliku uhkusega hääles . Sõitsime mööda teistestki pooleliolevatest pilvelõhkujatest . " Vaat siia tuleb <arv>-korruseline . Lavrenti Pavlovitsh teeb Moskvast maailma suurima ja kõrgeima linna , maailma tõelise pealinna , " lubas Pavka . <arv> . märts Töö " Mosfilmis " algas poliitõppusega " Seltsimees G.M. Malenkovi aruandekõne Partei XIX kongressile ÜK ( b ) P tööst " . Garderoobi uks pandi lukku , kasukat kätte ei saanud , väljas aga paukus hirmus pakane . Pidime lektori jutu lõpuni kuulama . <arv> . märts Olen päris nohune ja uimane . Terve " Mosfilm " on täis krepdeshiinis ja lillelistes bembergkleitides naisi . " Tooge mulle Gamburg ! Mul on vaja Gamburgi ! " hõikas Pavka keset stuudiomöllu , kus kõik jooksevad ringi nagu peata kanad . <arv> . märts Pavka jagas osad . Vladimir Iljitsh Leninit mängib Sergei Bondartshuk ! Mina olengi Maria Blank-Uljanova , Bondartshuki ema , Stalina on Krupskaja , Muzafar mängib Lenini asemel Stalinit , sest Pavka idee järgi on idamaine hirmuvalitseja Stalin , mitte Lenin . Pobeda on minu ametlik abikaasa Ilja Uljanov . Pushkin mängib tsaar Aleksander Kolmandat , ka Krauklis sai osa , tema on minu vanem poeg Aleksandr Uljanov . Teisi osatäitjaid kõiki ma veel ei tunne , aga küll me tuttavaks saame . " Tohoh tilli , see veel puudus ! Minu laps suri , ja nüüd antakse mulle veel naeruväärne Krupskaja mängida , kuna see Krupskaja-lits ei suvatsenud poegida , sest pidi kogu aeg rahmeldama selle nõmeda parteitööga , mis kõiki oksele ajab , " lärmas Stalina , meie kursuse komsorg . " Meie teed võivad ka lahku minna , " sõnas Pavka väga vaikselt , ja seejärel oli Stalina kohe valmis Bondartshuki abikaasat mängima . " Ausalt öelda , ma tahan ta ära proovida , igatahes on ta shikk mees , Pobeda mingu kukele , " võttis Stalina tuurid maha , lõpetas hüsteeritsemise . Sveta on Inessa ja särab õnnest . " Ma olen kogu aeg teadnud , et ma olen geenius , aga siiamaani polnud ma aru saanud , mis alal nimelt ma geenius olen . Nüüd on klaar — ma olen geniaalne näitleja , sellest rollist algab mu hiilgav karjäär , " kuulutas Sveta kõigile , kes tundsid talle kaasa tema isa raske haiguse puhul . <arv> . märts Gamburg ilmus võtteplatsile otse vanglast , pea kiilas , puhvaika seljas . " Kogu Nõukogudemaa on sügavas leinas . Lahkunud on kõigi aegade geniaalseim ja parim inimene , meie riigi suur juht , teejuht kõigi nõukogude inimeste õnnele , Jossif Vissarionovitsh Stalin , " pühkis Gamburg pisaraid , pea norukil . " Ära silmakirjatse , vana juuditobi , " irvitas Pavka . " Hakka tööle ! " " Aga kellena ? " muutus Gamburg asjalikuks . " Ära muretse , küll me sulle tööd leiame , " hoidis Pavka oma plaanid saladuses . <arv> . märts Tänavad on täiesti tühjad , trammid ja bussid sõitsid ka inimesteta , ainult juhid keerutasid rooli . " Kõik arvavad , et maailma lõpp on käes . On ikka lihtsameelsed , " porises Gamburg , kes niisama mööda stuudiot ringi longib , kõiki õpetama tikub . Vaatasin maniküüri ajal vilksti ! Bondartshukile otsa , proovisin ta silmadega ära , pöörasin pilgu ning jäin ootama , kuidas mõjub — nii Bondartshukile kui mulle , kusjuures viimane on eriti tähtis . Bondartshuk lõi näost õhetama ! Mina aga läksin seestpoolt soojaks , mitte just eriti tuliseks , aga natuke soojaks ikkagi . <arv> . märts Esimene proovivõtete päev . Oeh , ei taha rääkidagi ! Näib , et kõige suuremad ninad paviljonis on valgustajate assistendid . " Nüüd lükkame kõik vanad kännuämblikud eest , on tulnud noorte aeg ! " kuulutas Pavka . " Kõik Stalini preemia laureaadid käigu pikalt , nüüd pääsevad löögile tudengid ! " Meie filmis ei ole ühtegi kuulsust , kui Bondartshuk maha arvata . Aga temalgi on see alles teine film . " Pärast kanname me kõik loorbereid ! Me ei tee üksnes uut filmi , me teeme ka uue ajaloo ! " tõotas Pavka . " Vana ajalugu ei kõlba kuhugi , " toetas teda Gamburg , kes ikka niisama , ilma kindla tööta , ringi sahmerdab ja on kõiki jõudnud kõrini ära tüüdata . " Päris lahe oli , kui sind trellide taga hoiti , " suskas talle Krauklis . " Seekord lähed sina , punane kütirajakas , " andis vastu Gamburg . " Nüüd enam juute ei nõksita , nüüd on lätlaste kord . " " Ma ei ole enam lätlane , ma olen sinivereline , " teatas Krauklis uhkelt . <arv> . märts Keegi ei soovi kellelegi õnne , ehkki on naistepäev . Ainult Pavka ja Krauklis andsid mulle kingitused , teised mitte . " Marka-kass , me teeme geniaalse filmi . Just selleks oli ja on mul sind vaja . Kohe , kui ma sind seal Salehardis arbuusidega sehkendamas nägin , oli mulle paugupealt selge — sina hakkad mängima minu filmis peaosa , ükstapuha mis filmis , aga peaosa , " õnnitles mind Pavka ja ulatas pärlikee . " Need on Tseilonilt . Paps ajas sealt inglased välja ja nüüd saab tollelt saarelt odavalt pärleid . " Krauklis tõi ämbritäie punaseid roose , tema peab alati pilli lõhki puhuma , tema kohe ei saa teisiti . " Palju õnne , kallis ema , " andis Krauklis mulle matsuga põsemusi . " Mäletad , Margit , siis , kui me esimest korda nägime , ütlesin ma sulle kohe , et sina saad mu naiseks . Ma eksisin — sa said mulle veel kallimaks . " Õige poeg oleks rooside okkad ära murdnud , vähemalt varte alumistelt otstelt , aga see poiss selle peale ei tulnud , okkad torkisid mu sõrmed kirvendama . Kas tõesti olen ma teda valesti kasvatanud ? Tea , kuidas ma kaamera ette lähen , kui pean kogu aeg näpuotsi nühkima ? " Tsaarid naistepäeva ei tähista , see on punaste püha , " irvitas Pushkin . " Mina olen ustav tsaariametnik , mina ka ei õnnitle , " purtsatas mu uus mees Pobeda . " Mina ei saa sulle õnne soovida , sest on üleriiklik lein , " vabandas Muzafar . " Lein on terves riigis , aga veel suurem lein on minu südames , " kuulutas Gamburg südantliigutaval häälel . Kuidas saab taga nutta inimest , kes on su kaks korda istuma pannud ? Hoolimata leinast nõuab Gamburg Pavkalt endale tööd . " Noh , ütle , ütle , mis osa sa mulle annad ? " käib Gamburg surmvaikses võttepaviljonis Pavkale peale nagu uni . " Uudishimulik jääb ruttu vanaks , " rahustas teda Pavka . <arv> . märts Kõik vabrikuviled üürgasid , maeti Stalinit . Stalina puhkes leinamiitingul " Mosfilmis " nutma ja palus end võtta kommunistliku partei liikmeks , kuna parteid tuleb aidata raskest kaotusest üle saada . " Mis jama sa suust välja ajad ? Sa oled juba partei liige , miks sa tahad teist korda astuda ? Sa oled liige juba <arv>. aastast pihta , " lausus talle Pavka ja Stalina nägu lõi rõõmust särama . <arv> . märts Tegime Bondartshukiga jälle kaamerata lavaproovi . " Bondartshukis põleb sisemine valgus , " oli Pavka õhinas ja mina tundsin end puudutanuna . Kas mina olen siis ilma sisemise valguseta ? " Sobite küll kokku , ja väga hästi kohe , " lausus Pavka , järelikult sai ta hoobilt aru . " Kas on midagi ka stsenaariumist kuulda ? " venitas Bondartshuk . " On , " venitas Pavka . " No ja mida siis ? " uuris Bondartshuk . " Seda , et stsenaarium on juba olemas , " vastas Pavka lahkelt . Ma ei teadnudki , et Pavka oskab nõnda osavalt otsest vastust vältida — ühelt poolt ei valeta , teiselt poolt ei räägi sellest , millest soovib targu vaikida . Püüan luua hingemängu vastukaaluks Bondartshuki rafineeritud mõttetööle . <arv> . märts Mida peab tundma minu emasüda , kui Stalina ja Sveta harjutavad Bondartshukiga Pariisis suudlusstseeni ? ! Pealegi ei ole mina üldse Pariisis käinud , mind ei lase sinna keegi . " Ära vingu , sina jälle oled minu mehega abielus , " lohutas mind Stalina . " Ma poleks elu sees selle peale tulnud , et teiste nähes nokkapidi koos olla on nii kihvt , " oli Sveta otsekui seitsmendas taevas . " See , et teised vaatavad , teeb mind kirglikumaks . " " Tegelikult on paremaid tatipanijaid kui teie , " vaatas Bondartshuk tüdrukutele ülevalt alla . Mulle kui emale küll ei meeldi , et mu poeg ülbitseb . Vanem poeg Krauklis hulgub mööda kõrtse , sõimab Pushkinit rahva vereimejaks , lubab ta maha lüüa nagu konnapoja , noorem poeg Bondartshuk ameleb mitme naisega korraga . " Ma võtan teid ühes mestis ette , näis , kas te voodis sama tömbakad olete kui ilastajad , " kasvab Bondartshuki nina üle katuse . " Ma lasen sul , nülgija , soolikad välja ! " ähvardab Krauklis Pushkinit . Ma räägin Pobedale kogu aeg , et peab Bondartshukile ja Pushkinile rohkem rihma andma , et muidu ei kasva neist õigeid inimesi , aga tema ainult laiutab käsi : " Kuidas sa ikka oma lapsi lööd ? " , ehkki lapsed pole üldse tema omad . <arv> . märts Täna ütlesid Gamburgi närvid üles , ta tahtis stuudioaknast alla hüpata , kui uksele prõmmimist kuulis . " Keela ja kaitse , nüüd nad viivad mind jällegi ! " karjatas Gamburg , püksid püüli täis , käed palves . Tulija oli hoopiski SHolohhov , kes nõudis <arv> <arv> rubla ette . " Ilma avansita ei loe te siit silpigi ! Ma tean teid küll — varastate kõik mu ideed ära , pärast ütlete , et stsenaarium ei kõlba kuhugi , " jõrises vanatoi , käsikiri kiivalt põues . Pavka lasi kassapidajal talle avansi välja maksta . " Noh , kas mulle on osa ? Kas mulle on osa ? " hakkas Gamburg jälle nuiama . " Las ma tutvun asjaga , " võttis Pavka endale aega . <arv> . märts Kui palju on võttepaviljonis rahvast , minu meelest on neist enamik ülearused . " On ikka jama , keegi kabajantsik kasseerib väravas raha , laseb need tolgused sisse , et nood saaksid kuskil seina veeres kuulsusi imetleda , vaadata , kuidas filmi tehakse , " lõi Pavka käega . Teda see publik ei häiri , Pavka säilitab rahu , mind võtab siiski kõhedaks , Bondartshuki lööb sädelema . " Mina ei saa ainult dekoratsioonidele mängida . Las vahivad , suud ammuli ! " võidutses Bondartshuk . " Tss ! Vaikust , seltsimehed pealtvaatajad , vaikust , palun ! Mikrofonid on sisse lülitatud ! Taust puhtaks ! " lausus Pavka ruuporisse . Äärmiselt tähtsa häälega kamandavad veel kõikvõimalikud administraatorid , neid on vähemalt kaheksat liiki . Need on peamiselt paksud tädikesed , kelle rinnad ripuvad vööni . Prožektorite palavus võtab õhetama , mina ei saa otse heledasse valgusesse vaadata . Ma ei taha higistada , muidu peletan Bondartshuki endast eemale . " Tuleb mängida tõtt , ehkki kõik on üks suur väljamõeldis ja illusioon . Tõsilugu ei ole , aga tõde on . Kohe , kui mängid tõtt , hakkab kaamerate ees mugav . Valest on niipalju kasu , et vale on selle kammerton , mida näitleja ei pea tegema , " õpetas Pavka , näitas kätte õige tee . " Sa pead mängima tõtt , nõnda et keha , hinge ja tundmuste vahel tekib kooskõla , nõnda et väline aitab sisemist ning nõnda et sisemine aitab välimist . " Õhtuks võtab täiesti läbi , olen nagu märg lapp , mis tuleks kuivaks väänata . " Kas sa mõtled , et Shakespeare selleks oma meistriteosed lõi , et kangelased käsi peseksid või mingit muud naturalistlikku tegevust harrastaksid ? " küsis Pavka . Imetlen Pavka tarkust . Ta on tõeline režissöör , ja ma teen kõik , milleks ta mind kohustab . Absoluutselt kõik . Ka minule on kunst tähtsam kui elu . Kui Pavka käsiks mul kellegagi voodisse minna , siis ma ka läheksin . Just sel kombel olen ma talle truu . <arv> . märts Pavka juhendas mind vaiksel häälel : " Kui sa niimoodi kergelt pead pöörad ja pisut lõuga kergitad , siis oled päris hea . " Tänan kiituse eest ! Kõige paremaid paberosse tõmbab operaator Jegorov , nimelt " Kazbekki " . " Minu arvates teie , seltsimees Beria , loote oma Maria Blanki kuju teatrikooli reeglite järgi , " ütles peaoperaator Jegorov lõpetuseks . Kuidas on see võimalik ? Ma pole päevagi teatrikoolis käinud ! " Olla Lenini ema , tähendab olla Kommunistliku Partei ema , tähendab olla Nõukogude Liidu ema , tähendab olla kogu progressiivse inimkonna ema , " vahutas Gamburg . " Olla Lenini isa , tähendab olla kogu progressiivse inimkonna isa , " vastas Pavka ja andiski lõpuks Gamburgile osa . " Sina oled tsaar Nikolai II . " " Siis oled sa minu poeg , " patsutas Pushkin Gamburgile õlale . " Ma ei taha ! Bolshevikud löövad mu maha , " hädaldas Gamburg . " Stuudio uks on seal , " osutas Pavka ukse suunas . " Olgu , ma hakkan tsaariks . Aga ainult mängult . Mitte päriselt , " andis Gamburg alla . " Mina isiklikult löön su maha , " lubas Gamburgile Bondartshuk . " Ja mina löön sinu ! Võtan su motika kah endale , " lubas Pushkinile Krauklis . Vähemalt see on kinotegemisel hea , et Krauklis ei saada enam oma nõmedaid kirju . <arv> . märts Pavka aina juhib : " Üldplaan ! Kesküldplaan ! Suur plaan ! Detail ! Kulmudest suuni ! Õhk pikemaks ! Objekt kaadri keskele ! Kaadri ruum paika ! " Pavka ei tõsta kunagi häält , sellepärast talle kuuletutaksegi . Pavka rõhutatud peenetundelisus paneb isegi muidu labased rekvisiitide tõstjad kikivarvul käima , summutatud häälel rääkima . Loen stseenide partituure . Kaamera ees olla on nagu armastada — tunne on sama . Võttepaviljoni paabeli segaduses on ainult Pavka oma ruuporiga rahu ise . " Sul ei ole Bondartshukiga kokkukõla , sul lihtsalt ei ole kokkukõla . Mis ema ja poeg te olete ? Te olete kaamera ees võõrad inimesed ! " oli Pavka täna võtteplatsil pisut turris . " Mulle endale tundub ka , et oleme võõrad , " tunnistasin mina . " Ausõna , ma pean sulle ütlema , et sa pead temaga magama , muidu ei tule midagi välja , " sosistas Pavka . <arv> . märts Tänane võttepäev läks aia taha — peavalgustaja oli end silmini täis lakkunud . " Kui keegi peale minu julgeb puudutada seda lülitit , siis lasen ma paviljoni kuuks ajaks pimedaks , " ähvardas peavalgustaja Vestimov . Istusime Bondartshukiga terve päeva " Mosfilmi " alumises restoranis . Kõik administraatorid ja teised paksud kinotädid käisid meid kostüümiproovidele kutsumas , aga Bondartshuk saatis nad kus tuhat kolmkümmend . " Jop-tvoju-matj , üks ametniku-pask ei tule kunstnikku käsutama , hüpaku nad vittu ! " valas Bondartshuk oma sapi kutsujate peale välja . Bondartshuk on tegelikult Karjala-Soome NSV-st , nõnda et minu naaber nagu Kraukliski . " Sealt saadeti kõik soomlased Siberisse , seal jäi palju tühja ruumi , vabu maju , " jutustas Bondartshuk . Enam-vähem sama asi juhtus Krimmis . Ainult et soomlasi ei laaditud vagunite peale , neile ei antud ette rongi , nad pidid ise oma kompsudega , kes jalgsi , kes hobusel ja vankril , oma kodudest lahkuma , nende asemele saadeti sunniviisil venelased , kes samuti oma kodudest minema olid aetud . Ettenägelikumad karjalased aga põrutasid päris-Soome , mõnel oli minekuga nii kiire , et kui venelased taresse astusid , siis lõõtsmoonik veel helises laua peal , vandid võisid kohe soolaleivapeoga pihta hakata . Bondartshuk on end ainult ise üles töötanud , tal pole olnud toetajaid . Ta oli Petrozavodskis vaheldumisi kelner , meesterätsep ja koerapidaja . Kui ta kelneriametist näppamise eest lahti lasti , hakkas rätsepaks , kui aga selles töös oli pahandusi , läks tagasi kelneriks . " Meil oli seal lähedal ülikooli inter . Käristasin tudengitele muudkui välja , sest tahtsin ise edasi õppida . Minu kelneri-südametunnistus ei lubanud tavaliselt teha kolmekordset arvet , aga siis , kui ma olin neile pagana studioosustele praed ja õlled välja teinud , võtsid ohvitseridelt küll kolmekordselt , " rääkis Bondartshuk . Koeri on ta kogu aeg pidanud , tal on haruldasi tõuge , neid paaritades teenib kena kopika . " Kaukaasia lambakoera kutsika eest visatakse paar tuhat kulli , " hooples Bondartshuk . " Viimaks olin ma neid tudengeid nõnda palju jootnud , et mul oli õigus ka ise tudengiks hakata . Ülikoolis hakati manguma , et ma näiteringi tuleksin . Olin nõus , kuna seal olid kenad plikad , kes lausa ise voodisse tikkusid . Mängisin Oleg Koshevoid , käisime Moskvas üliõpilasteatrite ülevaatusel , seal nägi meie etendust Gerassimov , kes mind oma filmi meelitas , " kiitles Bondartshuk , kui kogu stuudiorahva imetluseks päeva jooksul kaks liitrit viina ära jõi . <arv> . märts Täna parandasime pead . Bondartshuk ütles mulle , et tahab mängida humaanset Leninit , tahab mängida mõttearistokraati , Lenini säravat mõistust . " Ma mängin mõtteprotsessi ennast , " lubas Bondartshuk . Ühele emale valmistab see ainult heameelt . Pavka kordas , et temale kui režissöörile on vaja minu ja Bondartshuki lähedust , et vaatajale hiljem ekraanil kõik tõetruu paistaks . <arv> . märts Sajab sooja vihma . Loodan sellelt kevadelt palju . " Mina ei taha mängida koputajat , ei taha ! " käis protesteerimas Muzafar . " Näitleja käest ei küsita , keda ta tahab mängida , " manitses teda Pavka väga viisakal toonil . SHolohhov on käsikirja uues variandis teinud Stalinist mitte ainult koputaja , vaid ka sohilapse . Stalini isaks ei ole kingsepp Ateni-Vissarion Džugashvili , vaid hoopis maadeuurija Nikolai Prževalski , kes <arv> kuud enne Koba sündi juhtus sealtkandist läbi minema . " Sellepärast Koba oma ema tappiski , et too ei osanud kuulsusest kinni hoida , " põhjendas Pavka . " Mina ei taha olla sohilaps , " hädaldas Muzafar . <arv> . märts Mida mina saan sinna parata , kui mul tekib Bondartshuki läheduses lihtsalt tuhin , eriti seal allpool . Ma sain küll temalt paha haiguse , aga seda ei ole enam , ning ma ei ole seda talle ka kunagi ette heitnud . Ka Inessale mitte , kes räägib muudkui , et kõik mehed löövad talle külge , nii valgustajad , autojuhid kui Krauklis , Pushkin , Pobeda , Muzafar ja Gamburg . Miks minule keegi külge ei löö ? See on puhas ülekohus ! Võtete vaheajal käime Inessa ja Krupskajaga puhvetis shokolaaditrühvleid söömas , ja Inessa kiitleb alati : " Vaata , vaata ! Kõik mehed pööravad pea minu poole , kui ma mööda lähen . " " Nad vahivad hoopis mind ! " kärtsatas täna Krupskaja . Aga mida mina Bondartshukiga peale hakkan ? Kas ma pean osa mängima või oma tuhina mahasurumisega tegelema ? Veri tõmbab Bondartshuki poole , ta kasvab mu südame külge , lõppude lõpuks on ta mu poeg , mu noorem poeg . Mu vanem poeg on Krauklis , tema on terrorist , varsti hakkab ta Pushkinit tapma . <arv> . märts Tunnen , et armun üha enam Bondartshukki , kindlasti on see emaarmastus . Ka Pavka õhutab aina takka : " Te hakkate juba kokku ! Kaamera fikseerib teie harmoonia ! " Kas ma pean tõesti Bondartshuki hoovi tõmbama , et me veel rohkem kokku hakkaksime ? Aga mis siis , kui mulle see asi istuma hakkab ja ma litsiks kätte lähen ? Inessa ütles , et ta on pooled meie filmigrupi mehed juba ära proovinud ja päris õiget purikat nende hulgas ei olevatki . Huvitav , kas Bondartshuki ka ? Selle vastu ei oleks mul midagi , kui ta Pavkaga magaks , las teebki teisele tule alla , aga Bondartshukki ma talle küll ei annaks . Bondartshuk sütitab mindki endast kõik andma , ta on tõeline kunstnik . Täna õhtupoolikul olin vaba , vaatasin võtteplatsi kõrvalt pealt , kuidas Bondartshuk alul Krupskajaga jahmerdab , seejärel aga Inessa poole ööd veetma läheb . Mida tunneb ema süda , kui ta poeg naise juurest naise juurde käib ? Kõigele lisaks laseb seal liuksu veel Kollontai , tõeline ringiaeleja , kes lausa riputab enda Bondartshukile külge . Krupskaja on inetu , tundetu sinisukk ja kuulekas töömasin , selle vastu ei ole mul midagi , et tema ümber Bondartshuki tiirleb . Aga Inessa on nagu maasikas , piltilus jõudenaine , kes paneb mu südame lõhkema . Võib-olla õnnestub mul seda vuhvat Kollontaid tõrjuda , aga Inessaga pean ma armastatut jagama . <arv> . märts Alustasime uue süžeeliiniga , kuna viimaks ometi said tsaarikostüümid lõplikult valmis . Kõik eelmised variandid oli Pavka tagasi saatnud , sest kord ei jäänud nendega rahule ajaloolane , kord kunstnikud , kord jälle operaator Jegorov — rõivastus olevat liiga kirju , hakkavat ekraanil virvendama . Kinoga ongi see hea asi , et sa võid oma elust mitukümmend aastat tagasi minna , ilma et midagi erilist juhtuks . Mina tahaksin tagasi minna metsavendade-bandiitide juurde , aga kahjuks SHolohhov selle peale ei tulnud . Ja seda ei anna ma sellele ühtevalu tatistavale papile andeks . Ma oleksin võinud olla neitsi , mu esimene poeg oleks võinud olla Krauklis , teine Bondartshuk . Loomulikult ei jäta ma Kostjat-Leopoldi sinnapaika , loomulikult ei mata ma teda maha , aga mu süda tõmbub valusalt kokku , kui ma mõtlen , et ta on kuskil ula peal , ilma ema hoole valveta . Vahest läheb ta elu ripa-rapa , vahest puhkab ta ammu maamullas , kes teab ? Igatahes tunnen suurt süükoormat hingel ja ma ei saa sellest kunagi lahti . Ja ei tohi saadagi . Aga kuidas ma tutvusin Pushkiniga ? Tõusime Talvepalee trepist üles , otse Pushkini magamistuppa , kaamera sõitis mulle ilusti peale . " Ärge värisege , Maria Aleksandrovna , kohe kohtute imperaatoriga , " rahustas mind kammerneitsi . " Olen seda kohtumist ammu oodanud , " laususin mina . " Ka tema on seda ammu oodanud . Ma olen teist rääkinud talle ainult head , " julgustas mind kammerneitsi . " Teie lähete väljaspool tavalist korda . Otse , " sõnas siis kammerneitsi . " Mida see tähendab — otse ? " ei saanud ma aru . " Tema Majesteet usaldab teid . Usaldab , et te olete neitsi . Tavaliselt vaatab tohter neiu üle , enne kui too keisri sängi pääseb , " seletas kammerneitsi . " Leidub ju igasuguseid aferiste , selliseid , kes teesklevad puutumatust . " " Aga miks peaksin ma olema puutumatu , Teie Kõrgeausus ? " küsisin mina . " Iga neitsi lisab Tema Majesteedi elule kümme aastat ja keiser peab elama igavesti , sest võim peab olema igavene , " andis kammerneitsi selgituse . " Kuidas nii ? Lisab ? Ma ei saa sellest aru , Teie Kõrgeausus , " palusin ma täpsustada . " Nii on ja nii jääb , nii on see alati olnud ja nii jääb see igavesti . Mehed , kellel ei ole olnud mitte ühtegi neitsit , elavad kümme aastat vähem kui nad peaksid elama ; mehed , kellel on olnud palju neitseid , elavad kaua-kaua , " jutustas kammerneitsi , viimased sõnad juba päris hiirvaikselt , kuna me jõudsime keisri uhkesse magamistuppa . " Põlvili , imperaator on teie ees , Maria Aleksandrovna ! " Laskusin põlvili , Pushkin silitas õrnalt mu pead . " Meie vahel on praegu veel kõik võimalik — nii armastus kui vihkamine , " lausus Pushkin . " Kõik jääb teie otsustada , Majesteet , " laususin mina , kuna mulle ei meeldi loopida suuri ja tühje sõnu . Ka ei istu mulle elu dramatiseerimine , sellest kujuneb alati armastuse mäng , mitte aus armastus . " Kas ma tohiksin teid kohe suudelda , mul on võrdlemisi kiire , Maria Aleksandrovna ? Riigiasjad , saate aru , " kibeles Pushkin . " Niisugustes asjades on soovitatav mitte tormata , Majesteet . Tormamine maksab end hiljem kurjalt kätte , " manitsesin ma Pushkinit . " Mootor jätta ! Foon on vale ! Kaamera märkab kõike ! " katkestas Pavka duubli . " Kas sa nüüd saad aru , miks me eraldi voodites magame ? " sosistas Pavka mulle , kui operaator Jegorov uut filmilinti kettale lasi panna . " Tasapisi hakkan saama , " kohmasin mina , kuna taipasin , et see on kuidagi ühenduses meie filmiga . " Minu elus on kõik kunsti teenistuses . Absoluutselt kõik , Marka-kass . Neitsinahk taastub siva , " lausus Pavka summutatud häälel keset võttepaviljoni melu , kus pausi ajal kõik lärmavad ja hüsteeritsevad . Seda kuulsin ma küll elus esimest korda . Kas tõesti on nii , et Pushkini jaoks ei pea ma teesklema süütut , vaid olengi seda ? Igasugune variserlikkus paneb mind jäledusest lihtsalt võdisema . " Kiisu , sa pead olema teadlik iseenda väärtusest , " andis Pavka mulle kätte juhtnöörid , kui me uut duublit alustasime . Jõudsime ilma igasuguste viperusteta suudlusstseenini , kõik läks lausa ludinal , Pavka naljalt ei väärata , kui ta tööhoos on . Ainult SHolohhov-tola kargas siis platsi veerelt kaamerasse , nõudis dialoogi kohendamist , käis kaela peale nagu igavene täi , viimaks Pavka nõustus . Kolmandas duublis ütlen ma Pushkinile : " Niisugustes asjades on õigem mitte tormata , keiser . Tormamine maksab hiljem valusalt kätte . " " Sa oled kõige isepäisem plika , keda ma tunnen , Margotshka , " lausus mulle Pushkin , kui ta mu juukseid paitas , ta sõrmed tulitasid , ta pihk lausa õhetas naistevalu . Siis me suudlesime , samal ajal tegi kammerneitsi baldahhiinvoodit üles , seadis patju ja siidlinasid . Pushkin suudleb hästi , pagana hästi , poiss tunneb seda tööd . Kindlasti oli see mu elu parim suudlus , andis silmad ette kõigile varasematele . Parajasti siis , kui ma olin Pushkini keele oma kurku imenud , hakkas kammerneitsi mind selja tagant paljaks koorima . Kõigepealt nööbib lahti slepiga atlasskleidi , nähtavale tuleb pihik , seejärel laseb alla kontushi , pärast seda jukerdab tükk aega korseti kallal , ei saa ega saa seda maha . Ilmus juba kammerteener , kes hakkas Pushkinit alasti võtma . Kui me mõlemad juba üsna aadama- ja eevakostüümis olime , juhtis Pushkin mind lahmakasse sängi , mis on nõnda lai , et seal on raskusi üksteise ülesleidmisega , peale selle võib uppuda kõikvõimalikesse linadesse , tekkidesse ja patjadesse . Arvasin , et aluspüksid võtab mul jalast Pushkin , ometi tegi sedagi kammerneitsi , samuti kiskus Pushkini trussikud maha kammerteener , misjärel nad tõmbasid nad ette baldahhiini . Kuulsin vaid läbi eesriide Pavka kiiduhüüdeid : " Kaamera maha ! Kaamera maha ! Priima ! Võimas ! Vohh , see on juba midagi ! Tõeline julgus ! Tõeline kunst ! Ma olen esimene režissöör Nõukogude Liidus , kes sugulist vahekorda näitab ! Esimene ! Saate aru , see on revolutsioon ! See on vabadus ! Kas Koba oleks seda lubanud ? Koba oleks meid selle episoodi eest kõiki seina äärde pannud ! Triksti ja kogu lugu , kõigil toss korstnas ! Minu paps tõi meile demokraatia , ehtsa demokraatia , nüüd võime teha kõike , mida tahame . " Orgasmil on mitu faasi , see ei ole kogu aeg ühtmoodi . " Sa , plika , oled Nõukogude Liidu rahvakunstnik vooditöös , " kiitis mind Pushkin . " Absoluutselt suguandekas ! " Kindlasti on see liialdus , aga ka mina jäin Pushkiniga päris rahule , tal on mehelikud õlad , mööda tema muskleid on lahe oma sõrmi libistada . " Nüüd elan kümme aastat kauem , " sõnas Pushkin , kui teener ja teenijanna meid riidesse panid . " Seda ma küll poleks uskunud , et sa poolenisti süütu oled . " <arv> . märts Kordasime eilset episoodi , Pavka arvates oli kammerteener igavene pussard , kohmitses liiga kaua Pushkini lahtirõivastamisega . " Ja niisugusele kobakäpale maksa <arv> rubla päevas , ei tea , mille eest ? " tegi Pavka kammerteenrile säru . Tunneme Pushkiniga endid pärast eilset täiesti vabalt , Pushkin on esimene mees minu elus , kes mängib rinnanibudega kuni õndsuse viimase piirini . Selles mõttes jah , on tegemist süütuse kaotamisega , muud juttu ma siiski ei usu . Tugev orgasm läbib kogu psüühika . Kuskil allpool tekivad nagu närvijooksud , ma usun , et samasugust tunnet tekitaks elekter , kui see mu sees voolaks , ja see paneb kogu tupe tõmblema . Tõmblus algab madalamal , aga tõuseb järjest kõrgemale , kõike õndsam on siis , kui hakkab kliitori juurest tukslema . " Näitleja pole mängides iseenda kohtunik . Ka vaataja pole kohtunik , kui ta vaatab , mida näitleja ekraanil teeb . Kohtunikuks on partner , " õpetas Pavka Pushkinit . Kojutulekul ulatas " Metropoli " administraator mulle Krauklise kirja : " Ma tean , mida sa , tiirane lehtsaba , praegu teed — vähkred kellegi poldiga voodis , nusserdad ja mustad mind . Et sa oma roiskunud reitevahest siili sünnitaksid , polgu madrats sihuke ! " Mu vanem poeg on ülekäte kasvanud , pean Pobedale ütlema , et ta Krauklise herneste peale põlvitama paneks . Noorem poeg , Bondartshuk , on lausa musterlaps , temaga läbisaamine soojendab minu südant . <arv> . märts " Peame minema Simbirskisse , enne kui lumi päriselt ära sulab , " sõnas Pavka . <arv> . märts Pakime asju , kõige suuremad rahmeldajad on igasugused valgustajad ja muu rämps , kes on suled kohevile ajanud ja lausa suurushullustust põevad . <arv> . märts Meil on erirong , veereme Uljanovski poole . Kuidagi kõhe on sõita linna , mis kannab su enda nime , õigemini tulevast nime , sest praegu ei ole ma veel Pobedaga laulatatud . Oleme ühes kupees Svetaga , Pobeda ja Stalina on kõrval , neist järgmises on Bondartshuk ja Pushkin , siis Krauklis ja Gamburg . Pavka lendas lennukiga ette meie saabumist ja majutamist korraldama . <arv> . märts Sveta joob , aina joob . Ta sunnib mindki klaasi kergitama , aga mina kastan ainult huuli , ehkki ma ei taha käia kõveraid teid pidi . Nüüd olen siis abielurikkuja , ja see rõhub mu südant . Teinekord öeldakse selle kohta veel petma või truudust murdma ja veel ei tea kuidas . Zavod-beid ma tõesti petsin , tegin kõrvalehüppeid igasuguste madruste ja jumal teab veel kellega . Aga ka Zavod-beil oli korraga neli ametlikku naist ja peale selle veel pihutäis liignaisi , keda kõiki me ei teadnudki . Temal piisas vaid kolm korda kuu poole palvetamisest ja ta polnud enam näiteks minuga abielus . Siis palvetas jälle kolm korda kuu suunas ja oli abielus ükskõik kellega , kas või minuga uuesti , kusjuures mulle jättis ta ütlemata , kas ta momendil on minuga abielus või mitte . Vahest ei teinudki ma talle sarvi , kuna polnud madrust proovides tema parajasti ametlikult paaris ? Olgu küll , et teiste patud ei anna mulle õigust kurja teha , pean siiski mainima , et Zavod-bei teised naised tegid kõrvalehüppeid nõnda et hoia ja keela , ka omavahel , mille pärast koopaküla oleks võinud neid kividega surnuks loopida . Mina olin Zavod-beil üks truumatest , kui nii võib öelda . Kas kaamera ei ole tüki maad etem kui kuu ? Minu meelest igatahes jääb kuu kaamera varju . Kas filmitegemine ei ole peajagu üle palvetamisest ? Palvetamist näeb ainult Jumal ( juhul , kui ta ikka on olemas ) , kinno aga võivad minna kõik , ka Jumal ( juhul , kui ta suvatseb ) , meie filmi vaadata kuluks talle küll ära , siis saaks talle mõnigi asi selgemaks . Öösel püüdis mind silitada Sveta , nagu seda proovisid teha ka Zavod-bei teised abikaasad . Tuli oma kupeenarilt minu nari juurde , mina lugesin parajasti stsenaariumist seda kohta , kuidas Ma Aleksander III-ga olen käima peale saanud ning sõidan Simbirskisse Iljale oma kätt ja südant andma . Mulle ei olnud niivõrd vastukarva Sveta sõnad , need on tal ekstra tundlikud , isegi kuidagi särtsu täis , ainult et Sveta suust tuli seda va viinushka lehka , mis mind iiveldama ajas . Inimene peaks ikka hambaid pesema , enne kui ta teisele lähenema kipub . " Kuradi tsaarineitsi ! Teistel lased küll endale väänata , aga mulle annad korvi , nüüd , kui mu isa surnud on , " kaasitas Sveta . " Nüüd ei taha mind enam keegi ! Nüüd visatakse mind nagu rämpsu prügikasti . " " Sa pahnad kõik segi ! Sa pead minema Krupskaja juurde , tema ootab sind , " õpetasin ma Svetat . " Kas ma pean kostüümi ka vahetama ? " küsis Inessa . " Loomulikult , kes siis mööda vagunit paljaste tissidega kondab ? Pärast tunnelit tuleb SHveitsi-Prantsuse piir , me kõik peame kordonist läbi astuma , aga sina , Inessa , tahad oma piimariiulitega parteid reeta . Kuhu see kõlbab ? Tõmba oma sitsid-satsid selga ning mine Bondartshuki ja Stalina juurde , ära nooli kõrvalt , " manitses Maria Blank . Sel hetkel trummeldati vastu kupeeust . " Välk ja pauk , see veel puudub ! Ongi piirivalvurid ! Ei tea , kas SHveitsi või Prantsuse omad ? " tõusid Inessa ihukarvad püsti . " Käigu nad kuu peale ! " " Issa-pojuke , püha ristike , halastaja armas Jumal , " palvetas Maria Blank . " Nüüd on revolutsioon õhtal , nüüd jäävad töölisklassi kurnajad igavesti võimule . " " Politsei ! Politsei ! Tehke kohe lahti ! " nõuti kupeeukse taga . Inessa viskas öökleidi selga . Prõmmijaks oli minu vanem poeg Sasha , pikema nimega Aleksandr . Niisugusi nalju teeb ta ikka , tema on juba selline . " Teil on perekondlikud asjad , ma lähen vaatan , mida Vladimir Iljitsh ja Nadežda Konstantinovna teevad , " lahkus Inessa taktitundeliselt minu noorema poja Volodja ja tema laulatatud kaasa Krupskaja juurde . Sasha ütles mulle , et ta ei ole veel kellegagi maganud . " Olen end ainult sulle hoidnud , kallis emme , " lõõmas Sasha tulist kirge . Edaspidisest mäletan ainult vagunirataste põra , olgugi et kupeenari on pisut kitsavõitu alus selle tegevuse tarvis . Millal me piiri ületasime , millal me passe kontrolliti , sellest pole mul õrna aimugi . Need tundenärvid on ikka väga huvitavalt tehtud . Orgasmid pole üldse ühesugused ja nad ei tule ühest kohast . Täna oli niisugune laiem orgasm . Praegugi kõik tungleb ja tuksleb sees , ma peaksin talle ütlema suure aitähi . Ja Sasha tuli esimese korra kohta kenasti toime , ma loodan , et ta mulle ei luisanud . Ma olen tähele pannud , et nii tema kui Volodja on suured käojaanid , puhuvad sulle hambasse jumal teab mida . <arv> . märts Simbirsk on inetu ja räämas linn , palju hullem kui Salehard . Aga talv on siin ehtne , kibekülm ja jäine . " Mina tellisin pakasepoisid kohale . Režissöör suudab kõike . Režissöör lavastabki maailma , " viskas Pavka nalja . Võõrastemaja võiks küll parem olla , kuid mina ei ole mõni nuriseja . Aga Bondartshuk , Sveta ja Stalina löövad lamenti . " Panna mind tarakanidega ühte tuppa ! No mida te õige mõtlete ? " kraakles Sveta . " Mu isa laseks teid kõiki maha ! " " Oleks hea olnud , kui ta oleks tarakane tapnud , ja mitte inimesi , " lausus Pavka võõrastemaja koridoris . " Sina ära tule õiendama ! Ta tappiski tarakane — ainult et kahejalgseid , " kriiskas Sveta nagu põrsas aia vahel . Bondartshuk , Sveta ja Stalina hoiavad tihedalt kokku , vaene Pobeda peab üksipäini norutama , ainult vahetevahel käib keiser Aleksander III teda lohutamas . Ilja Uljanov ja Aleksander III on ikka paras paar küll . " Kahju , kurat , et motikad Moskvasse jäid , " ütles Aleksander III . " Oleksime siin idiootses pärapõrgus ringi põrutanud nii , et kõigil kohalikel kretiinidel suu ammuli . " " Mine paganas tea , kas selle külmaga olekski nii mõnka kimada , " kahtles Ilja Uljanov . <arv> . märts Kus ma õigupoolest olengi ? Kas Pariisis või Simbirskis ? <arv> . märts Tammume paigal . Ei saa ega saa võtteid käima . " Pane tähele , et ma teen nii , et lumi ei sula ära , " lubas Pavka , kes jookseb nagu tuulispask ringi ja ei anna end üldse näole . <arv> . märts Pobeda näitas mulle maja , mis saab meie koduks . Teisest otsast seda alles ehitatakse . " Jama , puhas jama ! Talvel ei ehita keegi . Ehitatakse ainult suvel , " nähvas peaoperaator Jegorov . " Õigus , seltsimees kaameramees ! Suvel võtame selle materjali ümber , " vastas talle Pavka veidi solvava üliviisakusega . <arv> . märts Igavusest olen hakanud lugema koguni ajalehti , mida ma harilikult ei tee , kuna neis ei ole midagi huvitavat . Aga võõrastemaja sööklas on podsihvka , " Pravdad " on pistetud varda külge , varras ripub naela otsas nagu kuub nagis , sealt ma need lehed võtangi . " Kas minust ka midagi kirjutatakse ? " küsis Muzafar , kes alati käib minuga ühel ajal söömas . " Kirjutatakse , et helgesse tulevikku teed juhatav päike on loojunud . Aga sa oled surematu ja jääd igavesti elama nõukogude rahva ja kogu progressiivse inimkonna südamesse , " lugesin mina ajalehest ette . " See on küll õigus , " kinnitas Muzafar borshi helpides . " Ja nii vähe ? " " Ei , ei , ei ! Kõik lehed on sinu pilte ka täis , ainult sinust jutt käibki , " vastasin ma lehti lapates . " Mis sa pugejatega ikka peale hakkad ? Kui ausalt öelda , siis on see mind ennastki kõrini tüüdanud , " pahvis Koba supi kõrvale piipu . Mina jälle poleks elu sees uskunud , et üks bolshevik võib laua taga luristada ja matsutada . " Kirjutatakse , et sa oled suur looduse ja maailma ümberkujundaja , muudad kõik varem viljatud maa-alad viljakandvateks põldudeks , kuhu külvatakse mitmesuguseid kultuure , " vuristasin ma kiiruga . " Mis , mis kultuure ? " muutus Koba ettevaatlikuks . " Siin pole öeldud , mis kultuure , " vaatasin ma järele . " Leheneegrid on üks müüdav rämps , ma annan Lavrenti Pavlovitshile märku , et ta abinõud tarvitusele võtaks , " tõstis Koba taldriku kahe käega huulteni , kallutas ja ruupsis borshipära lõrinal suhu . " Kirjutatakse , et sa annad energiat elu ümberloomisel kõikidele ühiskondadele kogu planeedil , " jätkasin mina . " Seda tegi Lavrenti Pavlovitsh küll ilusti , et ta mu surma lavastas . Müts maha , tema oskab selliseid asju nii hästi , et siga kah ei söö , " kiitis Koba taldrikut lauale kolksates ja piipu võttes . " Ma mäletan , kuidas me Kremlis uusaastapeol tsharlestoni vihtusime , " meenutasin mina . " See ei olnudki eriti palju aega tagasi , " jäi Koba mõttesse . " Minu arvates peaksid sa oma tütre Sveta korrale kutsuma . Muudkui joob ja laaberdab , ütleb , et kurvastusest sinu surma puhul . Sa anna talle teada , et sa pole sugugi loojakarjas , et sa oled hoopiski elus , " soovitasin mina . " Ei saa , ei tohi . Lavrenti Pavlovitsh ei luba . See keeraks kogu operatsiooni tuksi , " keeldus Koba . " Ela ta õel iseloom üle , mis mina sinna ikka teha saan , kui ta on oma emasse läinud . " " Mis operatsioon see selline on , mille saab Sveta tuksi keerata ? " imestasin mina . " Kust mina tean ? Mine küsi Lavrenti Pavlovitshi käest , aga vaevalt et ta sullegi midagi kõssab . Luurevärk on alati väga salajane , " laiutas Koba käsi . Issand jumal , see on nii vilets paik , et siin viiakse supitaldrik kah nina eest minema ! Sattusin Muzafariga hommikul nii jutuhoogu , et ei pannud tähelegi , kui lauakoristaja minu puutumata road kööki või kuhugi mujale taris . Neljakordse ülikooliharidusega arbuusimüüja Muzafar aga on niisugune koonerdaja , et ennemini kukub kild kivi küljest kui et tema teisele uue supi ostaks . <arv> . aprill " Vaata , siga lendab ! " näitas Karuklis näpuga aknast välja , kui me kõrvuti grimmitoolides istusime . Mõnusad aprillinaljad on lahedad . Teised naudivad jumestamist , mina talun seda vaevu-vaevu . Ma lihtsalt ei saa kedagi oma hingele nii lähedale lasta , et too võiks hakata moonutama mu nägu . Minu meelest peab inimeste vahel olema ikkagi distants , siis ei astu keegi sulle varba peale . Ja mis veel tähtsam : ma ei taha olla keegi teine , ma tahan olla üksnes mina ise . Kinoga on sama lugu — kui stsenaarium nõuab valetamist , siis olen ma püsti hädas , pean paluma SHolohhovi , et ta selle koha ümber kirjutaks . Märkasin alles täna , et meie võõrastemaja nimi on " Za Miru " . Mina ei saa aru , kas see tähendab " rahu eest " või " maailma eest " . Selline kahekeelsus ei meeldi mulle , igasugune ümbernurgajutt ajab mulle lihtsalt judinad peale . Näiteks hakkas Krauklis pärast grimmi lunima , et ma jälle temaga magaksin . " Jälle ! ? Seda ma sulle ei kingi ! Mida sa endale õige lubad ! Igasugustel naljadel on ikka piir . Ma lasen Pavkal sult osa ära võtta , kui sa kohe andeks ei palu , " saatsin ma selle punase küti pikale lainele . Paras paar Pushkiniga , kes tuli võõrastemaja triikimistuppa , võttis mul rinnanibust kinni , kruttis seda nõnda , et mulle jäle tülgastus peale tuli , ja kiitis omapoisilikult : " Millal me jälle nikume , Marusja ? " " Kõtt ! Korista oma käbarad , vastik elukas , " ajasin ma ta minema nagu tüütu kärbse . " Aa , ma tean küll ! Sa hoiad oma süütust tsaarile , " irvitas Pushkin ja lõi ukse pauguga kinni . Mina panin pressmasinasse uued söed ja triikisin Maria Blanki pulmakleiti edasi . Kostümeerijad on nõnda ninakad tegelased , et nemad juba seda ei tee , vaene näitleja peab ise oma garderoobi ornungis hoidma . <arv> . aprill Võtsime episoodi , kus ma olen juba Pushkinist rase , kannan oma kõhus Krauklist , jõuan Simbirskisse Pobeda juurde . " Kes ütles , et lumi ei sula vahepeal ära ? Mina ! Ilma valitsevad režissöörid , " kergitas Pavka oma saba . Mina näen esimest korda oma tulevast , kes on mulle postisaanile vastu tulnud ja viib mu kelguga koju . Kelgul näen esimest korda Simbirskit , oma uut kodulinna , mida praegu Uljanovskiks kutsutakse . " Marka-kass , su silmades peab peegelduma see , et linn saab tulevikus sinu nime ! " õpetas Pavka . " Kuidas minu nime ? Ma olen Maria Blank , " vaidlesin mina . " Homme saab sinust Uljanova , " targutas SHolohhov , kes jäi üldjoontes rahule . " Pärast ilmutamist otsustan , kas on tarvis uut duublit või mitte , " teatas võttepäeva lõpul Pavka . <arv> . aprill Kõik läheb ludinal , Pavka on tõepoolest hiilgav organisaator . Täna võtsime Pobeda ja minu paaripanekut Simbirski kirikus , mis oli ehitatud paviljoni . Olid uhked pulmad , aga mu kummis kõht pidi olema pulmakleidi alt paista . Sinna oli pistetud padi . Stseen on peaaegu sõnatu , pidin vaid ütlema preestrile " Jah ! " , samuti Pobeda . Preestrit tegi Pavka ise . " Ega ma nõnda edev ei ole , et ise kaadrisse tikun , eks ma lõika suurema osa pärast välja . Aga tegelikult peab režissöör ise ka pisut kaamera ees võimlema , siis saab ta näitlejate tunde kätte , " vabandas Pavka preestrimängimist . Oma jahh'i ütlesin vähemalt <arv>-s duublis , väga raske oli teeselda armastuse teesklemist . Loomulikult ei tohi näitlejal pähe tulla kõrvalisi mõtteid ( need on ta silmadest paista ) , aga mina lugesin kogu aeg , et kui mitmendad pulmad need on minu elus . " Sa ei valda materjali , su südames peab loitma tõeline leek . Su iseenda hoolde jäetud keha peegeldab su tundeid hoopis valesti , " juhendas mind Pavka . " Kelle vastu mul need tunded olema peavad , kas Pobeda või Pushkini vastu ? " küsisin mina . " Mõlema vastu , " tikkus õpetama papi SHolohhov , kes heast-paremast vahib võtteplatsi ääres , parandab meie dialooge ja sööb kõigil hinge seest välja . " Teeme nii , et mul on tunded ainult Pushkini vastu , nii on ausam , " pakkusin mina kolmanda ja neljanda duubli vahel . " Ei ! Lihtsad lahendused on halvad lahendused . Naine võib armastada mitut meest korraga , see on loomulik . Mootor ! " hõikas Pavka ning Jegorov pani kaamera tööle . Öösel koputati väga viisakalt ja vaikselt mu võõrastemaja-numbri uksele . Mõtlesin , et küllap Pushkin või Krauklis , ehkki nad mõlemad on valjusti klõmmijad . Pushkiniga oleks ma nõus olnud , aga Krauklis on lihtsalt jäle . Koputajaks oli hoopis Pobeda . " Nüüd , mil me oleme ametlikus abielus , nüüd me võime , " pobises Pobeda üpris väriseva lõuaga . Issand Jumal , ta on tõesti päris lapsuke , mul hakkas temast hale . " Aga mida su naine ütleb , kui teada saab ? Pealegi on Stalina minu parim sõbratar , " teesklesin ma tõrkumist , kuigi igasugune peibutamine on mulle vastukarva . " Mis minul seal teha ? Nad on Svetaga nagu püks ja särk kogu aeg koos , " lõi Pobeda käega ja kohmitses põuest pudeli välja . " Noh , kas võtad kosjaviinad vastu või ? " Ausalt öelda , Pobeda ei pakkunud midagi . Mina pidasin teda luuletajaks ja näitlejaks , aga tema rääkis muudkui kaugushüppest , ja mida rohkem ta purju jäi , seda kaugemale ta hüppas . Algul oli ta kuskil <arv>,<arv> meetri peal , hommikuks oli jõudnud juba Nõukogude Liidu koondisse ja <arv>-le meetrile . Helsingi olümpiamängudele poldud teda lastud üksnes seetõttu , et ta isa oli maha lastud kui kulak . " Kulakupoegi Stalin välismaale ei lasknud . Näis , kas Beria laseb , " arutles Pobeda ja kukkus mu kõrval hirmsal kombel norskama . Ma pidin selle asja lõpetama näpuga , nagu Pavka oli mulle õpetanud . Mis näoga ma nüüd Stalinale silma vaatan ? <arv> . aprill Uuesti pulmastseen , kuna etnograafid märkasid , et midagi oli valesti mu hõbeprossidega . " Niisugustes asjades ei tohi eksida , " ütles Pavka ning ma pidin altari ees talle ja pohmellis Pobedale uuesti jahh'isid ütlema . " Marka-kass , sa lähed üha rohkem lahti , kaamera fikseerib selle , " kiitis mind Pavka , kui mul grimmi maha pesti . Kellele siis ei meeldiks , kui tema kohta hästi öeldakse ? Näitlejale kindlasti . Ja kui ütlejaks on veel sinu oma mees ! <arv> . aprill Hommikueinel võõrastemaja sööklas lugesin jälle " Pravdat " , see oli kolm päeva vana , värskemad lehed siia kolkasse ei käi . " Seda lehte annan välja mina . Head lugemist , " soovis Bondartshuk . " Uuemate andmete järgi siiski mina , " täpsustas Muzafar . " Noh , poisid , ärge pange pada ! " irvitas Pushkin . " Kukulind hüüab ikka iseenese nime , kekspüksid . Kust te raha saate , et trükikojale maksta , ah ? " tegi Leninile ja Stalinile sõitu Nikolai II . Mulle see ei meeldi , kui mehed omavahel kraaklevad . Tuleb välja , et nad tegid seda minu pärast , kuna ajalehes on minu pilt ja intervjuu Pavkaga . " Lenini ja Stalini hirmuvalitsuste ajal Nõukogude Liidu ja Kommunistliku Partei ajalugu võltsiti . Praegu , mil me oleme taastamas demokraatlikke norme ühiskonnaelus , võime kõnelda tõtt , peame kõnelema tõtt . Mina kõnelen tõtt oma filmiga " Lenini armastus " , heidan kõige uuemate arhiiviandmete valgusel pilgu tehingutele , mida seni on püütud varjus hoida , " on ajakirjanik Žurkov üles kirjutanud Pavka jutu . Tõde meeldib mulle . Mina olen niisugune inimene , kes valetada ei saagi . Ainult et kas ma pean ütlema Pavkale , mis mul juhtus Pobedaga ? Või pean selle ainult enda teada jätma ? Pavka tegeleb tõe väljaselgitamisega , nagu ta intervjuus ütleb . Kas ma pean teda aitama ? Kindlasti . Mees ja naine kuuluvad kokku , näitleja on režissööri paremaks käeks . Täna võtsime Inessa ja Krupskaja roosa armastuse episoodi , mida Volodja takka õhutab . Loomulikult on tegemist ümbernurga-jutuga , üksnes vihjamisi , läbi lillede on mõista antud , mis vahekord nende kahe naisrevolutsionääri valitseb . Tookord lesbiteatris oligi asi liiga avalik , mõjus rusikalöögina silmaauku . Inessa Inessaks ja Krupskaja Krupskajaks , nende tööd ja tegemised ei lähe mulle vähimatki korda . Aga mu emasüda ütleb , et Volodjat lihtsalt laimatakse . " Proua Beria , pean teid kurvastama . Kõik see on sulatõsi , " kinnitas mulle SHolohhov , kellelt ma palusin , et ta episoodi muudaks , kuna ema süda ei peta . Mis on arhiiviandmed emasüdame kõrval ? Puhas null . Pealegi saab neid võltsida , emaarmastust aga ei teeskle kuidagi , see on looduse poolt kaasa antud ehtne ja puhas tunne oma poegade kaitsmiseks . Võtsime lühikese episoodi , kus ma meie Simbirski-kodus näitan Pobedale raha , mis Pushkin oli mulle lapse kasvatamiseks kaasa pannud . " Keisri raha , keisri enda piltidega ! " lõi Pobeda kaht kätt kokku ja uuris raha vastu valgust , luges kupüürid kaks korda ükshaaval üle . " Noh , kas on täpselt või ? " nähvasin mina kaunis irooniliselt , kuna raha ja rahalugemine mulle põrmugi ei meeldi . " Täpselt , Maria Aleksandrovna , täpselt see summa , mis lubati . Ma ei ole elu sees nii rikas olnud kui täna , " tänas Jumalat Pobeda , igavene ihnuskoi . <arv> . aprill Kordasime roosat episoodi . Kaheksanda duubli ajal vahistati Sveta otse võtteplatsil , prožektorite miilates ja kaamera surisedes . " Laske vähemalt riidesse panna ! " anus Sveta , käed juba raudus . " Näete ise , ma ei saa seda nõnda ju teha , " krägistas ta ahelaid . " Ne položeno , " vastas talle operatsiooni juhtinud NKVD ohvitser . Isegi niisugune pisike vastutulek polnud lubatud ! Alasti Sveta konvoeeriti täägimeeste vahel trellitatud akendega vanglatõlda , Krupskaja loopis talle ta riided järele . " Võta , võta oma hilbud , mis sa oled partei rahade eest ostnud , " ilkus kahjurõõmust Stalina , hõõrus veel käsigi kokku . " Selle mõtlesin ma hästi välja , " kiitles SHolohhov , kusjuures mina ei jaga siiamaani , kas ta tegi nalja või rääkis tõtt . Mina ei taha kunagi teise inimese kohta halvasti öelda , aga tegelikult ei salli seda sulesoldatit mitte keegi , vanamehetoi istub oma ärplemistega kõigil nagu täi krae vahel . <arv> . aprill Stalina peab muutma oma nime Linaks , kuna Stalin oli inimkonna õelaim vaenlane , töölisklassi ürituse reetja , imperialismi palgasulane , ohranka agent ja massimõrvar . " Kuhu see kõlbab , kui tiitrites on Lenini abikaasa nimeks Stalina ? Phui ! " siunas Gamburg , kes ise polegi veel kaamera ette pääsenud , kuna võtted Nikolai II-ga pole alanud . Mina olengi talle kogu aeg öelnud Lina , mina ei ole teda kunagi Stalinaks kutsunud . " Kui ma enda peale mõtlen , siis olen ma alati Lina , " oli mu sõbranna nimevahetamisega jalamaid nõus . " Näed nüüd , kui tark on partei poliitika , " lausus Gamburg . " Senikaua on tark , kuniks sul endal ei ole varbaid viluks tehtud , " torkas Bondartshuk , kes Svetaga kenasti oli klappinud . Ka minul on Svetast kahju . Niimoodi ikka ei sobi — viia inimene ära võtteplatsilt , andmata talle mahti ihuvarjegi peale tõmmata . Kas tõesti on antud SHolohhovile voli määrata iga inimese saatust nõnda , nagu ta heaks arvab ? Ka Linale ei meeldi selle koha pealt partei poliitika . " Me saime Inessaga hästi läbi . Paremini kui sinuga , " ütles mulle Lina , ja pisut see riivas mind . Kas ta tõesti teab , mis mul Pobedaga juhtus ? " Mis te pinisete mu kallal , kuradi varielajad ! Kas te siis ei tea , et Poliitbüroo otsustas juba <arv>. aastal , et Leninil oli üks abikaasa — seltsimees Krupskaja — , mitte tonksugi rohkem . Seltsimees Inessa , kes sellele kohale pretendeeris , koksati maha , seltsimees Kollontai , kes samuti ametlikuks eluseltsiliseks tikkus , küüditati Rootsi suursaadikuks , " õigustas SHolohhov ennast käsi laiutades . " Mina kirjutan elust maha . Teie parandage elu , siis muudan mina stsenaariumi . " Kas Sveta on juba tõesti muru all ? Jube ! <arv> . aprill Pakime asju , hakkame sõitma tsaaririigi pealinna . Niisugune on juba näitleja elu . <arv> . aprill Sedapuhku olen üksinda kupees , kuna Sveta on ikka veel vanglas ja Pavka lendab jälle lennukiga , sest tal pole mõtet raisata aega maad mööda veeremisele . <arv> . aprill Pikk rongisõit on põrguigav , ausalt öelda olen tüdinud nägemast vagunikoridoris kogu aeg ühtesid ja samasid nägusid . Hea vähemalt , et kupees saab olla omaette . Lesin naril ja mõtisklen . Siis tõusen istuma ja joon teed . Lumi sulab , järelikult tuleb kevad . Heidan uuesti pikali . Teeklaas kupeelaual kõliseb oma metallümbrises imekenasti . <arv> . aprill Ärkasin hilja . Teeklaas ei värise ega tilise , vagunirattad ei põra . Päike on kõrgel taevas , rong seisab haruteel keset hangedes taigat . Eile oli aknast näha , et väljadel on maa küll paljaks sulanud , metsa all aga on lund nii et vähe pole , jääb ülegi . Täielik vaikus kõikjal , mulle tundub , et ma olen maailmas ihuüksi . Tunnen , kuidas hirmujudin jookseb üle selja . Kahju , et Pavka Uljanovskist lennukiga Leningradi lendas , tema oleks mulle toeks . Miks vagunisaatja ei tule teed pakkuma ? Kondasin vaguni läbi — täielik tühjus , kupeedes valitseb kaos , kõik linad ja madratsid on hunnikus nagu segapuder , näib , et inimesed on oma asju kaasa haarates kiiruga põgenenud . Kus on minu kursusekaaslased ? Kus on minu poeg Bondartshuk ja minu mees Pobeda ? Isegi vana kehkadivei ja toriseja SHolohhov pakuks hingele pidet , ent temagi on kadunud nagu tina tuhka . Sõbrad , kas te olete mu maha jätnud ? Töökaaslased , kas olete mu ilma hooleks jätnud ? Ma ei taha küll inimestest halvasti mõelda , aga sihukest juudalikkust poleks ma teist usukunud . Tunnen , et mulle on une pealt nuga selga löödud . Mida ma pean tegema ? Üksinda läbi taiga lähima külani minema ? Aga kuhu poole see jääb ? Targem on oodata . Võtan õige küpsist , mida eile tee kõrvale pakuti ja millest pool pakki veel kupeelaual vedeleb . Oot-oot , mis see veel olgu ? Kuulen lennukimootorite mürinat , näen vaguniaknast , et parv lennukeid lendab madalalt üle meie rongi . Kõik see on kunagi olnud . Siis , kui ma Tallinnast Räpina poole sõitsin . See SHolohhov ei suuda ka midagi oma peaga välja mõelda , ikka kirjutab ta elust maha . <arv> . aprill Jutustan , mis edasi juhtus . Kui lennukid tagasi tulid , põgenesin metsa , sealt leidsin eest kõik teised , nemad tegid SHolohhovi juhtimisel endile lumest maja . Kui tõeline juht — Pavka — on eemal , haarab ohjad mõni teine . Ainult peaoperaator Jegorov mässas pisut SHolohhovi võimu vastu , teised olid kuulekad nagu tallekesed . Küll Pavka kunagi SHolohhovile tema koha kätte näitab ... Lõpuks sai maja valmis , isegi katus on peal . Kevadine lumi on kleepuv , kõlbab küll ehitamiseks . Kõndisime , silmad pulkas , närvid krussis , edasi-tagasi , kiskusime suitsu , rahulikumad tegelased istusid vaguralt oma kimpsudel-kompsudel . Lumemaja aknast nägime , kuidas masinist haakis auruveduri vagunikoosseisu eest lahti , ronis redelit pidi kabiini . Korstnatest lõi välja musta tossu , vedur sõitis minema . Seejärel ilmus taevasse lennuk , hakkas vedurit pommitama . Üks pomm tabas , vedur plahvatas põlema , lõõmas kõrge leegi ja paksu suitsutomuga , sulatades praginal lund raudteetammi kõrvalt . " Põgeneja palgaks on surm , " ohkas Nikolai II . " Türade maa , küll on jama lahti . Kivisüsi põleb kaua , võib metsagi põlema panna , me võime sisse põleda . Sina , abordijäänus , oled kõiges süüdi ! " kargas operaator Jegorov kallale stsenarist SHolohhovile . " Pealegi pole mulle metsapõlemist üldsegi vaja . " " Missugune ninatark ! Minge metsa koos oma kuradi kaameraga ! Kas te arvate , et ma ei tea seda ? Loomulikult ei ole meile metsapõlemist vaja , " tatistas SHolohhov paremale ja vasakule , turtsus , ähkis ja puhkis . " Meie ei hukku tules . " " Aga kuidas siis ? " küsis Aleksander III võbiseval häälel . " Ma tahaks kah teada , " higistas verd Nikolai II . " Lugege stsenaarium lõpuni , seltsimehed , siis saate teada , " hoidis muidu laia suuga SHolohhov sedapuhku keelt hammaste taga . " Näitlejad ei viitsi seda kunagi teha , sellepärast nad ongi juhmakad . " " Mina tean ! Mina olen lugenud ! " ütlesid nagu ühest suust Sasha ja Volodja , mu vanem ja noorem poeg . Mul on nende üle hea meel , nad on alati olnud õppimises tublid . " Inessal vedas , et kinni võeti . Vanglas pole vähemalt külm , siin on otsekui hundilaudas . Ja-jah , Inessa on alati minust paremas olukorras , " kurtis mu minias Krupskaja , näost lilla otsekui jõhvikas . " Teeks õige tuld , seltsimehed . Ma ei saa kringliks külmuda , ma pean tegema maailmarevolutsiooni , ma pean bolshevismi levitama Poolasse ja Prantsusmaale , Hiinasse ja Ameerikasse , aga mitte siin oma sõrgu välja sirutama , aia ja hangede vahele minema , " pani ette Koba . " Tuld ! Loll nagu labakinnas , sa oled peast täiesti segaseks läinud , viimane mutter logiseb su kolus ! Tuli sulatab kamuflaaži , meie katuse ja kohe on pommitajad platsis , " kisendas mu poeg Volodja , keda teised Vladimir Iljitsh Leniniks kutsuvad . Asi on selles , et Lenin on Volodja varjunimi , kuna kõigil tähtsatel bolshevikel on varjunimed . Näiteks Koba varjunimi on Stalin . Ka tsaaridel on varjunimed . Muidu on nad Romanovid , aga nad lasevad kutsuda end Aleksander Teiseks ja Kolmandaks ja Nikolai Teiseks . Ka minul on oma kirjus elus olnud palju nimesid . Kui ma Tallinnas ja Räpinas elasin , siis olin ma Margit Puusaag , Krimmis Klavdia Anissimovna Klevtsova ( ehkki oleksin parema meelega olnud Margit Rünkkanen ) , moshees lihtsalt Amina , Kesk-Aasias Amina Kutujeva , pärast aga juba Amina Absaljanov , Moskvas Margit Janovna Beria , Itaalias ja Iisraelis Margit Bedia , seejärel Maria Blank , pärast laulatust Simbirskis Maria Uljanova . " Poisid , ärge kiskuge ! Sotsiaaldemokraadid on alati ühel meelel , " vaigistas parteikaaslaste tigedaid südameid minu pojanaine Nadežda Konstantinovna Krupskaja , pani ühe käe Lenini , teise Stalini õlale . " Läheb üle , kindlasti läheb üle . Näete , läkski ! " " Põrgu pihta , ära lase ühel lollakal vanamooril endale pähe istuda , Koba , " valas õli tulle Nikolai II , küttiski kired lõkkele . " Siiski , Vladimir Iljitsh , siiski , siiski , Nadežda Konstantinovna , " läitis Koba kaua ja mõnuga , näiliselt rahulikult oma piipu . " Ma pean teile meenutama , et võlgnete parteikassale bordellide eest , kus te Zürichis ja Pariisis magusaid tunde veetsite . Samuti kõrvarõngaste ja prosside eest , mida te nii heldelt olete jaganud oma armukesele Inessale ja laulatatud abikaasale Nadežda Konstantinovnale . " " Heldene taevas , Issanda rist , Volodja , kas sa oled seda teinud ? Kas sa oled nende va pordulinnukeste juures käinud ? " tarretus mul veri soontes . " Emale ei tohi valetada , emale peab alati tõtt rääkima . " " Ei ole , ausõna , ei ole ! Koba jutt või koera sitt . Ausõna , ausõna , ema , " tagus Volodja endale rusikaga vastu rinda . " Mis tähtsust sellel on , kus keegi käib . Need on kodanlikud eelarvamused , nagu mees ei tohiks hetääride vastu huvi tunda või mõnda metressi pidada . Minu ja Vladimir Iljitshi laulatus oli lavastus ohrankale puru silma ajamiseks , et mina kui ametlik abikaasa võiksin SHushenskojes asumisel viibiva Vladimir Iljitshi juures käia täiesti legaalselt . Tegelikult oleme me mõlemad abielu kui niisuguse vastu . Abielu on ahel , aga sotsiaaldemokraadid purustavad kõik ahelad . " Brak nash vrag ! " " pillas ladusalt sõnu mu minias Krupskaja . Või et " abielu on meie vaenlane " ! " Mida peavad kuulma ämma kõrvad , kallis Nadja ! " olin ma hingelistest üleelamistest rabandust saamas . " Mina teen pankasid , mina riskigu eluga , aga nemad hooravad oma Pariisides ringi , nii et jofferdoffer valust sinine . Inessa ja Krupskaja nuusutavad teineteise hargivahet , mina pidagu parteid ülal ! Oh , sa armutegu küll ! " ei jätnud Koba järele . " Raha muidugi ei tule pangaröövidest . Vähemalt suurem osa mitte , " viskas kinda Nikolai II . " Aga kust siis ? Kust siis , tahan ma teada ! " hüsteeritses mu ametlik abikaasa Ilja Uljanov . Asi on selles , et Ilja on selles küsimuses hellaks tehtud , ta ju teab , kes on Sasha tõeline isa — Aleksander III — , ja alati , kui ma talle tsaarilt pojakasvatamiseks saadud raha annan , haarab ta kahe käega peast ning kutsub Issandat appi . " Minult muidugi , " päästis keelepaelad valla Aleksander III . " Selle eest sa sured , " pani pommi mu vanem poeg Sasha . " Ja nimelt , " ütles suisa suhu Nikolai II , olles oma vanaisaga ühel meelel . " Selle eest sured sina , raibe , " matkis sõrmega päästikulevajutamist minu noorem poeg Volodja . " Sellepärast , et välja lobisesite , vereimejad ! " " Õudus , Issand , tule appi ! Lapsed , lapsed , jätke oma rumalused , " vingutas nina minu mees Ilja Uljanov . Edasi pidin ütlema midagi mina , aga mulle ei tulnud minu repliik meelde , ka polnud suflööri kohal . Arvasin , et kõik on minu peale kole vihased , aga õnneks eksisin . " Kuidas me ikkagi nii , ilma Pavel Lavrentjevitshita ? Isetegevus ilma režissöörita ei sobi kassi saba allagi , " lausus peaoperaator Jegorov . " Pealegi on valgus reguleerimata . Kevadine lumi on igavesti petlik , paistab iga tund ise moodi . " " Läki siis rongi , " pani ette SHolohhov , kuna lennukeid polnud taevas enam hulk aega näha olnud , ainult vedur vagunitest tükk maad eemal leegitses mühinal edasi . " Külm , kurat ! " Hakkasime minema , kahlasime läbi hangede . " Teie , seltsimees Bondartshuk , eksisite mitu korda . Te olite tigedam kui ette nähtud . Keegi ei ütle tsaarile " raibe " , aga teie ütlesite , " tegi mu pojale Volodjale tagasiteel etteheiteid SHolohhov . " Ma tean ise , mis ma ütlen , ärge tulge mind õpetama ! " hüppas Volodja SHolohhovile nina peale . " Ja ka teie , seltsimees Muzafar , pakute rohmakusega üle , " viskas SHolohhov kivi Koba kapsaaeda . Minu meelest on ta sisse võtnud Pavka koha , mis on Pavka suhtes täiesti ebaõiglane . Õigupoolest just sellepärast mul ei tulnudki oma tekst meelde , kuna Pavkat pole kohal . " Bolshevikud teavad ise , bolshevikud ei vaja kellegi õpetusi , " suskas Koba . " Aga mina ? Kuidas mina ? " lunis kiitust Gamburg , kes on valmis teenima keda tahes , peaasi , et türmi ei pisteta . " Mina olen teinud Nikolai II rahulikuks meheks , kellele meeldib puid lõhkuda . Pavel Lavrentjevitsh lisas pildistamise , ma jäin ka sellega nõusse . Las jääb Venemaa viimane tsaar ajalukku puulõhkujana ja fotograafina , " hiilis SHolohhov vastamisest kõrvale . " Aga kas ma olen ka hea puulõhkuja ja fotograaf ? " ei jätnud järele Gamburg . " Seda otsustab Pavel Lavrentjevitsh , see on tema rida , " ei hakanud SHolohhov tellimise peale Gamburgi mokkadele mett määrima , küll oli ta aga ise suur enese saba kergitaja . " Noh , on ju mul piisavalt hästi kirjutatud ? On ju ? " " Hiilgavalt , hiilgavalt , Mihhail Aleksandrovitsh , " laulis lipitsevalt kiitust Krauklis . " Minu karakter on täpselt loodud , repliigid on just terroristi omad . Ka mu ema on täpipealt mu ema , " embas Krauklis siis mind . " Just niisugune ta on , just niisugusena ma teda armastan . " Mina ei lähe ilma grimmi ja kostüümita osasse sisse . Lihtsalt ei kuku välja ja kogu lugu . " Aga selles kuradi vanamooris on midagi võltsi , " lausus Krupskaja kohta Lina . " Mina pole küll niisugust õpetajat näinud nagu see Ilja Uljanov , " arvas Pobeda . " Mina oleksin Aleksander III-st teinud tõelise eluvenna . Umbes nagu mina . Vohh , siis oleks mul äge mängida , " naeris Pushkin . " Arvestame teie ettepanekuid , arvestame . Peame Pavel Lavrentjevitshiga nõu ja arvestame , " lubas SHolohhov , kui me oma erirongi vagunitesse tõusime . Õhtuks kogunes rahvas minu kupeesse , otsekui võiksin mina asendada Pavkat . Istusime nagu silgud pütis , käed ja jalad sõlmes , hoidsime kupeeukse lahti , et kõik ära mahuksid . Ma pean kohe ütlema , et ma olen teinud SHolohhovile liiga . Ta on küll prostoi , jätab endast labase mulje , aga ta pole kellegi teeskleja , ta on sundimatu , tunneb end igal pool koduselt , sülitas ka minu kupee põrandale . Jõime viina , peale hammustasime hapukurki , mõlemaga kostitas SHolohhov . " Öelge mis tahate , aga mulle meeldib ajalugu teha . Mulle meeldib maailma muuta , " tunnistas SHolohhov . " Aga kelle lennukid need olid ? Need , mis pommitasid ja need , mis vedurile pihta said ? " küsis Gamburg . " Aga mis teie ise arvate ? " muheles SHolohhov . " Kindlasti Ameerika imperialistide omad , " pakkus Gamburg . " Käi oma Ameerikaga persse ! Need olid Lääne-Saksamaa revanshistid , " saatis Krauklis Gamburgi pikalt . " Sõda on jube ! Mina küll ei taha uut sõda . Kas ma pean nüüd jälle minema kaevikusse sõduritele halastama ? Taevas hoidku , " oli Lina hirmu täis . " Äkki kamikazed Jaapanist ? Need on vinged vennad , " hõõrus peopesi kokku Pushkin . " Ärge ajage umbluud suust välja ! Kindlasti olid need Jugoslaavia timukad Tito ja Rankovic<arv> . Kodanlased ja imperialistid on loomulikult meie vaenlased , aga menshevikud ja revisionistid on sada korda hullemad , nemad on lihtsalt reeturid ! " pani asjad paika Bondartshuk . Mina kardan , et äkki on " Metropoli " võõrastemaja Moskvas saanud täpselt samuti tabamuse nagu mu lapsepõlvekodu Tallinnas Harju tänaval . Miks peab ühe inimese elu olema nõnda õnnetu , et tema elupaigad kogu aeg hävivad ? " Miks te seda saladuses hoiate ? Öelge meile , Mihhail Aleksandrovitsh , " palus operaator Jegorov . " Ma pean mõtlema . Ma ei ole veel otsustanud , " lükkas SHolohhov vastamise edasi . Siis võttis Pushkin kitarri ja me laulsime hommikuni nukraid romansse , sest ümberringi käib sõda , üksnes meil , keset taigat , on kõik vaikne . Ainult vedur lõõmab edasi , leekide valgus küütleb lumel . <arv> . aprill Ööseks jäi Sergei Bondartshuk , ka Pavka oli teda soovitanud . Ehkki ma suudan oma tuppe reguleerida , on kaliiber minu jaoks siiski oluline . Serjožal on just paras . <arv> . aprill Tegelikult tõmbame Bondartshukiga endale midagi kerget peale ainult paariks korraks päevas , et tamburis käimlas käia . Kord põrkasin vagunikoridoris kokku Krauklisega , see oli ennast seaks vihastanud . " Oh sa viimane tuttloom , rublane nikupukk ! Ümberringi uluvad hundid , aga sina , idioot , petad oma meest ! Sina , seenetanud auguga liha , petad režissööri ja stsenaristi , teed , mis sulle pähe tuleb ! " tahtis Krauklis mul silmad peast süüa . Vaat niisugune mõiste nagu petma on küll ajast ja arust . Petta saaksin ma ainult iseennast ja Pavkat ei peta ma kohe kindlasti . Meestel ei jätku huumorit , nad keeravad kõik kole tõsiseks . Kas ei või siis inimeste suhteid natuke kergemalt võtta , kas peab siis alati olema raskemeelne ? Kurbus ja haletsemine pole minu jaoks , mina ei taha norutada , ma tahan olla lõbus ja naerda . Pavkat ma armastan , samuti tema mind . Ka armastan ma Bondartshukki , samuti tema mind . <arv> . aprill Restoranvagunis söömas ei käi me üldse , elame õhust ja armastusest , ainult teineteise jaoks . Kui ma Bondartshuki peal ratsutasin , siis nägin , kuidas sõjaväeeshelonid meist mööda kihutasid , platvormvagunitel presendiga kaetud tankid ja üüratult pikkade torudega kahurid , loomavagunites reipalt laulvad soldatid , jalad üle ääre rippu . <arv> . aprill Päevade ajal on hoopis teistsugune orgasm . <arv> . aprill Mõnikord on meestel eesnaha vahele jäänud pissi või mingit ääretult lääget rullis sodi , niisugused asjad on lihtsalt tülgastavad . Bondartshuk on hügieeniline , ta peseb endal alati puhtaks . Imesin tal kurku , ta masseeris vasaku käega mu kukalt ja pealage . On asju , mida ma tõepoolest oskan teha . Mulle meeldivad avalad ja loomulikud mehed , kompleksides ägavatest äbarikest hoidun ma eemale . Leidsime põrandalt kupeeukse alt sisse libistatud Krauklise kirja . " Kui ma vaatan selgel pilgul oma südame põhja , siis pean ma tunnistama : jah , ma tahan , et mul kehvasti läheks , jah , ma tahan surra . Aga enamgi : ma tahan ka Sind mürgitada , ma tahan ka Sind surma ja musta ahastusse kaasa tõmmata . Sinu rõõmus tuju , Sinu lõbus olek teeb mind lihtsalt kadedaks . Niisugune on minu armastus ja pole minu võimuses seda muuta . Palun meeleheitlikult Jumalat , et ta mu hinge teeks puhtaks sellest sopast , mida mõned nimetavad armastuseks , " kirjutab Krauklis . " Õudne jama küll , see Krauklis on kihvt kutt , " oli Bondartshuk kimbatuses . " Ja oma Aleksandr Uljanovi osa teeb ta marudalt . Tegelikult on ta minu vanem vend , samuti sinu poeg . Ma võin kõrvale tõmbuda , kui sa seda soovid . " Aga ma ei taha ju Krauklist , ei taha ja kõik . Inimene tunneb , mida ta tahab ja mida ta ei taha , eriti mina . Äkki on hoopis Bondartshukil minust isu täis ? Miks ta muidu niisugust juttu räägib ? <arv> . aprill Issand Jumal , ka Bondartshuk sunnib mind pesema oma pesu ! Kui ma ei eksi , siis viimati pesin ma Zavod-bei pesu , ja Pavka riideid ainult paar korda , kuna " Metropolis " tehti see töö minu eest lihtsalt ära . Salihi riideid nühkisin ma muidugi ka , ja kunagi ammu oma poja Kostja-Leo isade omi . Läksin tualetti , et valamus Bondartshuki trussikuid lobistada , märkasin , et soojaveekraanist ei tule tilkagi vett , kruti kaua tahes . Ei saa ju teise mustust külma veega välja nühkida ! Tagasiteel kupeesse põrkasin vagunikoridoris kokku Linaga . Ausõna , ma olin tema ja kõigi teiste olemasolu peaaegu unustanud . " Kuuma vett ei ole , " kohmasin mina . " Muidugi ei ole , sõda ikkagi , " lajatas Lina . " Kas sa mõtled , et sõja ajal peab olema kuuma vett või ? Kas sa ei tunne , kuidas vagun aina jahedamaks läheb ? Varsti peame taigast puid tooma ja siia keset põrandat lõkke tegema . " Seda ma küll ei pannud varem tähele , et vagunit enam ei köeta , kuna Bondartshuki keha on nii kuum ! Nüüd , mil Lina on mulle seda öelnud , pean tunnistama , et see on õige küll ja ma lausa lõdisen . " Sõda jah , aga kes kellega sõdib ? " tahtsin ma teada , kuna see on minu meelest küllaltki tähtis asi . " Kellelgi ei ole õrna amugi , isegi SHolohhovil mitte . Poisid tahavad minna Isamaad päästma , aga kuidas sa lähed , kui vedurit ei ole . Vedur taheti sõtta viia , sellepärast see puruks pommitatigi , " seletas Lina . " Kas sa tead , et poisid käivad salaja kupeeukse taga sinu orgasmihäälitsusi kuulamas ? " Kas ma siis nõnda valjusti kiljun ja kilkan ? Päris tatikad ! Kebigu parem rindele , ärgu nõmetsegu siin oma ilaste suudega , kõrvad kikkis , meel himur , püks muhkus . Edaspidi pean ma sellega arvestama , et kupeeseinad on õhukesed . See on igati mõistlik otsus . Ainult et kuidas ma ennast vaos hoian , kui ma peast täiesti ära olen , ei maast ega taevast mõhkugi ei taipa ? Ainult Bondartshuk teeb seda minuga , teised ei ole seda teinud . <arv> . aprill Ma olen ikka paras lollpea küll , ma ütlesin Bondartshukile , mida Lina mulle rääkis . Ma tahtsin , et meie vahel ei oleks saladusi . " Tohoh pime , sa oled ikka iga toll näitleja ! Isegi nikud publiku jaoks . Ja pesu ei oska sa kopka eestki pesta , " mõnitas mind Bondartshuk . See on täiesti vale ! Kuidas võib inimene olla ikka nõnda ülekohtune ? Kuidas küll ? Bondartshuk korjas oma seitse asja ja kolis tagasi ühte kupeesse Krauklisega , kus ongi temale määratud koht . " Sõda käib ikkagi . Ei tea , mida rahvas peab mõtlema , kui Lenin sõja ajal ainult krõpsu teeb ? " ütles Bondartshuk kupeeust kinni lükates . <arv> . aprill Koshmaarne öö . Jälk kõrvetus , sees kõik pöörleb ja keerleb , lähen hulluks . Kes ütles , et hinge ei ole olemas ? Aga mina tunnen , kuidas mu hing piinleb ja lõõmab , ma usun , et mind põletav kõrvetus võiks külma vagunit kütta . Jube , jube ! Võib-olla olen ma millegagi välja vihastanud Jumala , ja Tema karistab mind ? Aga keda ma õigupoolest armastan ? Peas on täielik hobuse unenägu , kõik on segi paisatud . Kui ma selle peale ei mõtle , siis olen ma absoluutselt kindel , et ma armastan Bondartshukki , aga kui ma mõtetes täpsustama hakkan , lööb kõik pahupidi , nagu oleks sõda üle käinud . Ma ei tea , aga vahel arvan , et ma armastan nagu iga nõukogude inimene Leninit , meie riigi ja partei loojat , siis jälle , et oma poega Volodjat . Ei , ei , ei , mu pea on tõepoolest pulki täis , mu poja nimeks on ju hoopiski Leopold-Konstantin ja just teda ma armastangi ! Jumal näitab mulle , millist pöörast valu peab taluma Krauklis , kelle ma ikka ja jälle endast eemale tõukan . <arv> . aprill Bondartshuk peab paar kupeed edasi oma sünnipäeva , mina olen ainus , keda ei ole kutsutud . Pidu käib hommikust saati mis hirmus , klaasid kõlksuvad kokku , juuakse tervist , hüütakse elagu , peetakse kiidukõnesid , lauldakse ja kilgatakse nagu vene viinavõtmistel ikka ja alati . Vaguniseinad on õhukesed , kostavad läbi . Näib , et kõik on kohal , ainult mina olen hüljatud . Olgu neil lõbus , mul ei tohi olla mitte mingit õigust teha kellelegi etteheiteid , ega ma mõni Krauklis ei ole . Kõik , mis minus ja minu ümber sünnib , olen ma ise ära teeninud , ka selle , mis hullu valu ja silmitut meeleheidet tekitab . Olin vist täiesti koomas , igatahes Lina pidi mind tükk aega raputama , enne kui toibusin . Ta tuli lohutama ! Tänan , sõbrannast on tõesti tuge . " Poisid läksid jälle metsa puid tegema , mina tulin siia , " selgitas Lina . Puid tegema ? Tuleb välja , et igal vagunil on oma buržuika , mida saab hagudega kütta . Dekoratsioonimeestel on kaasas väikesed saed ja kirved , suuri taigakuuski nendega maha ei võta , aga okste varumiseks sobivad need piisavalt hästi . Pushkin , Pobeda , Bondartshuk , Krauklis , Muzafar , Gamburg ja teised läksid koos dekoratsioonimeestega metsa . Mitu päeva ei ole ma aknast välja vaadanud ? Pole aimugi . Nädal ? Kaks ? Vanasti vaatasin , kui Bondartshuki peal ratsutasin , nüüd on lood teisiti . Nüüd tean , miks me ei ole kringliks külmunud , nüüd oleks ka sooja vett , millega Bondartshuki trussikuid korralikult pesta . Kes nüüd neid peseb ? Äkki Lina ise ? Või siiski Krupskaja ? " See on su näost näha , et oled roppu moodi armunud , " alustas Lina . " Mina mõtlesin , et meie vahel on mingi vaimne side . Me mõlemad oleme self-made-man'id , meil ei ole olnud isasid-emasid , kes oleksid meid upitanud , " olin ma täiesti avameelne nagu ikka . Miks peaksin ma oma elu ja valu teiste eest varjama ? " Bondartshuk paneb mulle kogu aeg pihta , käib nagu kass ümber palava pudru , " jätkas Lina . " Sulle panevad kõik pihta . Ma ei tea mitte ühtegi poissi , kes sulle sinu arust pihta ei paneks , " andsin ma nähvaka , mis aga temani ei jõudnud . " Ja panevadki , " kinnitas Lina täiesti süütult . " Niisugune asi nagu vaimne side ei loe siin sittagi . " " Aga mis siis loeb ? " küsisin mina . " Anna talle vastu molu ! Anna talle kolki ! Istu selga ning põruta rusikatega , seni , kuni ta tagasi tuleb , " soovitas Lina . " Ta on minust tugevam , " ütlesin mina . " Ta on küll loll mis loll , aga nii ohmu ta ka pole , et hakkaks naist vastu lööma , " arutles Lina . " Jätta maha sinusugune naine ! Selline mees on tõesti saabas ! Sa ära tee väljagi nii lollist mehest . " " Niisugune retoorika mind ei aita , kallis Lina , " ei hoidnud ma oma tundeid saladuses . " Maga kähku kellegi teisega , nii ravid end temast välja , " pani ette Lina . " Kahjuks ei ole see võimalik . Muuseas , mul on ka hing , mitte ainult keha , " ütlesin mina . " Vohh , see on retoorika , vohh , see on puhas jaburdamine . Sul on võimas väljanägemine , kopsakas büst , mehed jooksevad sinu peale tormi . Võta kes tahes ! Ainult Pobedat ma sulle ei anna , vabandage väga , aga ta on ikkagi minu meesterahvas , nagu öeldakse . Tõmba näiteks Krauklis hoovi , " jahvatas Lina . " Ma kardan , et temast ei saa pärast enam lahti , " tõrjusin mina . " Kumb ei saa lahti ? Sina või tema ? Kui jutt käib sinust , siis , tere hommikust , võta endale järgmine , " oli Lina tapvalt loogiline . " Aga sina ära lase ennast maha jätta , jäta ise esimesena . Mehed ongi selleks , et neid maha jätta . Aga iga mehe puhul olen ma ka peatäie nutnud , muidu jääb endale räpane tunne , kui ei nuta . " " Aga meestel on ju valus , kui neid maha jäetakse , " vaidlesin mina . " Paras neile ! Selle peale ma küll vilistan , kui neil valus on . Ise on süüdi , kes neil käsib nii õrnukesed olla , " torkas Lina . " Vaata , vaata , tulevad metsast ! " Viskasin pilgu aknast välja . Meie poisid , haokubud turjal , kahlasid loojuva päikese punas läbi kevadise kleepuva lume taigast raudteetammi poole . Bondartshuki nägemine lõi tule hinges jälle lõõmama . " Noh , kes sulle neist kõige rohkem meeldib ? Peale tema muidugi , " ei maininud Lina delikaatselt Bondartshuki nime , aga juba sõna tema tekitas minus niisugust valu , et roni või , hambad ristis , mööda seina üles . " SHolohhovi polegi . Kas tema on küttevarumisest vabastatud või ? " tahtsin ma teemat vahetada . " Oh sa jeever , sa tahad päris kõrget mängu mängida ! Muudkui Stalini preemia laureaadid , teised sulle ei kõlbagi ! Bondartshuk oli , nüüd ihud hammast SHolohhovi peale , " kädistas Lina nagu harakas . " SHolohhov kirjutab stsenaariumi ümber , tal ei ole aega sünnipäevalgi olla . " " Jälle ! Miks seda peab jälle ümber kirjutama ? " olin ma jahmunud . " Kas sa siis ei tea , et kodusõda on lõppenud ? " imestas Lina . Kodusõda on lõppenud ! Aga kunas see algas ? Ja mida see üldse tähendab — kodusõda ? Kas seda , et kõik taplevad oma kodudes , virutavad ühiskorterite köökides üksteisele pannide ja padadega ? " Vististi pean ma Stalinaks tagasi hakkama . Kui Sveta lahti lastakse , siis kindlasti , " arvas Lina . " Ega ma täpselt ei tea , aga ma räägin seda , mis teised on mulle öelnud . Gamburg kuulab igasugu võõraid raadiojaamu , ta vedas isegi antenni vagunikatusele , tema ütles , et sinu äiapapa on võimult kukutatud ja vangi pandud ning et Nõukogude Liidu esimene mees on nüüd Molotov . Ja SHolohhov ütles , et uues olukorras peab ta paari episoodi pisut kohendama . " Lavrenti Pavlovitsh vangi pandud ! Nõnda hell ja peenetundeline inimene on vangi pandud ! Seda mühkamit Molotovi ma tean , ma nägin Salehardis , missuguse tüübiga on tegemist . Kui inimene juba viskab vesinikupommi nii toredate neenetsite peale , siis on ta kõigeks võimeline , ka selleks , et paneb vangi Lavrenti Pavlovitsh Beria , ääretult intelligentse ja kena inimese , kes ei tee kärbselegi liiga . Ja mis on saanud Nina Teimurazovnast , väga armsast naisest , kes ilusti tennist mängis ja iga päev muudkui liblikate eest hoolitses ? Kas ka tema on vangi pandud ? Ja mine tea , viimati põlgas Bondartshuk mu sellepärast ära , et Lavrenti Pavlovitshiga on pahasti ? Ja kes mind nüüd üldse tahab ? Inimesed hakkavad jälle minust eemale hoidma , see on üks mis kindel . Ja Pavka ! Kus on Pavka ? Kuidas ma oma mehe võisin sootumaks unustada ? Kas ka tema on vangis ? " Sa ära tõmbu selle pisiasja pärast nurka ! Tule teiste sekka ! " tõusis Lina kupeekoikult püsti ja hakkas Bondartshuki sünnipäevale tagasi minema . Mis on pisiasi ? Minu lõõmav armastus ? Kodusõda ? Pavka kadumine ? Rongi paigalolek kes teab juba mitmendat päeva ? " Sind peab paluma , jah ! Muidu sa ei tule . Hoiad nina püsti , sulle on see elu ja surma küsimus , " tänitas Lina . " Teil , Euroopas , kutsutakse teisi sünnipäevale . Meil , Venemaal , minnakse ise . Ja kes ei tule , see solvab sünnipäevalast ! " Lina läks ees . Mina tegin silmad pähe , seadsin end ka muidu valmis , peamiselt hingeliselt , aga vaatasin ka kalendrit notabene-märkmikus — viimased punased ringid ümber kuupäevanumbrite olen tõmmanud kümme päeva tagasi , siis , kui võim ja vägi olid veel Lavrenti Pavlovitshi päralt . Eks ma homme kirjuta , mis edasi juhtub . <arv> . aprill Sünnipäevakupees võeti mind vastu rõõmuhõisetega , ehkki seal vaba platsi polnudki . Aga Pobeda ronis kolmandale polkale lae alla , kus juba niigi kõhutas Pushkin , ja pakkus mulle istet . Bondartshuki nägemine ei olnudki nõnda haigettekitavalt lajatav , nagu ma olin kartnud , ehkki piste lõi see südamesse küll ja tuli süttis , ent ei lõõmanud . Põles vaid vaikse suhinaga , igatahes täiesti talutavalt . Oleksin ma üksinduses edasi norutanud , oleks mu haavad valurikkamad . Poisid laulavad tõesti hästi , ja kitarr teeb Bondartshuki käes imet . Vene romansid liigutavad ilmselt kalgimatki südant , rääkimata minust , õrnast armastajast . Viskasin silma kõige väärikamale , Gamburgile , vana tuulenuusutaja aga pööras kähku pilgu kõrvale . Ise on juba minu teada kaks korda trellide taha pandud , aga mingit kaastunnet või arusaamist teisest inimesest tal ei ole . Ta kartis mulle pisut pikemalt otsagi vaadata , küllap oli surmahirmus , et võib endale miinuspunkte korjata ! Tunduvalt rohkem kui ilmne korv Gamburgilt häiris mind küsimus , kas Bondartshuk märkas , et Gamburg mulle selja pööras . Usun , et mu armastus vaatas kitarri mängides ja lauldes ainult sissepoole , igatahes olid tal silmad kinni . Ka Pushkin ei võtnud vedu , ja see oli paras lops . Mitte niivõrd haavav , kuivõrd üllatav . Huvitav , kas ka tema on hakanud poliitikaga tegelema , vanasti ta sellesse oma nina ei toppinud ? Võtsin ette Krauklise , ehkki tean , et see ei ole just ohutu variant . Aga mis mul muud üle jäi ? Võimalik küll , et mul on sant iseloom , aga paras rõõmusähvatus käis minust läbi , kui ma Bondartshuki nähes Krauklisega siia oma kupeesse tulin . Ka Lina soovis mulle särava pilguga edu . Krauklisest ei olnud üldsegi asja , pidin tükk aega muljuma , enne kui selle sirgu sain . Poiss ise oli ähmi täis , samas ka seitsmendas taevas . " Viimaks ometi , viimaks ometi ! " oli ta rõõmust ja hasardist pükstest välja hüppamas . Aga minu peale ei mõelnud ta sugugi , see laul käis tal kähku nagu küülikul . Proovisin pärast ta näppu juhtida õigesse kohta , kuid niisugusest asjast ei paistnud ta midagi teadvat , mulle tundus koguni , et ta peab seda sündsusetuks , mind siivutuks , kes sunnib teda lubatu piiri ületama . Mul oli pärast tükk tegu temast lahtisaamisega , ta nagu kavatses minu juurde elama asuda ! " Aga mis siis , kui Pavka tuleb täna öösel ? Siis jääd sa vähemalt ilma oma Aleksandr Uljanovi osast , kui midagi hullemat ei juhtu , " keelitasin ma Krauklist lahkuma . " Pavka ? Võib-olla võetakse su mees filmi pealt üldse maha , aga mina armastan sind ikka ! Võib-olla on su äiapapale juba kuul kerre kihutatud , aga mina armastan sind ikka , " vandus Krauklis igavest truudust , aga õnneks tegi ta seda sosinal , vaevalt et vagunikoridori või naaberkupeesse kuulda oli . Oli jandamist ja kavaldamist nii mis aitab , aga lõpuks ometi ta läks . Olen kokku keetnud uue supi , näis , kuidas ma sellest välja ronin . Kunagi ütles Bondartshuk , et on olemas üks iidne ja igavesti kestev puht vene küsimus : kes on süüdi ? Mina ei näita näpuga kellegi pihta — kes ma niisugune olen , et mul oleks õigus hinnanguid langetada ? Jumal mõistab kohut meie kõigi üle , juhul , kui ta on olemas . <arv> . aprill Krauklise ees on piinlik , äärmiselt piinlik . Minu vintsutused ja äng ei anna mulle vähimatki õigust teha maailmas kurja juurde , lisada masendust . Anna andeks , anna , palun ! Tuleb välja , et üht asja ma Krauklisele siiski ei valetanud , ehkki ise see hetk arvasin , et valetan . Vastu hommikut saabus veduril Pavka . Kordan endale , et ma ei tohi tunda võidurõõmu niisugusest juhusest , tegemist on nagu uue pettusega — Krauklis peab mind ausaks , ehkki ma valetasin tal suud ja silmad täis . Jäänuks Pavka ilmumata , mõistnuks Krauklis , kelle ja millega on tal tegemist , nüüd aga võib ta arvata , et ma oleksin muidu nõus olnud ta oma kupeesse võtma , ainult et Pavka tulek takistas seda . Minu jaoks Pavkal aega ei ole , aga ma olen sellega harjunud . Selles mõttes on meil tõesti ebavõrdne abielu , minul oleks tema jaoks aega alati , temal minu tarvis haruharva . Pavka kutsus kokku võttegrupi välkkoosoleku restoranvagunis , samal ajal käis nõksatus , vedur haagiti koosseisu külge ja me hakkasime pärast nii mitmepäevast kummalist peatust jälle Leningradi poole vurama . " Kohe vaksalisse jõudes võtame atentaadi-episoodi , kus Aleksander II astub vagunist perroonile ja sealt tõlda , samal ajal viskab Aleksandr Uljanov pommi , toimub plahvatus ja vihatud tsaar hukkub , " alustas Pavka ilma sissejuhatuseta kõnet . " Kas oli nii , Mihhail Aleksandrovitsh ? " küsis ta SHolohhovilt . " Jama ! Täielik jama ! Ajaloo järgi on kõik teisiti ! Absoluutselt teisiti , " protesteeris restoraniõlut rüübates Krauklis , kes on Pavka peale täiesti ilma põhjuseta pahane . " Ajaloo järgi ei viska pommi mina , vaid hoopis Rõssakov ja Grivetski , keda õhutas mingi aadlivurhva Perovskaja . " " Vabandage , noormees , aga kust te selle võtate ? " lõikas Pavka ülima viisakusega . " Ajaloo järgi püüan mina tappa hoopis Aleksander Kolmandat , " ei andnud Krauklis nõnda kergelt alla . " Aga mis see siia puutub ? Mul oli küsimus teile , Mihhail Aleksandrovitsh , " pöördus Pavka uuesti SHolohhovi poole . " Vabandage , Pavel Lavrentjevitsh , aga ma sooviksin teada , kas kodusõda on lõppenud ? " esitas SHolohhov vastuküsimuse . Pavka ei ajanud midagi tagasi . Ta tunnistas , et Bulganini , Malenkovi ja Molotovi armeed püüdsid alustada pealetungi Moskvale , ent Lavrenti Beria ja Nikita Hrushtshovi ühine grupeering lõi reeturite rünnaku tagasi , partei ja riigi valitsemine jäi seadusliku rahvavõimu kätte . Mina ei mõista , kuidas siis ikka niimoodi , et Bulganin , Malenkov ja Molotov seljatagant andsid hoobi Lavrenti Pavlovitshile , kui me Kremli nääripeol olime kõik nii kenasti koos ja soovisime üksteisele õnne uuel aastal ? Molotov ja Pavka olid koguni sõbramehed , mis sest , et üks on vana ja teine noorem . Mind haavab niisugune asi isiklikult , kui ühed inimesed teevad teistele halba . Täpselt nagu Bondartshuk mulle . Seejärel võttis sõna SHolohhov . Tõusis oma restoranvaguni-laua tagant püsti , kõlistas lusikaga vastu teeklaasi , nõudis tähelepanu ja vaikust ning kõneles . " Kõigepealt teile , noormees , " sihtis ta näpuga Krauklise poole . " Tsaarid oleme me ühendanud . Mis nad laiutavad ? Kellele neid vaja läheb ? Edaspidi on Aleksander II ja Aleksander III üks ja seesama . Ajaloos on niimoodi ikka tehtud ja tehakse ka edaspidi . Teie , noormees , tapate nad mõlemad — nii oma vanaisa kui isa , kellel edaspidi ei ole mingit vahet . Seda esiteks . Teiseks , kui rääkida kommunistina ausalt ja avameelselt , siis praeguse kodusõja tulemus on mul stsenaariumis mõnevõrra teine ... " " Loomulikult räägib kommunist ausalt ja avameelselt . Teisiti pole see mõeldavgi . On ju kommunist samuti eelkõige inimene , " toetas SHolohhovi Pavka . " Minu stsenaariumi järgi võidab kodusõja Hrushtshov liidus Malenkovi , Bulganini ja Molotoviga , pärast lähevad nad isekeskis tülli , kusjuures uues kodusõjas võidab Hrushtshov , " rääkis SHolohhov suu ja südame puhtaks . " Parandate ära , Mihhail Aleksandrovitsh , parandate ära . Ma ei taha midagi pahasti öelda , kõige vähem tahan ma riivata teie panust ja tööd , aga filmi autoriks olen siiski mina , " püüdis Pavka vastuolusid lepitada , mis tal ka õnnestus . Mina vaatasin vaguniaknast välja . Kevad säras täies hiilguses . Mööda lipsasid taiga põlispuud . Märkasin , et Bondartshuk tõusis tüdinud ilmel laua tagant , tegi endale , õlg ees , teed läbi inimsumma ja lahkus . Mida loeb mulle teiste arvamus , kui mu süda käskis talle järele minna ? Bondartshuk oligi oma kupees , õnneks üksinda , sest Krauklis jäi koosolekule . Leppisime kokku , et edaspidi jääme sõpradeks . Nõustusin sellega , ehkki süda tilkus verd . " Ma valisin tee , millel on vähem kaotajaid . Kui ma jääksin sinuga , oleks see hirmus põnts minu naisele ja kahele lapsele . Praegu kannatame ainult meie kahekesi . Kurb seis on <arv> : <arv> perekonna kasuks , " lausus Bondartshuk väga nukral toonil . Tähendab , ta ikkagi armastab mind ! Seda kuulsin ma küll esimest korda , et tal on perekond . Unustasin küsimata , kas tal on pojad või tütred või mõlemad . " Kui aeg niikaugele jõuab , et ma sinust vabanen , siis otsin su ise üles , " lubas Bondartshuk ja libistas sõrmedega läbi mu juuste . Las otsib , ega mina saa seda talle keelama hakata ! Ainult et mis mõtet sellel siis enam on ? Nõnda pean ma leppima teadmisega , et olen ta igaveseks kaotanud . Pärast pisaraid võib end alati veidi paremini tunda . Bondartshuk on ikkagi hoopis teine inimene kui mina ja ma pean sellega arvestama . Ja miks ta peaks olemagi samasugune nagu mina ? Ma ei tohi tema elu mõjutada , ma ei tohi sinna külvata segadust , sest karta on , et ma teeksin seda , kui ma temaga ise ühendust võtaksin . Ma pean ise vaikselt kannatama , pean . Loomulikult olen pettunud ja kurb . Aga mul ei ole talle midagi ette heita — pean elama printsiibi järgi , et tulija ees võib alati ukse kinni panna , aga lahkujat jõuga kinni pidada ei või . Nõnda ma arvan . Varem olen lahkujaks olnud mina , praegu oleksin ma tulija , lahkujaks on Bondartshuk . Kindlasti on hea , et nüüd olen ma sellist koledust kogenud . Kokkuvõttes peaksin Bondartshukki tänama . Pärast koosolekut leidis Pavka aega minugi jaoks , kusjuures ta koputas kupee uksele , enne kui sisenes . Kas me hakkame võõramaks jääma ? Või tahtis ta vältida ebasündsa episoodi peale sattumist ? Eelkõige nõuan ma seda , et mid rahule jäetaks . Ma ei taha , et keegi end minu igapäevaellu segaks , selles mõttes on Pavka ideaalne variant . Talle ei lähe minu asjatamised ja minu siseelu üldsegi korda , ja ma ei teagi , kas nimetada seda jaheduseks , ükskõiksuseks või peenetundelisuseks . Ilmselt tähendab see kõike korraga . Mu varasemad mehed püüdsid mulle väga lähedale tikkuda , ja see põhjustas arusaamatusi , isegi tüli . Mu sees on mingi piir , millest ligemale ma endale peale iseenda kedagi ei lase , aga ka mina käin seal harva . Esmalt ulatas Pavka mulle kirjad Nina Teimurazovnalt ja Lavrenti Pavlovitshilt . Nina Teimurazovna kirjutab , et üksindus on kurb , aga sellega võib harjuda . " Mängin tennist vastu planku , mõnikord võidab plank , teinekord mina . Ma ei ole auahne inimene , ma ei taha alati võita . Varsti algavad aiatööd , siis on tegemist kuhjaga , siis ei märkagi , et elad kõikidest eraldi , " kirjutab Nina Teimurazovna . Ta on nii armas inimene ! Ka Lavrenti Pavlovitsh on armas inimene . " Mehe ja naise vahekord on üks hesed'i kõrgemaid avaldusvorme . Hesed — see on võime anda teisele jäägitult kõik , ühendada teise inimese soovid iseenda soovidega . Margit Janovna , teie lapsed on ka minu lapsed , teie ja teie laste elu on ka minu elu . Teie kaudu loon ma Beriate dünastia , teie kingite mulle õnne olla hiilgava suguvõsa rajaja , " kirjutab Lavrenti Pavlovitsh . Äkitselt on minult liiga palju tahetud ? Aga ennekõike sõltub see Pavkast . Pavka kinkis mulle õukonna ballikleidi , täpselt sama asja kingib mulle Aleksander II-III stsenaariumi järgi selle eest , et ma talle poja sünnitan . " Illusioon on elu ja elu on illusioon , Marka-kass , " ütles Pavka otsekui ainult suusoojaks , endal nägu laia naeru täis . Sellistel hetkedel tuleb mulle meelde see , kuidas me Pavkaga Salehardis kohtusime . Ja see polnudki kohutavalt ammu — ainult üheksa kuud tagasi . Üheksa kuuga on Pavka teinud arbuusimüüjast vaata et tsaaritari , vähemalt naise , kes on õukonnas omainimene . Nii kiire ja kõrge lend ajab mulle endalegi judinad naha peale . Pavka ripub mul igatahes südame küljes ja tegelikult olen ma talle truu , ainult et mul on truudusest omamoodi ettekujutus . " Kas sa ka Svetast midagi kuulsid ? " tuli mulle meelde küsida . " Sveta tuleb pärast kosumist meie hulka tagasi ja teeb oma osa edasi , " vastas Pavka . Tundsin kergendust . Rohkem Pavkal minu jaoks mahti ei olnud , ta jooksis filmiasju ajama . Möödume mingist külast , kõik majad on palkidest , rahvas on perroonile kerjama kogunenud . Meiegi rong tasandab käiku , see tekitab armuannipalujates lootust , nad trügivad üksteist kõrvale lükates vagunite uste juurde , ent meie peatume vaid viivuks , kohe süttib semaforis roheline tuli ning meie erirong " Lenini armastus " kogub taas kiirust . Keegi kopib kupeeuksele . Kes see veel võiks olla ? Loomulikult oli see Krauklis , kes muu . Jube on vaadata , kuidas mees nutab lohutamatult , otsekui tilguksid räästad . Krauklis oli tamburis vahti pidanud , piilunud ja oodanud , millal Pavka läks rongi sappa dekoraatoritega järgmise episoodi rekvisiite valima , ning murdis siis sisse . " Sa pead osaks valmistuma . Kuule , võta ennast kokku ! Pavkal on Leningradis kõik ette valmistatud , nagu rong sisse sõidab , nii läheb lahti . Sa võid kõik nässu keerata , " manitsesin ma Krauklist . " Ma tapan ta ! Ma tapan ta kui konnapoja ! " kisendas Krauklis . " Kelle sa tapad ? Milleks ? " ehmusin mina . " Üks puts puha ! Ükskõik kelle ! Ma tapan kõik , kes vähegi sõrme sinu külge panevad , pea seda meeles , " ähvardas Krauklis . Hullem veel kui Zavod-bei ! Suure vaevaga sain tast jälle lahti , ta on Bondartshuki sünnipäevast peale purjus , nagu tegelikult kogu võttegrupp . Krauklis on minu inimhoolitsuse praak . <arv> . aprill Üks öö üle tüki aja oma mehe kõrval . Lesisime oma koikudel , Pavka krabistas paberitega , luges öölambi valgel SHolohhovi viimaseid stsenaariumi-parandusi . Issand , kuidas mulle ei meeldi , kui teine paberitega krabistab , selle asemel , et ... " Kas on väga huvitav ? " pärisin mina . " Sama hea kui " Vaikne Don " , sama hea ! Vanamees ikka oskab ! Millised karakteripärased repliigid ! Puhas kunst ! Ausalt öelda , režiil on pingutamist , et stsenaariumile järele jõuda , " kiitis Pavka , ise heameelest võdisedes , samas kuulsin ma üle rongirataste müra Pavka poolt sihkat-sahkat , koikulinad kõsisesid , kui Pavka end jälle peoga rahuldas . Tähendab : ta joobus ja mõnules lugemisest . " Kas ta on kõvasti muutnud ? " küsisin ma kui kõrvalejäetu veidi solvunult , ise veel lootsin , et Pavka ikkagi minu juurde tuleb . " Ma ütlesin talle , et pole vaja eriti kõvasti neid tsaare maha teha . Milleks ? Need olid Lenin ja Stalin , kes tsaare laimasid , nüüd on meil demokraatia , nüüd on teised ajad , " ajas Pavka põnevil hääl mindki asja vastu huvi tundma . " Ja tema ? " tahtsin ma teada päris tõsiselt . " Tema on teinud Aleksandr Uljanovi terroristiks-enesetapjaks . Nõnda ei mõista Aleksandrit surma tsaarid , mis jätaks neile külge musta pleki , vaid Aleksandr Uljanov ise , ja tsaarid sattuvad hoopis teatud lunastuslikku valgusesse . See on kuradi peenelt tehtud ! " avaldas Pavka täit tunnustust . " Kas sa ise ka tead , millest kirjutab Lavrenti Pavlovitsh ? " püüdsin ma kõigest hoolimata juttu ööteemale pöörata . " Ei tea . Meie kodus ei loeta võõraid kirju , " oli Pavka nagu pisut löödud — otsekui oleksid need kirjad võõrad ja otsekui oleksin mina teda nende lugemises süüdistanud ! " Lavrenti Pavlovitsh tahab dünastiat rajada , " laususin ma selgelt kutsuval toonil . " Ma tean seda , " vastas Pavka . " Aga niimoodi , kulla sõber , kui su linad sahisevad , ei saa seda ju teha , " sain ma lõppude lõpuks üle keele . " Ma tean seda , " vastas Pavka nukralt . " Ja kui mina seda endale sõrmega teen , nagu sa õpetasid , ka siis ei saa Lavrenti Pavlovitsh suguvõsa esiisaks , " otsustasin ma olla seekord järeleandmatu . " Nii see on , " oli Pavka nõus . " Sa võiksid pöörduda Kremli arstide poole , pole nad mõrtsukad ühtigi , nagu Gamburg ütles . Mind nad aitasid , kindlasti aitavad sindki , " soovitasin mina . " Muidugi ei ole nad mõrtsukad . See oli Koba juutide-vastase vandenõu algus . Koba tahtis kõik juudid Siberisse kupatada , mind isa ja emaga teiste hulgas , " võttis Pavka õigeks . Ehkki mees peab tulema naise juurde , tõusin ma narilt , astusin kaks lühikest sammu Pavkani , laskusin vagunipõrandale põlvili , tõstsin ta käe kõhu alt eemale , muljusin ise ta riista . " Milles siis küsimus , Pavka-kallis ? Miks sa ei lähe siis nende arstide juurde ? " küsisin ma lausa anuval toonil . " Seda on tehtud . Sellest pole abi . Ei aita siin ussi- ega püssirohi , " habises Pavka , ehkki püüdis ülestunnistust naljaks keerata . Tahes või tahtmata hakkad võrdlema meeste riistu , ehkki see ei ole vahest ilus . Pavkal on see tõepoolest tilluke , oli tükk tegemist , et see suurte munade vahelt üles leida . " Mida siis teha ? " küsisin mina , ise ahastuse piiril . " Muuseas , ma armastan sind , " lisasin ma ja tol viivul olin selles absoluutselt kindel . " Kas ma pean sulle stsenaariumi ette lugema ? Ammu veel seda episoodi , kus sa ise osaled . Ammu veel seda dialoogi , mida sa ise rääkinud ja kuulanud oled , " kruttis Pavka jutu huvitavaks . " Palun . Ma kuulan sind , " võtsin Pavka oma huultele . " See on siis , kui sa tsaariga voodis hullad , " täpsustas Pavka ja luges lausa tähthaaval : " ALEKSANDER TEINE-KOLMAS : Kõik teavad , et mitte ükski Vene valitseja ei ole surnud loomulikku surma ... MARIA BLANK : Andke andeks , Imperaatorlik Kõrgeausus , aga mina näiteks ei teadnud seda . ALEKSANDER TEINE-KOLMAS : Kõik Vene valitsejad on kas mürgitatud , kägistatud või on neile kuul kerre kihutatud või on neile kaelakiike tehtud . Üks suurvürst on kotis koos kuke ja rästikuga vee alla surutud , teine kahe kasepuu vahel neljaks kistud . MARIA BLANK : Issand , kui hirmus ! Armuline Jumal , tule appi ! Ma ei saa aru , miks nad siis üldse tsaarideks ja suurvürstideks kipuvad , kui see on ette teada , kuidas lugu lõpeb ? ALEKSANDER TEINE-KOLMAS : Ausalt öelda , ega keegi ei olegi eriti kippunud . MARIA BLANK : Aga kuidas nad siis tekkinud on , need tsaarid ja suurvürstid , ma mõtlen , Teie Majesteet ? ALEKSANDER TEINE-KOLMAS : Vähestel on aimu , et mitte ükski Vene imperaator ei ole oma ema ja isa poeg , ikka on suurvürstinna või keisrinna muretsenud selle kõrvalt . MARIA BLANK : Tuleb välja , et sel ajal , kui mina teiega , teeb keisriproua seda kellegi teisega ... ALEKSANDER TEINE-KOLMAS : Kas just täpselt sellel ajal ... Aga mõnikord võib juhtuda ka seda ... " pani Pavka stsenaariumi kupeelauale ja lõpetas küsimuse : " Mõistad nüüd , mida sa tegema pead , et Lavrenti Pavlovitsh saaks dünastia rajajaks ? " Miks mitte olla emaks tsaaridele ja keisritele ? Kas tunnistada Pavkale , et mul on juba poeg , pealegi on tema esimeseks eesnimeks Eesti Vabariigi presidendi järgi Konstantin ja teiseks eesnimeks Belgia kuninga järgi Leopold , nõnda et igati sobilik kandidaat ? " Enam-vähem , " libistasin ma üle huulte . " Aga seda kohta stsenaariumis mina nõnda täpselt ei mäletanud , kuna olin siis teine inimene — Maria Blank . " " Marka-kass , sa oled ja jääd ikka üheks ja samaks inimeseks . Nõnda et võta ette Pushkin või Gamburg , kumb sulle rohkem meeldib . See on ikkagi naise vaba valik , " lõpetas Pavka jutu sellel teemal . Lõunasöögil restoranvagunis tegin ma silma Pushkinile . Pushkin hakkaski õnge , võib-olla sellepärast , et Lavrenti Pavlovitsh on jälle võimul . Õnneks on rongi tagaosas tühje kupeesid piisavalt , ühte neist Pushkin mu viiski . Ega meie magamine-pikutamine suurt ei erinenudki sellest , mis toimus poolenisti kaamerate ees . " Kas sa tead , et mitte ükski Vene keiser pole oma isa poeg , " läksid mu keelepaelad valla pärast orgasmi , kui me teineteist hüvastijätuks hellitasime . " Loomulikult , " vastas Pushkin . " Kelleks sa mind pead ? " <arv> . aprill Õhtupoolikul jõuame vanasse pealinna Sankt-Peterburgi , rongis käivad hoogsad ettevalmistused töö alustamiseks . Minul on küll võttevaba päev , mind ei grimmita ega kostümeerita , mina uitan niisama ringi . Pavka on rongi stuudioks muutnud , polekski nagu olulist vahet , kas kõnnid ringi mööda " Mosfilmi " või piki vaguneid . Kindlasti kujuneb pommiviskamise episoodist meie filmi kulminatsioon , Pavka ja SHolohhov on selle kallal kurja vaeva näinud . EPILOOG <arv> . august <arv> Mu päevikupidamisele on varemgi vahesid sisse tulnud , aga nõnda pikka pausi ei ole olnud — kuhjaga kaheksa aastat . Mis siis õigupoolest juhtus nende aastate jooksul ? Olen olnud vanglas , vanglas , ainult vanglas , jõudsin siia tolmusesse alevikolkasse nimega Räpina alles paar päeva tagasi . Aga alustan otsast pihta . Helifilmi " Lenini armastus " viimast võttepäeva mäletan ma , otsekui oleks see olnud eile . Sankt-Peterburgi vaksalis dekoreeriti meie erirong keisrirongiks , meie , vabad näitlejad , läksime maha , ostsime perroonipuhvetist jäätist . Venelased ütlevad alati , et Leningradis on parem jäätis kui Moskvas , see olevat otsekui mälestus keisriaegadest . Vaatasime rööbastee lõpus ( või oli see algus ? ) pealt , kuidas vedurininas võimutsev Stalini reljeefportree asendati Aleksander III portreega , mis oli äraütlemata sarnane minu toonase äia Lavrenti Pavlovitsh Beria portreega . Metallist sirpide ja vasarate peale kleebiti papist keisrikullid , vedur hakkas korstnast musta tahma välja puhkima , meie , vabad näitlejad , läksime tühjadesse vagunitesse tagasi , terve koosseis tagurdas paarkümmend meetrit ilmatu jaamahoone kõrge katuse alt välja ning jäi uuesti seisma . Vaatasime vaguniaknast , kuidas perrooniplatvormil lülitati lõõmama võimsad prožektorid , kaamerad pandi surisema , vedur nõksatas ja meie rong sisenes uuesti keiserlikku vaksalisse . Ülesrivistatud puhkpilliorkester hakkas Pavka märguande peale mängima , tsaaririigi hümniga tervitati keisri kojutulekut Pariisist . Rong peatus , vastuvõtjate näod särasid õnnest ja truudusest keisrile , Aleksander Teine astus perroonile , tõstis vurhvi löödud säärsaapas jala tseremoniaalselt imperaatorliku tõlla astmelauale , et lahkelt noogutada paraadsusest lõkendavale auvahtkonnale . Samal hetkel kargas suurte trummide tagant jalule rütmilööjaks maskeerunud pommiloopija Aleksandr Uljanov , minu poeg . Sasha torkas käe trummi küljest sisse , kiskus välja noolja pommi , ning hüüdega " Kärva , rahva vereimeja ! " lennutas selle Tema Imperaatorliku Kõrguse poole . Pomm tabas säärsaabast , illumineerijad tekitasid plahvatuse , süütasid kaamera ja keisri vahele tulekardina , lõid tulevase vaataja jaoks mulje , nagu lahvatanuks leekima keiser koos oma majesteetliku tõllaga . Sasha tuiskas ummisjalu läbi tule , tiris tupest kortiku , et lõigata sellega läbi näiliselt põleva , ent kuidagimoodi veel elus hingitseva keisri kõri ning anda seejärel sõnade " Rahva kättemaksutund on tulnud , timukas ! " järel sama ilumõõgakesega surmav hoop ka omaenda südamesse . Algul ei taibanud keegi , et Krauklise kortik oli ehtne külmrelv , et Krauklis näitlejana ei teeselnud Aleksander III kõri läbilõikamist , vaid tõmbas Pushkini lõua alla sügava haava tegelikult . Pushkin sumatas kokku , vajus külitsi leekidesse , keegi ei aimanud , et veri tema tuldvõtval tsaarikostüümil oli ehtne , mitte dekoraatori valatud tomatimahl . " Paras , raibe ! Ära niku teise mehe pruuti ! " kisendas hullunud Krauklis , kes ka ise süttis , andis tules püherdavale Pushkinile veel jalahoobi ning tormas lõõmava tulekerana rongi vagunisse , otse minu juurde , haaras mind kaissu ja karjus : " Putsikandja , kuradi putsikandja , kõik naised on putsikandjad , muud midagi ! Sinus , kuradi tiirases elukas puudub kaastunne , see kristliku kultuuri alus . Sa oled tänamatu paksunahaline , lõbujanuline egoist , sa tantsid teiste laipadel ! " Seejärel virutas ta mulle Pushkini verest veel nõretava kortikuga haava rindu , ma vaarusin vagunipõrandale pikali , kaotasin meelemärkuse , enne veel kuulsin läbi allalastud akna Pavka hüüdeid : " Kaamera lähemale ! Kas saab , kurrat , kaamera lähemale ! " Toibusin alles haiglas , mind oli opereeritud , sidemete all mädanevad põletushaavad tekitasid põrgulikku valu . Põetajalt kuulsin , et Krauklis ja Pushkin olid hukkunud võtteplatsil , rong põlenud päris tuhaks , sellest jäänud järele vaid suitsev metallalus , vedur kannatanud minimaalselt ning jaamahoone põleng suudeti peatada . Väiksemaid või suuremaid põletushaavu sai aga trobikond inimest . Olin omaette palatis , Pavka ja Nina Teimurazovna külastasid mind ülepäeviti , Pavka tõotas oma filmi igal juhul lõpetada . " See tola tekitas muidugi roppumoodi jama , aga millised ehtsad kaadrid ! Kuskil filmis ei ole veel tõelist surma , aga minul on ! " oli Pavka ettevaatlik Krauklise teo hukkamõistmisega . Pavka taibanud kohe , millega tegu , ning laskis operaator Jegorovil Pushkini tegeliku suremise kõrihaava läbi , pealegi veel tules , täpselt üles võtta . Teine kaamera fikseeris põleva Krauklise viimaseid minuteid vagunipõrandal minu otsas , kuni miilits ja tuletõrjujad rahva põlevast rongist välja said . " Kahju , et pooleli jäi . Aga neid kaadreid läheb vaja ka vähem kui tsaaripõletamist , " nentis Pavka . " Veel sel suvel mängime tennist , " sõnas mulle lohutavalt Nina Teimurazovna , kui nad Pavkaga juba lahkuma asutasid . " Kindlasti , " vastasin mina , ehkki mulle ei meeldi silmakirjalikkus , isegi viisakuse vormis mitte . Iga paari päeva tagant võeti sidemeid vähemaks , nahk ja keha hakkasid end tundma vabamalt . Millaski küsisin ma Pavkalt : " Ütle , kas see kõik oli sul Krauklisega kokku lepitud või ? " " Kas just seda , " põikles Pavka , kes muidu alati sirget juttu rääkis . Igatahes palunud Krauklis esimeseks duubliks luba improviseerida ja Pavkal polnud midagi selle vastu . Las poiss proovib , mõelnud Pavka , andnud Krauklisele vabad käed , käskinud kaameratel laiemat välja jälgida . Kord , kui ma hakkasin juba tervemaks saama , ulatas põetajaõde mulle suure ümbriku . " Tantsige , Margit Janovna , teile on kiri . Kodunt , " teatas õde , endal heameel näos , et saab mulle rõõmu valmistada . Kodunt ? Aga kus on minu kodu ? Õigupoolest oli kirju tublisti , see suur ümbrik sisaldas mitut väikest . Suur ümbrik pärines võõrastemajast " Metropol " , väikesed olid tulnud igalt poolt mujalt . Hakkasin esimest kirja lugema ja jahmusin nõnda , et kõik mu veel taastumatud ihukarvad tõusid õudusest püsti : " Tutkit ! Näitan sulle , vana mära , trääsa haua põhjastki ! Tahad teada , kuidas mu kiri sinuni jõuab ? Palun ! Ma panin selle posti sinu nimele aadressil Novosibirsk , Peapostkontor , nõudmiseni , tagasiaadressiks kirjutasin aga sinu " Metropoli " . Kirja hoitakse Novosibirski peapostkontoris kuu aega , ja kuna sina teda sinna nõudma ei lähe , saadetakse see " Metropoli " võõrastemajja , kust läkitus jõuab sinuni pärast minu ja sinu ahvimunetaja Pushkini tulesurma . Ära loodagi , see kiri ei jää viimaseks . Järgmised tulevad Irkutskist , Habarovskist , Vladivostokist , Kamtshatkalt ja mujalt , " irvitab surnud Krauklis . Mida ma tegema pidin ? Ei saa ju jätta teise kirju lugemata , olgu pealegi , et inimest ennast pole enam olemas . Võtsin järgmisest ümbrikust järgmise kirja , see oligi kuskilt Ulan-Udest , igatahes kaugest Siberist , kuhu Krauklis eluajal ei ole oma jalga saanud . " Ma tean , et me ei sobinud absoluutselt , ma tean , et sa tegid õigesti , et mu maha jätsid , aga see teadmine ei leevenda mu õudset ahastust ja valu , " kirjutab surnud Krauklis enda meelest täiesti kõbusale Margitile . Kas ta tõesti siis selle peale ei tulnud , et ma võin põletushaavadest invaliidiks jääda ? Et mu nägu võib armistuda ja ma ei sobi enam ei lavale ega filmi ? Aga äkki ta seda just sooviski ? Kolmandas kirjas oli : " Issand Jumal , Sa ei ole õiglane mu vastu , sest mitte midagi mu sees ei ole muutunud selle pika aja jooksul . Iga päev palvetan , aga mu hing on endiselt kale ja must mürgisest armastusest Sinu vastu . " Kas ma pidanuksin temaga nõus olema või talle vastu vaidlema ? Põetajaõde tõi mulle neid kirju lausa lipitsevalt , arvas , et ma rõõmustan nende üle . " Lurjuse ja libuna sa elasid ning lurjuse ja libuna viskad ka tossu välja , " ähvardas Krauklis viimases kirjas , mis minuni jõudis . Mind arreteeriti otse haiglavoodis . Mind viidi Butõrkasse , hoiti kogu aeg üksikkongis . Mind unustati vist sootuks . Mind ei kuulatud kordagi üle , samuti ei peetud kohut . Oma kitsast üheinimesekongist sain ma välja ainult üks kord — vanglakollektiivi üldkoosolekule , kus nõuti surmanuhtlust inimkonna suurimale jätisele Lavrenti Pavlovitsh Beriale , samuti tema värdjatest kaasosalistele Nina Teimurazovna Beriale , Pavel Lavrentjevitsh Beriale ja kogu sellele reeturlikule ussisoole . Keegi kirglikest süüdistajatest , üks salkus naine , mainis isegi minu , Margit Janovna Beria nime , ma võpatasin , aga mulle ei vaadatud otsa , ju ei peetud mind temaks . Paljakspöetud peadega , triibulistes ja suurt numbrit kandvates särkides sõnavõtjad pildusid sarvilisi massimõrvari , põlatud aferisti , partei ja rahva verivaenlase , kontrrevolutsioonilise vandenõu pealiku , kodanliku natsionalismi õhutaja ja imperialismi palgasulase Lavrenti Beria ning tema sabarakkude pihta . " ÜRO kontrolli all toimuvate nõndanimetatud vabade valimiste silti kasutades tahtis ta Saksa Demokraatliku Vabariigi parseldada revanshistlikule Lääne-Saksamaale . Lavrenti Beria ja Konrad Adenaueri vahele võib panna võrdusmärgi , mõlemad on oma rahva verised timukad , mõlemad on veendunud antikommunistid , mõlemat vihkab rahvas , ent kumbki neist ei suuda peatada ajaloo kulgu helge tuleviku suunas , " luges keegi paberilt maha . " Lavrenti Beria eesmärk oli rahuarmastava Varssavi pakti laialisaatmine ning kapituleerumine NATO sõjasüütajate ees , " teadis keegi teine . " Lavrenti Beria tahtis liiduvabariikide nõndanimetatud iseseisvaks kuulutamisega saata laiali Nõukogude Liidu , kommunismijõudude kantsi , meie sotsialistliku isamaa , Vladimir Iljitsh Lenini poolt loodud esimese töörahva riigi maailmas , " luges kolmas . Minu nime maininud naisvang oli oma kõnes veidi kujundlikum : " Kui sa rästikut näed , siis löö ta maha , sest ta varitseb juhust , et salvata . " Seejärel järgnesid süüdistused loendamatutes seksuaalroimades — Lavrenti , Nina ja Pavel Beria olnud maniakid , kes NKVD mõrtsukatel lasknud endile Moskva tänavatelt püüda süütuid ohvreid , et neid oma sadistlikel orgiatel linnalähedases datshas vägistada , hiljem tappa ning viimaks koguni süüa . Lõpuks hääletati , koosoleku juhataja võttis kokku : vanglakollektiiv nõuab timukaile ühehäälselt surmanuhtlust . Kogu Butõrka karjus hurraa ning plaksutas kõvasti , vangid , kes käisid tööl , lubasid Beriate mahalaskmise puhul võtta endale kõrgendatud stahhaanovlikud kohustused sotsialistlikus võistluses . Mina oma kätt surmanuhtluse poolt ei tõstnud , kuid keegi ei pannud seda tähele . Seejärel saatsin ma ligi kaheksa aastat mööda oma üksikkongis , keegi ei tundnud minu isiku vastu huvi , kaks korda päevas pisteti vaid ukseluugist sisse plekktaldrik lahja supileemega . Mõtlesin ennast hulluks . Mõtlesin üksipulgi läbi oma mineviku , otsustasin , et ma ei kahetse midagi , olen elanud õigesti , just nõnda nagu mu hing , keha ja mõistus mulle ette kirjutasid . Otsustasin , et oma minevikuga olen ma lõpetanud ning see ei puutu enam asjasse . Enam kunagi ei hakka ma mälus sorima , sest kõik , mis juhtus , on minu poolt unustatud . Edaspidi tegelen ainult oma eluloo kustutamisega . Minu vabastamisel <arv>. aasta suvel selgus , et mind ei olnud isegi vangla nimistus , minu kohta ei olnud mingit paberit , ei kohtuotsust ega ülekuulamisprotokolle . " Hea , et te , kodanik Beria , vähemalt supikirjas olite , muidu oleksite nälga kõngenud . Seal , teist veel tagapool , vasakut kätt , avastatigi paaris kongis luukered , " lohutas mind vanglakomandant Bogomolov . " Aga nüüd peate te maksma söögi eest siin oldud aja jooksul , kuna te olete sisse tunginud ilma loata . Võõrastel on aga vangla territooriumil viibimine kategooriliselt keelatud , " teatas seltsimees Bogomolov . Aga kust pidin ma võtma raha , et maksta söögi eest ? Mul ei ole ju kunagi raha olnudki , kõik need aastad sain ma ilma hakkama . " Teie kaasatoodud esemete hulgas on kuldsõrmused ja plaatinakõrvarõngad briljantidega , kas te olete valmis loovutama need kompensatsiooniks ? " pakkus vanglakomandant Bogomolov . Need ei olnud põlengus kannatada saanud , Kremli arstid olid võtnud ehted mu sõrmedest ja kõrvadest enne esimest operatsiooni , need ühes minu isiklike asjadega vahistajaile üle andnud . Minul olid need hoopiski meelest läinud . " Mul ükskõik , tehke nõnda , et ma siit pääseksin , " lubasin mina . Seejärel näitas vanglakomandant seltsimees Bogomolov mulle mu uut passi ning sõnas : " Kirjutage alla tunnistusele , et teie perekonnanimi ei ole kunagi olnud Beria , samuti ei ole te kunagi olnud abielus inimsoo suurima värdja pojaga . Kui te sellega nõus olete , siis võin ma teid välja lasta . " Vaatasin järele — pass oli Margit Jaani tütar Puusaagi nimele ning seal ei olnud ainukestki abielutemplit , nagu poleks ma kunagi mehel olnudki . Pilt oli võetud vanast passist . Vanglakomandandi kabinetis vaatasin esimest korda üle enam kui kaheksa aasta peeglisse . Ega peegelpildil ja passipildil suurt sarnasust küll polnud — ei olnud ma nende vangla-aastatega nooremaks läinud , mu juuksed olid nagu kanapesa , põsed lohkus ning näol mitu inetut põletusarmi . Milline mees mind nüüd enam tahab ? Kirjutasin alla , sain uue passi kätte . " Nüüd peate te <arv> tunni jooksul Moskvast lahkuma ja ei tohi oma elu jooksul mitte kunagi enam viibida üheski pealinnas , " lisas seltsimees Bogomolov . " Aga mis linnad on pealinnad ? " küsisin mina , kuna niisuguseid asju on alati tarvis täpsustada . Selgus , et Tallinn on Eesti NSV pealinn , Tartu aga Tartu oblasti pealinn — ehkki Tartu oblast on ammu likvideeritud , on Tartu oblastikeskus edasi . Nendesse linnadesse ma minna ei tohi . Räpina on küll Räpina rajooni pealinn , aga rajooni pealinna ei loeta ikka päris pealinnaks ning seetõttu Räpina sobis . Seltsimees Bogomolov kirjutas mulle välja dokumendi rongisõiduks Moskva—Põlva , sealt tulin hobuküüdiga siia , Räpinasse . <arv> . september Kes on nakatunud lollivõitu kirjutamishaigusesse , see ei saa sellest lahti isegi pärast vanglat , ehkki suurt millestki pole kirjutada . Ah , olen unustanud vist öelda , et oma päevikukladed leidsin kenasti reisikohvri küljetaskust , tundub , et keegi pole sinna sisse vaadanudki . Aga selle koha pealt võin muidugi eksida . Räpina oli ja on endine , pole siin aastatega mitte midagi muutunud — kitsad , kõverad ja tolmused tänavad , mõned munakivisillutisega , teised lihtsalt prügitatud , palistatud räämas hurtsikute ja osmikutega . Moskvas moodustasin ma mingil määral elu keskpunkti , ehkki ma selleks ise aktiivsust ei ilmutanud , isegi tõrjusin liidrirolli endast nii kaugele kui võimalik . Täitevkomitee eraldas mulle toa onu Timofei , tädi Ksenja ja Vaska-Tshempionsoni majas , seal peatuvad hulkurid , paberivabriku töölised , kes on tulnud igalt poolt üle Nõukogude Liidu . Maja on lagunemas , keegi ei ole sellele kätt külge pannud , et elamist veidikenegi korras hoida . Mina sattusin samasse tuppa , kust olin omal ajal lahkunud metsavendade juurde . Minule on see maja rohkem kodu kui neile , juhuslikele hulkureile , ma hakkasin hoolega toitma maja kassi , sest mulle tundus , et see on sama Setu , kes vanasti minu voodisse magama puges . Kass hakkas jällegi minu juures käima . Setu nurr ongi mu ainuke lohutus ja üksinduse leevendaja . Olen küsinud onu Timofei , tädi Ksenja ja Vaska kohta , uutel inimestel polnud neist õrna aimugi , vanemad loomulikult mäletasid . " Kiriku-Timofei viidi ära . Tema juures elas üks loll plika , kes bandiitidele metsa süüa tassis , " teadis Rohu-Kai apteegist . " Aga ta naine ja poeg ? " lootsin ma , et ma vähemalt neile pole häda põhjustanud . " Kuhu siis nemadki jäeti ? Ikka Siberi , ikka Siberi nagu kogu rahvas , " imestas mu küsimuse peale Rohu-Kai , maateede pakke ja pakikesi letivitriinile seades . " Ja tagasi ei ole nad tulnud . Järelikult ... " Lauset ei olnud vaja lõpetada , asi oli niigi selge . <arv> . aprill <arv> Üle hulga aja tuli jälle tahtmine kirjutada . Olen tööd saanud paberivabrikus , olen seal tserbataja , tähendab sitsiräbalate jahvataja . Tõstame kahekesi Alekseiga raske kraami kurnadega tõrrele , töö on lihtne , aga tappev , käib ühtejutti <arv> tundi ja kolmes vahetuses — üks nädal päeviti , teine nädal õhtuti , kolmas öösiti . Öised vahetused on kujunenud puhkuseks , sest enam-vähem kogu vahetus joob , ainult mina loen raamatuid . Kõige rohkem meeldis mulle " Jane Eyre " , lugesin seda koguni kaks korda jutti . Mõtlen suusatamise arvestuse peale VGIK-is ja tennisemängule Nina Teimurazovnaga — muud füüsilist koormust pole mul varem olnud . Aga ma ei nurise , ma saan hakkama , mu elus on olnud rängemaid perioode kui lihttöölise oma paberivabrikus . Ma pean silmas koopaelu kõrbes ja arbuusimüümist . <arv> . oktoober Räpina inimestele olen jäänud täiesti võõraks , keegi ei usu , et ma olen elanud Moskvas . " Olid siinsamas metsas , teame sind küll , " parastas poe juures Tumma-Tohvi . " Ise põletasid metsas oma nägu , et me jääks sinu lugusid uskuma , " lõi käega Kuusik , kes nagu püks ja särk koos Tumma-Tohviga alevi vahet jõlgub , tühje pudeleid otsib . " Kõik teavad , et sa said Tallinna pommitamisel peast põrutada ja nüüd luiskad , et suu suitseb , " naeris mind poetrepil välja Tumma-Tohvi . " Äh , käi potilaadale , pole sa Moskvast undki näinud , " saatis mu öises vahetuses vindise peaga pikalt toosama Aleksei . " Sul on võõras lõhn , Moskva-lits , " suskas mulle Aleksei , kes ikka minuga magama tükib , kuid sellest ei saa ega saa asja — ta teeb seda matslikult ja rohmakalt , purjus peaga maadleb minuga koguni kõikide nähes tserbatustsehhi põrandal . Tunnistan , et aeg-ajalt olen ma mõelnud küll , kuidas seda võiks teha , aga kuskil on ka minu vastutuleku piir . Mind usub ainult papp Grigori , kes alles hiljaaegu Siberist siia tagasi jõudis . " Miks te teda Moskva-litsiks sõimate ? Miks te arvate , et ta pole Moskvas olnud ? Mina usun küll , et ta seal oli ja õnnetuses oma näo põletas , " andis papp Grigori mulle õiguse , kui käis poest soolaheeringaid ostmas . <arv> . mai <arv> Täna peatas mind alevi vahel keskealine naine , tuleb välja , et too oli Sella , mu kunagine klassiõde koolist . " Ma tundsin su kohemaid ää , aga sinust käivad nõnda hullud jutud , et ma es julend sind puttu , " tunnistas Sella midagi varjamata . " Mis jutud , palun ? " võttis mul südame alt õõnsaks . " Et sa oma tite põõsa alla viisid ja nüüd kõiksugu lugusid kokku keerutad , " ütles Sella otse välja . " Aga ma pole ju titte põõsa alla viinud ! " kaitsesin ma ennast . " Räägi nüüd ! Jutt , jalad all ! Kes sind usub ? Sa oled kõiki oma luuludega ära tüüdanud , " põlgas Sella mu ära ning kadus nurga taha . Hakkasin mõtlema : mine tea , aga äkki on neil kõigil õigus ja nõnda oligi , et midagi pole olnud ? <arv> . november <arv> Ikka kõigile võõras , ikka üksi . Pimedad ajad on eriti rusuvad . Isa Grigoril lubati oma kirik avada , läksin jumalateenistusele . Võib-olla on see see , mida nimetatakse armastuseks esimesest silmapilgust . Minuga ei ole seda varem juhtunud , olen ikka mõistuseinimene . Ma ei suuda oodata , millal tuleb järgmine pühapäev , mil saan teda jälle näha . <arv> . november Täna jalutasin kiriku lähedal , nägingi teda seismas Võhandu jõe ääres , must habe rinnuni , preestrivammus seljas , käed risti rinnal , vaatlemas kosest allapahisevat vett . Võpatasin , läksin seest põlema . Kuidas tõmmata endale ta tähelepanu ? Ma olen ikkagi õppinud näitleja , küllap ma oskan . <arv> . november Jumalateenistusel saatsin pilgu lendu , sellest ei olnud mingit tolku , ta ei saanud sellest aru . <arv> . november Vaatasin talle juba pikemat aega sügavalt silma . Rahvast oli kasinalt , ehk neli-viis palvetajat , papp Grigori ajas oma liturgiaasju , raputas suitsu ja veepiisku , luges palveid ning süütas küünlaid ikoonide all , mina püüdsin teda võrgutada . Vanasti mulle just meeldiski niisugune flirt , mis on aimatav , mitte aga selge enesepakkumine . Jumalateenistuse lõppedes pöördus papp minu poole : " Kas soovite pihti , armas inimene ? " " Tahaksin teiega niisama rääkida , te olete ikkagi mu poja ristiisa , " ütlesin mina . " Aa , teie olete Konstantini ema ! Kuidas teie nimi oligi ? " tuli isa Grigorile üht-teist meelde . Leppisime kokku kohtuda paari päeva pärast tema elukambris , mis asub kirikuga ühes majas , aga kuhu tuleb minna õue kaudu . <arv> . november Kohtuma minnes panin endale selga liibuva pluusi ja lühikese kleidi , need olid pealegi veel Moskva päritolu . Grigori pakkus teed , küsis Konstantin-Leopoldi ja mu elu kohta . Viskasin jala hooletult üle põlve , kogemata välgahtas sukasäär . Talle ei mõjunud miski ! Grigori ei märganud isegi seda , kuidas ma oma värvitud huultega mängisin . Olin pettunud ja rääkisin talle , mis mina tegelikult Jumalast mõtlen . " Jumal kui isiksus ei tule kõne allagi , " paiskasin ma talle . Grigori naeratas , rääkis rahulikult usust kui veel ühest maailmatunnetamise vahendist meelte ja mõistuse kõrval . " Teie , kallis Margit Puusaag , sisenete lihtsalt valest otsast . Te tahate tajuda tajumatut , sealtkaudu minnes ei jõua te kunagi kohale . Te peate Jumalat samasuguseks nähtuseks , millesarnastega teil varem on tegemist olnud , te otsite tuttavat , aga otsige parem midagi täiesti uut , " õpetas Grigori . " Kas Jumal on siis mingi tunne mu sees või ? Aga miks peaksin ma oma tunnet Jumalaks nimetama , kui ma võiksin seda näiteks rõõmuks , heameeleks , andumuseks , kireks või kuidagi teisiti kutsuda ? " ei meeldi mulle teisega jalamaid nõus olla . " Jumalal ongi palju nimesid , " lausus Grigori ja see oli hetkel minu meelest selge keerutamine . Papp ei oska mu küsimustele ammendavalt vastata , aga ta meeldib mulle kui mees . <arv> . veebruar <arv> Olen täielikult pea kaotanud , kuid esialgu suudan seda varjata . Kujutlen teda voodis enda kõrval , usun , et lõpuks ometi olen ma leidnud hella ja õrna mehe , kes minu eest hoolitseda suudab . Niipalju siiski olen ma saavutanud , et me oleme hakanud temaga pidevalt kohtuma , aleviklatshijad on meid juba paari pannud . Grigori ei tunne end sellest puudutatuna , mina ammugi mitte , mulle see isegi meeldib , loodan , et kuulujutud saavad tõeks ning ühel kenal päeval läheb mu unistus täide . <arv> . märts Vestleme palju , Grigori räägib isekuse ületamisest eneses , mina olen valvel , mulle tundub see jutt mingi kallalekippumisena minu sisemusele , kuhu ma pole veel kedagi lasknud . Tema laseksin , kui ta tuleks , aga ta ei tahagi tulla ! " Kui ma üldse mõistaksin jumalaasja , siis peaks see olema mingi panteistlik tegelane , " kraamisin ma lauale oma isikliku arvamuse . " Uskmatu inimene tegeleb endas üksnes usu mahasurumisega või rakendab seda ebausus või mingite muude printsiipide kinnitamisega iseendas , " lausus Grigori . " Ma võin käed taeva , päikese ja puude poole avali sirutada , sealt saan ma jõudu , aga mulle ei meeldi palvetada , " tuli mu suust . " Igal inimesel on müüt , mis teda juhib , iga inimene usub sellesse müüti , ehkki selle müüdi tõesus pole sugugi kindel , kui kahtlema hakata . Nõnda et usk on inimeses niikuinii olemas , inimene ise suunab oma mõistusega selle teisale . Mõni peab ennast ükskõikseks , teine targaks ja võimekaks , kolmas viletsaks , aga kõik joonduvad oma sisemüüdi järgi . Tarvitseks teha ainult üks operatsioon — ületada endas isekus ning asendada too müüt Jumalaga , " seletas Grigori . <arv> . juuni Käisime Grigoriga Tallinnas , rong sõitis sinna <arv> tundi , ma näitasin talle maja Harju tänavas , kus ma sõja ajal ja enne sõda elasin . Seal on nüüd haljasala , üle tänava , endises Harju Panga hoones aga filmistuudio " Tallinnfilm " . Kas see on minu pilkamine või ? Ma pole kunagi veel olnud kellessegi nii sügavalt armunud kui Grigorisse , isegi Bondartshukki mitte . <arv> . august Täna tegin päris lollaka triki . Sõitsin jalgrattaga Peipsi äärde . Võtsin kõik riided seljast ja läksin järve . Siis karjusin taeva poole : " Grisha ! Grisha ! Grisha ! " Ja äkki oligi Grigori järve ääres . Hakkasin veest välja tulema , Grigori pööras mulle selja . Ta on esimene mees mu elus , kes pole mind näha tahtnud . Järsku silmasin Grigori pea kohal põlevat lõket , täpselt samasugust , nagu omal ajal Roomas , kui me Pavkaga hakkasime minema üle tänava Vatikani . Tänane lõke oli koguni samal kõrgusel kui toonane , otsekui oleks Rooma lõke teadnud , et papp Grigori on pikka kasvu . Näpistasin ka Peipsist välja tulles end istmikust , nagu olin teinud Roomaski , aga lõke Grigori pea kohal põles edasi . Panin riided selga ning Grigori viis mu kirikusse , unustasin isegi oma jalgratta järve äärde . Laskusin Neitsi Maarja ikooni ees põlvili , Grigori süütas õlilambi ning esimest korda elus tundsin , et ma ihkan ja oskan palvetada , saan palvest mingit seletamatut jõudu , minu sisse voogab headus . Jah , see oli otse füüsiliselt tunnetatav , kuidas pärast ristilöömist headusevoog suurenes . See oli sama kindlalt mõõdetav nagu kunagi see , kui kõvasti sa ühte või teise poissi armunud olid . <arv> . oktoober <arv> Olen nüüd alevirahva jaoks üle <arv> aasta olnud kirikumutt , kraamin ja pesen kirikut , aitan Grigoril jumalateenistust ette valmistada , laulan naisansamblis . Joodik Aleksei hüüab mind kirikulitsiks , see kõlab minu jaoks umbes samuti nagu " templiprostituut " . See on nõme , aga mis see minu asi on . Grigori ja minu vahel pole loomulikult midagi olnud . Mul on alati rätik peas , juuksed tihedalt kaetud , käin läbi alevi omal vaiksel moel , ilmalik elu ei huvita mind üldse . Nüüd tean , et toona ei armunud ma Grigorisse , vaid Jumalasse temas . Kunagi arutlesin , kas ma olen tegude , mõistuse või tunnete inimene , nüüd tean , et kõige rohkem on inimesel vaja usku , lootust ja armastust . Tänu Grigorile oli mul lihtsam omaks võtta , et maailmas on olemas üks jõud , mis on minust suurem ja mis ei olegi nõnda küündimatu , nagu ma agnostikuna olin arvanud . Loogika oli suurepärane asi , ainult et jättis mu jänni , loogika ei toonud sära mu silmadesse ega kosutust mu hinge . Grigori seisab Piiritu Jõu ja Armastuse läheduses , Grigori näitas mulle teed Tõeni . Kunagi arvasin ma , et tulija ees võib alati ukse kinni panna , lahkujat aga ei tohi takistada . Kui küüniline ma olin ! Aga mis siis , kui tulija tuleb avali südamega ? Minu kohus olnuks tema ees oma süda avada . Mis siis , kui mu lahkumine teeb kellelegi haiget ? Mu kohus Jumala ees olnuks kohalolek välja kannatada . Algul kartsin , et see on mingi omamoodi egoism , kui ma tajusin , kuidas üllus ja suuremeelsus kasvavad mu sees , kuidas mu hingest lahkuvad tigedus ja vimm , Grigori ütles mulle , et niisugune ongi vaimne ärkamine — jumalatunnetuse järel muutub suhtumine maailma , muutuvad hoiakud ja suundumused , uue valguse toel kehtestab inimene endale teised normid ja normatiivid . Ma elasin patuelu , ka kogu mu eneseharimise ainukeseks motiiviks oli oma käitumise õigustamine . Ma ei suutnud endale tunnistada väga lihtsat asja , mis oli kõigile selge esimesest tutvumisest minuga — ma olen inimestele väga palju valu teinud , aga eelkõige olen ma iseenda elu rikkunud . Iseendaga saan ma hakkama , aga mida teha teistega ? Kuidas käia neilt andeks palumas ? Kus nad üldse on ? Kirikus on kaks alust küünalde panemiseks — kõrgem elavatele , madalam lahkunutele . " Kas sa paned küünalt oma pojale või ? Minu ristipojale , " küsis Grisha , ja mind ei üllatanud , et ta mu mõtteid loeb . Jumala abiga on kõik võimalik . " Aga miks sa siis surnute alusele paned ? " imestas Grisha . " Aga kuhu ma siis peaksin panema ? " tekkis minus lootusesäde , mis tegelikult ei ole ju kunagi päriselt kustunud . " Elavate alusele , " näitas Grisha . " Su poeg on elus , ja te kohtute veel . " Surnutest hakkas minuga esimesena rääkima minu ema : " See on tõsi , et surnute seas su poega ei ole . " " Aga kus ta siis on ? " tahtsin ma teada . " Ameerikas , " vastas ema ja rääkis edasi : " Ma olen sind kogu aeg vaadanud . Üldjoontes elad sa samamoodi nagu mina , aga sa oled minust õnnelikum , sest jõudsid Jumalani juba maises elus . Mina kahjuks ei jõudnud , enne tabas mind venelaste pomm . " Järgmisena hakkas rääkima Krauklis , kui ma olin talle küünla pannud : " Miks ma ennast laiman ? See on puhas , helge ja võimas armastus , mis ma sinu vastu tunnen tänaseni . Maailmas ei ole midagi üllamat kui minu kirg , " arvas Krauklis . " Kas ma saan midagi sinu heaks teha ? " küsisin mina . " Ma tänan , et sa olemas oled . Anna mulle andeks , et mul ei jätkunud väärikust oma hullu armastust enda teada jätta ja üksnes ise kannatada , " palus Krauklis andeks . " Surnuna sain ma kuuljaks ja rääkijaks , " ütles Gorono , kellele ma samuti olen küünla pannud , ehkki tal ei olnud minu elus erilist tähtsust . " Selle üle on mul tõesti hea meel . Aga mis sinuga juhtus , sa oled ju veel noor mees ? " imestasin mina , et leidsin ta surnute riigist . " Kõik inimesed , kes kuidagi olid seotud Lavrenti Beriaga , lasti maha , " ütles Gorono . Kas mind säästis Jumal ? Pavkale küünalt pannes küsisin : " Ütle , kas miskit , ka kõige pisemat alust on süüdistustel , mida Lavrenti Pavlovitshile esitati ? " " Näib , et on . Aga meie emaga ei teadnud sellest tõesti midagi , " tunnistas Pavka . " Ma tahan su käest andeks paluda , et sulle nii vilets abikaasa olin . " " Pole viga , ma polnud parem , " vastasin mina . " Koos oleksime pidanud leidma väljapääsu , Marka-kass , " kahetses Pavka . " Koos , aga ma ei lasknud kedagi endale päris lähedale , ma pidasin inimest väärtusetuks , " tunnistasin ma oma süüd . Lavrenti Pavlovitshiga ei õnnestunud saada ühendust , kuid me polnud ka eriti lähedased . " Inimene peab kandma oma lähedaste patud , " tunnistas ääri-veeri Nina Teimurazovna , kui ma talle küünalt panin . " Fizkultprivet ! " tervitas Pushkin . " Mina siin . Kihutan oma motikal Odessa katakombides , täielikus pimeduses , täistuledega . Surnust peast sõitmisega on see hea asi , et benss ei saa kunagi otsa . Kahju vaid , et sind ei ole tagaistmel , käed ümber minu , sõrmed püksilukku näperdamas . Aga taevas on palju teisigi kauneid naisi . " Pobeda , Bondartshuki ja Lina leidsin ma elavate ringist , nad on Nõukogude kino kõige hiilgavamad tähed . Pobeda ja Lina on küll lahutanud ... " ... aga me saame endiselt hästi läbi , " püüdis Lina mulle libedal toonil väita . " Me oleme jäänud sõpradeks , " kiskus endal vägisi üle huulte Pobeda . " Teate , sõbrad-sõbrakesed , sellele , kes teiega palveküünalde kaudu ühendust võtab , ei saa mullikesi ajada , " manitsesin ma Pobedat ja Linat ning nad möönsid , et asjalood on tõesti mõnevõrra teisiti , ent avalikkuse tarvis on nad väliselt sõpradeks jäänud — jagavad koos intervjuusid , kohtuvad vaatajatega . Muidugi otsisin küünla abil ka Svetat . Sveta pääses kergelt . Lõpuks abiellus ta hindu miljonäriga , läks elama Indiasse , võttis pangast oma papa miljonid dollarid ja pühendus budismile . Tükk aega oli ta maailma ainus miljonärist ( ! ) naislaama , siis aga tüdines ning hakkas elama kõrgilma elu Euroopa pealinnades ja New Yorgis . Ka Gamburg ja Muzafar on elus , Muzafarist on saanud Tadžikistani kompartei ideoloogiasekretär . " Sina oled mu kõige tähtsam ülikool . Kahju , et me ei jõudnud koos naeruni , " lausus Muzafar . " Tegelikult olen ma rõõmsameelne inimene . Olin ainult meeltesegaduses ja hirmul , seetõttu käitusin ebaadekvaatselt , " tunnistas Gamburg . " Mina andsin sulle ammu andeks , et sa minu vastu astusid , " ütlesin mina . " See on hea . Ma teesklen ja edvistan nõnda ehtsalt , et petsin ka vana Jahve ära , Tema arvab , et ma olen loomulik , " naeris Gamburg . kes on tõepoolest lennanud kõrgele ja kaugele — Iisraelis peetakse teda sõjasangariks , sest ta on võidelnud moslemite vastu ( ta võttis osa mõlemast Araabia—Iisraeli sõjast ) , ning Hollywoodis on tal stuudio , mis laseb aastas välja <arv>-<arv> filmi . " Allah on üllas , " kommenteeris kommunist Muzafar . Kuidagi raske on kristlasel ühendust saada islami paradiisiga . Läbi segajate ragina kuulsin Salihi kirjeldusi õnnest . Tal kasvas käsi otsa tagasi . Ta ujub rikkuses ja armastuses . Tema ümber on <arv> <arv> neitsit , kes kõik on valmis talle andma . " Libu sa olid ja libuks sa jääd . Kogu su edasine elu näitab , milline jõhker emane sa oled , " kirus mind Zavod-bei , kes on patriarhaalne ka surnud peast . Vambola olen ma lõplikult välja vihastanud , temaga ei saanud ma mingit kontakti . Palun Jumalalt andestust ja mingeidki teateid mehe kohta , keda ma nii häbematult petsin ja kellele ma olen ainult halba teinud . Ka Vaska-Tshempionsoni ees olen ma süüdi . Tean küünla vahendusel , et ta otsib mind taga mööda Nõukogude Liidu avarusi , tabamata tulla tagasi siia , oma koju , kus ma nüüd viibin . Minu patt seisneb selles , et ma ei ole julgenud talle seda teada anda ning lasen tal armunud Ahasveerusena sihitult rännelda . Kaevasin minevikus edasi . Küünla kaudu ilmutus , et tõeline metsavend oli ainult Albert . Tiit oli bandiidiks maskeerunud NKVD ohvitser , kes nende põgenemisel Nõukogude Liidust tappis Alberti , imbus spioonina sisse Ameerika vastuluuresse ning senimaani on tal käpp kullas . Valloonist belglane aga on nüüd Antverpenis kalarestorani peakokk . Pool Euroopat kiidab tema roogasid . Kõike neil on , ainult üks asi on puudu — selle nimeks on meelerahu . Mind pilgatakse siin Räpinas usuhulluks Jeesuse pruudiks , ma liigun ringi kui vari , rätt peas ja õnnis ilme palgel , ent mu südames on suurim rikkus , mida ma võiksin jagada kõigile — see ongi meelerahu . <arv> . detsember <arv> Täna , kui ma kirikupõrandat küürisin , juhtus ime . Sisenes musta kaabuga ja mustas pidulikus mantlis , ent valge salli ja kinnastega umbes <arv>-aastane mees , paljastas kombekalt pea , küsis preester Grigorit . " Mõned teil siin Räpinas ütlevad , et Grigori suri Siberis , teised jälle , et ta on elus ja tagasi , " rääkis see mees väga kanget ja võõramaist eesti keelt , aga mulle oli otsekui ilmutus kõik selge . " See Grigori on minu ristiisa . Mitte maffia-mõttes loomulikult , vabandage väga ... " " Tere , kallis poeg ! Sind olen ma kõik need aastakümned armastanud ja oodanud , " ütlesin ma tulijale . bolshevik — Ülevenemaalise Kommunistliku ( bolshevike ) Partei liige Butõrka — <arv> avatud vangla Moskvas , tuntud eelkõige ... datsha — ( vn k ) linnalähedane eramu või suvila " Detskii Mir " — " Laste Maailm " , levinud lastekaubamajade nimetus N Liidus ( ? ) " Fizkultprivet ! " — fizkulturnõi privet , kehakultuurlaste tervitus ... GITIS — Gosudarstvennõi Institut Teatralnogo Isskustva , ( Üleliiduline ) Riiklik Teatriinstituut Goskino — Gosudarstvennõi Kinokomitet , Riiklik Kinokomitee ? GUM — Gosudarstvennõi Univermag , Riiklik Kaubamaja " Inturist " — välisturismiga tegelev aktsiaselts N Liidus , asutatud <arv> kalashnikov — vene automaatrelv kipjatok — ( vn k ) keedetud kuum vesi kolhoos — sotsialismiaegne sunniviisiline ühismajand komsorg — komsomoli ( rakukese ) organisaator kulak — nõukogude võimu arvates liiga suure maamajapidamise omanik kultorg — kultuuriorganisaator läti ( punased ) kütid — I maailmasõja ajal moodustatud läti rahvusväeosad ; pärast Veebruarirevolutsiooni bolsheviseerusid , <arv> osalesid bolshevistlikus riigipöördes Petrogradis , olid nõukogude võimu ustavamaid sõjajõude , said kurikuulsaks punase terrori järjekindlate läbiviijatena ; diviis likvideeriti <arv> MHAT — Moskovskii Hudožestvennõi Akademitsheskii Teatr , Moskva Riiklik Kunstiteater , kunstiliselt tasemelt kuulsamaid teatreid Moskvas narodovoljetsid — ( mingid rahvavabatahtlikud ? ) NKVD — Narodnõi Komitet Vnutrennõh Del , Siseasjade Rahvakomissariaat NSV — Nõukogude Sotsialistlik Vabariik , suurim haldusüksus N Liidus obkom — ( partei ) oblastikomitee oblast — suurem rajoonidest koosnev haldusüksus Venemaal , Ukrainas jm ohranka — poliitilise politsei kohalik organ Tsaari-Venemaal partkom — parteikomitee partorg — partei ( rakukese ) organisaator " Pitovoi Spirt " — ( vn k ) toidupiiritus polka — ( vn k ) riiul , nari proforg — töökollektiivi ametiühinguorganisaator punanurk — poliitiliseks propagandaks mõeldud ruum mistahes asutuses N Liidus , harilikult kaunistatud tähtsamate kommunistide portreedega raikom — ( partei ) rajoonikomitee rjumotshnaja — ( vn k rjumka — napsiklaas ) odav püstijalabaar riigilaenuobligatsioonid — sunniviisiliselt N Liidu töötajatele palga osana kaela määritud riiklikud võlatähed sabotažnik — saboteerija , sihilik nurjaja sakuska — ( vn k ) külm suupiste napsi kõrvale ? semlak — ( vn k zemljak — omakandimees ) semu , sõbramees stahhaanovlane — tööeesrindlane N Liidus <arv>—<arv>ndail aastail ZAGS — Tretjakovka — Tretjakovi galerii , Pavel Tretjakovi asutatud kunstigalerii Moskvas , Venemaa suurim vene kunsti muuseum TsUM — Tsentralnõi Univermag , Keskkaubamaja tshekist — tshekaa ( Erakorralise Komitee ) töötaja , nõukogude-vastaliste väljanuhkija ja kinninabija nõukogude võimu algusaastail tshinovnik — riigiametnik Tsaari-Venemaal ; ( halvustavalt ) bürokraat , tühine ametnik Tshuk ja Gek — tegelased Arkadi Gaidari samanimelises lasteraamatus ... ? suhoi paiok — ( vn k ) " kuiv pajuk " , reisile kaasa antav toidumoon Vanake Hottabõtsh — tegelane Lazar Lagini samanimelisest lasteraamatust , võlur-džinn , kelle pioneer kannust välja päästab ja kellele väga meeldib nõukogude tegelikkus ; üle kõige armastab jäätist ning kardab piuksuvaid kummist mänguasju VDNH — Võstavka Dostiženii Narodnogo Hozjaistva , ( NSV Liidu ) Rahvamajandussaavutuste Näitus , suur liiduvabariikide näitusepaviljonide ja parkide kompleks Moskvas VGIK — Võshii Gosudarstvennõi Institut Kinematografii , Kõrgem Riiklik Kinematograafiainstituut ÜK ( b ) P — Ülevenemaaline Kommunistlik ( bolshevike ) Partei Andmeid reaalselt eksisteerinud isikute kohta : Armand , Inessa ( Jelizaveta ) ( <arv>—<arv> ) — rahvusvahelise kommunistliku liikumise tegelane , rahvuselt prantslane ; V.I. Lenini intiimsõbratar Beria , Lavrenti ( <arv> .. —<arv> ) — soovi korral vt vana ENE <arv>. kd jm kirjandust , nt A. Rõbakovi " <arv> " Bondartshuk , Sergei ( sünd <arv>- ? ) — vene nõukogude filminäitleja ja -lavastaja , NSV Liidu rahvakunstnik , sotsialistliku töö kangelane , Lenini preemia ja NSVL riikliku preemia laureaat ; tuntumaid filme : " Sõda ja rahu " ( <arv>—<arv> , mängis Pierre Bezuhhovit ) , " Waterloo " ( <arv> ) , " Punased tornikellad " ( <arv> ) Fellini , Federico ( sünd <arv> ? ) — itaalia filmilavastaja , nüüdisaja tuntumaid filmiloojaid ; tuntumaid filme : " Cabiria ööd " ( <arv> ) , " Magus elu " ( <arv> ) , " <arv>½ " ( <arv> ) , " Amarcord " ( <arv> ) , " Orkestriproov " ( <arv> ) , " Ginger ja Fred " ( <arv> ) Gerassimov , Sergei ( <arv>—<arv> ) — vene nõukogude filmilavastaja , -stsenarist ja -pedagoog , NSV Liidu rahvakunstnik , kunstiteaduse doktor , sotsialistliku töö kangelane , Lenini preemia ja NSVL riikliku preemia laureaat ; tuntumaid filme : " Noor Kaardivägi " ( <arv> ) , " Vaikne Don " ( <arv> ) , " Lev Tolstoi " ( <arv> , mängis ka nimiosa ) Kollontai , Aleksandra ( <arv>—<arv> ) — N Liidu diplomaat ; revolutsioonilise liikumise tegelane , maapaos olles ( <arv>—<arv> ) liitus Lääne-Euroopa sotsiaalemokraatliku liikumisega ; aitas ette valmistada oktoobrirevolutsiooni ; oli riikliku hoolduse rahvakomissar ; töötas diplomaadina Norras , Mehhikos , Rootsis ( <arv> sai suursaadikuks , oli maailma esimene suursaadik ) , hiljem N Liidu Välisministeeriumi nõunik ; rahvuselt eestlane ?? Kozmodemjanskaja , Zoja ( <arv>—<arv> ) — vabatahtlikult Isamaasõtta astunud komnooreneiu , kes langes sakslaste kätte vangi ja pärast piinamist hukati ; <arv> anti talle postuumselt N Liidu kangelase aunimetus Molotov , Vjatsheslav ( <arv>—<arv> ) — N Liidu riigitegelane , <arv>—<arv> Ministrite Nõukogu esimehe asetäitja ; Stalini lähikondlasena oli N Liidu agressiivse välispoliitika põhikujundajaid ja repressioonide korraldajaid Morozov , Pavel ( <arv>—<arv> ) — nn kangelaspioneer , keda seati eeskujuks kõigile nõukogude pioneeridele ; kolhoseerimise ajal andis oma külas üles kulakuid ja " nende käsilasi " ( sealhulgas oma isa ) , kes näljasurmast pääsemiseks varjasid vilja ülejääke ; kättemaksuks tapeti nii tema kui ta noorem vend ; võimalik ka , et see üldse nõnda polnud ja tegu oli puhtalt propagandistliku fiktsiooniga Stalin — soovi korral vt EE <arv>. kd jpm kirjandust , nt A. Rõbakovi " Arbati lapsed " ja " <arv> " , Sholohhov , Mihhail ( <arv>—<arv> ) — vene kirjanik , Nobeli preemia <arv> ; tuntumaid teoseid : " Vaikne Don " ( <arv>—<arv> ) , " Ülesküntud uudismaa " I—II ( <arv> , <arv>—<arv> ) , " Inimese saatus " ( <arv> ) Togliatti , Palmiro ( <arv>—<arv> ) — Itaalia poliitik , Itaalia KP asutajaid ( <arv> ) , peasekretär a-st <arv> , <arv> valiti Kominterni sekretäriks ; koostanud nn " Itaalia tee sotsialismi " tegevusprogrammi .