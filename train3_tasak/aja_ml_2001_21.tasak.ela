kirjak	aja_ml_2001_21.tasak.ela	<arv>.<arv>.<arv> Tõnu Hagelberg Ülehomsel Eesti maarahva kongressil loodavad talunikud informatsiooni saada ning uusi sidemeid sõlmida " Praegu on mure , et kartul maha saaks , " ütleb maarahva kongressi Rae valla delegaat Urmas Taal ( <arv> ) Harjumaalt . Taali-Tooma talu peremees Taal kasvatab <arv> hektaril teravilja . Majapidamisse kuulub ka <arv> siga . Kas tähtsam on teravili või sead ? " Mõlemad käivad käsikäes , " ütleb <arv>ndate lõpust talu pidav mees . Eurovärk vastukarva Urmas Taal valiti Eesti maarahva kongressi delegaadiks esimest korda . Millised on ootused ? " Lähen eelkõige infot saama , " ütleb ta . " Tahan teada , kuidas mujal on . " Taal räägib , et maakonna piires saavad inimesed veel kokku , aga mis mujal Eestis toimub ... " Kaugemalt infot saada on keerulisem , " nendib ta . Taal räägib , et ei saa ju niisma lihtsalt Lõuna-Eestis ringi sõites kuhugi tallu sisse astuda ja öelda : saame tuttavaks ja hakkame sõpradeks . " Nii et kongressil tahan eelkõige isiklikke kontakte sõlmida . " Kas Taal kõnepulti ka läheb ? " Ma ei ole nii julge , " naerab peremees . Aga kui ikkagi läheks , siis mida ütleks ? " Minu jamad on ju rohkem isikliku majapidamisega seotud , " kostab delegaat . Ja täpsustab : " Vihma sajab ja traktor laguneb . " Ent Taal teab , et vihm on paljude talunike mure . Nagu ka lagunev traktor . Pika pinnimise peale tunnistab Taal , et ega talle need euronormid ja -nõudmised ka meeldi . Küll peavad seinad-nurgad ümmargused olema . Ja siis jälle ei tohi hapupiima müüa . " Hapupiimas ainult bakterid ongi . Hapupiim on loodusprodukt , " läheb mees ägedaks . Siis ta naeratab ja võtab euronormide asja kokku : " Inimhing ei taha ega talu ideaalseid laboritingimusi . " Nii ei saa , et põllule ei lähe " Põhiline on informatsioon algallikatest . Muidu võid valesti punnida , " vastab Lääne-Virumaal Rakke vallas <arv> hektaril teravilja kasvatav Üllar Hiire ( <arv> ) pärimise peale , mida ta maarahva kongressilt kõige enam ootab . Hiire tahab kongressil kuulda , millises olukorras Eesti maa- ja põllumajandus tegelikult on . Üllar Hiirel on <arv>. mail sünnipäev , kuid kongressile tahab ta ikkagi minna . Temagi on esimest korda maarahva kongressi delegaat . Kas ta ise sõna võtab või mitte , sõltub sellest , kas teda huvitavaid probleeme kongressil üldse räägitakse-arutatakse . Mis kõige enam muret teeb ? " Ikka see turuküsimus , " räägib Hiire . Tema meelest on vaja kiiresti ära reguleerida , et odav välismaine doteeritud kaup meie turul ei laiutaks . Hiire teine mure on talunike hullutamine SAPARDi toetusrahaga - kord räägitakse , et saab sel ja sel ajal. Ning raha tehnika jaoks on nii ja nii palju . Siis jälle tuleb uus info . Raha ennast aga ei kuskil . " Ent kevadel on vaja masinatega põllule minna , " räägib Hiire . " Nii ju ei saa , et sel kevadel ei lähe . " Tehnika ja väetised maksavad Eestis jällegi sama palju , kui nendes riikides , kustkohast teravilja meile sisse tuuakse . " Nii ju ei lähe kohe mitte kuidagi , " ütleb Hiire . Hiire sõnul saavad kongressil kokku ühtemoodi elu elavad inimesed , kes oma muredest rääkida saavad . " Elu maal ei tohi muutuda luksuseks , " võtab ta oma sõnumi kongressile kokku . Valitsus peab maksma hakkama Viljandimaa piimakarjakasvatajal Rein Männikul ( <arv> ) oli mõni aeg tagasi lehmi sama palju kui Riigikogu liikmeid , nüüd on <arv>. Männik käis maarahva kongressil <arv>. aasta kevadel . Tema mäletamist mööda oli tollal maarahva meeleolu optimistlikum kui praegu . Tooni andsid märksõnad " vabadus " ja " talu " . " Nüüd kisub asi rohkem ühistute peale , " märgib Männik . Maarahva kongressile läheb Saarepeedi valla Muraka-Kolm nime kandva talu peremees Männik ka laupäeval . Kuigi ta kiidab , et neil on Saarepeedil <arv>-liikmeline ühistu ja seetõttu liigub ka rohkem infot kui üksiktalunikul , ütleb ta ikkagi oma sooviks kongressile : " Infot tahan . " Männikul on hingel ka piimaraha . " Saaks või vähem kätte , aga saaks õigel ajal , " kurdab ta piimaraha maksmisega venitamist . " Mõned väiketootjaid saavad alles praegu läinud aasta oktoobri-novembri piimaraha . " Männik loodab kongressilt maarahvale ka moraalset tuge tõusvat . Peaminister Laari peale on Männik solvunud : " Ta ju andis põllumeestele lubatust vähem raha . " " Valitsus on lõpuks aru saanud , et ilma maaeluta pole võimalik ka linnas elada , " lohutab Lääne-Virumaa taluliidu juht Aivar Niinemägi . Niinemägi sõnum maarahva kongressile kõlab nii : kui siiani on Eestisse toitu sisse toodud kuue miljardi krooni eest aastas , siis nüüd peab valitsus selle meie põllumehele kaotatud turuosa eest ka maksma hakkama . Tervitan südamest Eesti Maarahva Kongressi . Ikka enam hakkab Eesti elu kujundama haritud põllumees , kellele on omane kaasaegne majandusmõtlemine ja põline Eesti talutarkus . Okupatsiooniaeg püüdis oma pimedas vihas eraomanduse vastu sellele rahvakihile lõpu peale teha . Aga Eesti Vabariik on tagasi ja tagasi on ka taluperemees , kes julgeb ja vastutab . Teel Euroopasse toovad uued nõuded kaasa ka uusi muresid . Eesti põllumehe eeliseks võiks kujuneda puhas ja loodussõbralik toiduaine . Samas on oluline , et maarahvast ei võrdsustataks üksnes põllumehega . Järjest rohkem inimesi maal seob oma elu turismi , jahinduse või muu ettevõtlusega . Siin saab riik kaasa aidata eelkõige transpordi , side ja infrastruktuuri taset parandades ning inimesi koolitades ettevõtluskeskuste ja omavalitsuste kaudu . Eesti Vabariigi elu kvaliteet on lahutamatu meie maaelu kvaliteedist . Andke oma tegevusega eeskuju ning sõnastage oma soovid ja ettepanekud valitsusele . Jõukas maaelu heakorrastatud Eesti külas on meie kõigi ühine eesmärk . Soovin kongressile asjalikke otsinguid ja tugevat teotahet . Jõudu tööle ! Lennart Meri Kadriorus <arv>. mail <arv> Eesti Maarahva Kongress tuleb kokku neljandat korda . Väärt kodanikualgatus maaelu probleemide tõstatamiseks ja lahenduste pakkumiseks väärib kõigekülgset tähelepanu . Täna on Eestis taas toimumas tõsised muutused ja tuleb teha valikuid . Missuguseks kujuneb maainimese tulevik homme ja kümmekonna aasta pärast ? Mis muutub , kui peaksime liituma Euroopa Liiduga ? Loodan , et kongressil need küsimused vastuse saavad . Nagu ka see , kuidas haldusterritoriaalne reform mõjutab elu kohtadel . Ootan Eesti Maarahva Kongressilt ettepanekuid , mille üle koos ministritega aru pidada . Valitsus tahab olla mõistev dialoogipartner kongressi delegaatide tõstatatud küsimuste lahendamiseks . Lugupidamisega Mart Laar Eesti Maarahva Kongress on tõsine ja murelik esinduskogu , sellel ei ole kunagi hõisatud ja juubeldatud . See üksmeel , millega me seisime Balti ketis ning valisime kodanike komiteesid , on praegu ajalugu , aga - me ei saa oma elu elada ja tööd teha minevikus . Inimesed vajavad kinnitust , et neid peetakse meeles ja kindlust pikaks ajaks ette selle nimel , et jätkuks tööd ja et see töö oleks tasuv . Miks me siis ei suuda oma riigis selles kõikidele elutähtsas küsimuses kokku leppida ? Millest see tuleb , et me räägime üksteisest mööda , ehkki peaks olema hästi teada , kuidas tulemuslik on üksnes ühine töö ? Iseseisvus ei ole püsiv , kui inimestel on põhjust olla oma riigiga , järelikult ka oma kaaskodanikega kogu aeg rahulolematu . Me ei vaja teerullide vabariiki . Maarahvas , keda on korduvalt püütud hävitada , vajab teadmist , mille sõnastas Mart Raud : " Aga rahvas ei sure . Maad maha matta ei saa . " Ma soovin maarahvale vastupidavust ja tema kongressile tarkust viljaka üksmeele elluviimiseks . Toomas Savi <arv>.<arv>.<arv> Silja Lättemäe Lihatööstused ei pääse rangete nõuete tõttu Euroopa Liidu turule Eesti ligi kolmesajast suuremast ja väiksemast lihatööstusettevõttest pole veel ükski suutnud täita euronõudeid , et eksportida oma toodangut Euroopa Liitu . " Eestis ei ole hetkel ühtegi lihatööstust , kellel oleks ELi sertifikaat , et oma toodangut liitu eksportida " ütles AS Rakvere Lihakombinaadi juhatuse esimees Olle Horm . " Eurokvoodid suurenevad automaatselt , aga meie liha ei pääse praegu Euroopasse , tänase seisuga on eksport ELi null , " kinnitas ka põllumajandusminister Ivari Padar . Eesti seadus euronõudest karmim Rakvere lihakombinaadi juhi Olle Hormi sõnul ei suuda paljud lihatööstused täita Eesti seadusi , et viia lihatootmine <arv>. aasta lõpuks hügieeninõuetele vastavaks ja taotleda uus tegevusluba , eurotunnustusest rääkimata . " Kui Eesti riik surub jõuliselt läbi oma seaduste täitmise , jääb alles võibolla paarkümmend lihatööstust , sest sisuliselt ületab Eesti toiduseadus ELi nõudeid , " arutles Horm . Tema sõnul loodab Rakvere tööstus saada eurotunnustuse kauba eksportimiseks ELi alles <arv>. aasta lõpus . Ka Saaremaa liha- ja piimatööstuse direktor Ahti Viilup kinnitas , et nõuded lihatööstustele on karmimad kui piimatööstustele . " Piimatööstustes liigub piim kinnistes torudes , aga liha on lahtiselt töötlemisel , seetõttu on lihatööstustele kehtestatud nõuded märksa rangemad , " ütles Viilup . " Meil on kaasaegne tööstus , aga paljudel on väiketööstus kuskil karjalaudas . Kui nüüd euronõuded tulevad , siis kindlasti kaks kolmandikku tööstustest pannakse kinni , " arutles Viilup . Põllumajandusministeeriumi nõuniku Ants Laansalu hinnangul suudab vaid seitse-kaheksa lihatööstust viia tootmise vastavusse toiduohutuse normidega . " Selleks on neil vaja investeerida umbes <arv> miljonit krooni ja siis suudavad need seitse-kaheksa töödelda kogu Eestis toodetud liha , " arutles Laansalu . " Aga mida teha ülejäänud paarisaja ettevõttega , kel praegu on täidetud toiduohutusest ainult <arv>% ? " küsis Laansalu . " Neile tööstuse renoveerimiseks krediiti ei anta ja põllumehe jaoks allasurutud hindade arvel pole neid ka mõtet üleval pidada . " Väikeettevõtete sulgemine maakondades oleks Laansalu sõnul sellele piirkonnale rohkem sotsiaalseks probleemiks , Eesti elanike lihatoodetega varustamine selle all ei kannataks . Paari aasta pärast peaks euroturule pääsema kolm-neli tööstust , toiduohutusnormidest enamik on praeguseks täidetud AS Rakvere Lihakombinaadil , AS Valga Liha- ja Konservitööstusel , AS Saaremaa Liha- ja Piimatööstusel ning AS Talleggil . <arv>.<arv>.<arv> Viio Aitsam Firma raudtee kahandab Eesti Raudtee aastatulu <arv> miljoni krooni võrra AS Eesti Põlevkivi on lõpetamas raudteelõigu ehitust kaevanduste ja Eesti elektrijaama vahel . Üle <arv> km uut ja umbes <arv> km rekonstrueeritud vana raudteed võimaldab põlevkivifirmal müüa elektrijaamale põlevkivi Eesti Raudtee rööpaid kasutamata . Seni on Eesti Põlevkivi maksnud Eesti Raudteele <arv> krooni iga veetud põlevkivitonni pealt . " Kui oma raudteelõik käiku läheb , jääb Eesti Raudtee ilma <arv> miljonist kroonist aastas , " ütles AS Põlevkivi Raudtee juhataja Rudolf Puks . Ta lisas , et raudteelõik vähendab põlevkivi omahinda ja ka elektrijaam peab selle eest tulevikus vähem maksma . Kui vedu täies hoos käima läheb , vajab Põlevkivi Raudtee lisaks sadakonda vagunit . " Meil on kasutada <arv> Eesti elektrijaama vagunit . Vedurid on endal olemas , " märkis Puks . Ta rääkis , et AS Põlevkivi Raudtee haldab üldse kokku <arv> km oma raudteeliine . Peale põlevkiviveo tegelevad nad teatud mõttes ka reisijateveoga . " Iga päev sõidutame oma töötajaid Jõhvist Estonia kaevandusse , seal käib mitmes vahetuses tööl <arv> inimest , " ütles Rudolf Puks . Uue raudteelõigu ehituse valmimise tähtaeg on <arv>. august . Projektijärgne maksumus on <arv> mln krooni , ent tegelikuks hinnaks kujuneb Puksi sõnul ilmselt <arv>-<arv> miljonit . ASis Põlevkivi Raudtee töötab <arv> inimest , kes tegelevad põlevkiviveoga ja raudteede korrashoiuga . Puksi sõnul teevad nad mõnevõrra veoteenust ka teistele firmadele , näiteks veavad Viru Keemia toodangut tootmispaigast Eesti Raudtee liinideni . <arv>.<arv>.<arv> Mõõdukate üldkogu kinnitas laupäeval uue programmi , milles erakond määratleb ennast sotsiaaldemokraatlikuna . " Minu jaoks on tähtsad selle liitsõna ( sotsiaaldemokraatia ) mõlemad pooled , " ütles Mõõdukate uueks esimeheks valitud Toomas Hendrik Ilves . Ta toonitas , et Eesti peab saama Põhjamaaks ning paljukiidetud odav Eesti tööjõud ei vii tegelikult ühiskonda edasi . " Ma olen kindel , et eestlase ootused riigi ja riigi käitumise suhtes on samuti põhjamaised , " märkis Ilves . " Kui Eesti neoliberalistlik ideoloogia vaatab viltu nii Rootsi kui Soome sotsiaaldemokraatia peale , siis ei tunnista selle kandjad , et näiteks Soome ja Rootsi on need riigid , kes majanduse edukuselt on olnud võrreldavad USAga . " Mõõdukate uue esimehe sõnul on põhjamaise riigi tunnused suhteliselt kõrge maksukoormus , kallis tööjõud , suured avaliku sektori kulutused , eriti sotsiaalsfääris ning hariduses , kuid samas on Põhjamaade majandus kiiresti arenev ning äärmiselt konkurentsivõimeline . Ta lisas , et sama puudutab ka põhjamaist suhtumist maaellu : investeeringud tootmise tõhustamiseks ning struktuurseteks reformideks hoiavad maapiirkondi elava ja arenevana . Mõõdukate uus programm peab vajalikuks ka ametiühingute tugevnemist ning toetab nende tegevust parema elu- ja töökeskkonna loomisel . Samuti soovivad Mõõdukad oma uue programmi kohaselt kaasata eakaid inimesi enam ühiskonnaellu ning vananemise sihtprogrammi väljatöötamist . Programm toetab selgelt Eesti liitumist Euroopa Liidu ja NATOga . <arv>.<arv>.<arv> Välisministeeriumi konsulaarosakond ei anna Kagu-Eesti inimestele infot , mis on saanud Petseri viisa soovijate lisanimekirjast . Üle tuhande inimese ootab viisat , et korrastada omaste matmispaiku , külastada sünnikodu või sugulasi . " Andsime täiendava viisataotlejate nimekirja välisministeeriumi konsulaarosakonda kontrollimiseks novembri lõpus . Siiani on vaikus , kuigi asi lubati poolteise kuuga joonde ajada , " ütles Räpinas viisade vormistamisega tegeleva OÜ Kagukaar esimees Jüri Vaidla . Vaidla on püüdnud konsulaarosakonnast telefonitsi infot saada , kuid probleemiga tegelev vanemreferent Heiki Samel olevat pidevalt komandeeringus . Kirjalikele avaldustele aga vastust ei tule . Räpina linnavolikogus piirialade koostöökomisjoni esimehena tegutseva Vaidla sõnul soodustaks Eesti ja Venemaa piirialade elanike tihe koostöö sugulussidemete tasandil ka kohalike omavalitsuste vahel paremat üksteisemõistmist ja arendaks piirkonda . Seetõttu on konsulaarosakonna käitumine talle iseäranis arusaamatu . Vaidla väitel on konsulaarosakond keelanud viisadokumentide menetlemise teistel peale viisakoordinaator Vello Lõvi . " Lõvi volitused lõppesid aga juba eelmise aasta <arv>. detsembril ja kogu töö on takerdunud , " märkis Vaidla . Sügisel lõpevad aastased viisad <arv> inimesel , kes said need esimese nimekirja alusel . Vaidla ei tea , mis juhtub seejärel . Praegune asjade käik optimismiks põhjust ei anna . " Härra Samel on välislähetuses , " kinnitati üleeile konsulaarosakonnast ka Maalehele . Sama öeldi nädal ja ka kaks nädalat tagasi . Teised ametnikud aga ei olevat selles küsimuses pädevad . <arv>.<arv>.<arv> ASi Lacto Juust Emmaste juustutööstus läheb vähemalt pooleks aastaks remonti . Niikaua viiakse piima Hiiumaalt Raplasse . Hiiumaa <arv> piimamüüjast on ainult kümmekond suurtootjad , ütles AS Lacto esindaja Igor Linkov . Seni on vastu võetud ka pukipiima , mis toob tööstusele kuus suurte veokulude tõttu kahju <arv> <arv> kr. " Piimaring saarel on <arv> km , " ütles Linkov . Eelmisel kuul , kui <arv> päeva veeti piima Raplasse , sai tööstus kahju <arv> <arv> krooni . Kuna piimakogus on väike - seitse-kaheksa tonni päevas - , ei osanud Linkov öelda , mis saab piimavarumisest edasi . " Kuna me oleme erafirma , ei saa me lõpmatuseni doteerida väiketootjat . Tööstuse euroremont läheb maksma ka <arv>-<arv> miljonit krooni , " sõnas Linkov . Samas on piimatootmine Hiiumaal suurenenud . Möödunud aastal toodeti Emmaste tsehhis <arv> t juustu rohkem kui ülemöödunud aastal . Eile arutasid Hiiumaa piimatootmise tulevikku nii saare kui ka AS Lacto juhid . <arv>.<arv>.<arv> Heino Laiapea Ühinenud Meiereide uus juht : Viljandi piimatöötlejad hakkavad puhkama Kanaari saartel Meieri Tootmise ASi töötajad veedavad järgmise puhkuse välismaal , kui Ühinenud Meiereidele kuuluv firma senisest edukamalt tööle hakkab . Aprillis Hansapanga poolt Ühinenud Meiereisid ja selle tütarettevõtteid juhtima pandud Robert Jaani sõnul on ettevõtte kasumisse viimine keeruline ülesanne . Lubab maksta võla piimatootjale " Aga kui ma endasse ei usuks , poleks kohta vastu võtnud , " ütles Jaani , kes loodab tasuda piimatootjate võlad . " Tean , et piimaraha on võlgu kohati ka eelmise aasta eest , aga ega need võlad üleöö tekkinud , " rääkis Jaani , kelle sõnul on piimaraha maksta <arv> miljonit krooni . Esmaspäeval Viljandis piimatööstuse töötajatega kohtunud Meieri Tootmise juht Robert Jaani oli lubanud maikuus maha müüdud Kabli puhkebaasi asemel töötajatele järgmist puhkust välismaal . " Robert Jaani lubas , et kui kõik hästi läheb , võime järgmise puhkuse ajal kohtuda Kanaari saartel , " rääkisid koosolekul olnud töötajad . Samas oli uus juht tunnistanud , et halvemal juhul lõpetab firma pankrotiga . " Välismaal puhkamine võib isegi odavam olla kui Eestis , " selgitas AS Meieri Tootmise juhatuse ainuke liige Jaani , kes peab Ühinenud Meiereide tütarfirmad Paides ja Viljandis kahjumist välja tooma . " Paidesse jääb piimapulbri ja või ning kõrgpastöriseeritud piima valmistamine . Pudingite tegemine viiakse üle Viljandisse , " selgitas poolteise kuu eest Rudolf Kuldkepi asemel kolme ettevõtet juhtima määratud Jaani . " Viljandis jätkab piimatööstus tegevust , kuid Paide Piimakombinaadis lõpetatakse tööleping praegusest <arv> töötajast <arv>ga , " ütles Jaani . Tema sõnul varutakse Paide ja Viljandi piimatööstustele päevas <arv> tonni piima . " Paide varumisringilt tuleb <arv>-<arv> tonni ja Viljandis <arv>-<arv> tonni piima päevas , " täpsustas ta . Paides valmistatakse teenustööna piimapulbrit Tallinna Piimatööstusele . Teateid Tallinna Piimatööstuse soovist osta Paide Piimakombinaadi pulbritsehhi peab Jaani alusetuks . " Teenustöö hind oli põhjendamatult madal , teatasin selle <arv>% tõstmisest . Läbirääkimisi on peetud seadmete rendi , kuid mitte müügi osas , " selgitas Jaani . Tulevikus võib Paides siiski jääda eraldi tööle vaid piimakombinaadi veepuhastusseade , kui piimatöötlemisseadmetele leitakse ostja või rentija . Robert Jaani vabastas <arv>. maist Meieri Tootmise ASi peadirektori Malle Vahtra , kes oli Viljandi piimatööstuses töötanud ligi <arv> aastat . Jaani sõnul polnud tegemist koondamisega , vaid töölepingu lõpetamisega poolte kokkuleppel . " See oli sunniviisiline kokkulepe . Robert Jaani ütles , et kui mina olen majas , siis rahvas kuulab mind , mitte teda , " meenutas Vahtra <arv>. aprillil peetud kõnelust . Kas jõukus majas või pankrot ? " Paari kuu pärast tuled ja tänad mind , sest ettevõte võib olla siis pankrotis ja siis sa seda hüvitist ei saa , " on Vahtral kõrvus Robert Jaani sõnad . " Mulle maksti seaduse järgi ette nähtud kaheksa kuu hüvitis , " lisas ta . Jaani ei soovinud Malle Vahtra töölt vabastamist täpsemalt kommenteerida . Eri omanike ajal Viljandi piimatööstust tänapäevasemaks arendanud Vahtra asub taas tööle juuni lõpus , kuid mitte enam Ühinenud Meiereide alluvuses olevas piimatööstuses . <arv>.<arv>.<arv> Maarius Suviste Kui eelmisel nädalal käisin toimetuse koosolekul välja mõtte kirjutada seekord Paide turust , olid kolleegid veidi imestunud : kas ka Paides on turg ; mis ajast ; kus see siis asub ja nii edasi ja nii edasi . On küll , ka Paides on turg . Nagu igas korralikus linnas olema peab . Kus see Paide turg siis asub ? Lühidalt öeldes : kiriku taga , Vallimäe lähedal , endise keskraamatukogu kõrval . Ja on avatud esmaspäevast laupäevani . Paide turg on nagu iga teine . Natuke on turgu õues : kalamüüjad , taimedega kauplejad , riidemüüjad , eelmisel laupäeval müüdi ka kanu . Kogu turumelu käib siiski majas sees . Esimesel korrusel on odavate kaupade pood , ajalehtede-ajakirjade jms müügilett , eraldi pagaritoodete lett , eraldi magusalett ( kommid , šokolaadid ) . Ja muidugi sõna laiemas mõttes toiduletid , kust saab vorsti , juustu jms. Turu teine korrus on selga-jalga panemise kaupade päralt , mis toodud suuremalt jaolt Leedust , Poolast , Türgist . Ja veel . Nagu korralikule turule kohane , nii on ka Paides oma Turu Teataja . Stendil ripuvad kuulutused : ost-müük-vahetus . Hinnad on , nagu on . Näiteks räimekilo maksab kaheksa , suhkur kuus ja pool , sibul seitse , tomat üheksateist ja kümme kanamuna kaksteist krooni . Ühed ütlevad , et Paide hinnad on kallimad kui Tallinnas ( või mujal Eestis ) , teised jälle räägivad , et asi nii hull ikka pole . Konkurents on aga tihe , mis just nagu peaks hindu odavnemise suunas korrigeerima . Sest umbes <arv> <arv> elanikuga Paides on Maksimarket , Konsum , poeketi A ja O kauplus ning avamist ootab Säästumarket . Lisaks teiste firmade (toidu)kauplused . Aga turg oli , on ja jääb popiks kohaks , kus paidelased , ja mitte ainult , ostmas käivad . <arv>.<arv>.<arv> Sirje Pärismaa Eesti Kodukaunistamise Ühendusse on astunud kõik Narva elanikud Ühenduse keskjuhatuse esimees Arvi Altmäe tõdes eelmisel reedel Türil peetud nõupäeval , et kuigi kodukaunistamisliikujate read on täienenud muinsuskaitse seltsi , kõikide Narva elanike ja neljasaja valgamaalasega , tuleb liikmeskonda veelgi laiendada . " Meie nõunike kogu on arutanud , kuidas muuta liikumine projektiks , kus osaleb suurem osa Eesti rahvast ning mida toetab meedia . Tehtud on palju ja veel enamgi teha . Mullu valiti kauneimat kooli , peeti hoogtöökuu " Eestimaa puhtaks " ning arendati lipukultuuri , " rääkis Altmäe , tõstes eriti esile kauni kooli projekti . Õpetajate liidu esinaise Lehte Jõemaa sõnul pole kauneima kooli valimine tavaline võistlus , kus valitakse välja rahastamiseks parim projekt , vaid siin on kõik osalejad võitjad , sest nad õpivad selle kaudu armastama kodu , kooli ja kodumaad . Hindamine on olnud üsna raske . Väga tähtsaks peetakse lugupidamise kasvatamist riigilipu ja -hümni vastu . " Seda on kontrollinud ka president , " osutas Jõemaa . " Esimesel aastal kauneimaks valitud Vara põhikoolis laskis ta lindimuusika kinni panna ja lastel hümni edasi laulda . " Jõemaa sõnul on lapsed suutnud konkursiga täiskasvanuid üllatada . Eelmise aasta võitja Konguta kool tõestas , et õpilasomavalitsus võib edukalt töötada ka algkoolis . Konguta koolil on tihe side ka vallavalitsuse ja lastevanematega . Et Konguta kooli juhataja Liina Tamm ja õpilasomavalitsuse president Eneli Eensoo olid seotud valla aastapäeva üritustega , luges Jõemaa ette nende ühisettekande teksti . " Projekti käivitades oli sihiks teha kool , kus meil endal meeldiks õppida ja areneda . Meie kolm märksõna on : märgata , mõjutada , muuta , " märkisid kongutalased . Üha võimekamaks on muutunud ka õpilasomavalitsus : nende juhtimisel tehtud narkoennetusprojekt tunnistati Eesti parimaks . Nüüd tahavad lapsed teha narkotuuri ja minna oma teadmisi jagama tervele Tartumaale . Konguta lapsed kogusid ka raha lastekodule ja käivad vanadekodus . Tiigrihüppe konkursil saavutati teine koht . Valmimas on suur lapitekk , kuhu jäädvustatakse kooli tähtsündmused . Kodukaunistamise ühenduse keskjuhatuse esimeheks valiti taas Arvi Altmäe . <arv>.<arv>.<arv> Sirje Pärismaa Jõgevamaa mees Ülo Laurend pole loobunud liinivaraste ohvrite ühenduse loomise mõttest <arv>. märtsi Maalehes kutsus liinivaraste süül elektrita elava suure pere isa Ülo Laurend kannatanuid koonduma , et koos kahjutasu nõuda . Kuigi üle Eestimaa on elektrita ligi <arv> majapidamist ja paarsada suvilat , võttis Laurendiga ühendust vaid neli inimest . " Üks helistaja , kes oli oma elektri tagasi saanud , avaldas ühenduse loomisele tunnustust . Kaks kirja saatnut olid küll koondumisest huvitatud , ent mitte ise aktiivsest tegutsemisest , " lausub Laurend ja arvab , et ju on kannatajad elektrita elamisest niigi vaevatud ega leia jõudu ja aega enda eest seismiseks . Jõgevamaal Maarja lähistel elava kuuelapselise pere pea suudab veel naljagi visata , ehkki täna algab neil elektrita elu viies kuu . " Näe , unustasime <arv>. märtsil peo " Sada päeva elektrita " pidamata , " aasib ta . Väsinud ootamast , millal teist kuud uut liini ehitavad mehed tööga valmis saavad , on ta asunud ise elektrit tootma . Niidumasina abil suudab ta iga päev poolteist tundi majapidamist elektriga varustada . " See on täpselt pesumasina programmi jagu , " sõnab kuldsete käte ja nutika meelega Laurend . Külmkapi , triikraua ja elektrikarjuse jaoks omatoodetud energiast siiski ei jätku . Nii tulebki pereema Sirjel pesu siledaks saamiseks vana triikraud pliidi peale sooja panna . Igapäevane saiategu käib puupliidi ahjus . Laurend pole kannatanute ühenduse loomise mõtet siiski veel maha matnud . Ta palub saatusekaaslastel helistada tel ( <arv> ) <arv> <arv> <arv>. Kui Laurendid elektri tagasi saavad , lubab Ülo kõigepealt magada päev otsa lambivalgel ja seejärel asuda poole aasta jooksul kogunenud tegemata tööde kallale . Kui kaua oleksite nõus olema elektrita ? Kui palju nõuaksite kahjutasu ? Soone talu peremees Andres Tamm : Isegi pool päeva ei tule kõne alla , loomad tahavad juua ja kaks korda päevas lüpsta . Mõni aasta tagasi oli kõva torm ja jäime elektrita . Lüps lükkus pikalt edasi . Pärast seda pakkus elektrivõrk , et saan vajadusel kasutada mobiilset generaatorit . Kui lüps ära jääb , on kõrgetoodangulise karjaga lõpp . Seda ei korva ühegi kahjutasuga . Pärna talu peremees Hillar Kald : Kui elektrit poleks , jääksid mul hobused jootmata . Sellisel juhul peaksin ojast vett vedama või tooma kellegi kaevust ja selle eest maksma . Koos ajakao ja sekeldustega nõuaks päeva eest kahjutasu neli-viissada krooni . Samal teemal : " " , Maaleht , <arv>. märts <arv>.<arv>.<arv> Rein Raudvere Võru väljanäitusel " Maarahva uued tegemised " osales <arv> talu , firmat või seltsi Eelmisel laupäeval peetud näitusel esinesid jõuliselt Lõuna-Eesti külad , kes perede ja talude kaupa on ühinenud turistide teenindamiseks . Naabri-Mari tegemisi Hurmiorus näitas Savi turismitalu pererahvas Arvo ja Eela Jää . Oma taludeketiga astusid üles Metsamoori Perepark Antsla vallast ja Hurmi järve ümbruse talud Põlvamaalt Kanepi vallast . Metsamoori Perepark pakub ööbimist järveparvel , tutvustab turistidele apteegikaane ja näitab mesindusmuuseumi . Evi Zirk Urvaste valla Kalevala talust tutvustas oma tšintšiljafarmi . " Mõtte neid armsaid loomakesi kasvatama hakata saime kahe aasta eest esimeselt selliselt väljanäituselt . Aasta eest ostsime Taanist <arv> põhikarjalooma ja nüüd tulime juba oma farmi teistele näitama , " rääkis Zirk . Väljanäitusel pakuti käsitööd , küttekoldeid , ravimtaimi , taime- ja loomakasvatussaadusi , näidati rahvakandle tegemist . Esindatud oli oma sadakond tegevusala . " Eesmärgiks ei olnud mitte ainult uudseid tegemisi näidata , vaid meeldetuletamist ootasid vanadki , mis ununenud , " märkis väljanäituse projektijuht Eha Paas . Mitmed talupidajad tõestasid , et äriideena tasub ära ka ise oma talu toodangust kohupiima , jogurtite või leiva valmistamine . Karusloomadega Tartumaalt Kambja vallast väljanäitusele tulnud UÜ Rebaseaed pani välja auhinna rahvale enim huvi pakkunud ettevõtmisele . Võiduau sai TÜ Võru Taluturg , mille liikmed pakkusid piima- ja lihatooteid , salateid , pagaritooteid , kalja . Väljanäituse peakorraldaja oli MTÜ Kodukant Võrumaa . <arv>.<arv>.<arv> " Mitte euronõuded ei pane piimatööstusi kinni , vaid karjuv toorpiima puudus , " ütleb Põlvamaa piimandustalunik Raivo Musting . Tema sõnul tuleb paratamatult osa tööstusi sulgeda , sest tooret nii palju ei ole . Musting ei usu , et <arv>. juulist suurenev piimatoodete eksport Euroopa Liitu toimuks ainult kodumaise toorme arvel . Piimandustalunik on välja arvutanud , et <arv>. a <arv>. jaanuari seisuga oli meil PRIA andmetel jõudluskontrolli all <arv> <arv> lehma keskmise piimatoodanguga <arv> kg lehmalt . See teeb aastatoodanguks <arv> <arv> tonni piima . " Kui jagada see <arv> <arv> tonni piima elanike arvuga , saame <arv>,<arv> liitrit inimese kohta päevas . Sealt tuleb maha arvestada veel juust , või , jogurt , " arutleb Musting . " Kas neid eurokvoote ei täideta mitte sissetoodud või ja pulbri arvel ? " kritiseerib Põlvamaa talunik . Samal teemal : " " , ML , <arv>. mai <arv>.<arv>.<arv> " <arv>. aasta madalseisust on põllumajandus üle saanud , eelmisel aastal tõusis põllumajandustootmise tulu kolmandiku võrra , põllumajandusettevõtete toodangu kasv oli <arv>% , " kinnitas teisipäeval põllumajandusminister Ivari Padar , refereerides ministeeriumi koostatud aastaülevaadet " Põllumajandus ja maaelu areng <arv>/<arv> " . Minister plaanib põllumajanduse edusamme kiita ka laupäevasel maarahva kongressil . " Ega ma loodagi , et kedagi ümber veenan , mul pole nii palju jaksu , " ütles Ivari Padar . " Inimesed usuvad ikka seda , mida uskuda tahavad . " Maamajanduse edenemisele on aidanud kaasa uus kaubandusleping Euroopa Liiduga , mis kaotas tollibarjäärid ja suurendas kvoote Eesti toodete müügiks ELi turule . Tõusnud on piima ja sealiha kokkuostuhinnad . " Eesti põllumajanduse tulevik sõltub tema konkurentsivõimest ELi turul , " kinnitas Padar . Praegu on konkurentsivõimelised ainult piimatooted . Liha ja köögivili euroturule ei jõua . <arv>.<arv>.<arv> Merike Pitk Käina valda rajatava soomlaste sigala vastu kogutakse protestiallkirju Soomlastele kuuluv OÜ Ari Kaup alustas Käina valla endise Veskimetsa noorloomakompleksi projekteerimist sigalaks , ehkki vallaelanikud andsid volikogule üle <arv> allkirjaga protestikirja . " Käina vallas on <arv> elanikku , seda on tunduvalt rohkem kui neid , kes on protestikirjale alla kirjutanud , " ütles Käina volikogu esimees Ülo Vannas . Tema sõnul ei ole raske allkirju saada . " Kui inimene tuleb uksest sisse ja tahab allkirja , kuidas sa talle siis ikka ära ütled , " leidis Vannas . Ehkki vallavalitsus on väljastanud Ari Kaubale alles sigala projekteerimise tingimused , käib laudakompleksis juba ettevalmistus põranda valamiseks , selleks veetakse kohale kruusa . " Nad võivad oma hoonetes teha ettevalmistustöid ehituseks , projekt tuleb paari nädala pärast , " õigustab Vannas . Hiljuti käis Vannas väikese delegatsiooni koosseisus Soomes sealse sigalaga tutvumas . Külaskäigu Helsingist sadakonna km kaugusele Somero valda , millest võtsid teiste seas osa ka Käina vallavanem Üllar Padari ja Hiiumaa keskkonnateenistuse töötaja Anu Saue , korraldas ja tegi välja Ari Kaup . " Kui riigiametnikud võtavad vastu sellise kingituse , siis peaks olema ju tegu korruptsiooniga , " avaldas imestust vallaelanik Indrek Krimm . " Kas see on siis kingitus , kui tööalaselt käiakse ? " tõrjus Vannas süüdistusi , lisades , et kutsus kaasa ka sigala opositsionääridest talupoegi , kuid need ütlesid priisõidust ära . " Sellises koguses sigu Hiiumaal kasvatada on nõmedus , kui ümberringi on karstialad , " ütles Soome-sõidust loobunud ja sigala vastu protestiallkirju kogunud Ats Aug , kes elab kavandatavast sigalast mõnesaja meetri kaugusel . Aug meenutab , kuidas kolhoosi sigala ajal veeti hiidlastele tsisternidega vett , sest oma kaevuvesi ei kõlvanud enam juua . " See sigala tuleb keskkonnale täiesti ohutu , sest läga põllule ei veeta , " kinnitas Vannas , tuues näiteks , et Someros asuvad elumajad <arv> seaga farmist <arv> ja <arv> m kaugusel ning mingit haisu ei ole . Vannase sõnul tuleb Käinasse Soome eeskujul saepuru kuivallapanul sigala . Rajatavale sigalale keskkonnamõjude hindamise analüüsi teinud ASi Maves ekspert Toomas Kupits ütleb , et Käina vallas on võimalik sealiha toota nii , et see ei ohusta ei põhja- ega pinnavett . " Mul ei ole mingit põhjust arvata , et sigala võiks keskkonda ohustada , kui järgida Eesti seadusi , mis on küllalt ranged , " kinnitas Kupits . Ainukese probleemina näeb ta sigalaga paratamatult kaasnevat haisu , mida aitaks leevendada kõrghaljastuse rajamine . OÜ Ari Kaup üks kolmest omanikust Ari Hannula kinnitas Maalehele , et sigala rajatakse rangelt keskkonnanõudeid arvestades . " Sigala vastased arvavad , et siia tuleb kolhoosiaegne lägafarm , aga midagi sellist ei tule , " lubas Hannula . Esimesed põrsad loodetakse tuua juba sel suvel . Plaanis on rajada <arv> kohaga ja <arv> <arv>-<arv> <arv> aastatoodanguga seafarm , sead kavatsetakse turustada Rakvere lihakombinaati . Samal teemal : " " , ML , <arv>. november <arv> ja " " , ML , <arv>. veebruar <arv>.<arv>.<arv> Paldiski linnavalitsus rikkus sotsiaaltoetuste maksmise korda , kandes toetusteks ette nähtud raha üle sotsiaalnõuniku ja sotsiaalosakonna ametnike isiklikele arvetele . Harju politsei algatas maavanema taotlusel kriminaalasja . Harju maavalitsuse siseauditiosakonna juhataja Elmu Peek märkis ajalehele Harjumaa , et esialgu ei saa tõestada , kas raha on oma tasku pistetud või mitte . Paldiski linnavalitsuse raamatupidamise andmetel oli eelmistel aastatel makstud täiendavaid sotsiaaltoetusi ligi <arv> <arv> krooni , kuid maavalitsusele esitatud andmete järgi vaid <arv> <arv> krooni . Paldiski linnavalitsuse ja volikogu kinnitusel ei ole linna sotsiaalosakonna töötajad kuritarvitanud sentigi sotsiaaltoetusteks mõeldud raha , nagu kahtlustab Harju maavalitsus . Linnavalitsuse nõuniku Aili Mölderi teatel on Harju maavanema Orm Valtsoni politseile esitatud palve uurida Paldiskis sotsiaaltoetuste maksmist järjekordne näide maavanema ebapädevusest ja soovist Paldiski ametnike tööd halvas valguses näidata . Mölder kinnitas BNSile , et maavalitsuse auditi lõpparuanne tuvastas siiski sotsiaaltoetuste väljamaksmise kohta käinud aruandluses puudujääke , mille eest vastutanud ametnik sai ka noomituse . <arv>.<arv>.<arv> Haapsalu linnavalitsus ehitab endise teenindusmaja tsiviilkaitsevarjendisse sauna . Poolteise nädala pärast võib haapsallane end juba uues linnasaunas vihelda . " Igal juhul tahame avada <arv>. juunil , lastekaitsepäeval , " ütles Haapsalu linnavaraameti juhataja Valdo Maisalu Lääne Elule . " Vanur on sama kui laps ja enamik linnasauna külastajaid on vanurid . " Saunas on üks leiliruum , korraga mahub leili võtma pool tosinat inimest . Pesuruumis on kohti <arv>. Maisalu sõnul saavad mehed ja naised sauna eri päevadel . Pileti hind ei ole lõplikult otsustatud , kuid tõenäoliselt saab pensionär end pesta <arv> , noorem inimene <arv> krooni eest . <arv>.<arv>.<arv> Paljud meist kulutavad päevas telerivaatamisele hoopis rohkem aega kui näiteks söömisele ja mitmetele teistele asjadele , mida me üldiselt elus väga tähtsaks peame . Oleks vist üsna lühinägelik siit edasi arvata , et ühiskonnale on ükskõik , mida inimesed helendavalt ekraanilt iga päev tundide kaupa vaatavad , kuidas see mõjutab neid ja kuidas seeläbi võib mõjutada kogu ühiskonda . Mujal Euroopas on ammu aru saadud , et kultuurne ja vastutustundlik televisioon on ühiskonnale tohutu võimalus kujundada igas mõttes õigeid väärtushinnanguid , rahva ühtsustunnet , hoida avalikkuses kõne all ühiskonnale olulisi teemasid . Kas tänane Eesti tõepoolest ei vaja seda ? Kas kulutada napp pool protsenti riigieelarvest ühiskonnale oluliste hoiakute mõjuvaks viimiseks kümnete tuhandete inimesteni on Eesti riigis tõepoolest väga palju tahetud ? Kas mingil muul viisil saaks riik sama rahaga samas asjas suuremat efekti ? Kahtlemata on avalik-õiguslik meedia praegu väga oluline infoallikas just keskmisest kehvemini toime tulevatele inimestele , sealhulgas maainimestele , kellele näiteks päevalehtede tellimine üle jõu kipub käima . Need on küsimused , millele Eesti poliitikud peaksid olema mõelnud enne otsustamist , mida selle õnnetu ETVga nüüd ja edaspidi teha . Seniseid arutelusid ja argumente jälgides tundub , et ega ikka ole küll tõsiselt mõeldud . Teisiti vaadates on televisioon tegelikult keskkond , milles enamik riigi elanikest veedab oluliselt rohkem aega kui näiteks rahvusparkides . Kas televisioonikeskkond ei vaja mitte samasugust riigi toetust ja kaitset , et mitte muutuda aja jooksul kõlbmatuks nagu mingi lagunenud geto ? Väide , et uued erakanalid täidavad sedasama rolli , mida täidab praegune avalik-õiguslik ETV , on õige vaid väga väikeses osas . Põhiliselt on ju ikka tegu sisseostetud filmide ja seriaalide näitamise kohtadega , kuhu Eesti ühiskonnas toimuvat mõtestavad saated vaid harva ära eksivad . Kas on näiteks põhjust arvata , et Urmas Oti nädalasele võimsale intervjuutsüklile TV <arv>s järgneb järgmistel nädalatel ja kuudel midagi samaväärset ? Vaevalt küll , ja põhjus on igati objektiivne - filme sisse osta on mitu korda odavam . Siit tulenevalt on ka enam kui kahtlane jätta Eesti telemaastikul toimuv edaspidi vaid turu meelevalda . Aga just vaatajate huve kaitstes on vastutustunnet vaja ka ETV juhtidele . Vaatajad pole andnud neile volitust ähvardada riiki ja avalikkust kanali sulgemise või Eurovisiooni ärajätmise jutuga . <arv>.<arv>.<arv> Villu Reiljan , Eestimaa Rahvaliidu esimees Enne euroliitu astumist peab Eesti võimalikult soodsad tingimused välja kauplema Lõpuks on eestlased hakanud Euroopa Liiduga ühinemisse tõsiselt suhtuma . Euroläbirääkijate tegevust jälgitakse üsna tähelepanelikult ning küsimusi on tublisti rohkem kui vastuseid . Miks EL soovib kehtestada piiranguid meie tööjõu vabale liikumisele ? Miks ei oodata meie ehitajaid ( ja ehitusteenuse pakkujaid ) ELi riikidesse ? Kuidas jääb tax-free kaubandusega meie laevadel ? Miks Saksamaal ahistatakse meie autovedajaid ? Lühinägelikkuse viljad Eestlastele üldse ja maameestele eriti on keskne aga küsimus maast . Ei ole asjatundjatel teadmata , mis sagimine meie maa ümber toimub . Aktiivsuse põhjus on lihtne . Meie maa hind on naeruväärselt madal ning ülesostjad loodavad ELi jõudes hiigelkasumeid teenida . Kui praegu on meie põllumaa keskmine hind <arv>-<arv> kr/ha , siis ELis on see üle kümne korra kõrgem . Metsakinnistute ostmisel kujuneb aga hind peamiselt selle puidu hinna baasil , mida kohe maha saab lõigata ja müüa . Maa , seesama maa , mille pärast Vabadussõtta mindi ja verd valati , ei maksa praegu peaaegu midagi . Kas meie maal , tähtsaimal põhikapitalil ja kinnisasjal , on midagi viga ? Kas tema peal ei kasva jumalavili , mis patuseid ja pudulojuseid toidab ? Kasvab küll , kuid kasu ei anna . Eesti väike ühepoolselt avatud põllumajandussaaduste ja toiduainete turg on moonutatud põhiliselt EList lähtuva kõlvatu konkurentsi ja ebaausa kaubanduse tõttu . Teisisõnu : <arv>-<arv>% otsetoetused pluss <arv>-<arv>% eksporditoetused ELi maade põllumajandustootjatele on meie põllumehe kasumi teenimise võimalused kaunis ahtakeseks teinud . Need , kes ellu jäänud , on pidanud elama vana rasva arvelt ( põhivahendite kulumist taastamata ) . Sajad tuhanded hektarid korralikku põllumaad , mis sööti jäänud , on selge märk , et maa kasumit mittetootva põhikapitalina on veelgi väärtust kaotamas ( umbrohtumine , soostumine ja drenaai-süsteemide väljalangemine vaid süvendavad maa hinna langust ja suurt kahju ) . Tasakaalustustollide õigeaegne rakendamine põllumajandussaadustele ja toiduainetele oleks turumoonutused ära hoidnud . Õiglase majandusruumi eest võidelnud maasaadikud osutasid juba siis suurtele kaotustele lähitulevikus . Kas tasakaalustustollid põhja lasknud " asjatundjad " nüüd oma vea hinda taipavad ? Või töötasid nad asjast huvitatute kasuks ja maameeste vastu ? Maad ei tohi kohe müüa Loomulikult on maaturu moonutatuse tõttu hädavajalik ELiga läbirääkimistel nõuda vähemalt kümme aastat üleminekuaega maa välismaalastele müügil ( Poola nõuab <arv> , Ungari kümme aastat ) , et me ei peaks oma rikkust poolmuidu ära andma . Kahjuks pole meie valitsus ja euroläbirääkijad suutnud endale selgeks teha neid kahjusid , mis oma huvide kaitsmata jätmine meile maksma läheb . Ja mis asja nad seal üldse ajavad , kui nad põhiprobleemides orienteeruda ei suuda ? Eestimaa Rahvaliit peab lubamatuks kergekäelist suhtumist maaküsimusse euroläbirääkimistel . <arv>.<arv>.<arv> Andrus Villem , teede- ja sideministri nõunik Isamaaliit tahab reisirongiliikluse taastada , aga Keskerakond ei taha seda mitte Veidi üle aasta tagasi langes liisk . Sellest rääkida on paras aeg , sest teede- ja sideministeeriumist on tulnud ettepanek rongiliikluse taasavamiseks Tallinna-Narva ja Kagu-Eesti liinidel . Ja jälle on sellele vastasseis . Asi algas üsna keskpäraselt . <arv>. aprillil <arv> kell <arv>.<arv> toimus valitsuse esitatud eelnõu hääletus . Teede- ja sideministeerium tõi seaduseandjate ette võimaluse pakkuda riigi toetust kogu Eesti reisirongiliiklusele perspektiiviga kümneks aastaks . Valitsus oli selle heaks kiitnud . Inimesed loovad olukordi , mitte olukorrad inimesi Siis hakkas toimuma imelikke asju . Riigikogu vähendas kümneks aastaks mõeldud reisijateveo toetuse poole peale . Selle fakti toob eelmises Maalehes välja Keskfraktsiooni liige Kalev Kallo , püüdes näidata , et ministeerium justkui oleks sellega nõus olnud . Aga nii see tegelikkuses polnud . Majanduskomisjoni pakutu oli vaid poolt Eestit kattev plaaniline dotatsioon . Rahaliselt kaeti ainult Edelaraudtee infrastruktuur , Pärnu ja Viljandi liinid . Hiljem hääletas selle seaduseparanduse vastu , mis vähendas dotatsiooni poole võrra , ainult käputäis rahvaesindajaid . Siinkohal on paslik välja tuua need <arv> inimest , kes polnud nõus dotatsioonide kärpimisega , vaid lähenesid reisijateveole tulevikupilguga . Riigikogu protokollist loeme , et vähendamise vastu olid Jüri Adams , Aimar Altosaar , Sirje Endre , Andres Herkel , Kadri Jäätma , Kalle Jürgenson , Jüri Kaver , Mari-Ann Kelam , Tunne Kelam , Mart Nutt , Peeter Olesk , Jaana Padrik , Ingvar Pärnamäe , Vardo Rumes-sen , Lauri Vahtre , Trivimi Velliste , Mart Siimann , Arvo Sirendi , Mai Treial , Elmar Truu , Tõnu Kõiv , Raivo Paavo , Ivar Tallo , Jaan Pöör , Villu Reiljan ja Tiit Tammsaar . Need on riigikogulased , kellele ei saa ette heita tekkinud olukorda . Teede- ja sideminister Toivo Jürgenson hoiatas Riigikogu kõnetoolis raskuste eest , mis tekivad Kagu- ja Ida-Eestis reisijateveol . Ta toonitas , et see viib osa liinide sulgemiseni . Aga ta sõnum jäi hüüdja hääleks kõrbes . Edasine meenutab tragikomöödiat . Idapoolsele Eestile eraldas Riigikogu toetuseks vaid <arv> mln kr , mis vedaja väitel oli vajadusest kuni kolm korda väiksem summa . Sellega ei oleks saanud reisijaid vedada poolt aastatki . Peale raha kulutamist tulnuks kogu reisiliiklus sulgeda . Riigieelarve on seadus , raha siia-sinna tõstmine pole võimalik . Teede- ja sideministeeriumi kohus on tagada kodanikele liikumisvabadus . Viimasest ning riigieelarvest lähtudes korraldas teede- ja sideministeerium liinid kiiresti ümber bussivedudele . Reisijatevedu bussidega on teatavasti vähemalt poole odavam kui rongidega . Sellest tulenesid kiired remondid talvisel ajal , vedajate konkursid jms. Liiklus säilis , kuid on tunduvalt ebamugavam kui varem . Ainuke hea asi kogu odüsseia juures on märgatava osa Kagu-Eesti kruusateede remontimine , mida polnud lähema kümne aasta plaanides . Aga kui on muutused , pealegi ebamugavad , siis tuleb ju leida süüdlane . Teatavasti usub inimene kõike , kui seda talle pidevalt ja pikalt kõrva sosistada . Mugavaim variant oli süüdlaseks teha minister Jürgenson . Ja nii hakkas asi kerima . Keegi ei meenutanud läinudkevadisi hoiatusi . Pigem vastupidi . Kogu Eestit hõlmanud reisijateveo dotatsiooni mitte pooldanud liikmed püüavad siiani tähelepanu alt väljas olla . Õnneks võttis nüüd üks keskerakondlane sõna , see on tähelepanu vääriv . Eesrindlikku rolli etendas ju Riigikogu suurim - Keskerakond . Praegugi esitavad nad järelepärimistes igal võimalusel reisijateveo kohta küsimusi . Tollal aga hääletas Keskfraktsioon täies koosseisus reisija-teveotoetuse kärpimise poolt . Mida rumalam otsus , seda kallimaks tema parandamine läheb . Praegu on asjalood nii , et reisirongiliikluse taastamise komisjon saatis materjalid fraktsioonidele . Iga tegevuse taaskäivitamine maksab . Maksab rohkem , kui oleks maksnud käigushoidmine . Liine tuleb vähem kui enne Kindel on see , et liine tuleb tagasi tunduvalt vähem , kui oli enne sulgemist . Väljaspool kahtlust on , et seda peaks tegema kiiresti . Isamaaliidu juhatuse avaldus kaks nädalat tagasi oli kinnitus oma läinudaastasele veendumusele , et reisirongiliiklus on vajalik kogu Eestis . Isamaaliidu saadikuil pole midagi häbeneda , sest siiani on kõik fraktsiooni liikmed hääletanud reisijateveo kogu Eestit hõlmava toetamise poolt . Samas tuleb arvestada , et aasta tagasi reisijate huvide vastu hääletanud pidurdavad protsesse ka täna . Ja samas püüavad hämada . Mida kauem segane olukord kestab , seda kasulikum poliitilisteks mängudeks . Pole vaja olla prohvet , et väita : reisijatele see ei meeldi . Vead tuleb parandada kiiresti . Samal teemal : " " , ML , <arv>. mai ja " " , ML , <arv>. mai <arv>.<arv>.<arv> Soome välispoliitika grand old man , maailma üks arvestatavamaid julgeolekuanalüütikuid Max Jakobson hoiatas nädalapäevad tagasi üldlevinud arvamuse eest , et Läänemeri on nüüd igavesest ajast igaveseks rahumeri . Ja et siinkandis pole enam mingit sõjaohtu , kuna riigid on saanud targemaks ning Venemaa pöördumatult muutumas . Jakobson meenutas , et ka <arv>ndate aastate lõpus uskusid vähesed poliitikud Euroopas suure sõja puhkemist - läks aga teadagi , kuidas . Jakobsoni sõnum on järgmine : Läänemerest kui rahumerest pole mõtet rääkida enne , kui Eesti , Läti ja Leedu on nii Euroopa Liidus ( EL ) kui ka NATOs . Ehk teisisõnu : pöördumatult väljas Venemaa mõjusfäärist . Kreitzberg avastab Ameerikat Läinud nädalal kuulutas Keskerakonna presidendikandidaat Peeter Kreitzberg , et ELiga peetavad läbirääkimised tuleks peatada . Eesti suurima erakonna presidendikandidaat ühines sisuliselt liikumisega " Ei Euroopa Liidule ! " . Euroskeptilises liikumises pole iseenesest midagi taunitavat või erakordset - säärased on pea kõigis Euroopa riikides , ka nendes , kes juba ammu ELis . Euroskeptikud on isegi teretulnud . Nad juhivad tähelepanu ebakohtadele , mida ELis on rohkem kui küll . Mida aga võiks Eestile tähendada , kui riigi tulevane potentsiaalne president kuulutab , et kogu meie senine välispoliitika on olnud vale ning tuleb teha kannapööre ? Mis juhtub , kui selline mees pääsebki Kadriorgu ? Kas peaksime kartma stsenaariumi , kus järgmine president esineb avaldusega , et Eesti peaks liituma hoopis SRÜga ning põhjendab , et talle ja Eestile on Moskvast tehtud nii hea pakkumine , millest ei saa keelduda ? Selline stsenaarium on ilmselt üle pingutatud , kuid ohu märk on täiesti olemas . Seda on märganud paljud rahvusvahelise kaliibriga poliitikategelased , alates USA uuest administratsioonist , jätkates Tšehhi presidendi Václav Haveli ja Ameerika poliitikaguru Zbigniew Brzezinskiga ning lõpetades juba mainitud Max Jakobsoniga . Ent kummalisel kombel on eestlased ise , kes ju peavad ennast headeks Venemaa spetsialistideks , hakanud arvama , et Venemaa poolt meid mingi oht ei ähvarda . Jutud Vene karu ähvardustest olevat väljamõeldis ning seega pole meil vaja ELi trügida . NATOsse ehk küll , kuna see pakub meile vihmavarju - noh nii , igaks juhuks . NATO puhul pole ju ühiskonnal vaja hakata mingeid uusi norme ja reegleid järgima . Sõjalised kulutused peavad küll suurenema , kuid selle kannatame ära . Tuulelipud ja riigimehed Kui Eesti Euroopaga ühinemise vastased lähtuksid oma isiklikest veendumustest , poleks asi veel nii hull . Kui inimene ütleks otse , et tema meelest Eestil Euroopat vaja ei ole , saaks seda võtta inimese isikliku seisukohana ja asi selge . Paraku tundub , et paljud tegelased , kes ELi vastu lärmavad , teevad seda puhtalt konjunktuursetel kaalutlustel . Sääraste " eestkõnelejate " seas võib leida mitmeid pehmelt öeldes ebaõnnestunud poliitikuid , kes on nüüd oma päästva niši leidnud . Turusituatsioon on neile soodne , sest küsitluste järgi ei soovi paljud eestlastest ELi astuda . Järelikult on sellise meeleolu peal väga mugav ja täiestu ohutu liugu lasta . Lihtsalt niisama millegi vastu olla ei too kaasa ju mingit vastutust . See on sama hea põli nagu Soome kommunistidel : võid parlamendisaalis kas või nurka sülitada - keegi ei keela . Eks püüab ka Keskerakonna presidendikandidaat eurovastasuse pealt loorbereid lõigata . Millegipärast on raske uskuda , et Kreitzberg oma veendumuste põhjal ELi vastu on . Küllap on tema käitumise seletus see , et euroskeptitsism on tema ainus šanss presidendivalimistel kaasa rääkida . Eestis pole siiski päriselt kadunud ka riigimehelikult mõtlevad poliitikud , kes ei aja taga odavat populaarsust . Läinud nädalal esines jõulise seisukohavõtuga kaitseminister Jüri Luik . Tema sõnum oli selline : kui eestlased näitavad , et nad ELi ei taha , ei võeta neid ka NATOsse . Selgemini on raske vastata küsimusele , miks seda ELi meile vaja on . Kui sellest aru ei saada , on tegemist sulaselge kanapimedusega . <arv>.<arv>.<arv> Tõnu Hagelberg Rõõm on , et üle hulga aja tuleb telekast midagi huvitavat . Mõtlen eesti keeles ja kodumaises kanalis tehtud saateid . Mulle pole oluline , kust kanalilt saade tuleb . Jätsin küll meelde , et ETVs mangutakse teisipäeva õhtul riigilt lisaraha , midagi huvitavat aga vaadata polnud . Aga kommertskanalilt TV <arv> tuli põnev ja dramaatiline saade - Urmas Oti " Seitse päeva mais " . Selle teema ? Poliitika ! Ott pinnis ( ja pinnib veel ) presidendikandidaate . Räägitakse , et poliitika on jube igav . Et rahvast ei huvita . Ning oo õudust , saates " Seitse päeva mais " ainult räägivad kaks lipsustatud onklit tervelt tunni ja neljakümne minuti jooksul . Ainult suu ja silmad väheke liiguvad . Vahel ka käsi . Kaks rääkivat pead ekraanil ! Maailma igavaim variant . Räägitakse . Ei tibisid , eluemandaid ega bände . Kaamera ei käi rahva hulgas , ei ENSV kroonikat . Keegi ei saa vastu vahtimist . Pole tilkagi verd . Mis siis on ? Huvitav on . Pealegi veel suur lisaväärtus - Ott lükkab ümber väärad ja väsinud väited , et vaataja on hästi loll ja juhm . Et rahvas tahab lühidalt , lihtsalt , suurelt ja värviliselt . Ott tõestab vastupidist . Eestlane vaatab ka pikka saadet poliitikast . Nagu ta loeb ka Maalehest pikka lugu . Ainuke tingimus : kraam peab hea ja aus olema . Ott on oma saatega " Seitse päeva mais " juba praeguseks tõestanud , et tähtis on teha nagu meister , professionaal , tubli töömees . Kuis keegi tahab . Loeb vaid hea töö . Pole oluline , kas Ott mõnele vaatajale isiklikult meeldib , on ta kingad viksitud , ta kehakaal tõusnud või langenud , tema hingamisrütm nii- või naasugune . See , et saatejuhi julged ( ka ülbuseks tituleeritud ) küsimused presidendikandidaadi higistama võtavad , on ju tegelikult televaataja teenimine . <arv>.<arv>.<arv> Nädalavahetusel tuli Aleksei Budõlin Pariisis Euroopa meistriks judos ja tema vend Dmitri võitis pronksmedali . Kui kindel oled Dmitris-Alekseis , ei Eesti jõustikul jää valeks seis . <arv>.<arv>.<arv> Heino Laiapea PRIA koolitab sel nädalal oma piirkondlike büroode töötajaid , et nad kõik ühtviisi nn teraviljatoetuse taotlemise korrast aru saaksid . Taotluste esitamise juhend on põhjalik ja seal oleks justkui kõik vajalik ära öeldud . Ole mees ja loe läbi . Väike värin on aga PRIA ametnikel siiski : nad kardavad , et taotlejad jätavad nende juurde tuleku viimasele nädalale . Ja siis uputatakse ning ummistatakse bürood ära . Kuna taotlejatel tuleb büroos oma külvid sealsele kaardile kanda , võtab see omajagu aega . Kui palju täpselt , selgub hiljem . Ametnike tööpäev on kellast kellani , mitte nii nagu põllumeestel päikese ja ilma järgi . PRIA bürood on taotluste vastuvõtmiseks avatud kella <arv>-<arv>. Kas vajadusel neid aegu muudetakse , sõltub PRIA juhtkonnast . Eks näis , kui paljud PRIA prognoositavast <arv> taotlusest täna vastu võetakse . Edasine on juba puht aritmeetika küsimus . <arv>.<arv>.<arv> Saaremaal on digitaalsel kujul loodud uus haritavate maade andmebaas , kõlvikute uued numbrid Saaremaal on <arv>-kohalised . Uus number on tuletatud kõlviku keskkoha koordinaadi järgi . Toetuse taotleja saab PRIA Saare büroost teada oma uued kõlvikute numbrid . Taotleja soovil trükitakse büroos välja ka ortofoto alusel A<arv> formaadis kaart , kus on uute põllumajanduslike kõlvikute piirid ja numbrid . Põllumajandusminister kehtestab lähtuvalt taotluste arvust toetuse ühikumäära põllukultuuri ühe hektari kohta <arv>. augustiks . Toetus makstakse taotleja pangakontole hiljemalt <arv>. augustiks . <arv>.<arv>.<arv> Heino Laiapea Teraviljatoetuse taotlejatel tuleb esitada ka maakasutuse õiguse dokument Tänasest alates on võimalik Põllumajanduse Registrite ja Informatsiooni Ameti ( PRIA ) maakondlikest büroodest ja Interneti koduleheküljelt ( ) saada põllukultuuride toetuse taotlusvorme . PRIA pressiesindjaja Heli Raametsa sõnul on tänavu toetuse taotlemisel mullusega võrreldes mõned muudatused . Teraviljatoetust ja sertifitseeritud seemne kasvatamise toetust saavad taotleda füüsilisest isikust ettevõtjad ja äriühingud , kellel ei ole käesoleva aasta <arv>. juuni seisuga riiklikke maksuvõlgu või on maksuvõla tasumine ajatatud . Seega on hädavajalik maksuametiga <arv>. juuniks rahaasjad korda ajada , et mitte toetusest ilma jääda . Aega kolm nädalat Põllukultuuride kasvatamise toetuste taotlusi võtavad <arv>. maist kuni <arv>. juunini vastu PRIA piirkondlikud bürood maakondades . Sertifitseeritud seemne kasvatamise toetuse saamiseks tuleb esitada ainult vormikohane taotlus . Seda toetust võib taotleda põllumajandustootja , kes kasvatas eelmisel aastal sertifitseeritud seemet ja seemne miinimumkogus hektarilt vastas esitatud nõuetele . Tera- ja kaunvilja , rapsi , rüpsi ning seemne- ja kiulina kasvatamise toetuse ( teraviljatoetuse ) taotlejatel tuleb lisaks taotlusele esitada ettevõtte kõlvikute kaart ja erinevalt eelmisest aastast ka maakasutuse õiguslikku alust tõendav dokument . Teraviljatoetust saab põllumajandustootja , kes kasvatab harilikku nisu , rukist , otra , kaera , tritikalet , tatart , hernest , põlduba , rapsi , rüpsi ja lina kogu põllupinnaga vähemalt viiel hektaril . Toetust ei anta põldudele , mille umbrohtumus on üle <arv>% . Taotlejal , kes tänavu külvas sertifitseeritud seemet , tuleb koos taotlusega esitada seemneostu kinnitava dokumendi ja kehtiva sertifitseerimist tõendava dokumendi koopia . Omatoodetud seemne korral tuleb esitada sertifitseerimist tõendava dokumendi koopia . Igal taotlejal tuleb taotlus ise tuua büroosse , selle toetuse puhul pole ette nähtud dokumente saata postiga . Riiklike toetuste büroo juhataja Agu Kasetalu soovitab : Toetuse taotlejal hoolikalt lugeda juhendit , vormistada taotlus varakult ja see kindlasti allkirjastada . Toetust makstakse ainult taotluse esitaja arvelduskontole , sellepärast mitte märkida taotluses teise isiku arvelduskonto numbrit . Kontrollida , et pole maksuametile võlgu . Taotlus esitada juba sel nädalal , sest hiljem võivad tekkida järjekorrad . <arv>.<arv>.<arv> Silja Lättemäe AASTA PÕLLUMEES Jaagumäe talu peremees Mart Timmi müüb omakasvatatud liha ja köögivilja oma kaubanduskeskuses Mart Timmi peab talu Võru külje all Navi külas . Tema kuulsad naabrimehed - kunstnik Navitrolla ja põllumajandusminister Ivari Padar - teevad ilma pealinnas , Timmi hoiab korda kodukülas . Jaagumäe talu <arv> ha maad on haritud , köögiviljalaod saaki täis , laudad <arv> seale renoveeritud . Ka köögivilja töötlemise ruumid on remonditud . Tööd annab Jaagumäe talu paarikümnele inimesele . Timmi hoolsa käe all peetakse väikest Navi poodi , sinna kõrvale on Jaagumäe talu peremees lasknud ehitada külakiige ja aitab tantsuplatsil külapidusid korraldada . Võru linna aga ehitas hakkaja peremees eelmise aasta lõpus mitmekorruselise kaubanduskeskuse . Nurmenuku kauplus renoveeriti Agronoomiharidusega Mart Timmil on eriline oskus kõike edendada , arendada , laiendada . " Seda ei osanud küll uskuda , et minu majapidamine nii suureks läheb , " ütleb Mart Timmi , kui talukeskusest Navis kaubanduskeskusse Võrru jõuab . " Olen püüdnud igas suunas areneda , et üks osa teist täiendaks , et saaksin ise oma jõududega hakkama . Nii ongi kõik edenenud . " Aastakümneid tagasi ehitas Timmi oma perele Navi külla <arv>,<arv> ha ehituskrundi peale maja ja eluhooned . Töötas Väimela näidissovhoosis osakonnajuhataja ja peaagronoomina . " Saime <arv>ndate lõpus Eesti kõrgeima söötühikute saagi hektarilt , meie käes oli ka teraviljasaagi rekord , " meenutab Timmi . Muutuste tuules rajas Timmi Jaagumäe talu , alustas kümnelt hektarilt ja lõi köögiviljatalunikuna uued rekordid oma majapidamist arendades . <arv>. aastast peab Jaagumäe talu Nurmenuku kauplust Võrus . Eelmisel aastal riskis taluperemees pangalaenuga ehitada , korrastada ja remontida pisikese poe mitmekorruseliseks kaubanduskeskuseks . Kaheksa kuuga vuntsiti räämas maja korda . Nüüd on alumisel korrusel toidupood ja kulinaariaosakond , teisel korrusel toidusaal , kohvik ja peosaal ning maja kõrval parkla . Eelmise aasta lõpus avatud keskuse käive on umbes miljon krooni kuus , töötajaid kolmkümmend . Poeletis talutoodang Kaupluse lihaletis on oma talu toodang , poolfabrikaadid tehakse sealsamas söökla köögis . Köögiviljalettidel on talus pakendatud köögivili . Jaagumäe kasvatab köögivilja <arv> hektaril . " Kartul , kaalikas , kapsas , lillkapsas , hiina kapsas , spargelkapsas , punane peakapsas , must rõigas , juurseller , petersell , punapeet , sibul , porrulauk , hernes , põlduba , " loetleb talusaadusi Timmi vanem poeg Tarmo , kes on samuti agronoomiks õppinud , Ameerikas teadmisi täiendanud ja vastutab talus põllupidamise eest . Teraviljadest kasvab talupõldudel nisu , oder ja kaer . " Kõik poes pakutavad salatid on samuti talusaadustest , " kinnitab toidukeskuse juhataja Linda Raitar . Tema sõnul võtab pood müüki ka teiste talunike kaupa . Noorem poeg Taimar on kaupluses ostujuht ja aitab isal kaubanduskeskuses silma peal hoida . " Taimaril on rohkem ärivaimu , sellepärast ta poepoolt vaatabki , vanem poeg on talupoole peal , " ajab isa Mart poegadega taluäri maal ja linnas . Eraisikust ettevõtjana on talu ja kaupluse omanikuks Mart Timmi . Abikaasa Urve töötab Navi kaupluses juhataja-müüjana . " Kui Eestimaa põllumehi vaadata , siis kõik need , kes elujärjel püsinud , on võtnud enda kanda ka toodetud saaduste realiseerimise , et me ei oleks niivõrd nende heitlike turuhindade küüsis , " selgitab Mart Timmi , miks ta rajas kaubanduskeskuse . " Kõigile on ju selge , et kui lihahind langeb , siis ei lange see niivõrd poes , kuivõrd tootja juures . Sama on köögivilja ja teiste talusaadustega . Kui tahame stabiilsemat rahalist käivet ja saadustele korralikku hinda , siis tuleb ise oma toodangut müüa . " Navi küla hoolas peremees " Minu jaoks on kõige olulisem siiski töö talus , Jaagumäe on väga keerulise tootmisstruktuuriga , " peab Mart Timmi tööd Jaagumäel Võru kaubanduskeskusest olulisemaks . Jaagumäel kasvatatakse pea kõiki eestimaiseid köögivilju , tehakse hapukapsast ja hapukurki . Seakasvatuses on suund võetud <arv> seani aastas . Kogu talutoodangu turustamiseks oma kaubanduskeskusest ei piisa , osa jõuab pealinna . Püsilepingud köögivilja müügiks on sõlmitud ka AS Salvesti ja Põltsamaa Felix ASiga . " Isa on tõesti hingega põllumees , talle on see põlluharimine südamesse kasvanud , " kinnitab vanem poeg Tarmo . " Isa teeb tööd rohkem töö pärast , mitte selle jaoks , et ise kuhugi kõrgele-kaugele jõuda . Talle on kõige tähtsam , et kõik oleks korralikult tehtud ja põllud oleksid haritud . " Pea kõik hooned , mis Navi külas korda tehtud , kuuluvad Timmile või on ta ehitust-remonti toetanud . Talukeskuses on ait-kuivati , kelder , juurviljahoidla , söökla ja kolm sigalat . On korralik masinapark , tööd saab paarkümmend töötajat . Oma koduümbruse heakorraga on Mart Timmi presidendi konkursi võitnud . Milline talusuund on peremehele kõige olulisem , mis kõige tasuvam ? " Stabiilses ja korras majandussuhetega riigis ei ole see kindlasti plussiks , et üks talu arendab korraga mitut suunda , " arutleb Jaagumäe talu peremees . " Aga Eesti oludes , kus kord on piimatootmine põhjas , kord köögivili või seakasvatus põhjas , võimaldab mitmekülgsus talul ellu jääda , " selgitab Timmi . " Eelmisel aastal aitas köögivili ära elada , sel aastal on seakasvatus kasulik - nii saame ots otsaga kokku . Aga meie turg on täiesti kaitsmata , oleme maailmaturu tuulte käes . Meie majandussuhted ei ole normaalsed . " Vaatab homsesse Edu retsepti ei oska Timmi jagada . On äri untsu läinud aeg-ajalt temalgi . " Eratootmise võlu selles ongi , et kui midagi äpardub , siis sellest õpid ja enam niisuguseid vigu ei tee , " ütleb Timmi ja peab peamiseks edasiviivaks jõuks oskust näha homsesse . " See , et me siin tänases päevas askeldame , on kõrvaline toiming . Kogu aeg peab elama homses ja avatud silmil homsesse vaatama . Ja prognoosima , milliseks kujuneb lähemas tulevikus põllumajanduskeskkond ning taluelu , " arutleb Mart Timmi . " Juba aastaid olen ma paljusid piimatootjaid keelitanud : pidage vastu ! Teile tulevad paremad ajad ! Need paremad ajad on piimatootjatele tõesti saabumas . Tuleb leida igapäevatöö kõrvalt natuke aega ja mõelda homsele , sest eduka põllumehe juurde kuulub olukorra tunnetus ja ettenägelikkus . " <arv>.<arv>.<arv> Ain Kallis , Tartu ilmajaama juhataja Tähtsatel ametikohtadel istujad peaksid olema ilmatargad , sest üks selle sõna tähendusi on väga tark inimene , maailmatark Enamik suurriikide juhte on püüdnud ilmavalitsemise poole , kuid on teada ka prominente , kes on olnud ilmatundjad , ilmavaatlejad , osanud hinnata meteoroloogilist infot ja jõudnud ka oma karjääris kõrgele . Jube mõeldagi , mis saanuks inimkonnast , kui Noa poleks õigeaegselt kuulda võtnud tormihoiatust ning päästnud uputusest kogu Maa fauna . Amatöörid- ilmavaatlejad Tuntud on ka sama kandi mees Joosep Jaakobi poeg , kes kadestamisväärse täpsusega ennustas seitset nälja- ja seitset soodsa ilmaga aastat Egiptuses . Asjaarmastaja-agrometeoroloog sai väga kõrgele - peaministri kohale . Sajandeid hiljem oli teise kuulsa Joosepi , Vissarioni poja esimeseks töökohaks Tiflisi ilmajaam . Ilmahuvi poolest sai temast kuulsamaks Cicero , kes uuris mere mõju Itaalia kliimale , või siis Toskaana hertsog Ferdinand II , kes lõi juba <arv>. aastal esimese vaatlusvõrgu . Ilmast huvitusid samuti Inglismaa riigikantsler Francis Bacon ning Weimari peaminister Wolfgang Goethe . Tänavuse aasta on ÜRO nimetanud vabatahtlike aastaks . Huvilisi , kes vaatlevad , mõõdavad ja registreerivad ilmanähtusi , tasu saamata , on maailmas kümneid tuhandeid . Tasuks saavad nad vaid riikide ilmateenistustelt tänu väärtusliku abi eest . Varematel aegadel olid ilmavaatlused põhiliselt kõrgesti haritud inimeste - arstide , õpetajate , kohtunike jt hobiks . Eesti aladel on teinud kodukooliõpetaja Friedrich Schieferdecker vaatlusi tervelt <arv> aastat . Veelgi pikemalt , <arv> aastat kestis Paldiski kohtufoogti Carl Kalki täpsuse poolest hinnatud mõõtmiste vaatlusrida . USAs antakse igal aastal välja viis auhinda harrastusmeteoroloogidele . Autasu kannab president Thomas Jeffersoni nime , kes tegi vaatlusi tervelt <arv> aasta kestel . On teada , et <arv>. juulil <arv>. aastal käis ta poes , ostis uue termomeetri , siis läks ja kirjutas alla USA pühale dokumendile Iseseisvusdeklaratsioonile . Jeffersoni päevikus on read : " Päike paistis , tuul oli kagust , temperatuur tõusis <arv>,<arv> °F ( s.o. <arv>,<arv> °C ) , kui Kongress kogunes ... " . Tema märkmetest teame sedagi , milline oli ilm Bastille'i vallutamise päeval , ( Jefferson oli sellal saadikuks Pariisis ) : " Kell <arv> oli sooja <arv> °F , vihm lõppes . " Thomas Jefferson oli selline hull , et ei unustanud ilmamärkmeid teha isegi oma presidendiks pühitsemise päeval . Nagu ka teine USA president John Quincy Adams . Ilmavaatlusrekordeid Miskit on selles tegevuses , mis paneb inimesi päev päeva järel mõõtma temperatuuri ja sademeid . Rekordimeheks on ilmselt ameeriklane Eduard Stoll , kelle vaatlusrida ulatub kolmveerand sajandini . <arv>. aastal anti Iiri vabariigi orden ühele <arv>aastasele mehele , kes oli oma külas mõõtnud sademeid <arv> aastat . Ilmavaatlejail on tekkinud isegi dünastiad : Lõuna-Austraalias mõõdab Hawkeri perekond sademeid iga päev alates <arv>. aastast . Amatööridel soovitataksegi just sademeid mõõta . Ainult vabatahtlikega töötab näiteks Hispaanias <arv> , Lõuna-Aafrika Vabariigis <arv> , USAs <arv> <arv> sademete mõõdu posti . Peale tavainimeste on ilmamõõtmistesse kaasatud <arv> laeva ning <arv> lennukit , kust tuleb sünoptikuile infot neist maakera paigust , kus alalisi meteojaamu vähe . Eesti amatöörid-loodusvaatlejad on samuti äratanud üldsuse tähelepanu , seda küll rohkem oma pikaajaliste ilmaennustustega . Meie riik asub maamunal kohas , mis pakub muutliku ilmastikuga suurt huvi klimatoloogidele , kuid tekitab peavalu sünoptikutele ja harrastusennustajatele . Vähem riskantne on nende amatöörmeteoroloogide tegevus , kes iga päev ilmanähtusi registreerivad . Aastakümnete kestel on paljud saatnud oma vaatlustulemusi Jõgeva agrometeoroloogiajaama . Ilm ja poliitika Paraku on rasked ajad vähendanud kirjasaatjate arvu poolesajale . Huvi agrometeoroloogiliste vaatluste vastu on vähenenud ka põllumajandusministeeriumis - põllumees määrab külviaja palja taguotsaga mullal istudes , mitte ametlikest ennustustest lähtudes . Ilma ennustamisega on nagu poliitikaga - usutakse seda , kes veenvamalt esineb . Poliitikud sarnanevad meteoroloogidega : ka nemad peavad teadma , kust tuul puhub , ja ära arvama , kuhu see suuna võtab . Hea oleks moodustada Eestis uus erakond nimega Parem Ilm . Sinna kuuluksid kõik , kes tahavad meie ilmaelu parandada . Hüüdlauseks võiks olla " Läänetuul on kõvem idatuulest ! " , sümboliseerides nii riigi püüdlusi . Muidugi tuleb sageli torme lääne poolt , külma tehakse meile siiski rohkem idast . Presidendikandidaadiks sobiks igati professionaalne klimatoloog Andres Tarand , juhul kui moodustataks valimisliit Mõõdukalt Parem Ilm . Tema on mees , kes on arvatavasti jõudnud oma töös kaugemale teistest presidendikandidaatidest . Peale selle on ta näinud oma elus rohkem fronte kui kõik meie väejuhid kokku . <arv>.<arv>.<arv> Kulla Kivi Agrometeoroloog Ligi kuu kestnud tavapärasest soojemad ilmad asendusid laupäevast tunduvalt jahedamatega . Päevane temperatuur langes <arv>-<arv>° võrra , enamikul öödel ( v.a <arv>. mai ) see nii madalale ei langenud kui soojalaine ajal. Maapinna lähedal ( <arv> cm kõrgusel ) registreeriti <arv>.-<arv>. maini <arv> kuni -<arv> ja Ida-Eestis <arv>. mai ööl ka õhus -<arv> , -<arv>° . Looduse tormiline areng aeglustus . Külmalaine tõi kaasa vihmahood , mida kuivaks ja kõvaks tõmbunud maa juba ootas . Rohkem sadas Ida-Eestis , kohati väga tugevalt , <arv>. mai suuremad ööpäevased sajuhulgad ( <arv>-<arv> mm ) ületasid dekaadi normi . Lääne-Eestis sadas samal ajal <arv>-<arv> mm . Vihmahood jätkusid ka <arv>.-<arv>. mail . Taimekasvukevad algas ebatavaliselt varakult , Mandri-Eestis aprilli algul , mil temperatuur ööpäeva keskmiselt püsis <arv>-<arv>° , järgnesid <arv>.-<arv>. apr talvised ilmad . <arv>. apr algas uus soojenemine . Lausa suviselt soe oli <arv>. aprillist <arv>. maini . Aprilli lõpuks olid taimed saanud <arv>° ( rannikualadel ) kuni <arv>° ( Kesk-Eestis ) ja <arv>° ( Kagu-Eestis ) neile kasulikku soojust ning muld <arv> cm sügavuses oli soojenenud <arv>-<arv>°ni . Mai teise kümmepäevaku lõpuks on taimedele kasvusoojust kogunenud sama palju kui kliimakeskmiselt koguneb mai lõpuks . Seega on praegu looduse arengus kümnepäevane edumaa . <arv>.<arv>.<arv> Kaarel Orviku , geoloogiadoktor Eesti liivaste supelrandade looduslik seisund muutub järjest halvemaks Randade arengu seisukohalt on lai liivarand ise parim looduslik rannakaitsesüsteem , sest tugevate tormilainete tekitatud murdlusvool sumbub plaail liiva ega ulatu purustama selle tagamaal olevaid luiteahelikke . Liivarandade madaldumine , kitsenemine või halvemal juhul lausa hävimine on tingitud eeskätt liivahulkade vähenemisest , mis on pikaajaline protsess . Tavaliselt see üldsuse tähelepanu ei ärata , kuid tuleb ilmsiks , kui liivarand on kahanenud üle loodusliku vastupanuvõime kriitilise piiri . Siis ulatuvad tormilainetuse keeled purustama ranna tagamaad - luiteid , rannaastanguid või isegi rannajoone lähedal paiknenud hooneid . Globaalne kasvuhoone Asja pealiskaudselt uurides leitakse tihti esmajärjekorras , et inimene on rannikul midagi valesti teinud . Tõsisemalt süvenedes selgub aga enamasti , et aktiviseerunud on looduslikud protsessid . See näib omakorda olevat tingitud globaalsetest kliimamuutustest , eriti kliima soojenemisest , mis meil avaldub eeskätt soojades , vähese lume ja jääkattega talvedes . Kliima globaalset soojenemist ja sellega kaasnevaid õnnetusi seostatakse inimese hoolimatu majandusliku tegevusega , mistõttu atmosfääri jõuab ülemäära palju kasvuhoonegaase . See seisukoht leiab järjest suuremat poolehoidu . Inimkonda hoiatatakse ökoloogilise katastroofi eest . Allakirjutanu pole kaugeltki seda meelt , et kasvuhoonenähtust - kliima soojenemist - pole ja maailmamere tase ei tõuse . Küsimus on aga selles , kui ulatuslik on selle protsessi mõju rannikutele , mil määral loodus ise suudab kriisiga toime tulla ja kas inimtegevusel ikka on selles protsessis määrav osa . Tormilainete käes Kliima globaalse soojenemise põhjuste selgitamisel ei ole mitte kõik teadlased ( koolkonnad ) ühte meelt . Soojade-külmade perioodide vaheldumisi on Maa lähiajaloos olnud korduvalt . Nendel perioodidel pole inimtegevuse mõjul olnud mingit rolli . See , et meie randadel on viimastel aastakümnetel toimunud nähtavaid muutusi , on aga väljaspool kahtlust . Näiteks <arv>/<arv> . aasta vahetusel purustas torm tugevasti liivast supelranda Narva-Jõesuus , Pärnu Valgerannas ja mujalgi , kus tormilainete saagiks langesid luidetel kasvavad puud , isegi mõned hooned . Korduvalt on tugevate tormide tõttu kannatanud Pirita supelrand . <arv>. a suveolümpia eel seda mõnevõrra rekonstrueeriti , kuid <arv>. a sügistalvised tormid tekitasid jälle purustusi . Lisaks tormilainetele vähendavad kaitsvat liivakogust rannas ka tugevad tormituuled , mis liiva maismaale metsa alla puhuvad . Eriti tugevalt mõjutasid Eestis mererandu <arv>. a jaanuari-märtsi tormid . Näiteks Saaremaa Järve-Mändjala liivane rannaastang taganes koos luidetega mitme kilomeetri pikkusel lõigul <arv>-<arv> m maa suunas ja umbes <arv> km pikkuselt rannikulõigult kanti kokku ära üle <arv> <arv> m³ liiva . Suured muutused olid siis ka Ruhnu saare idarannikul Limo liivaranna piires . Tormipurustuste all kannatasid taas Valgerand , Aegna saare lõunarannik jne. Lähiaegade viimane eriti tugevate tormide periood Eestis ja kogu Läänemere rannikul oli <arv>. aasta lõpp . Ulatuslikke rannapurustusi oli Saaremaal Kiipsaare neemel ja Järve-Mändjala liivarannal , Valgerannas , kruusa-veeristikrandadel Sõrve poosaare tipus , liivakivipankade murrutus intensiivistus Tallinnas Kakumäe poolsaare rannikul . Eestis ja terves maailmas Vaid üksikud liivarannad on viimastel aastatel püsinud enam-vähem stabiilsed . Enamasti on need lahepärades paiknevad nn taskurannad , kust rannaliival pole väljapääsu . Loodusseaduste järgi peaksid liivarannad kui kuhjerannad juurdetuleva liiva arvel üha laienema . Tegelikkuses on praegu vastupidist märgata meil , teistes Läänemere riikides ja kogu maailmas tervikuna . Viimaste aastate teaduskirjanduses on sellele korduvalt tähelepanu juhitud . Liivarannad moodustavad küll vaid umbes <arv>% kogu maailmamere rannajoone pikkusest , kuid seda enam on nad inimestele tuntud puhkepaikadena . Teadusuuringutes on selgunud , et vaid umbes <arv>% liivarandadest areneb kuhjerandade reeglite kohaselt ja <arv>% püsib veel stabiilne . Umbes <arv>% allub aga tugevatele tormipurustustele ja neilt kantakse liiva minema . Ekstreemsed ajad sagenevad Allakirjutanu pideva tähelepanu all on viimastel aastakümnetel olnud eripalgelised rannad Lääne-Eesti saartel ( Järve-Mändjala liivarand , Küdema ja Tagalahe rannad , Harilaiu poolsaar jmt ) ning Soome lahe rannikul ( Sillamäe , Aa , Pirita , Aegna , Narva-Jõesuu jmt ) . Seetõttu on mul olnud võimalus võrrelda randade pikaajalisi muutusi , selgitada nende evolutsiooni seaduspärasusi ja uurida võimalikke seoseid kliimanähtuste ja inimtegevusega . Enam kui kolmekümne aasta uuringud on tõestanud , et mererandade aktiivne areng Eestis toimub hüppeliselt , kui langevad kokku mitu randadele ebasoodsat tingimust . Nendeks on eeskätt : - erakordselt tugevatest tuultest põhjustatud tormilainetus ; - tugevate tormituultega kaasnev ajutine väga kõrge mereveetase ; - soojade talvede tõttu külmumata meri ja rannasetted . Olen selliseid perioode nimetanud ekstreemseteks . Seoses ilmsete muutustega Maa kliimas on nende sagedus Läänemeres mitmekordistunud . Seda tõestavad ka meteoroloogide vaatlused ja mõõtmised . Viimati oli selline aeg <arv> sügistalvel . Muutused kliimas mõjutavad randade looduslikku arengut . Kui ekstreemseid perioode on tavatult tihti , toimub areng nagu pideva stressi tingimustes . Randade looduslik tasakaal ei suudagi taastuda ja iga järgmine tormirünnak võib põhjustada uusi muutusi . Mõtlematus mõjub Möödunud aastal väideti Postimehe veergudel korduvalt , nagu oleks Aegna saare lääne- ja põhjarannikul viimastel aastakümnetel näha olulisi randade kahjustusi või rannajoone taganemist . Väideti ka seda , nagu oleks Aegna randadel suuri purustusi põhjustanud mitte tormilained , vaid kiirlaevade tekitatud " hiidlained " . Mina Aegnal nii ulatuslikke purustusi näinud ei ole . Aastatepikkuse välitöö kogemused on ka tõestanud , et randade areng toimub peaasjalikult looduslikul teel ja selle peamiseks kujundavaks jõuks on tormilainetus . Randade suuri tormikahjustusi on valdavalt ka nendel rannikutel , mil pole laevaliiklusega midagi ühist . Aegna läänerannikul Talnee-mel aktiviseerusid rannaprotsessid aga küll inimese mõtlematu tegevuse tõttu . Purustused algasid pärast seda , kui enne <arv>. a likvideeriti randa tormide eest kaitsnud munakatest-rahnudest kivisillutis , mis looduslikult oli moreenastangu jalami ette kujunenud . Varem looduslikult hästi kaitstud murrutusastang moreenis hakkas taganema ja taganeb seni , kuni sel lühikesel rannalõigul pole välja kujunenud uut looduslikku tasakaaluseisundit . Õnneks polnud <arv>.-<arv>. aasta sügistalvised tormid Läänemerel märkimisväärsed . Veel olulisem , et merevee tase pole sel perioodil tõusnud keskmisest tasemest oluliselt kõrgemale . Möödunud sügist ja talve saab meie randadel üldiselt aktiviseerunud tormitegevuse taustal lugeda vahepealseks rahulikuks perioodiks . Aegna saarel on rannapurustused ka varem intensiivistunud inimtegevuse tõttu . Näiteks <arv>-<arv> nõrgendati rannakindlustust ehitades oluliselt saare edela- ja lõunaosa randade looduslikku kaitsevõimet . Kaarnapi rannast ja mujalt rannalähedaselt merepõhjalt veeti rahne sadamamuuli ehitamiseks . Samadest kividest ehitatud sadamasild jäi ilma rahnudest loodusliku kaitseta . Uut sadamasilda hakkas lõhkuma tormilainete möll ja sadam tuli üle viia uude kohta . Ka praegune sadam kannatab lainete löökide all , sest ka sellel pole rahnudest looduslikku kaitset . Tormilained võivad maad ka juurde kasvatada . Arvatavasti veel XVIII saj oli näiteks Aegnast kirdes asuv nn Lemmiku neem vee all või eksisteeris omaette saarena . Maapinna aeglase kerke ning merelainetuse kulutava ja kuhjava tegevuse koosmõjul on see saareke nüüd liivast-kruusast kaela abil Aegnaga ühinenud . Laev pole lõhkuja Suvise intensiivse laevaliikluse ajal on meretase reeglipäraselt <arv>-<arv> cm alla keskmist . Lauge rannalähedase merepõhjaga rannikul ei jõua laine üldse rannajooneni või jõuab oluliselt nõrgemana . Aegna läänerannikul Tal-neeme ümbruses , kus rannalähedane merepõhi suhteliselt sügav , on looduslike eelduste ja rannaprotsesside tulemusel kujunenud astanguline moreenrand . Seda rannatüüpi loetakse looduslikuks murrutusrannaks . Pideva murrutuse tõttu on seal palju moreenist välja pestud rahne . Sellise moreenrannatüübi areng on väga aeglane ja üksikud laevade tekitatud lained ei suuda siin midagi muuta . SuperSeaCat tüüpi kiirlaevade tekitatud lainete hulk ööpäevas on umbes <arv> korda väiksem kui samaaegsel tormil . Ööpäevane kiirlaevade tekitatud lainete hulk vastab umbes kolmeminutisele tormile . Kiirlaevade liiklus tekitab aastas sama palju laineid kui ligikaudu pool ööpäeva tormi . Tormilainete jõud ja mõju randadele on sügistalviste tsüklonite ajal kõrgvee tingimustes oluliselt tugevam kui laeva suvise madalveega tekitatud lainete mõju või suvine tugev torm . Uuringud Eestis ja teistes Läänemeremaades on kinnitanud , et isegi vaid üks-kaks ööpäeva ekstreemsetes tingimustes tegutsenud erakordselt tugev torm võib randadel põhjustada aastakümneteks ( -sada- deks ) püsima jäävaid pöördumatuid muutusi . Pirita liivaranna viimaste aastakümnete muutustes ei saa samuti laevade tekitatud laineid süüdistada . Selle väga lauge liivarannani kiirlaevade lained lihtsalt ei jõua . Arvuti ei korva teabelünki Ühe või teise rannapiirkonna arengutendentside , rannaprotsesside intensiivsuse ja eriti nende kvantitatiivse külje selgitamine on pikk ja vaevarikas töö . Andmete vähesuse korral on vähe abi ka modelleerimisest . Arvutikasutajate üldtunnustatud probleem ongi lähteandmete puudulikkusest ( loodusuuringute puhul liiga lühikesed andmeread ) tingitud nn andmepraak . Teine probleem on laialt levinud seisukoht , et arvuti teeb täpselt seda , mida on kästud . Ent iga arvutiprogramm , arengumudel ja ennustus on just sedavõrd tark ja objekti(loodus)lähedane , kui targad on seda koostanud inimesed . Ei tohi unustada , et loodus ei käitu arvutiprogrammi kohaselt . <arv>.<arv>.<arv> Ave Alavainu Need kõik on elu pisiasjad : niit , nõel ja jooksev sukasilm , must põrand , pesemata tass ja laes läbipõlend lambipirn viis varas kogu maise vara ? - uus elu jooksul koguneb ! sa murdsid tööle minnes jala ? - küll pulmadeks see paraneb ! jäid trammist maha ? - oota järgmist ! sult viidi auto ? - osta uus ! On igal asjal oma järg , mis on - lahja küll , - kuid lohutus ... - - - - - - Vanaemaga ma aga jutule ei saa : tema paeluseks on nüüd sinakas ekraan , tema istub igal õhtul " Seitse päeva mais " : üleöö poliitikast ta maigu suhu sai . " Pisiasjad ! " hüüab tema , " Mõtle ise ka ! Mõis võib tulla , Mõis võib minna - linn jääb püsima ! Koolijuht läks Lapimaale - tunnid toimuvad . Ministeeriumita ikka keegi künnab maad ... Kuid kui pole presidenti , pole riiki ka ! " <arv>.<arv>.<arv> Andres Pulver Kuidas Punaarmee Eestisse kultuuri tõi Mäletatavasti pajatas nõukogude propaganda müüti sellest , kuidas kultuur saabus Eestisse alles <arv>. aastal . Enne seda elanud siinmail vaat et vaid metsloomad . Takkajärgi on päris huvitav sirvida <arv>. aasta ajalehti , mis kajastavad " kultuursete " punaarmeelaste esimest lahkumist . Siga kööki Postimees kirjutab : " Kommunistlike võimumeeste paljuleierdatud seletusi N. Liidu kõrgest kultuurist ja rahvahariduse ennenägematust tõusust on meil alati muigega võetud . Aastase bolševike hirmuvalitsuse kestel saime ise seda " kultuuri " omal nahal tunda . Kooli tänavas nr. <arv> asetsevas uues majas elas vene ohvitser oma perekonnaga . Ta tuli mõttele hakata teisel korral asetsevas köögis nuumama siga . Seapidamine köögis häiris majaelanikke ja nad teatasid loost maja usaldusmehele ja miilitsale . Komandöri peale aga ei hakanud ükski hammas ja ta pidas siga köögis edasi . " Seakasvatus leidis lõpu alles seoses venelaste paanilise põgenemisega Tartust , kuid ajaleht kirjutab , et korter oli taolist mustust täis , et keegi ei soovinud ega saanud sinna elama asuda . Postimees kirjutab sellestki , et " elektripliitidega ümberkäimisest võib järeldada , et venelased ei olnud sääraseid esemeid enne näinud " . Pliidid olid rikutud ja lõhutud , lisaks veel ropult koos ülekeenud toidu ja muu sodiga . Vannitubades oli korraldatud totaalseid uputusi , kuna venelannad eelistasid pesu pesta vannis , aga mitte pesuköögis . Parkettpõrandaid ei olnud kultuuritoojad varem näinud ning neid üritati puhastada ohtra veega pestes . Kogu mööbel , mis venelastest maha jäi , oli enamasti kohutavalt ära määritud . Tondi Sõjakooli asemel moodustati Tallinna jalaväe sõjakool . Pärast venelaste lahkumist valitses endises ilusas koolikompleksis järgmine pilt : söögisaali lagi tilkus , põrandal oli paks asfalditaoline porikiht , köögikatelde äärtele oli kuivanud umbes kahe sentimeetri paksune toidujäänuste kiht , peldiku uksed olid naeltega kinni löödud , kuna kujuteldamatu mustuse tõttu ei olnud seda enam võimalik kasutada . Üldjuhul hiilgasid <arv>-<arv> Eestisse saadetud Punaarmee ohvitserid madala kirjaoskuse ja ülinappide teadmistega . Isegi politrukid olid ülimas raskuses maateadusega ning nii polnud sugugi harvad lood , kui Rooma poliitloengu käigus Saksamaale või Lõunanaba ekvaatorile paigutati . Kohe pärast Eestisse saabumist asusid venelased , kes olid siia tulnud tavaliselt vaid ühe tillukese kohvriga , kauplusi ründama . Osteti valimatult ja väga suurtes kogustes . Kauplused tühjenesid välgukiirul ning ohvitserid ja nende prouad ostsid ära ka pikemaks ajaks seisma jäänud kaubad . Õilsad vallutajad Punaarmee püsis püsti poliitõppuste najal , need seisnesid aga omakorda Lenini-Stalini õpetuste jagamises ning Punaarmee võidukate lahingute kirjeldamises . Poliitiline propaganda mustas Eestit ning õilistas Punaarmeed , kes tuleb Eestit ja eestlasi vabastama . Nii ei olegi imekspandav , et iga päev tundide viisi ette söödetud propaganda mõnel mehel aru peast viis . <arv>.<arv>.<arv> Lembit Remmelgas Mendelejevi-nimeline eurokurk ületab tublisti vana normi : vili sisaldab <arv>% vett ja ülejäänud osa kurki <arv>. aasta augustist septembrini oli Kalamaja galeriis , kunagises Kalinini muuseumis , Lääne-Berliini kunstniku Ronald Matthese näitus " Homage à Estonia " . Berliinlased olid seks ajaks oma müüri maha võtnud ja suveniiridena maha müünud ning meie tollased galeristid ei taibanud veel kunstnikelt eksponeerimistasu nõuda . Kalinini revolutsiooniline kolu oli välja visatud , vaid büst seisis keldri eesruumis . Parmu hirmus kättemaks Nõndamoodi me seal siis Ronaldile näituse korraldasime . Ise saabus ta kohale juba paar nädalat varem koos sõbra ja tolle pruudiga . Et mitte hotellile raha kulutada , saime kaubale noorkunstnik Jüri Mildebergiga , kes oma Adamsoni tänava maja ärklikorruselt emaga koos vabatahtlikult Mähe suvilasse küüditus ja elamise läänlastele usaldas . Seal nad siis ööbisid , päeval viimistles Ronald oma näitusetöid ja tegi uusi juurde , õhtuti aga elas seltsielu , suhtles kohalikega . Tuttavate ja võõrastega . Tuttavaid oli tal tegelikult juba üsna palju . Lääneberliinlane Matthes oli nimelt suur Eesti ja eestlaste sõber . Juba aasta varem Otepää taga Ilmjärvel toimunud rahvusvahelises kunstilaagris ArtEst <arv> hakkas talle meie maa hirmsasti meeldima . Ta larpis vapralt kohalikku jubedat õlut , saksa kombe kohaselt viinaga segamini ( Bier mit Schnaps ) ja elas üle ka sellest tulenevad järgmise päeva õudsed pohmellid . Pidasin oma kohuseks iga paari päeva tagant Adamsoni tänavalt läbi astuda ja vaadata , kas kallil lääne sõbral ikka kõik hästi läheb . Ühel hommikul leidsin Ronaldi purupurjusena ( total besoffen ) eest . Eks ta olnud hommikutee ära joonud ja hooletult tassipära tagantkätt aknast välja läkitanud , unustades , et aken ju lausa uulitsa kohal . Samal ajal jalutanud aga uulitsal üks korralik vene parm , vatijope seljas ja samakapudel taskus . Muidugi sai tibla tassipära joonelt pähe ja ronis hirmsas kättemaksuihas teisele korrusele . Tormas uksest sisse ja hakkas kõikide ehmunud läänlaste emasid valjuhäälselt meeles pidades süüdlast karistama . Üürikese aja pärast sai ta aru , et siin on välismaalastega tegemist ja kodumaised füüsilised sissekanded näo piirkonda võivad mõjuta jääda . Siis sundis ta Ronaldit lepituseks oma samakapudelist rüüpama ega jäänud enne rahule , kui pudel tühi oli . Siis lahkus ta rahulolevalt . Berliinlane aga põdes seda napsu pikalt . Saksa Mendelejev ja Eesti sõnnik Näitlejanna Kaie Mihkelsoni vanemad elasid Pärnu taga Võistes ja tegelesid kurgikasvatusega . Terve Võiste tegeles . Tollal käisid siis Kaie isa ja ema Veida ja Elfi tihtipeale oma saagi ülejääke Nõmme turul müümas ja tõid alati meilegi suure kotitäie . Sellised kenad inimesed kohe ! Eraldasime siis suurest kotitäiest väiksema ja viisime oma berliinlastest sõpradele . Ilusad väikesed kurgid , kergelt karvase koorega , aga magusad . Sakslased lõid hambad kurgi sisse ja nende suu vajus hämmastusest lahti . Ja silmad läksid punni pähe . Siis hakkasid nad kurke vitsutama ega jätnud enne järele , kui need otsas . Seejärel hakkasid uurima , kustkohast nii maitsvad kurgid pärit on . Seletasime asja ära ja lisasime , et nende kurkide kasvatamisel pole kasutatud grammigi mingit kunstväetist ega muid kemikaale . Paljas Võiste muld ja naabrimehe lauda sõnnik . Vesi , hool ja armastus ka . Nende meelest oli see muidugi uskumatu ja nad kirjeldasid pikalt-laialt , milliste Mendelejevi tabeli osade järele maitseb Saksa kurk , mis on küll kaunis ja sile ja kilesse pakitud , aga vastiku mekiga . See oli üksteist aastat tagasi . Praegu on ka meie poed täis kaunikujulisi eurostandardile vastavaid kiletatud kurke , mida meie pere küll osta ei julge . No mõnikord võib ju isegi õnneks minna , aga üldiselt ületab Mendelejev tublisti selle normi , mis mul varasest noorusest kurgi kohta teada on : kurk sisaldab <arv>% vett ja ülejäänud osa kurki . Euromendelejev on kahandanud vee ja kurgi osakaalu miinimumini , täites ülejäänud osa enesele meelepäraste mumifitseerivate kemikaalidega . Seepärast , kui mina , üldiselt <arv>% kurgi peal üleskasvanu võin loota , et <arv> aastat pärast mu mahamatmist võivad lähisugulased hakata juba minu järglaste pealematmisele mõtlema ( sest ma olen kenasti looduslikult ära kõdunenud ) , siis sõber Ronaldi järeltulijad ei või sihukese matmismooduse peale küll kindlad olla . Ega teiste eurorahvaste järeltulijad . Eurokurgimaantee ääres Mis puutub Elfisse ja Veidas-se , siis neid me külastame ikka igal suvel . Siis me võtame napsu , ajame lobajuttu , käime ujumas ja sööme kere <arv>% kurki täis . Või isegi <arv>,<arv> protsendilist . Kui koju hakkame sõitma , topitakse auto pakiruum vägisi sedasama väärt kraami täis . Justkui mõista andes : sööge ja elage kaua ! Aga ega me siis ainult seepärast Elfit ja Veidat külasta . Nad muidu ka hästi kenad inimesed . Elavad üsna selle maantee ääres , mida mööda eurokurke sisse veetakse . <arv>.<arv>.<arv> Reili Rebane ja Mirjam Serg Haapsalu Wiedemanni Gümnaasiumist Teisal elavad sõbrad on meilt alatihti küsinud , et mida me küll seal usuõpetuse tunnis teeme . Kas muudkui palvetame <arv> minutit jutti ? Oleme neile vist pettumuse valmistanud , kui vastame , et hoopiski mitte . Usuõpetuses õpime lähemalt tundma eri paikade usundeid ja kultuure . Arvame , et niisuguste teadmiste omamine peaks olema iga kultuurse inimese tarvis loomulik . See aitab ka teisi õppeaineid paremini mõista . Konkreetsete näidetena võime tuua kas või ajalootunnis kõne alla tulevat usupuhastust ja ristirüütlite vallutusretkesid . Kui oleme sündmust tundides mitmest küljest vaaginud , saame ammuste sündmuste põhjustest hoopis paremini aru . Igas riigis on oma usulised tavad . Kui sõidad näiteks Iisraeli ja tead täpselt , millal öelda shalom ( tõlkes tere , aga ka rahu ) ning kuidas nutumüüri ääres käituda , siis kõnelevad ka kohalikud sulle hoopis enam põnevat kui päris võhikule . Nendele , kes on seda ainet juba üheksa aastat õppinud , on see vähemalt meie koolis küll niisama tähtis kui ülejäänud ained . Muidugi on ka selliseid , kes usuõpetust oma tunniplaani ei soovi , kuid millegipärast on need samad inimesed , kes ei tahaks ka ajalugu või matemaatikat õppida . Meie kogemust mööda on usuõpetuse õpetajad parajalt lahedad inimesed , kes suudavad vahel isegi psühholoogi eest olla . Musta masenduse korral võid julgelt tema poole pöörduda , teda sinu mure külmaks ei jäta . Usuõpetus võiks olla koolides kohustuslik , sest see ei propageeri mingit kindlat usku . Meie teada õpetatakse praegu usuõpetust sajas Eesti üldhariduskoolis , kuid võiks õpetada kõigis seitsmesajas . Laia silmaringiga inimesed on ju alati hinnas . <arv>.<arv>.<arv> Andrus Norak Eesti Metodisti Kirikust Vähestel tegevustel on meie ühiskonnas olnud sedavõrd tugev rahva mandaat nagu usuõpetusel , mille poolt <arv>% kogu Eesti rahvast <arv>. aasta referendumil oma jah-sõna andis . Arvan aga , et religiooniõpetuse-nimeline aine vahendaks tunduvalt paremini seda , mida õpilased tänapäeval vajavad . Ehk sobiks ka Eenok Haameri pakutud inimeseõpetus . Näeksin seda ainena , mis aitaks õpilastel teadvustada iseendid kui bioloogilis-kultuurilisi olendeid . Arvan , et bioloogiat ja religioonilugu peaks just nimelt kooskõlas õpetama . Meie inimesekssaamisel mängivad meemid , ehk see , mida me õpime kultuurilise matkimise teel , teadupärast geenidega vähemasti samatähtsat osa . Usundiloo õpetamise tarvilikkuse üle käivas väitluses on nenditud , et ka bioloogiaõpetaja ei peaks olema lihtsalt darwinis-miusuline , kes uurib lastelt , kas nad usuvad darwinismi või loomislugu , vaid selgitama , et teatud faktid võimaldavad konstrueerida teatud tööhüpoteesi . Ärgem salakem oma ajalugu Seni pole maailmas ühtegi religioonita rahvast leitud , seega oleks sellekohaste teadmiste vältimine iseenda ajaloo salgamine . Aine vajalikkuse üle pole mõtet arutledagi . Seksuaalkasvatuse puhul ei vaidle keegi vastu , et on parem , kui õpilased omandavad esmatähtsad teadmised klassiruumis , mitte tänaval . Seesama kehtib ka religiooniõpetuse suhtes . Näen suurimat vajadust religiooniõpetuse järele uute juhikesksete ning agressiivsete sektide pealetungi tõttu . Professionaalne usundiloo õpetamine pakub vähemasti teatud kaitset ning aitab vahest ka õpilastele selgitada , miks riigis , kus religioon ja kirik lahus on , mõnedesse õpilaspäevikutesse sodiaagimärgid sisse on trükitud , otsekui oleks tegemist riiklikult aktsepteeritud uususundi sümbolitega . Ülimalt oluline on õpetaja isik . On väljendatud arvamust , et objektiivselt saab religiooni õpetada vaid inimene , kes ise vähemasti aus kahtleja ( agnostik ) või müstik on . Säärane mõtteviis on absurdne , sest enamasti huvitub just ühe religiooni aktiivne praktiseerija teistestki religioonidest . Ehkki vaimselt saab kodus olla tõepoolest ainult ühes usundis . Õpetagem eelkõige usundilugu Kui aga religiooniõpetaja ise on loobunud alandlikust aususest tõeotsinguil ning leppinud poolikute dogmaatiliste lahendustega , siis ei peaks ta lapsi õpetama . Tänane religiooniõpetaja peaks dogmade õpetamise asemel pigemini koos õpilastega protsesside sisemist arenguloogikat selgitades tõde avastamas olema . Noorte surumine ootel olevatesse dogmaatilistesse skeemidesse ei oleks aga soodus ei nende loovusele ega arengule . Nii et omajagu õigust võib olla ka neil , kes <arv>. aasta rahvahääletusel usuõpetuse vastu olid , väites , et - usk pärsib uue ajastu inimese vaba arengut - pappide silmakirjalikkus hävitab noore inimese tõearmastuse - usk on vastuolus teadusliku maailmapildiga ja paneb lapse mõistuse kinni Arvan , et religiooniõpetus peaks olema ennekõike usundilooline . Olen tutvunud Eesti Usuõpetajate Liidu pakutud õppekavaga ning pean tunnistama , et ei kujuta hästi ette , kuidas näiteks Tallinna Juudi Gümnaasiumis Jeesusest kui Jumala Pojast räägitaks . Seetõttu arvan , et õppekava väljatöötamisse tuleks kaasata enam inimesi ka teistest ühiskonnas esindatud tunnustatud religioonidest . <arv>.<arv>.<arv> Annika Poldre Arno Tali Sihtkapital andis <arv> edukale abituriendile stipendiumi haridustee jätkamiseks " Karmen on tubli tüdruk , pühendunud õppimisele , " ütles Aravete keskkooli abituriendi Karmen Lummo tädi Aime Husu , kes oli tulnud koos Karmeni ja tema emaga Arno Tali Sihtkapitali stipendiumide kätteandmisele . " Tulin tütrele toeks , " lisas Karmeni ema Miia Lummo . " Minu palk on väike , alla tuhande krooni , " rääkis Lummo . " Aravetel pole ettevõtteid ega tööd . " Õpikulud mureks Tütrele ei tea ema mingit eriala soovitada , muret teeb hoopis õppimise majanduslik pool . " Tütar vajab koolitamist , aga ma ei tea , kuidas hakkama saame , " rääkis Lummo . Iseloomult tagasihoidlik klassi liider Karmen on <arv> kooliaastat lõpetanud kiituskirjaga ja kavatseb minna Tallinna Pedagoogikaülikooli õppima kultuurilugu või telerezhiid . " Huvi kultuuriloo vastu tekkis ajaloohuvist , " rääkis Karmen . Ajalooõpetus on tema koolis ta enda sõnul tugeval järjel . Ebakindlaks teeb teda aga teadmine , et kultuuriloole pidavat riiklike kohtade arv vähenema . " Tasuta õpilaskohtade arv sügisel küll väheneb , " ütles haridusministeeriumi nõunik Kalmar Kurs , " kuid riigi osa hariduse toetamisel tegelikult ei vähene , vaid suureneb järgmisel aastal . " Kätli Aas ja Taimi Säälik Jõgeva gümnaasiumist olid Arno Tali Sihtkapitali stipendiumi kohta teadet lugenud ajalehest Vooremaa . Neiud olid sama päeva hommikul esimeste seas teinud ära juba saksa keele suulise eksami . " Ei olnudki eriti eksamitunnet , " kinnitas Kätli . " Tähtis oli , et saaks selle tehtud ja õigeks ajaks Tallinna jõuaks , " lisas Taimi . Reaalklassis õppiv Kätli tahab Tartu Ülikoolis hispaania keelt õppida . Taimil pole veel selget otsust , kas õppida Tartus geenitehnoloogiat , matemaatikat või meditsiini . Pärnumaa Rabavere küla neiul Maris Ojametsal Pärnu Koidula gümnaasiumi bioloogia-keemia kallakuga klassist on kindel kava minna Tartu Ülikooli õppima bioloogiat , et saada geeniteadlaseks . Maris on saavutanud märkimisväärseid kohti olümpiaadidel , jõudnud laulda ja sporti teha , õppinud lilleseadet ja saanud lillepoe müüja tunnistuse . " Maris on töökas ja järjekindel , " kiitis teda tädi Iia Lobjakas , kes oli neiuga kaasa tulnud . " Ta on kõik aastad viitele õppinud ja lõpetab kuldmedaliga , " oli tädi kindel . Vihula valla neiu Inge Kask Kadrina keskkoolist ütles , et temal on kõikides ainetes ühtlaselt hästi läinud , aga keeled on kõige enam meeldinud . " Tartusse ajakirjanikuks õppima , " ütles neiu oma tulevikuplaani kohta . " See idee tekkis alles paar kuud tagasi , " rääkis ta . Tema vanemate neli last on kõik tänavu kooli lõpetamas . Iseseisev elu Kristel Põlda , kes lõpetab Pärnu ühisgümnaasiumi inglise keele ja matemaatika süvaõppega klassi , kavatseb edasi õppida TTÜs . Keemia riigieksami tegi ta juba eelmisel aastal ära . Tänavustest lõpueksamitest on inglise keel seljataga , jäänud on matemaatika kirjalik ja ajalugu . " Palju on korrata vaja , " ütles ta ja lisas , et seetõttu polegi enam nädalavahetustel jõudnud koju sõita . Kristeli vanemad ja õed-vennad elavad Läänemaal . Peres on kokku <arv> last . " Eraldi elamine annab suure iseseisvuse , " rääkis Kristel , kes juhib koolielu õpilasomavalitsuse asepresidendina ja on valitud Pärnu Ühinenud Koolide Liidu presidendiks . " See annab teadmise , et ei saa kõike , mida tahaks . Maiustusi ei osta , ostan selle asemel sööki , " selgitas ta . See-eest pole tal hirmu ega probleemi , kuidas kõrgkoolis õppides eluga toime tulla . Arno Tali Sihtkapital , mis loodi <arv>. aastal , annab igal kevadel ja sügisel Arno-Teele stipendiume sihiga toetada noori , kes on õppimises andekad ja tublid , kuid kelle majanduslikud võimalused on kitsad ning võivad haridustee jätkamisel takistuseks saada . Möödunud laupäeval anti <arv> abituriendile kaks tuhat krooni stipendiumi . Uus stipendiumi taotluste voor kuulutatakse välja sügisel . <arv>.<arv>.<arv> Annika Poldre Läänemaal tunnustati suuri ja tublisid peresid ning kuulutati välja oma Aasta Ema " Inimesed seavad suuri materiaalseid eesmärke , " rääkis Lääne maavanem Jaanus Sahk Läänemaa tublide perede austamispeol . " Aga sellest on vähe kasu , " jätkas maavanem , " kui kõrges eas on mammona koos , pole aga peret ega lapsi ning pole teada , mida oma varaga teha . Laste kasvatamine on pingeline , kuid pakub suurimat rõõmu ja sellega saabki see töö tasutud . " Tänavu viiendat kevadet kuulutas Arno Tali Sihtkapital koostöös Hansapanga ja sotsiaalministeeriumiga välja toetuskonkursi tervetele ja tugevatele peredele . Läänemaal otsustati , et ehkki maakonnast saab lõppvooru vaid mõni sõelale jäänud pere , väärivad tunnustust kõik , keda vallad on esitanud . Seetõttu kutsuti vastuvõtule , kus Hansapanga esindaja Malle Lehtma andis üle <arv> <arv>kroonise suure pere preemia kahele konkursi võitnud perele , veel üksteist peret , keda vald või linn otsustas tunnustada . Neile kinkisid omavalitsused <arv> krooni . Meretagune elu Tunnustust väärinute seas olid ka kolme lapsega Eidi Leht ja Ivo Sarapuu Vormsi vallast . " Meie oma kolme lapsega pole mingi suur pere , " arvab Eidi Leht . Kuid Vormsil on ainult üks nelja ja veel teine kolme lapsega pere . Ettevõtja Ivo Sarapuu viidi Vormsile põlvepikkusena , vallasekretär Eidi Leht sattus sinna täiskasvanuna . Nende lapsed on juba põlised vormsilased . " Me oleme maad ostnud ja oma elu kindlalt Vormsiga sidunud , " räägivad mõlemad . Isa loodab , et lastest saavad saare patrioodid , ema peab tähtsaks neile hea hariduse saamist . Kuid mida teha hea haridusega väiksel saarel ? Vormsi koolis käib <arv> , lasteaias tosin last . " Meie kooli ja lasteaia tulevik on tume , " arvab Eidi Leht . Teda teeb murelikuks ka mandril tehtud otsus sulgeda Haapsalus sünnitusosakond . Kooli sulgemist aga peab ta täiesti lubamatuks . " Kui saarel on ka üks laps , ei tohiks teda kaugele kooli saata , " arvab ta . Pere pesamuna , märtsis sündinud Rachel tuli ilmale Tallinnas . " See näitab Haapsalu arstide tarkust , et nad otsustasid mind varakult Tallinna saata , " arvab naine . " Tüdruku sündimise ajal mandrile ühendust ei olnud , ei pääsenud teda vaatamagi , " räägib Ivo Sarapuu . Et praamiliiklus oli katkenud , ei saanud ema ka pisitütrega nädal aega koju . Kes ootamatult sünnib , see tulebki ilmale saarel , kus on vaid velsker . Siiski möönab Ivo Sarapuu , et ühendus mandriga on parem kui tol ajal , mil loodeti Nõukogude sõjaväe peale . Läänemaa Aasta Ema Läänemaal valiti tänavu esmakordselt ka oma maakonna Aasta Ema . Viie kandidaadi seast vääris selle tunnustuse kolme lapse ema , võimlemisõpetaja ja Haapsalu kolledzhi õppejõud ning Läänemaa Puuetega Laste Vanemate Ühenduse esinaine Leelo Paju Oru vallast . Leelo ja Andres Paju esimene laps , <arv>aastane Karl sündis raske traumaga . Arstid arvasid , et ta ei jää elama või jääb lamama , ei hakka kunagi liigutama ega rääkima . Esimesed kümme elukuud ei saanud poiss isegi neelata , teda toideti nina kaudu sondiga . Lootusetule lapsele pühendas ema kogu tähelepanu . " Kõik väiksed edusammud andsid lootust , " meenutab ta , tunnistades , et ei osanud alguses midagi teha , sest puudusid kogemused . Kui kahe aasta pärast sündis tütar Nelli , hakkas poiss teda matkides tublisti arenema , roomama ja viieaastaselt käima . Et lapsega suhelda , õppis ema selgeks viipekeele ja õpetas seda ka pojale . Haapsalu lastekodus ravivõimlejana töötades tekkisid Leelo Pajul sidemed Rootsiga , sealt tuli ka eelkõige pedagoogilist ja metoodilist abi lapse arendamiseks . Karl sai õppima toimetulekuklassi , mille loomist puuetega laste vanemad taotlesid . Nüüd õpib poiss Ääsmäel Kasesalu erakoolis , kus on individuaaltunnid ja arvutiõpe . Õppemaksu on toetanud <arv> krooniga kuus Oru vald . Pole teada , millised on järgmisel aastal valla võimalused , kuid ema tahaks , et laps saaks üheksa aastat koolis käia . Puuetega laste vanemate Läänemaa ühenduse rajasid kümme lapsevanemat kümme aastat tagasi . " Eelkõige on sellest olnud moraalne tugi , " räägib Leelo Paju . " Sa näed , et teistel on veel raskem ja saavad hakkama , siis mõtled , et kuidas siis mina ei saa . " Koos käiakse Haapsalu sotsiaalmajas , kus tegutseb puuetega laste ring . " Terved lapsed käivad ringides , meie lastel pole kuhugi minna , aga nad tahaks ju ka kuskil käia , " räägib Leelo Paju , kes juhendab seal laste tegevust . Koos tiitliga sai Leelo Paju hõbeprossi , mille tagaküljel on graveering Läänemaa Aasta Ema <arv>. Läänemaa austusväärsed suured pered Nelja lapsega Ene ja Sulev Oolup Haapsalust Kolme lapsega Ülle Kollo ja Ago Kirsipuu Kullamaalt Viie lapsega Anu-Lii ja Mati Jürman Lihula vallast Nelja lapsega Ilme ja Peeter Figol Lihula vallast Kolme lapsega Silva ja Jaanus Väits Martna vallast Viie lapsega Inge Pillai Noarootsi vallast Nelja lapsega Helvia ja Kalle Orumaa Nõva vallast Nelja lapsega Liina Kasemetsa ja Peeter Kallas Nõva vallast Nelja lapsega Evi ja Kaido Uustam Risti vallast Nelja lapsega Airis ja Andrus Lillemaa Taebla vallast Kolme lapsega Eidi Leht ja Ivo Sarapuu Vormsi vallast <arv>.<arv>.<arv> Heino Laiapea Kõik Heimtali väljanäitusel väljapandu oli omatehtud või -kasvatatud " Ometi üks õige laadaline , kes mõistab tingida , " on OÜ Marimirt juhataja Sirje Pähn õnnelik , kui Pärsti vallavanem pleedi hinna üle pikalt kauplema hakkab . Pärsti vallavanem Erich Palm tunnistab , et korraldajad on tublid olnud ja vallavalitsuse abita hakkama saanud . Nii on tal aega laadal lustida ning paljusid müüjaid proovile panna . Ühel meelel Saaremaa poisid Mark ja Taavet pikutavad rõuguredeli all ja ütlevad , et lasevad leiba luusse . Taaveti ema Riina Tomberg näitab Muhust leitud mustri järgi tehtud töökindaid Kääriku talu vanaperenaisele Valda Rauale . Saarlased on juba õhtul kohale tulnud ja vapralt öö telgis veetnud . Võru mees Aivar Rumvolt pakub savikaupa . Ükski tema kruus , piaal ega alus pole täpselt teisega sarnane , koguni iga vilepilli teeb ise häält . " Ma olen vilepille nii palju teinud , et ei viitsi enam ise puhuda , " ütleb meister . Aivar Rumvoldil on Võrus väike keraamikatöökoda , kus ta üksinda ametis . Leedu päritolu Ruta Mäe Rakverest on näitusele toonud maalitud siidrätid ja kohale kutsunud oma käsitöödega ka sõbratarid Leedust . Kuus korda käib üle Heimtali rahvamaja esise platsi vihmasagar ja külalised aitavad rõuguredelitele välja pandud riideid varju alla tõsta . Ikka ühel meelel müüjatega . Tatrapadjad ja sarvilised järid Väljanäitusel on puuskulptuure ja lambanahku , aga kõige rohkem kootud esemeid . Külastajapilet maksab viis krooni ja selle eest saab kaela punase paela . Müügikoha hinda ( <arv> kr ) ei pea keegi kõrgeks . Kohalik Ramsi mees müüb mett ning Tääksi talunik omakasvatatud tatrast ja nisust valmistatud tooteid . Tatrakestadest täidisega padjad lähevad nagu soojad saiad ja perenaine Tiina Kivipõld kahetseb , et neid väljanäitusele rohkem kaasa ei võtnud . Puiatu erikooli poisid on müüki toonud omavalmistatud lusikad , plekist prügikühvlid , kokkupandavad lauad , toolid jm. Hind on enam kui soodne . Üks neiu kavatseb sõbratarile pulmakingiks osta lambanahaga kaetud järi , millel küljes sokusarved . Et soov on saada just musta villaga lambanahk , tuleb sisse anda eritellimus . Kõik väljapandu on omakasvatatud või -valmistatud . " Anu Raud on nii kõva nimi , et keegi ei hakka siia tavalise laadakaubaga kippumagi , " ütleb Kalev Luiga . Tema on Eesti Kodutööstuse Edendamise Keskseltsi juhatuse liige ja teab asja . Mitte laat , vaid väljanäitus Heimtali väljanäituse idee oli tekkinud televisioonimeestel Olev Jaksil ja Georg Pelisaarel pärast sügisest Paunvere väljanäitust . " Mõtlesime , et miks ei võiks ka kevadel näitust olla ja Heimtali tundus sobiv paik , " rääkis Olev Jaksi tookord . Olev Jaksi käis väljanäituse tegemise mõtte kolme aasta eest talvel välja Viljandi kultuurikolledzhi õppejõududele Ene Lukkale ja Anu Rauale . Algul pelgas Heimtali muuseumi omanik Anu Raud üritusele suurt reklaami - äkki tulevad tavalised laadamüüjad kohale . Mullusest Heimtali väljanäitusest filmi teinud Olev Jaksi pakkus seda maavalitsusele kui maakonna kultuurielu tutvustavat . Maavalitsus loobus . Tuntud filmimeest Jaksit väljanäitusel näha polnud . Jaksil on siiski hea meel kuulda , et üritus hästi käima on läinud . " Aga sõna laat ei kõla selle kohta hästi , ikka väljanäitus , " kinnitab ta . Tänavu kolmandat korda peetud väljanäituse peoperemees on Viljandi kultuurikolledzhi tudeng Kalvi Kants ja korraldustoimkonnas huvijuhi eriala esmakursuslased . Pillilugusid pidevalt Programm on nii mitmekesine , et ka kõige parema tahtmise juures ei jõua kõikjale . Sel ajal kui näituseväljaku keskele Viljandi metallitööstuse ja Pinska lauavabriku rajatud laval esinevad rahvapillimängijad , lauljad ja tantsijad , tehakse muuseumi taga platsil näitemängu . Väljanäitusel peetav Viljandimaa rahvamuusikute päev on kokku toonud nii palju esinejaid , et pillilugudel pole simmani lõpuni vahet . Helme sanatoorse kooli õpilased , iga-aastased osalejad , esitasid näidendi " Pildikesi Paunverest " . Tugeva aplausi teenib Valtu näitering Raplamaalt näidendiga " Koduhani " . Valtu ansambel mängib ja laulab vapralt ka laval vihmasajus . Lemmi Linnas on viimane , kes oma kandle lõpuks vihma eest varju viib . Ega valtukatel poleks sobinudki Heimtalisse tulemata jätta , sest Kalvi ema on aastakümneid Valtu rahvamaja juhtinud . Kalvi mängis ka ise etenduses . " Kalvi on ära näinud kultuuritöötaja rõõmud ja mured , aga ikka selle ameti valinud , " leiab üks Valtu näiteringi tegelastest . Kalvi Kantsile on väljanäituse projekti juhtimine ühtlasi kutseeksamiks . Üks pahane pere pahandab Kalviga , et lubatud hobusõidukit laadaplatsil pole , nemad tulnud just sellepärast käsitöölaadale , et oma võsule hobusõitu teha . Nojah . Korraga terve ilma meele järele olla on ürituse juhil pea võimatu . Maakonna veteranide kergejõustikuvõistlustelt väljanäitusele jõudnud Vastemõisa naised võidavad saapaviskamise . Auhinnaks saadud rullist linasest niidist lubab võitja Tiiu Umal järgmiseks korraks kübara heegelda . " Olen varemgi käsitööd teinud , siis , kui ühistust palka ei saanud , " meenutab ta . Jõumees on suurim lambapidaja Meestele mõeldud jõunumber - vankriratta surumine - toob platsile kuus meest . Tarvastu valla mees Arvi Crossland võidab kolmekümne korraga . Talus on tal <arv> lammast , rohkem pole Eestis kellelgi . Üks mure on korraldajatel järgmiseks aastaks ette öelda : et ka müüjad pargiksid oma autod selleks ette nähtud kohta . Anu Raual on käes kootud karud . Need käpiknukud meenutavad Heimtali Marna küla kuulsaks teinud karusid . Eelmisel sügisel kimbutasid Heimtali kandi inimesi karud . Kuhu kadus suurem , sellest ei kõnelda , kuid väiksem lasti maha kevadel pärast seda , kui ta oli talude juurde toitu otsima tulnud , Nigula kaitsealale viidud ning sealt järjega jälle Heimtalisse tagasi jõudnud . " Uuri , kes tappis karuema , " nõuab kohalik mees mul nööbist kinni võttes . <arv>.<arv>.<arv> Maarius Suviste Saapaheite maailmarekordit Türil ei sündinud , küll aga oli tore võistlus nagu alati Mis see saapaheide siis on ? Saapaga tegu ei olegi . Ei ole nii , et võtad keldrist saapad ja hakkad neid suvalises kaares loopima . Ei ole ka nii , et lähed poodi ja ostad suvalised kalamehe kummikud . Iga asi omamoodi . See on hoopis pika säärega must kummik , neid tehakse ülelahe Nokia-nimelises tehases . Aga kuidas siis ikkagi on ? Öeldakse , et saapaheide , aga kui heitmiseks läheb , siis räägitakse kummikust . Ega see olegi päris täpselt selge , rohkem selline lõpuni määratlemata asi . Niisiis pole vahet , kas kummik või saabas , põhimõtteliselt on tegu ühe ja sama asjaga . Heida nagu ketast või lennuta jooksu pealt Võtad kummiku kätte - kui oled mees , siis number <arv> , kui naine ( või noor ) , siis <arv>. Nii ütlevad reeglid . Niisiis kummik kätte ja lased selle lendu . Kuidas lendu lasta , mis tehnikat kasutada , on igaühe enda asi . Aga kiirust peab olema . Mõni heidab nagu ketast : paar pööret ja kummik teele . Mõni heidab kohapealt , mõni pika hoojooksuga . Eesti rekordi omanik , <arv> m heitnud kaugushüppaja Priit Soosaar tegi kaks aastat tagasi tehnoloogilise arengu : vahetas kand-ees-viskamise varvas-ees-heite vastu . Seega on tehnika tähtis . Kõige olulisem on siiski see , kuidas kummik lendab ( ja et ta ikka sektorisse kukuks ) . Võid palju jõudu kasutada , võid suur lihamägi olla , aga ometi kummik ei lenda . Milles asi ? Kas oled siis tõesti nii väeti ? Ei ole . Isegi maailma parimad , näiteks maailmarekordimees soomlane Jouni Viljanen , kes on visanud kummiku <arv> meetri taha , heidab vahel <arv> meetrit . Milles asi ? Pika viske saamiseks peab olema parasjagu õnne ja tuult . Taganttuulega võtab kummisaabas õhu alla ja lendab mis mühiseb . Kui tuult ei ole , prantsatab must kummik peagi murule tagasi . Ühesõnaga - loterii-allegrii . Saapaheide on ka paras hasart . Nagu mängupõrgus . Kui viskama hakkad , siis viskama jääd . Lihtsalt meeldib . Nagu lapsele jäätis või kirjanikule kirjutamine . Aga liiga ei tohi endale teha , eks taba saapaheitjaidki vigastused . Tegelikult - on ikka hea küll , kui muudkui viskad . Heaks saapaheitjaks niisama molutades ei saa . Trenni tuleb päris kõvasti teha . Näiteks toosama ilmarekordi omanik Jouni treenib päevas vähemalt kaks tundi . Ja veel : parimad heidavad saabast kuu jooksul kuni tuhat korda . Nii et hakka aga harjutama . Soomlased , suurimad fännid Mis see saapaheide siis on ? Võistlus ? Jah , mingil määral . Ajaviide ? Jah , mingil määral . Kui päris aus olla , siis on meeldiv ühendatud kasulikuga , või oli see vastupidi . Vahet pole . Kõige suuremad saapaheite fännid on soomlased ning ega selles midagi imelikku ole - sealt see hobi algas . Nad võistlevad igal nädalavahetusel , lähevad koos perega loodusesse , võtavad piknikukorvi kaasa ja loobivad kummisaabast . Umbes nii on ka Eestis - viimased kaheksa aastat . <arv> jõudis saapaheide Viljandi mehe Valeri Luukka vahendusel Eestisse . Mida ta ise ütleb ? " Saapaheide on meelelahutus ja sport , " arvab Luukka . " See on selline mõnus ajaviide , lähed välja ja viskad . Kambavaim on ka kihvt . " Kambavaim on tõesti kihvt . Kõik ergutavad , kui hea heite tegid . Mõni tuleb juurde , kallistab , surub kätt . Siis võtab ise kummiku kätte ja põrutab veel kaugemale . Selline see saapavärk kord on . Lugeja pahandaks , toimetajast rääkimata , kui viimasest võistlusest ei kirjutaks , kui pealkiri lubab , et Türil lendasid kummikud . Jah , lendasid küll . Rahvusvahelisel võistlusel osales koguni <arv> heitjat , mis sest , et ainult Eestist ja Soomest . Viljandis tuleb MM Kuidas siis läks ? Normaalselt , ka eestlased noppisid võite ( vt tabelit ) . Võistluste noorim osavõtja oli kaheaastane Eva-Britta Simson Türilt , kes lennutas kummikut <arv>.<arv> m. Vanim osaleja oli <arv>aastane Toivo Suomela , kes heitis <arv>.<arv>. Ja veel . <arv>.-<arv>. juulini on Viljandis saapaheite maailmameistrivõistlused . Eestlased lähevad loomulikult võitma , kuis teisiti . Türi võistluse tulemused • Meeste arvestuses võitis viljandlane Janek Väli , kes lennutas kummikut <arv>.<arv> m • Naiste parim oli Eva Isokorpi Soomest ( <arv> m ) • Meesveteranidest oli parim Pauli Tarvainen ( <arv>.<arv> ) ja naisveteranidest Maie Väli ( <arv>.<arv> ) • Meeskondliku võistluse võitis Viljandi , naiskondade parim oli Soome • Kuni <arv>a tüdrukutest oli parim Eva Isokorpi ( <arv>.<arv> ) , poistest Herlet Kivima Tallinnast ( <arv>.<arv> ) • Kuni <arv>a tüdrukutest oli parim Kaia Kaasik Viljandist ( <arv>.<arv> ) , poistest Kristo Kaugeranna ( <arv>.<arv> ) Saapaheide • Saapaheite maailmarekordi omanik on Jouni Viljanen - <arv>.<arv> • Naiste maailmarekordi omanik on Terhi Kujanpää - <arv>.<arv> • Eesti rekord kuulub Priit Soosaarele - <arv> m • Eesti naiste rekord kuulub Maret Komarovale - <arv>.<arv> • Soomes võeti esimest korda nahksäärega kummisaabas kasutusele <arv> • Esimesed maailmameistrivõistlused olid <arv> • Eestisse jõudis saapaheide <arv> <arv>.<arv>.<arv> Erika Klaats Kui alustada peamisest , siis ETV ekraanil ei ole ühtegi nn seepi . See on ka meie konkurentsivõime miinuseks , kuna seep on teatavasti väga vaadatav . Olles kohustatud kajastama ka Eesti venekeelse elanikkonna huve , näitame me tihti erakanalite seepidega samal ajal meie oma venekeelseid saateid , mis võidavad pidevalt ajakirjanduslikke auhindu . Vaatajaprotsent on aga neil väiksem kui seepidel . Võib olla just see on parim tõestus sellele , et ETV-le on programmi esimeseks kriteeriumiks kvaliteet . Teiseks on meil <arv> tundi oma eesti saadete esmaesitust aastas . Seda on rohkem kui kõikidel erakanalitel kokku . Seega on eestikeelse televisiooni ( ja meedia ) säilitamine meie teine prioriteet . Tuletagem meelde , et kõik erakanalid kuuluvad välismaalastele , kellel on ükskõik , milliseid saateid siin tehakse . Meil on Eesti telemaastiku ainus maaelu- , kultuuri- ja süvamuusikasaade , vanurite ja puuetega inimeste saade , tarbijakaitse- ning välispoliitikasaade jne. Samal ajal oleme rahapuudusel loobunud teleteatri etenduste tootmisest , Eesti elu kajastavate dokumentaalfilmide tootmisest ja paljust muustki , mida mujal maailmas peetakse normaalseks . Ühist erakanalitega on meil meelelahutus ja kergema sisuga saated ( " Pealtnägija " ETVs , " Kahvel " TV <arv>s ) . On arvatud , et meelelahutust ei peaks ETVs olema , kuid muu maailma kogemuse põhjal võib uskuda , et kui me loobuksime " Õnne <arv> " või " Tähed muusikas " sarnasest meelelahutusest , oleks tulemuseks see , et ka meie tõsisemaid saateid vaataks palju vähem inimesi . Pealegi , miks peaks meelelahutuse raha minema välismaiste omanike tasku , kui ka ETV võiks seda heal tasemel pakkuda ? <arv>.<arv>.<arv> Erika Klaats Soovitan kõigil mõelda probleemidele laiemalt . Väidan , et varem või hiljem peame tegema väga radikaalseid valikuid ning ennekõike puudutavad need kultuuri ja haridust , võibolla ka turvalisust ja kaitsevõimet . Meil ei jätku võrdselt Soome , Rootsi või Saksamaaga kõigeks raha . Elanikkond vananeb ja sotsiaalkulutused suurenevad , tootvat tööstust pole võimalik arendada , tööjõu kallinedes suunduvad investorid Hiinasse ja ilmselt varsti ka Venemaale , oluliselt väheneb transiit . Meile jääb ainult mahepõllundus , oma elanikkonda teenindav teenindussektor ning natuke turismi . Lihtsustatult on meil praegu kaks valikut . Esiteks - anda kõigile kogu aeg natuke ja vaadata , et keegi päris kokku ei kukuks . Keegi ei oleks väga õnnetu ja keegi ei oleks kunagi õnnelik . Pidevalt jätkuks torisemine ja nurin ning midagi huvitavat Maarjamaal ei juhtuks . Teine võimalus oleks välja valida need alad ja valdkonnad , milles tugevad oleme ning ülejäänu jätta juhuse hooleks . Juhuse hooleks jätta ei või rahvuskultuuri tugisammast - loovat inimest , kirjanikku , kunstnikku , heliloojat . Interpreedid ja ringijuhid on samuti olulised . Edasi tulevad rahvusliku ja kultuuriloolise mälu seisukohast olulised institutsioonid nagu muuseumid , arhiivid ja raamatukogud . Seejärel võikski panna suure punkti ning alles siis vaadata kriitiliselt iga asutust ja ettevõtmist . Loomulikult on sellise tegutsemise tagajärjeks ka väga vihased ja väga õnnetud inimesed , aga neid on kümneid kordi vähem esimesena kirjeldatud alaliselt õnnetutest inimestest . Teame , et väga õnnetu või väga kurb ollakse ainult lühiajaliselt . Mingi " väga " olek sunnib kiirelt mõtlema ja kiirelt tegutsema . <arv>.<arv>.<arv> Erika Klaats Valitsuse teisipäevane otsus ei käi ETVle lisaraha eraldamise kohta . See on vaid otsus sellest , et valitsus nõustus esitama Riigikogule seaduseelnõu riigigarantii andmise kohta , kui ETV laenaks pankadelt <arv> miljonit krooni . ETV kohustuste hulk , mis on tekitatud varasema juhtkonna poolt , on peaaegu <arv> miljonit . Lisaks kohustustele endale peame selle eest veel intressi maksma - keskmiselt <arv>% aastas , ehk peaaegu <arv> miljonit . Valdava enamiku kohustustest peaksime tagasi maksma paari-kolme aasta jooksul . See aga on ETV praeguse eelarve juures võimatu . Taotlesime riigi garantiid <arv> miljoni kroonisele laenule , et mingil määral korvata ka mitmel viimasel aastal tegemata jäetud investeeringuid . Riigigarantiiga laenul on see eelis , et siis saaksime oma kohustusi edasi lükata kümne aasta peale ja saada raha hinda peaaegu poole odavamaks . <arv> miljoni kroonise laenu puhul jääb raha hind ilmselgelt kallimaks , pealekauba tuleb meil ülejäänud kohustuste eest ikkagi kallist hinda edasi maksta . Aga otsus siiski tehti ja see on ilmne edasiminek vähemalt rahandusministeeriumi arusaamades , sest alles kaks nädalat tagasi oli nende seisukohaks kategooriline " ei ! " . Ent ka selle garantii andmine seoti kahe täiesti tundmatu tingimusega . Kolme Reformierakonna ministrit kohustati välja töötama seaduseelnõu ETV ja Eesti Raadio ühendamiseks . Seda küsimust on meil arutatud juba rohkem kui kümme aastat ja kuhugi pole jõutud . Ei ole mingit põhjust arvata , et nüüd lahendatakse see äkki paari nädala jooksul . Järeldus saab olla ainult üks : uue ja odavama laenu saamine lükkub edasi teadmatusse . Teine esitatud tingimus lepingust riigiga selgitab reformikate tegelikku arusaamist avalik-õigusliku televisiooni kohta veel paremini , sest lepingu sõlmimisega püütakse ETVst teha riigitelevisiooni , mida kontrollib valitsus . Kokkuvõtteks : valitsuse selline otsus ei avita ETVd mitte kuidagi , võib hoopis öelda , et see on teinud kahju , sest ettevaatlikumad reklaamiaja ostjad on juba loobunud . Rahandusministeeriumi soovist saada aruandeid oleme lugenud ajalehest . Tegime järelduse , et neid see huvitab ning saatsime kõik , mis ETV eelarve kulude poolt kirjeldab . Iseasi , kas sellega midagi peale hakata on , sest teletootmisest ei taipa reeglina enamus inimestest midagi . Jutus on aga alati hea kasutada demagoogilisi väiteid selle kohta , et eelarve " ei ole läbipaistev ja majandamine ei ole efektiivne " . Sellised kommentaarid ei põhine olukorra tundmisel . ETV eelarve on detailideni lahti kirjutatud , aga kokku hoida ei ole siin ammu enam midagi . Sellised väited liigitaksin küüniliste hulka . Millal lõpeb jama ETV ümber ? Seda taotlen ka mina juba <arv> kuud , mil ma ETV juht olnud olen . ETV õiguslik seisund on ringhäälinguseaduses deklareeritud kui avalik-õiguslik juriidiline isik . See eeldab , et teenides kogu ühiskonna huve , peaksime olema sõltumatud igasugustest grupihuvidest . Seaduses ei ole sätestatud sõltumatust tagavat peamist tingimust - rahastamist . Sellega on kõik valitsused tänaseni püüdnud ETVd oma kontrolli all hoida . Seda , kui oluline on ETV kui massikommunikatsiooni vahend tänases Eestis , näitab poliitikute terav huvi tema otsese mõjutamise järele . Ajalukku läheb see koalitsioon , kes suudab teha otsuse ETV sõltumatu ja stabiilse rahastamise kohta . Selline otsus kinnitaks , et poliitiliste jõudude soov olla demokraatlik vabariik , omaks ka tõelist sisu . Praegused autoritaarsed otsused kinnitavad vastupidist tendentsi . ETV ei ole kunagi ähvardanud saateid lõpetada . Oleme arvutuste kaudu püüdnud selgeks teha , et edasi ilma vanade võlgade klaarimiseta enam ei saa . Kui Eesti riigil raha televisiooni ülalpidamiseks ei ole , tuleks sellest niimoodi ka rääkida ja vastu võtta otsus ETV likvideerimise kohta . ETV ei kasuta ka ära Eurovisiooni lauluvõistlust oma huvide kaitseks , nagu on väitnud mõned demagoogid . ETV kui Eurovisiooni lauluvõistluse ainuvõimalik korraldaja Eestis peab eelkõige ise elujõuline olema , et sellise maastaabiga üritust ette võtta . Kui pole ETVd , pole võimalik ka lauluvõistluse korraldamine Eestis , ja siin ei olene enam midagi meie tahtest . <arv>.<arv>.<arv> Erika Klaats Millegipärast pole kümne aasta jooksul ükski valitsus suutnud Eesti Televisiooni rahastamist selgelt ja kindlalt paika panna Riigi toetus Eesti Televisioonile ( ETV ) on järjekindlalt vähenenud . Ja alati , kui ETV oma rahaasjadest iitsatada julgeb , algab närviline arutelu teemal , kas Eestile ongi üldse nii kulukat avalik-õiguslikku telekanalit vaja . Valitsuse ja ETV rahatüli sai taas uue hoo , kui valitsus langetas teisipäeval otsuse nõustuda riigigarantii andmisega ETV soovitud <arv> miljoni krooni asemel <arv> miljoni krooni suurusele laenule . Laenuraha jäi oodatust väiksemaks vaatamata sellele , et ETV taotluse oli eelnevalt kinnitanud ringhäälingunõukogu ( RHN ) . " Aga ringhäälingunõukogu on valinud ju parlament ja nõukogusse kuuluvad nii opositsiooni kui ka koalitsiooni liikmed , samuti sõltumatud spetsialistid , " on ETV peadirektor Aare Urm nördinud . Vanad võlad kaelas Sel aastal on riigi toetus ETV-le <arv> miljonit krooni , reklaamist tuleb lisaks <arv> miljonit . Eelarve on kokku <arv> mln kr , millest ETV peadirektori kinnitusel kaasaegseks teletootmiseks ei piisa . " <arv> miljoni krooni suurune laenugarantii oleks võimaldanud tasuda varasematest aastatest tekkinud võlad ning me oleksime saanud praegused kõrge intressiga laenud vahetada välja madalamate intressidega laenude vastu , " ütles peadirektor . Ta lisas , et riigi avalik-õigusliku telekanali ülesandeid saab ETV täita vaid siis , kui jääb sõltumatuks rahast ja võimust . Kultuuriministeeriumi kantsler Margus Allikmaa on kindel , et selle raha eest , mida riik täna Eesti Raadio ja ETV peale kulutab , saab tunduvalt paremaid programme või üksiksaateid tellida erakanalitelt . " Sellist institutsiooni ja selle toodetud jama , mida on vaja reklaamiaja müümiseks , ei pea mitte riik rahastama , " ütles Allikmaa . ETV programmitalituse juhataja Ilmar Raagi sõnul on ETV programmist reklaamiaja eduka müümise vajadusest ajendatud umbes sama suur osa kui teatrites rahvalike menutükkide tegemise osa , täpsemalt kolm-neli saadet . " Samas ei tohi seda võtta kui meie seisukohta , et ETV kaotab ära meelelahutuse . Seda ei ole lasknud juhtuda BBC ega ka ülelahenaabrid . ETV peab alati pakkuma muu hulgas rahvalikku meelelahutust . Ainsaks tingimuseks on kvaliteet ja loobumine kommertslikkuse kõrvalmaigust . " Raag on kindel , et programmi kvaliteeti see ei kõiguta , et soovitud täiendava <arv> mln krooni asemel tuleb ETV-l leppida <arv> miljoni krooniga . " See tähendab , et vaataja jaoks ei muutu miski . ETV jääb elama , kuid loomulikult ei suuda me välja jõuda uuele kvaliteeditasemele . Programmile kulutatava raha maht jääb endiselt väikeseks . Rääkimata siis veel meie inimeste palkade tõstmisest . " Võõras mure Allikmaa meelest ei tohi riik loobuda avalik-õiguslike saadete või programmide tellimisest . " Aga seda tellimust ei pea täitma mingi hirmkallis avalik-õiguslik institutsioon . Uudiseid , publitsistikat , telefilme , kroonikat , kultuuri- ja lastesaateid , keele- ja loodussaateid - kõike seda peab riik edasi rahastama , aga see on ka peaaegu kõik , " leiab Allikmaa . " Minu andmetel on erafirmade saadete omahind tegelikult isegi kõrgem , kui samade parameetrite järgi tehtud ETV saadetel , " arvab Raag . Tema meelest on tegemist teatud erakapitali päris hea äriideega avaliku sektori raha lüpsmiseks . Kantsler Allikmaa ei soovita läheneda probleemile rahvakultuuri , raamatukogude , teatrite ja muuseumide poolelt . Et sealt saavutada <arv> mln krooni kokkuhoidu , tuleks vähemalt kümme asutust sulgeda . Pealegi tuleks neid sulgemisi teha põhiliselt pealinnast kaugemal , kus töökohtadega niigi kitsas . <arv>.<arv>.<arv> Maido Pajo Sõidukijuhtide joobeseisundit tuvastatakse uue korra järgi Igal sõidukijuhil on kasulik orienteeruda joobeseisundi tuvastamise põhireeglites . Aprillist kehtib " Joobeseisundi tuvastamise ja joobeastme määramise ning joobeastme määramise otsuse vaidlustamise kord " ( RT I <arv> , <arv> , <arv> ) . Uus liiklusseadus ( LS ) jõustus tänavu veebruarist . Joovet tuvastatakse tunnistaja abiga Joobeseisundina käsitleb seadus sellist terviseseisundit , mis avaldub häiritud või muutunud kehalistes või psüühilistes funktsioonides ja reaktsioonides , mis tulenevad alkoholi , narkootilise või psühhotroopse aine tarvitamisest . LS näeb ette , et alkoholisisaldus ühes liitris juhi väljahingatavas õhus ei tohi olla <arv>,<arv> milligrammi või rohkem või alkoholisisaldus veres <arv>,<arv> promilli või rohkem . Seadus annab juhile õiguse pärast tema väljahingatava õhu alkoholisisalduse kontrollimist nõuda alkoholisisalduse määramist veres . Kui juht põgeneb sündmuskohalt või keeldub alkoholisisalduse kontrollimisest , on tegemist seaduserikkumisega . Joovet tuleb tuvastada vähemalt ühe tunnistaja juuresolekul . Uue korra kohaselt võivad juhi joobeseisundit tuvastada kindlaks määratud ametiisikud või arst . Ametiisik tuvastab üldjuhul ainult alkoholi tarvitamisest tingitud joobeseisundit . Narkootilise või psühhotroopse aine tarvitamisest põhjustatud joobeseisundit peab tuvastama eelkõige arst . Ametiisik tuvastab isiku alkoholitarvitamisest põhjustatud joobeseisundi väljahingatava õhu kaudu , kasutades alkoholisisalduse kontrollimiseks indikaatorvahendeid või mõõteriistu . Kui alkoholijoobe tuvastab ametiisik vastavaid tehnilisi vahendeid kasutades , peab tuvastamise juures viibima vähemalt üks tunnistaja ja selle kohta on ametiisik kohustatud koostama protokolli . Kui joobeseisundit ei ole võimalik tuvastada sündmuskohal , on ametiisikul õigus toimetada isik tervishoiu- või ametiasutusse . Kui kontrollitav isik seda nõuab , on ametiisik kohustatud toimetama teda joobeseisundi meditsiiniliseks tuvastamiseks tervishoiuasutusse , mitte aga kuhugi mujale ametiasutusse . Kui joobeseisundit ei ole võimalik tuvastada indikaatorvahendi või mõõteriistaga ja isikut ei saa toimetada tervishoiuasutusse , on ametiisikul õigus tuvastada joobeseisundit kahe tunnistaja juuresolekul väliste joobetunnuste põhjal . Joobe tuvastamist võib vaidlustada Joobeseisundi tuvastamise kohta tuleb koostada vormikohane protokoll , milles peab olema fikseeritud : • kasutatud indikaatorvahendi või mõõteriista nimetus ja number ; • indikaatorvahendi või mõõteriista reaktsioon ; • tuvastamise tulemus ( kaine , joobes ) ; • isiku kinnitus joobeseisundi meditsiinilisest tuvastamisest , sealhulgas vereproovis alkoholisisalduse määramisest loobumise kohta . Joobeseisundi tuvastamise võib isik vaidlustada viivitamata pärast talle protokolli tutvustamist , nõudes joobeseisundi tuvastamist arsti poolt . Õigus nõuda arstlikku kontrolli Sel juhul peab ametiisik toimetama kontrollitava isiku tervishoiuasutusse ja andma kaasa saatekirja . Igal isikul on õigus nõuda joobeseisundi tuvastamist tervishoiuasutuses arsti poolt . See toimub haiglas või ambulatoorset tervishoiuteenust osutava isiku juures . Igas maakonnas peab olema vähemalt üks tervishoiuasutus , kus võetakse proove alkoholisisalduse ning narkootiliste või psühhotroopsete ainete olemasolu uurimiseks bioloogilistes vedelikes ning tehakse joobeseisundi meditsiinilist tuvastamist ööpäev läbi . Arst teeb sõltumatu otsuse vastavalt isiku terviseseisundile ning oma teadmistele . Alkoholi tarvitamise tunnuste või alkoholist põhjustatud joobeseisundi tuvastamisel arsti poolt võib otsuse aluseks olla kliiniline leid , milleks on isiku häiritud või muutunud kehalised või psüühilised funktsioonid ja reaktsioonid . Tuvastamise kulud tasub saatekirja väljastanud asutus . Kui isikul tuvastatakse alkoholi , narkootiliste või psühhotroopsete ainete tarvitamise tunnused või joobeseisund , esitatakse talle arve tuvastamiskulude hüvitamiseks . Arstliku läbivaatuse ja laboratoorsete uuringute tulemused ning oma otsuse , mis sisaldab ka joobeastme määramise otsust , fikseerib arst joobeseisundi meditsiinilise tuvastamise aktis . Akt koostatakse vähemalt kahes eksemplaris . Ametiisikule antakse akti originaal , teist eksemplari säilitatakse tervishoiuasutuses viis aastat . Joobeseisundi meditsiiniline tuvastamine registreeritakse registreerimisraamatus , mida säilitatakse tervishoiuasutuses <arv> aastat . Arstil on õigus otsustada , mil viisil ta joobeseisundit meditsiiniliselt tuvastab . Arst valib metoodika , mille alusel isikut uurida . Arst otsustab , kes viibib joobeseisundi meditsiinilise tuvastamise juures või samas ruumis . Ametiisik võib juures olla ainult arsti nõusolekul . Kontrollitava isiku õigused Kontrollitaval isikul on õigus : • pärast väljahingatava õhu alkoholisisalduse kontrollimist nõuda enda toimetamist tervishoiuasutusse vereproovi võtmiseks ja vere alkoholisisalduse määramiseks ; • keelduda vereproovi andmisest , arst teeb selle kohta akti märkuse ; • saada teada arsti otsus ja saada joobeseisundi meditsiinilise tuvastamise ja bioloogiliste vedelike laboratoorse uuringu akti ärakiri . Arst koostab viivitamata pärast otsuse tegemist akti , kus peab märkima : • kaine ; • akoholi tarvitamise tunnused ; • kerge alkoholijoove ; • keskmine alkoholijoove ; • raske alkoholijoove ; • narkootilise/psühhotroopse aine tarvitamise tunnused , joovet ei esine ; • narkootilise/psühhotroopse aine tarvitamisest põhjustatud joove ; • keeldumine joobeseisundi tuvastamisest . Liiklusõnnetuses osalenud isiku toimetamisel vältimatu arstiabi saamiseks tervishoiuasutusse fikseerib arst ravidokumentides alkoholi , narkootilise või psühhotroopse aine tarvitamise tunnused või nende puudumise , võimaliku joobeseisundi või selle puudumise . Kui isik on raskes terviseseisundis , võib piirduda bioloogiliste vedelike uuringutega . Alkoholi , narkootilise või psühhotroopse aine tarvitamise tunnuste või joobeseisundi tuvastamisel tuleb arstliku läbivaatuse tulemuses fikseerida alkoholilõhna olemasolu , samuti tasakaalu- , koordinatsiooni- ja artikulatsioonihäirete , nüstagmi , süstimisjälgede ning muu sellise olemasolu . Arst väljastab teatise alkoholi , narkootilise või psühhotroopse aine tarvitamise tunnuste või nende puudumise , joobeseisundi või selle puudumise kohta isiku enda , isiku esindaja , politsei , prokuratuuri või kohtu nõudmisel . Joobeastme määramise otsust saab vaidlustada liiklusmeditsiini maakonna- ja keskkomisjonis . Otsuse võib vaidlustada kohe pärast aktiga tutvustamist , mille kohta isik või ametiisik teeb aktile märkuse . Vaidlustamise õigus on isikul ja joobe meditsiinilise tuvastamise tellinud asutusel . Viis päeva aega vaidlustada Vaie tuleb esitada maakondlikule liiklusmeditsiini komisjonile viie päeva jooksul pärast akti tutvustamist . Vaide ajaks jääb joobeastme määramise otsus kehtima . Vaie lahendatakse liiklusmeditsiini komisjonis nelja nädala jooksul alates selle esitamisest . Vajaduse korral kutsutakse vaide esitaja liiklusmeditsiini komisjoni täiendavateks uuringuteks . Liiklusmeditsiini komisjoni otsuse võib vaidlustada liiklusmeditsiini keskkomisjonis kümne päeva jooksul otsuse kättesaamisest arvates . Liiklusmeditsiini keskkomisjon vaatab vaide läbi nelja nädala jooksul vaide saamisest . Vaide lahendamise kohta tehakse liiklusmeditsiini komisjonis ja keskkomisjonis kirjalik motiveeritud otsus , mis väljastatakse vaide esitajale hiljemalt viie päeva jooksul . <arv>.<arv>.<arv> Eestlased on rahvuseks ja riigiks võrsunud maarahvast . Nõnda on ka see osa rahvast , kes ajapikku saanud linnarahvaks , jäänud elulisse seosesse maaga . Eesti rahva terve mõistus , ajaloo- ja perspektiivitaju on välja kasvanud maainimese põlisest kombest elamist korraldada lõikusest lõikuseni , mäletades mullust ja kõike vähemalt aastajagu ette näha . Maarahvas on päevast päeva , sajandist sajandisse , aastatuhandest aastatuhandesse elanud Eesti mullal ja mullast ja Eesti päikesest . Maarahvas jääb truuks esiisade haritud mullale , jätkab eelpõlvede hoolt oma kodakondsete toitmisel ja katmisel , kannab veres nende põhjamaist väsimatut ja raugematut töökust . Maarahva kultuuripüüd rajab ilusaid kodusid , mis ühendab sugupõlvi , loob aegade jooksul ja jätkab suuri traditsioone , kasvatab tulevikku ehitavaid lapsi . Maarahvas on igas olukorras edasipüüdja , sest ta toetub elule , aga elu oma olemuselt on optimistlik . Sest elu on kestmine , elu on edasiviimine . Maarahvas on tulevikuusku . Selles tulevikuusus teeb ta oma tegusid , ehitab oma riiki , elab elu . Elu on püha , isamaa on püha . Olgu õnnistatud töö nende nimel . Maa ja linna vastastikune , tasakaalustatud ja võrdväärne partnerlus ning areng on tuleviku Eesti ühiskonna alus . Linn oma avatusega soodustab uuenemist , maa aga eesti rahvuslike põhiväärtuste säilimist . Omakultuuri säilimine ja areng on hädavajalik eeltingimus Eesti majanduse , ka maamajanduse arenguks . Maamajanduse pikaleveniv kriis võib eesti rahva ja riigi viia sügavate ühiskondlike vapustusteni . Maakultuur on strateegilise tähtsusega kapital , milleta võime kaotada oma rahvusliku identiteedi . Töötagem nüüd ja edaspidi ühisel nõul ja jõul , et muuta kogu Eestimaa jõukaks , ilusaks , koduseks ja kindlaks paigaks kõigile inimestele . <arv>.<arv>.<arv> Eesti Maarahva Kongress on vastavalt täiendatud statuudile maarahva esinduskogu , kellel on maarahva eluliste huvide edastamise kohustus põhiseaduse ning maarahva ees ühiskondliku arvamusena riiklike otsuste langetamisel . Kongressi tähtsaim aruanne on tema olemasolu , see , et ta on edasi kantud lähtuvalt statuudist ja antakse järgmisele valitavale volikogule jätkamiseks üle . Kui võimu ja kõrget riigipalka nautivad isikud püüavad seada kongressi tegematuseks seda , et kongressi otsuseid pole täidetud , siis on see abitu demagoogiline häma . Kongress ei saa ühtegi otsust täita , vaid esitab need ühiskondliku seisukohana võimulolevatele valitsejatele täitmiseks . Ja seda , kuidas võimul olevad valitsejad kongressi otsustesse on suhtunud , tunneb ju maarahvas iga päev ja pidevalt . Kongress on Eesti Maaelu Harta lahutamatu osana vastu võtnud kreedo , milles kinnitame , et maarahvas jääb truuks esiisade haritud mullale , jätkab eelpõlvkondade hoolt oma kodakondsete toitmisel ja katmisel , kannab veres nende põhjamaist , väsimatut ja arhailist , raugematut töökust . Olen lugenud Eesti Maarahva Hartat palju kordi ning ma ei leia säält ainsatki ohtlikku lauset ega mõttealgetki , mis võiks maaelu edendamisele kahju tuua . Maaelu Harta on ainuke dokument , kus on seatud kolmel korral sõnaselgelt esiplaanile talu kui maaelu arengu põhitees - ometi ei ole talundust esindavad organisatsioonid teinud püüdlustki Eesti Maaelu Hartale alla kirjutada . Mis võiks veel jõulisemalt seada talude arengu vajaduse riiklikult kohustuslikuks kui rahvuslik kokkulepe ? Mõelge sellele vaikselt iseendaga , vaadake enda ümber ja pange kõrv lukku müra vastu . Ja kostku ööbiku hõisked iga talu õuele ! Ants Aaman , Maarahva Kongressi kaasesimees <arv>.<arv>.<arv> Meie , Eesti Maarahva Kongressi delegaadid , kes me esindame kõiki Eesti maakondi , valdu , väikelinnu ja saari , põllundusega , metsandusega ja kalandusega tegelevaid inimesi , maaeluga seotud liite ning ühendusi , kutsume kogu Eesti ühiskonda sõlmima rahvuslikku kokkulepet maaelu allakäigu , rahvuslikule iseolemisele ja arengule ohtlike nähtuste peatamiseks ning ületamiseks . Loogem üheskoos põllupidamist , karjakasvatust , metsandust , jahindust , kalandust ja muid maarahva traditsioonilisi tegevusalasid ühendav tõhus ning tasuv maamajandus . Loogem üheskoos turvaline maaühiskond , mis hoiab au sees rahva minevikupärandit ning oskab hinnata ja kasutada teaduse ning hariduse edusamme . I Maaelu minevikupärand ja suundumised Eestlased on Läänemere kaldal elanud aastatuhandeid , oleme üks vanemaid paikseid rahvaid Euroopas . Meie esivanemate põhilised elatusallikad olid maaviljelus , karjakasvatus , kalapüük ja jahindus . Need on meile tähtsad tänaseni . Eesti maaelu ja küla märgiks on olnud alati talu , mis püsinud läbi aegade kui maamajanduse alus , kultuuri ning traditsioonide kolle . Talurahva ja looduse sajanditevanuses vastastikuses mõjus ja koostöös on kujunenud väärtuslikud kultuurmaastikud , meie rahvuslikud tavad . Omakultuur on rahvuse iseloomulik elamise ja inimeseks olemise viis , mis seob tervikuks kogu rahva elu ja tegevuse : inimese suhted teiste inimestega , majanduse , omavalitsuse , hariduse , teaduse ning kunstiga . Omakultuur on igale rahvale võõrandamatu inimõigus . Maakohtades püsib majanduselu põllul , metsal ja merel , kuid temas on esindatud ka teised tööalad , nendega seotud inimesed . Siin on välja kujunenud sotsiaalselt ja kultuuriliselt eristatavad elamisviisid , mis üheskoos moodustavad selle tundliku elukeskkonna , mida tuleb hoida ja arendada . Maaelu hoidmine ja edasiviimine peab saama kõikide eestlaste ühiseks hooleks . Maarahval on välja kujunenud oma vaimsus . On kujunenud küla haritlaskond . Need vajavad järjepidevat hoolt ka homses Eestis . Iseseisvununa on meil võimalus asuda taastama eestlastele omast maaelu ja põllumajanduslikku tootmist , meile iseloomulikku töökultuuri ja rahvuslikke traditsioone . Eestlane on olnud oma suhtumiselt teistesse inimestesse kristlane , suhtumiselt maasse maausuline . Eestlasele on omane maa-armastus . Ta teab , et maad tuleb harida . Muidu läheb hukka nii maa kui inimene , kes sellel elab . Maaelu ja -kultuur ei püsiväärtustu , kui maal ei saa teha maatööd . Eesti maarahvas on ajast aega hoidnud oma kodu , perekonda , lapsi , sõpru , koduküla , loodust , hinnanud neid üle kõige . Nende väärtuste kaitse on meie ühine ülesanne . Võimuorganid ärgu jätku arvestamata nendega oma otsuste tegemisel . Igal inimesel on õigus kodukohale . Riigi ülesanne on omandi kaitse tagamine , kodu loomise ja püsimise toetamine . Maapere kodu on talu . Mida enam taastekib eri suuruse ja tegevusalaga talusid , seda rikkamad me oleme . Elujõuline küla on eestluse kants mis tahes katsumuse tunnil . Viimastel aastatel on eraomanduse ja -majanduse taastekkega maal toimunud kiired muutused . Samas on esile tulnud ka ohtlikud ilmingud : vaesumine , tööpuudus , laste sündivuse vähenemine , meeste suurenev suremus , hävitav käitumine külas , põldude sööti jätmine . Reformide takerdumisest tulenev üldine kitsikus koos erastamisjärgse seadustatud ebaõiglusega on kutsunud esile inimeste vaimse ja hingelise kriisi . Eesti toidukaupade turgu on vallutamas väliskapital , tõrjudes meie maatootja sellelt välja . Massikultuur tungib peale omakultuurile , mis taandub nüüd kodudesse . Hääbumisohus on kultuuri- ja seltsielu . Eesti maamajanduse ja -elulaadi taastamine on osa Eesti riigi taastamisprotsessist , seda toetab maainimeste kindel tahe . On selge , et eestlus püsib vaid niikaua , kuni Eesti maa on põllumehe käes . See on aabitsatõde , meie rahvuslik uskumus , mille eest sajandeid võideldud ja mis on tänaseni õige . II Maamajandus ja maamajanduspoliitika Maaelu ja põllu- , metsa- ning kalamajanduse säilitamine ja arendamine nõuab kogu Eesti ühiskonna ja riigi püsivat tähelepanu ning hoolt . Praegu peame aga tõdema , et turumajandusele üleminekul , omandi- , maa- ja põllumajandusreformide keerises on takerdunud talude taastamine ning uute rajamine . Maamajanduses on ikka veel ülekaalus lagundavad protsessid . Maaelu ja -majanduse allakäigu peatamiseks , rahvuslikule iseolemisele ja arengule ohtlike nähtuste ületamiseks tuleb meil : • kindlustada Eestimaa toidu- laud omatoodetud ning -töödeldud põhitoiduainete- ga ; varuda ja luua ise vajalikud strateegilised toiduainete tagavarad ja kehtestada siseturu kaitseks Euroopa maades rakendatud põhimõtted ; • kiirendada maareformi läbiviimist õigusliku järjepidevuse alusel ; • soodustada talude ja teiste eraomandil põhinevate struktuuride väljaarendamist ; • luua maal ühistuliste krediidiasutuste võrk ning taotleda selleks riiklikku toetust ; • arendada maal kohalikku ettevõtlust , samuti ettevõtjate ühistegevust ; • tagastada talupidajate ühistutele õigusvastaselt võõrandatud säilinud kinnisvara ; • luua riiklike vahendite abil asundustalusid nii piirikaitselistel eesmärkidel kui hääbuvate külade elustamiseks ; • toetada ja laiendada pikaajaliste laenude ja maksusoodustustega talupidamist ning muud ettevõtlust maal ; • taotleda riigilt toetust eriprogrammide näol väikesaarte majandus- ja kultuurielu taastamiseks ; • arendada Eesti kalandust , leidmaks tööd rannaküladele ja sadamatele , jätkata püüki maailmameredel ja kalakasvatust sisevetel ; • parandada metsade majandamist , laiendada kohalike metsamaterjalide töötlemise ulatust , suurendada metsade puhkemajanduslikku osatähtsust ( jahindus , metsamarjade ja seente korje , jms ) ; • soodustada turismi levikut maal ; • vältida maa müümist välisriikide kodanikele ja koda- kondsuseta isikutele omandiks - Eesti põld , mets ning kalarand kuulugu põlisasukast peremehele . Loetletud eesmärkide saavutamise kavandamisel arvestagem Euroopas toimunud muutusi maaelus ja põllumajanduses . Põllumajanduse osa ja koht Euroopa riikide majanduses on viimasel veerandsajandil põhjalikult muutunud . Teisenenud olud ja väärtushinnangud on oluliselt mõjustanud elanikkonna suhtumist maamajandusse ( muutused rahvusvahelises kaubanduses , toidukaupade ülejäägid , elanike suuremad sissetulekud , Euroopa ühinemine riikide liiduks , keskkonnakahjustused jne ) . Samal ajal on hinda läinud maamajanduse ja maaelu mitmed muud küljed , mis aitavad säilitada ja korras hoida maastikke puhkepiirkondade ja turismi arendamiseks , alal hoida maa elustiili , kultuurilisi väärtusi jm. Meil Eestis on vaja esiplaanile seada rahvuskeskne maamajanduspoliitika , et säilitada maaelu püsimajäämise ja arengu eesmärgil . Kui me tahame , et maaelu hinnaline põhitegevustik , mida saab hoida ja täita vaid kohapeal ega saa kunagi importida , kestaks ning areneks edasi ka tulevikus , siis tuleb see muuta põllumajandusega tegelevale elanikkonnale majanduslikult tasuvaks . III Kohalikud omavalitsused , omariiklus , regionaalpoliitika Eesti põhiseadus seab omariikluse nurgakivina esiplaanile rahva kui võimukandja . Demokraatlikult valitud riigi- ja kohalike võimuorganite poolt moodustatud täitevorganite kohus on rahva tahet ellu viia . Võimu arengu peasuund olgu detsentraliseerimine . Rahva ja riigi huvid langevad kokku , kui kohalikele omavalitsustele on seadustega tagatud võimalused külade , valdade ning väikelinnade eluliste vajaduste rahuldamiseks . Kindlal seaduslikul alusel ja vajalikus ulatuses tegutsev kohalik omavalitsus tähendab ühteaegu tugevat omariiklust . Maarahval olgu võimalik korraldada oma elu ja tegevust iseseisvalt , arvestades paikkonna eripära ja traditsioone . Selline talitusviis kinnistab inimeste usku omal jõul toimetulekusse . Peame vajalikuks , et regionaalpoliitika määratletaks omavalitsuste ja maarahva organisatsioonide , sealhulgas maarahva kongressi osavõtul , keskendudes järgmistele üles- annetele : • infrastruktuuride ( teedevõrk , ühistransport , side , haridus , arstiabi , teenindus , kaubandus , jne ) rajamine ja välja- arendamine , kuna see on kõigi maakohtade arengu eeldus ja alus ; • haritud ja loomevõimelise eestlase hoidmine ning toetamine maal , mis tingib vajaduse , et koolid ja täiend- õpe oleksid kättesaadavad ja elukohale ligidal ; • tootmise mitmekesistamine vastavalt kohalikele oludele ja võimalustele ; • kaupade tootmise ja teeninduse edendamine , rakendades kohalikke ressursse ( puit , kivi , savi , turvas , taastuvad energiaallikad , metsaannid jne ) ning säilitades maainimeste traditsioonilisi kutsealasid ja käsitööoskusi ( puu- ja sepatööd jms ) ; • keskkonnasõbralike puhkeaja veetmise ja turismivormide arendamine , mis pakub maarahvale täiendavalt tööd ; • kõigi loodusvarade säästlik kasutamine , eluslooduse hoidmine , heaperemehelik metsade , maaparandusobjek- tide ja veekogude hooldamine . IV Kultuur ja haridus , teadus ja tehnika Kultuur ja haridus , teadus ja tehnika puudutavad kõiki kaasaegse ühiskonna eluvaldkondi . Ka maaelu ja maamajanduse puhul on need eduka arengu võtmeteguriteks . Seepärast peame vajalikuks : • hoida ja arendada maapiirkondade kultuurilist ja ajaloolist omanäolisust ; • soodustada kultuuri- ja kutsealaseltside ning ühenduste teket ja tegevust ; • hoida ja arendada maarahva käsitööoskusi ; • hoolitseda maanoorte õppimisvõimaluste ja täiskasvanud maaelanike täienduskoolituse eest ; • säilitada ja kus vaja ka taastada võimalikult palju maakoole , sest just nendel on rahvuse identiteedi kujundamisel ja hoidmisel täita oluline osa ; • anda tütarlastele kodumajanduslik haridus , sest hästihoi- tud perekond ja kenasti korrastatud kodu on elujõulise maaelu alus ; • taotleda terviklikku , maaelule ja maamajandusele suunatud teadus- ja haridussüsteemi väljaarendamist ; • levitada maarahva hulgas erialaseid teadmisi , kutsuda selleks ellu riiklikult finantseeritav nõuandeteenistus ; • välja töötada riiklikud programmid biotehnoloogia , taastuvail energiaallikail põhinevate energiasüsteemide , automaatika ja elektroonika laialdaseks rakendamiseks Eesti külades ja taludes ; • korraldada kaasaegse kõrgtehnoloogia ladus ning riigi poolt toetatav siire Eesti maamajandusse ; • maarahvas vajab juurdepääsu infokanalitele ja õigust neid omada . Harta on vastu võetud EMK erakorralisel kongressil Tartus <arv>. novembril <arv> , lõplik redaktsioon kinnitati volikogu istungil <arv>. veebruaril <arv>. <arv>.<arv>.<arv> Rein Raudvere " Mitu volikogu esimeest on öelnud , et proovigu nad teha sundliitmist , ei lähe läbi ! " teadis Võrumaa omavalitsusliidu esimees Kurmet Müürsepp , kes on ka Eesti Omavalitsusliitude Ühenduse esimees . Müürsepa sõnul ei ole omavalitsejatele selgeks tehtud , milleks valdade liitmist vaja on . Omavalitsusliitude ühendus on valitsuselt mitu korda küsinud , kust tuleb valdu liites tulu ja mis siis maal paremaks läheb . " Vastused on üldised ja ebalevad . Omavalitsused olevat praegu korrumpeerunud ja väikse tulubaasiga , aga siis pidada asi paranema , " kehitas Müürsepp õlgu . Praegu käimasolevat kampaaniat ta haldusreformiks ei pea . Pigem võiks selle ümber nimetada kohalike omavalitsuste ümberkorralduseks . " Reform on mingite põhialuste muutmine , kuid praegu tõmmatakse vaid uusi vallapiire , " märkis ta . Haldusreformi kavandamise algul oli Müürsepp selle tuline pooldaja . Ta oli Antsla linnapea , kui paari aasta eest Antsla linn ja vald vabatahtlikult ühinesid . Siseministeeriumis välja töötatud haldusreformi kavagi tundus sobilik . Omavalitsuste tulubaasi ja ülesannete täpsema määratlemise kõrval mainiti selles ka vallapiiride muutmist . " Arvasin , et seda kava täidetakse , kuid valitsus rebis sealt välja vaid piiride joonistamise , mis üksi ei muuda midagi paremaks , " põhjendas Müürsepp , miks temast on saanud reformi kritiseerija . Tema sõnul on omavalitsusliitudel valdade päästmiseks vähe sõnaõigust , sest piiride muutmine on antud maavanemate pädevusse , kes täidavad hoolikalt valitsuse korraldust . Nii seataksegi vallad fakti ette , et nad peavad ühinema . Müürsepp ei kujuta aga ette , kuidas saab valitsus sundida volikogusid seda sammu astuma . " Antslate ühinemine oli vabatahtlik , kuid sealgi tekkis palju segadust . Kui nüüd tehakse sunniviisiline ühinemine , on segadust mitu korda rohkem , " ennustas Müürsepp . <arv>.<arv>.<arv> Rein Raudvere Võru maavanem Mait Klaassen , miks olete haldusterritoriaalse reformi tuline pooldaja ? Reformitud valdade eelarved on nii suured , et nad saavad osaleda suuremates programmides hoomatava omaosalusega . Suurem vald suudab värvata korralikuma palgaga parema spetsialisti . Suuremas piirkonnas , kus rahvast rohkem , on võimalik valida ka volikokku tugevam koosseis . Koolivõrku on kergem korraldada . Praegu kulub valdadel pool või enamgi eelarvest haridusele . Seda on liiga palju . Ometi on võimalik ka <arv> õpilasega kooli majanduslikult tasuvaks teha , kui mitme kooli peale on üks direktor ja õppealajuhataja . Nii jäävad ka väiksed koolid alles . Omavalitsuste liidus on kokkuleppeid kergem saavutada , sest osapooli on vähem . Mida ütlete vastuseisjatele ? Paljud neist kardavad töökohta kaotada . Kui nad on uue koha leidnud , kaob ka vastuseis . Kui me praegu seda ideed ellu ei vii , kas vabatahtlikult või sunniviisiliselt , hakkavad vallad varsti pankrotti minema ja tänased vastased on selles süüdi . Kas vägisi on õige teha ? Jah , kui on loogilised argumendid . Teadlasena ütlen , et positiivne tulemus on garanteeritud , kui tegu on mõistlik . Kui suur on usk , et haldusreform ikkagi teoks saab ? Peaks kirikusse vist küünla viima . Usk on üle <arv>% . <arv>.<arv>.<arv> Rein Raudvere Võru maavanem üritab valdu ühinemisrekke vedada Võru maavalitsuse kava jätab maakonda <arv> asemel <arv> omavalitsust . Ühineksid Mõniste ja Varstu , Lasva ja Võru , Urvaste ja Antsla , Rõuge ja Haanja ning Vastseliina , Misso ja Meremäe vald . Midagi ei muutu Võru linnaga . Rahvaküsitlus peab selgitama , kuidas jagatakse Võru ja Antsla valla vahel Sõmerpalu vald ; kas Paganamaa piirkond liitub Varstu-Mõniste või Rõuge-Haanja vallaga , kas Setumaal asuv Meremäe tahab liituda Põlvamaale jääva Värska-Mikitamäe vallaga . Rahvaküsitlus peaks andma vastuse sellelegi , kas naabrite Laheda ja Orava vald ning Veriora valla Leevi piirkond soovivad ühineda mõne Võrumaa vallaga . Liiga suur ei ole hea Võrumaal tahetakse moodustada võimalikult võrdse arenguperspektiiviga omavalitsusüksused . " Lähtusime põhimõttest , et vald ei saaks liiga suur , muidu ei teki ega püsi inimesel oma valla tunnet , " pidas maavanem Mait Klaassen kõige olulisemaks . Võru maavalitsuses koostatud valdade liitmise kava on leidnud siseministeeriumis toetust , kuid vallavolikogudes ei kiputa maavanema optimismi jagama . Üks , kus piire ei soovita muuta , on Sõmerpalu vald . Maavalitsus ei pea aga valla säilimist otstarbekaks , kuna seal pole domineerivat keskust , ka kuulub vald suhteliselt monofunktsionaalsena riskigruppi . Ühinemispõhjendusi ja vastuolusid Kava kohaselt ühendatakse piirkonnad , mis omavahel praegugi läbi käivad . Arvestati ka loogilist seost - näiteks Varstu ja Mõniste valla keskused on praegu vaid viie kilomeetri kaugusel . Tugev tõmme on Urvaste ja Antsla vahel . Kõige problemaatilisem on setude asuala Meremäe ja osa Misso valla liitmine Vastseliinaga . " Neid ühendav suurim lüli on Vastseliina keskkool , " põhjendas Klaassen . Võru linn ( <arv> <arv> elanikku ) on maakonnakeskusena ka kogu maakonna tõmbekeskus . Tulubaasi ja elanike arvu poolest sobiv kohaliku omavalitsuse ülesannete täitmiseks . Võru valda ( <arv> ) jäävad Võru , Lasva ja osa Sõmerpalu vallast on orienteeritud Võru linnale , on sarnastes tingimustes ja toimivad linna tagamaana . Osa Sõmerpalu küladest on orienteeritud Antslale . Antsla valla ( <arv> ) piirkonnal on selge orientatsioon Antslale , kel tugeva keskusena on potentsiaali pakkuda kvaliteetseid avalikke ja erateenuseid . Varstu valda ( <arv> ) jääks elanikke alla <arv> , kuid liitmine suuremaks vallaks pole põhjendatud , kuna piirkonnas on madal asustustihedus ( <arv>,<arv> in/km<arv> ) . Tõmmet teiste keskuste poole ( v.a maakonnakeskus ) raskendavad looduslikud olud ja puudulik infrastruktuur . Rõuge vallaks ( <arv> ) liitujatel on sarnased looduslikud tingimused ja arengupotentsiaal , mis mõlemas on orienteeritud turismile . Piirkond on juba praegu käsitletav ühtse Haanjamaa turismipiirkonnana . Vastseliina valda ( <arv> ) ühinejate Misso ja Meremäe teedevõrk ei soosi teistsugust ühinemist - teiste keskustega pole normaalset ühendust . Iga paar vajab miljoneid Maavanem Mait Klaassen leiab , et kui haldusterritoriaalne reform on riigi huvides , peab selleks ka riigi tugi olema . Tugi tähendab raha . " Vähemalt viis miljonit peab iga liituv paar raha saama , siis hakatakse ka vabatahtlikult liituma , " pakkus Klaassen . Raha vajavad teed , koolid jms. Võru maavalitsus peab esmatähtsaks kolme tee ( Haanja-Rõuge , Meremäe-Võmmorski-Matsuri ja Otsa-Lepassaare-Suuremetsa-Hanikase-Orava ) mustkatte alla viimist . Antsla vald küsib ühinemise korral raha Antsla vallamaja remondiks ja parkla väljaehitamiseks ( <arv>,<arv> mln kr ) , kulutusteks infotehnoloogiale ( <arv> <arv> kr ) , teede remondiks uue bussiliini tarvis ( <arv> <arv> kr ) , ühinenud valla üldplaneeringu ja arengukava koostamiseks ( <arv> <arv> kr ) . Raha nõuab ka Antsla gümnaasiumi remont . Rõuge vald peab esmatähtsaks Rõuge-Rebase-Haanja ja Rõuge-Viitina-Ruusmäe tee mustkatte alla viimist . Ühinenud omavalitsuse töö käivitamiseks kuluks <arv>+<arv> mln kr. Raha nõuab tulevases vallas Rõuge ja Haanja põhikooli remont ning üldplaneering , Rõuge analoogtelefonijaama rekonstrueerimine , vallasisene ühistransport . Võrumaa peale kokku kuluks vähemalt <arv> mln krooni . " See on selle asja hind . Kui raha ei tule , ei tasu tsurkima ega rahvast narrima hakata , " lisas Klaassen . Eesti peale kokku kuluks tema arvates <arv>-<arv> miljonit . Meremäe vallavolikogu esimees Anni Lahe : Me ei taha Vastseliina valla küljes olla kutsumata külalised , nad on mõista andnud , et meie ei sobi sinna oma teise kultuuri ja usuga . Ühine Setu vald ei klapi jällegi geograafiliselt . Kõike arvesse võttes tahame erandina omaette jääda . Misso vallavanem Lembit Sikk : Aastal <arv> me vabatahtlikult liituda ei soovi . Ei taha olla katsejäneseks , teadmata tulubaasi ja muid seadusakte ning kohustusi . Rõuge vallavanem Kalvi Kõva : Kohe nõus , kui riik annaks viis miljonit . See lubadus peab aga kindel olema . Ilma rahata vabatahtlikult ei tõtta küll . Mõniste vallavanem Tõnu Lindeberg : See ei anna meile praegu mitte midagi . Ainult kunstlik piiride muutmine . Rahavoogusid see ei suurenda . Haanja vallasekretär Hille-Reet Sisas : Kipun ei ütlema . Paistab , et rahva arvamustega ülevalpool ei arvestata . Sõmerpalu valla sotsiaalnõunik Helen Danilson : Ei . Abivajajatel on kontakt vallaga praegu tugevam , siis aga abi kaugeneb . Praegu pole aeg veel ühinemiseks küps . <arv>.<arv>.<arv> Põdra maja Põder Peeter istus majas metsa sees ja vaatas väiksest aknast välja . Linnukesed juba laulsid väljas ja kingul kohasid kenad kasekesed . Idülli lõhkus kõigest väest jooksev jänes Jass , kes jäi seisma alles lävel . " Kop-kop , lahti tee ! " pugises hingeldav jänes . " Kas sina , jänes , oled meil müügiagendiks hakanud ? Lahti tee ? Kas see , mida ilves Harri joob , et kiiremini suusatada ? " " Pets , jäta jama , metsas on kuri jahimees , lase kähku sisse ! " " No tule , tule , anna käppa ka , mis sa sellest jahimehest pelgad , praegu pole hooaegki , " mõmises põder . " Ei , ausõna , tal on kaheraudne kaasas , " pabistas jänes . " Ära lase sisse , pane riivi , ta on juba ukse taga . " Jahimees astus sisse ja võttis püssi õlalt . Põdra hooajajutu peale ta ainult muigas ja harutas püssi lahti . See oli hoopis töötõend . " Ehitusinspektor Ints , " tutvustas ta ennast . " Ah et olete metsa sisse maja püsti löönud . Luba teil ikka on või ? Kes ehitas ? " Tasapisi selgus ka tõde . Maja oli kunagi mäger Märt endale ehitanud . Hiljem hõivasid maja dokumentide võltsimise teel kährikud . Pikas kohtuprotsessis , kus viimaks süüdistati mäkragi sajas surmapatus , oli tema kaitsjaks just põder Peeter , kes aitaski maja tagasi saada . Et aga raha advokaadile maksmiseks mägral polnud , oli ta sunnitud võla katteks oma ainsa kinnisvara põdra käsutusse andma . " Nii et mäger treis absoluutselt kõik , mis majas tarvis , ise valmis , " nentis inspektor rahulolevalt . " Siis on see ju ebaseaduslik elamu , ja kui te tahate siin edasi elada , peate kohe maksma viis miljonit , mis läheb jagamisele kõigi litsentsi omavate ehitusfirmade vahel . " Põder raputas pead - temal sellist summat pole . Inspektor Ints lahkus vuntsi keerutades , lubades naasta juba koos omakohtutäituriga . Ühel koledal päeval tuligi inspektor , käekõrval Mihkel Välk . Eks arvake ise , mille peale see Mihkel eriti mihkel on . CNN ( CONTRA NALJANURK ) Eurouudised Dave Benton kirjutab raamatut " Everybody " . Raamatus on kaks lehekülge , üks aruba ja teine eesti keeles . Raamat algab ja lõpeb sõnaga " Everybody " . Raamatu kaanel on Dave Benton oma vanaemaga . Raamatu annab välja kirjastus " Taara Avita ! " . <arv>. mai kuulutatakse eurolaulu võidupühaks , igal majal peab lehvima eurolipp . Eestikeelses piiblis hakkavad figureerima Paadam ja Eva . Vabaduse väljak nimetatakse ümber Everybody platsiks , Mustamäe aga Ivar Musta mäeks . Kuna Euroopas on palju NATO riike , korraldatakse järgmisel aastal ka Natovisiooni lauluvõistlus . Lugu sellest , mida mobla sinuga teeb ja mida sina temaga teha saad Mobiilist on kasu Virgutav moblahääl Moblahääl on tõeline C-vitamiini allikas . C-vitamiin on tähtis , see parandab Eesti Vabariigi kaitsevõimet ja aitab võidelda vaenlaste vastu . Moblahääl teeb vanad krapsakaks ja noored ülemeelikuks . Moblagrill Mobla marineerimisel on moblatirin etem kui äädikas , sest see on naturaalne ning jätab toidu õrnaks ning maitsekaks . Võta kilo Nokiat või Ericssoni ja lõika umbes sentimeetri paksusteks viilakateks . Tükelda paar mugulsibulat ja mõni küüslauguküüs ning pane koos moblaga tugevasse kilekotti , et juhuslik helistaja toidu maitset ei rikuks . Võta kott lahti , lisa pipart . Pane kinniseotult seisma jahedasse ja pimedasse ruumi ning lase seista vähemalt kümme tundi . Aeg-ajalt keera ja raputa kotti , et kõik moblatükid saaksid ühtlaselt marineeritud . Siis grilli . Arsti asemel moblatirinad Inglise vanasõna järgi kutsub üks kõne päevas arsti koju . Samas soodustab mõõdukas mob-lahelin seedimist ja vähendab kolesteroolitaset . See kuldne helin annab sulle elujõu , terved hambad ja teravad kõrvad . Linnupraad moblaga Kui küpsetad moblat sel viisil , saad tõelise gurmaani pidusöögi , sest appi võetud rõõmus broiler teeb su maitsepungadele heameelt . Puhasta see lind , hõõru seest ja väljast soola ning pipra seguga . Pista tema kõhtu mõned väiksemad moblad ja õmble jämeda niidiga paari pistega kinni . Kasta see kergelt üle ja pista ahju . Tulemus on omapärane - mõnus ja meeldejääv raha maitse on suus veel päev hiljemgi . EPO Laulame neid laule jälle Ma nukker õllepruulija Ma nukker õllepruulija , hõissa ja hõissa ! Ma vaatan ankrut nutuga , hõissa ja hõissa ! Ei õlu vaadis vahuta , hõissa ja hõissa ! Euronormile ei vasta ta ; ei juua saa , ei juua saa ! Ei õlu vaadis mul vahuta ; ja ostan märjukest poest ! Ahoi ! Lugeja kiri Lugupeetud tühjatoimetaja Kas vastab tõele , et mehed on loomad , olgugi et mu vanameessõber vaidleb sellele vastu ? KREETA KARBU Kitsekülast Lugupeetud KREETA KARBU Vastab küll , kui teie vanameessõber on päristuumsete ülemriigi loomade riigi hulkraksete alamriigi pärishulkraksete ehk koeloomade ülempõhikonna kahekülgsete ehk kolmelehtsete põhikonna teissuusete alampõhikonna keelikloomade hõimkonna selgroogsete alamhõimkonna lõugsuusete ülemklassi imetajate klassi pärisimetajate alamklassi esikloomaliste ehk primaatide seltsi ahviliste ehk inimlaadiliste alamseltsi inimlaste ehk hominiidide sugukonna Homo perekonna pärisinimese Homo sapiens liigi Homo sapiens sapiensi alamliigi isane isend . VILLEM SAKSPERE , tühjatoimetaja Vaheta mõtet " Miks te põllul tühjalt kätega vehite ja röögite ? " " Äh , segadust külvan ! " " Kuidas te oma partneri seljatasite ? " " Väga lihtsalt . Avaldasin talle armastust ! " " Miks teil kaubad nii kallid on ? " " Meil on head hinnad ! " " Niisiis , kas mu autol on midagi viga ? " " Jah , ta kindlustusmaks on haige . " " Kuhu sa musta pesuga lähed ? " " Toompeale , seal pestakse see hoobilt puhtaks ! " " Tänu jumalale ! " " Palun kuradile ! " Margo Vaino Lenda ära ! Oli ilus kevadine ilm . Minu moblale lendas lepatriinu . Helistasin parajasti EMT klienditeenindusse . " Lepatriinu , lenda ära ! Muidu põletan su maja ! " hüüdsin valjult . Nüüd istun arestimajas . Mind süüdistatakse selles , et ähvardasin EMT peakontori põlema pista . No kust ma pidin teadma , et EMT logoks on lepatriinu . Päevaraamat Inna Aeg <arv>. mai Kuuse-mutt jooksis enne koitu minu juurde , ajas kukedki üles ja ütles hingeldades : " Tartu eurovanglale pandi nurgakivi . " Küsisin , mis selles nii imelikku on . Kuuse-mutt vastas , et eurovanglasse pistetakse kõik vaesed . Need , kes ei anneta <arv> kr selleks , et saaksime järgmisel aastal Eurovisiooni korraldada . Vanamees läks suures hirmus linna tööd otsima . Tegelikult võikski seda europidu pidada eurovanglas . <arv>. Jüri Mõis rebis katki oravate <arv> kirja . Nagu <arv>ndatel ... Nii see Eesti ükskord põhja läheb ! Jätke Jüri rahule , rahvas tahab ilma rahata kirbutsirkust ! <arv>. Pesin viinaga aknaid , nii nagu president teeb . Sain sellest samakast ükskord lahti . Ei tea , mis siis saab , kui vanamees märkab , et sahver tühi . Ajan kõik Meri kaela . <arv>. Seda ma ütlen , et Eurovisioon hakkab meie laulupidusid välja sööma ! Parem otsigem neid õhtujuhte , kes Eurovisiooni läbi viiksid . Mind pooldan Hillar Nahkmanni ja Alle Koki kandidatuuri . <arv>. Käisin Pärnus . Kogu linn on täis reklaamplakateid " Soodustus pensionäridele - nüüd võid punasega üle tee minna ! " ja " Aja pensionär alla , saad pensioni endale ! " . Ei julgenud mina jalgsi käia , sõitsin kogu aeg trammiga . <arv>. Tellisin riikliku propagandalehe Riigi Teataja ja Riigi Teataja Lisa . Hea leht , palju lugeda , parem kui Kesknädal . <arv>. Ootan nii seda päeva , kui Meri tuleb ja paneb mulle selle märgi rinda . Olen ju minagi pöidlaküü-di(tamis)ohver . Ja see oli siis , kui ma veel noor olin ja Tartus veterinaariks õppisin . inna.aeg.<arv><email> <arv>.<arv>.<arv> <arv> . V Vene füüsik ja poliitik Andrei Sahharov *<arv> ( Lennart Meri : " Muidugi ei ole ma kunagi endale Venemaad ette kujutanud sõdurite rivina , kes marsisammul läheksid demokraatlikku ühiskonda . Pigem on see pikk karavan , kus sellised inimesed nagu Andrei Dmitrijevitš Sahharov on ammu kadunud silmapiiri taha , karavani saba aga tolkneb veel Gogoli aja linnaisa lähedal . " ) <arv> sooritas <arv>aastane inglanna Adeline Ablitt purilennukiga surmasõlme . Kui Ablitt sai <arv> aastat vanaks , öeldi talle , et nii vanad inimesed manduvad . Vastupidise tõestamiseks on Ablitt peale purilendamise hakanud ka ujuma . <arv>. V <arv> leiutas Ameerika hambaarst Washington Sheffield metallist hambapastatuubi . Seni müüdi hambapastat portselanpurkidega . Idee tuli talle Euroopas , kus tollal pakiti tuubidesse toite . <arv>. V Rootsi loodusteadlane ja arst Karl von Linné ( Carolus Linnaeus ) *<arv> ( Sai maailmakuulsaks sellega , et lõi taimede ja loomade süsteemi , kus rakendas ladinakeelset teaduslikku terminoloogiat ja binaarset nomenklatuuri . Loe ka Kreeta Karbu kirja " " ! ) <arv> jooksis inglane Tim Rogers <arv> päeva jooksul lõpuni maratoni igas maailmajaos . Ta alustas <arv>. II Antarktika maratonist Kuningas Jorge saarel , jätkas USAs ( Põhja-Ameerika ) , Lõuna-Aafrika vabariigis ( Aafrika ) , Prantsusmaal ( Euroopa ) , Brasiilias ( Lõuna-Ameerika ) , Hongkongis ( Aasia ) ja lõpetas Huntly maratoniga Uus-Meremaal ( Okeaania ) - kokku seitse . Mitu maailmajagu õieti maailmas on ja mis need on , ei ole veel välja uuritud . Mandreid on igatahes kuus , ent nt ühes tükis Euraasia mander jaotatakse kaheks maailmajaoks , Euroopaks ja Aasiaks , kaks eraldi mandrit Põhja- ja Lõuna-Ameerika seevastu loetakse üheks Ameerika maailmajaoks . <arv>. V Majandusteadlane ja pangandustegelane Rein Otsason *<arv> ( Tema allkirja kanname kõik taskus . ) <arv> peeti Šveitsis Luganos I Eurovisiooni lauluvõistlus , millest võtsid osa Holland , Šveits , Belgia , Saksamaa , Prantsusmaa , Luksemburg ja Itaalia , igaüks kahe lauluga . Võitis Lys Assia ( Rosel Schärer ) esitatud Šveitsi laul " Refrään " . <arv> võitlusel on olnud <arv> võitjat - <arv> jagasid kehvade reeglite tagajärjel esikohta Hispaania , Holland , Inglismaa ja Prantsusmaa . Enim võite on Iirimaal - seitse . Viis korda on võitnud Inglismaa , Luksemburg ja Prantsusmaa , neli korda Holland ja Rootsi , kolm korda Iisrael , kaks korda Hispaania , Itaalia , Norra , Šveits ja Taani ning ühe korra Austria , Belgia , Eesti , Jugoslaavia , Monako , Saksamaa . Iirimaale kuulub ka järjestikuste võitude rekord : <arv> , <arv> , <arv>. Enim , neli korda on <arv> punkti saanud Norra , järgnevad Austria , Hispaania , Soome ja Šveits kolme korraga . <arv> korda on võiduta osalenud Soome ning kaheksa korda on viimaseks jäänud Belgia , Norra ja Soome . <arv>. V Gambia president Yahya Jammeh *<arv> ( Maailma noorim riigipea astus ametisse <arv>. X <arv>. ) <arv> seisis Sri Lanka päritolu austraallane Arulanantham Suresh Joachim ühel jalal <arv>.-<arv>. V järjest <arv> tundi <arv> minutit . Joachim tahab oma rekordite abil koguda heategevusorganisatsioonile UFFORSC ( Ülemaailmne Kannatavate Laste Fond ) miljard dollarit . <arv>. V <arv> püstitasid USA astronaudid Thomas Stafford , Eugene Cernan ja John Young inimeste kiiruse rekordiks <arv> <arv> km/h , kui nad kosmoselaevaga Apollo <arv> Kuu juurest tagasi Maa suunas lendasid . <arv>. V <arv> tekitasid USA teadlased Princetoni plasmafüüsika labori tokamakis temperatuuri <arv> <arv> <arv>° - kümme korda kõrgema kui Päikese keskmes , rääkimata tema pinnast , kus on kraade kõigest <arv>. Tokamak ( lühend vene sõnadest ) on toroidikujuline suletud magnetlõks , millega tekitatakse ja säilitatakse plasmat ja püütakse luua juhitavat termotuuma-reaktsiooni . <arv>.<arv>.<arv> Rando Siimon , Eesti Ühispanga Interneti-toodete arendusosakonna arendusjuht Alates eelmisest aastast pakuvad Eesti Ühispank ja Hansapank oma Interneti-panga klientidele e-arve teenust , mis on kasulik nii arve väljastajatele kui arve saajatele . e-arve võimaldab liikuda aega ja raha säästva paberiteta infovahetuse poole , mis on saanud oluliseks suunaks kogu maailmas . Mis on e-arve ja miks see kasulik on e-arve on selle väljastaja poolt Interneti-panka saadetav elektrooniline arve , mis asendab paberil saadetavat . e-arve näeb arvutis välja täpselt samasugune kui paberil saabuv . Oluline eelis paberarvete ees on aga see , et e-arve kohalejõudmise tõenäosus kliendini on oluliselt suurem . Inimene saab oma arve kätte olenemata sellest , kus ta ka hetkel viibib - välismaal , teisel aadressil jne. Paberarve tuleb aga kindlal postiaadressil ja kui klient seal ei ela , siis suure tõenäosusega ta seda kätte ei saa . e-arve puhul ei pea inimene muretsema selle pärast , et tema arved võivad sattuda võõraste isikute kätte . e-arve saabub alati turvalisse Interneti-panka , millele on juurdepääs <arv> tundi ööpäevas ja seitse päeva nädalas . Interneti-pangas saab klient arvet ekraanil vaadata , koheselt tasuda ning vajadusel ka välja trükkida . e-arve tasumiseks ei pea klient eraldi maksekorraldust täitma , sest maksekorralduse vorm on arvel olevate andmetega automaatselt täidetud . Kui kliendil on arvete tasumiseks sõlmitud näiteks otsekorraldusleping või arve tasumine toimub mingil muul viisil , saab e-arve suunata arhiivi . Pank säilitab e-arveid arhiivis <arv> kuud . See annab kliendile hea ülevaate oma arvetest ja kulutustest ning kaotab vajaduse arveid välja trükkida ja säilitada . Arve väljastajad on e-arvetest huvitatud eelkõige seetõttu , et need vähendavad arve saatmise kulusid . Suurtele infrastruktuuri ettevõtetele ( energia , side jne ) , kes igakuiselt saadavad oma klientidele kümneid tuhandeid arveid , annab e-arvete kasutamine märkimisväärse kokkuhoiu . Teine eelis on see , et kuna elektroonilise arve saab Interneti-pangas paari hiireklõpsuga ära maksta , välistab see võimaluse , et maksekorraldusele sisestatakse kogemata valesid andmeid . Interneti-panga klientide arv suureneb üha ning inimestel on otstarbekam koguda oma igakuised arved ühte kohta - Interneti-panka . Pealegi on e-ar-ve tellimine ja tasumine Ühispanga Interneti-panga U-Net kaudu tasuta . Kuidas saada e-arve kasutajaks e-arveid saab ettevõtetelt tellida ainult Interneti-panga kaudu ja selleks peab klient omama Interneti-panga lepingut , mida saab sõlmida igas pangakontoris . Tänase seisuga saavad e-arveid Interneti-panka tellida AS EMT , Radiolinja Eesti AS , Ühisliisingu , Hansa Liisingu ja Ühispanga Elukindlustuse eraisikust lepingulised kliendid . Lähiajal lisandub teisigi suurettevõtteid , kellelt on võimalik e-arveid tellida . Tellides arve kuni jooksva kuu viimase päevani , saabub esimene e-arve alates järgmisest kuust . Loomulikult on kliendil võimalik ka Interneti-panga kaudu e-arve teenusest loobuda ning alates järgmisest arveldusperioodist saabuvad arved taas paberil . Pankade eesmärk on muuta e-arve teenuse kasutamine klientidele võimalikult mugavaks ja lihtsaks . Samuti annab suurema tõuke e-arvete kasutamisele ettevõtete ringi laiendamine , kellelt e-arveid tellida ning teenuse võimaldamine ka juriidilistele isikutele . Koostöös arve väljastajatega püüame e-arve teenust võimalikult standardiseerida ning integreerida seda raamatupidamisprogrammidega , mis võimaldaks seda teenust ka väiksematel firmadel pakkuda . <arv>.<arv>.<arv> Kai Tänavsuu Vabasageduse kasutamine tuleb viia normidega vastavusse hiljemalt <arv>. maiks <arv> Arvutiküljel nr <arv> kirjutasime traadita Interneti-ühendusest . Juttu oli peamiselt firmadest , kes pakuvad teenuseid vabasagedusel <arv>,<arv> GHz . Valitsuse määruse kohaselt on aga aastast <arv> keelatud teenuse pakkumine vabakasutus-sagedusaladel . Seda põhjusel , et teenuse pakkuja ei suuda selles sagedusalas tagada teenuse pidevat kättesaadavust ja kvaliteeti ( halva ilmaga on Interneti kiirus märkimisväärselt madalam ; raadiod , telerid , mikrolaineahjud ja teised elektroonilised seadmed võivad Interneti-ühenduse aeg-ajalt katkestada , samuti vähendavad ülekandekiirust toas töötavad juhtmeta kõrvaklapid , liikumisandurid jne ) . Võimsust piiratakse Siiski on plaanis arutada , millistel tingimustel oleks võimalik teenust vabasagedusalas edasi pakkuda . Selleks moodustas teede- ja sideministeerium laiapõhjalise töörühma , mis hõlmab vastava sektori ettevõtjaid ning spetsialiste . Töörühm kogunes <arv>. mail ümarlauale . Peamine arutlusteema oli , kas ja kuidas oleks võimalik teenust pakkuda vabasagedusalas . Ümarlaud koguneb taas <arv>. juunil . Alates <arv>. aasta juunist on Eestis kehtinud normid , mis määratlesid vabasagedusalas tegutsemist . Teede- ja sideministeerium muutis <arv>. aprillil <arv> teede- ja sideministri määrust nr <arv> " Raadiosaateseadmete kasutamise üldised nõuded lähitoimeseadmete klassile " rakendussätteid . Muudatusena kehtestati tähtajad , millal teenust pakkuvad firmad peavad norme täielikult täitma hakkama . Määruses tehti järgmine muudatus : " Lähitoimeseadmetes on lubatud kasutada ainult seadme tootja poolt ette nähtud antenne ja võimendeid , kuid seadme kiirgusvõimsus ei või ületada käesolevas määruses sätestatud lubatud normi . " Seni on palju kasutusel ülevõimendatud antenne , mis pole ette nähtud lähitoimeseadmetega tarvitamiseks . Ülevõimendatuse tagajärjel tekivad häired sama laineala kasutavate seadmete töös . Näiteks kuulete oma traadita kõrvaklappidest ainult raginaid või pult ei ava enam autouksi . Lubamatult suure võimsusega raadioseadmete massilise kasutamise tõttu otsustas ministeerium kehtestada üleminekuperioodi võimsuste vastavusse viimiseks maailmas aktsepteeritud normidega . Ranged normid üle ilma Arenenud riikides on kehtestatud ranged tehnilised nõuded , mis tagavad , et sama vabakasutusega laineala kasutavad seadmed ei segaks üksteist . Need normid tagavad raadio-kohtvõrgu seadmete häireteta töö . Nõudmisi rakendatakse Tallinnas , Tartus , Pärnus , Narvas ja Valgas <arv>. septembrist <arv> ning ülejäänud Eesti territooriumil alates <arv>. maist <arv>. Samal teemal : " " , ML , <arv>. aprill <arv>.<arv>.<arv> Kuulnud veel korra röögatust " Riiihooo ! " , söandas poiss ümber pöörata - Riho taipas , et ta esialgne kartus , nagu jälitaks teda paralleelklassi Meelis , osutus asjatuks . Peagi lõõtsutas talle näkku hoopis Viidik ( kodanikunimega Vidrik ) - see Rihost klass allpool käiv poiss oli oma hüüdnime saanud muidugi väikse kasvu pärast . " Teadsa , ma kuulsin oma vennalt , mida Meelis plaanib , " ähkis Viidik , kes alati kitus meeleldi jõhkardist venna peale , kes käis Meelisega ühes klassis . Viidiku vend Lauri noolis kunagi ise Leesit ( sellest ka Leesi hüüdnimi Lauri Leesi ) , aga kuna Lauri oli üsna suva vend ega hoolinud enam tüdrukust , kui see " pipardas " , oli ta meeleldi nõus oma eksväljavalitut juhmardist sõbrale pakkuma , makstes ühtlasi plikale ta sapisuse kätte . Riho ja Viidik istusid kõnnitee äärel ja arutasid , kuidas Meelise-roju ta sõpradest lahutada - sest hetkel oli ju kõige ohtlikum nende teiste jobude agitatsioon , et joodaks Leesi täis ; Meelis ise , va hunnik naiivsust , lootis , et tüdruk on nõus kaine peaga temaga suhtlema . Meelise eelis Riho ees oli see , et ta käis Leesiga samas klassis . Võibolla oli see ta jobuduse juures ka puudus . Samas , Rihol oli hea nagu möödaminnes korrus allpool asuvasse klassi kas või igal vahetunnil sisse astuda . Noh , et näiteks matat küsida . Lõpuks ta taipas isegi , et niiviisi ta ainult tüütab Leesit , ning kogus julgust , et uue ettekäändega jutule minna . Järgmisel hommikul , enne tundide algust , püüdis Riho Leesi koridori peal kinni , et rääkida neiu hiigelklassivenna kamba rõvedatest plaanidest . " Kuuledsa , ma tahtsin sind ühe asja eest hoiatada , " pahvatas poiss kohe välja . " Mis asja eest sina mind hoiatad ? " naeris Leesi . Ai , kui ilus ta oli ! " Sa muidu sinna ... ee ... Kõutsi sünnale lähed vä ? " " Mis siis ? Ma arvan küll , et lähen . Tahtsid mind kutsuda või ? " Neiu ei olnud enam üldse sapine ega vihane kogu meessoo peale , kuid Riho hakkas mökutama , et ei tahtnud kutsuda , lihtsalt niisama küsis . Ja kõndis edasi . Tüdruk vaatas talle järele ja kehitas õlgu . " Pagan ! " vandus Riho . " Ma ei saa ju kutsuda - Meelise omad annavad ketu peale . " Pealegi , keegi polnud ju Rihot sünnipäevale kutsunudki . Kuidas see lugu järgneb , võib olla sinu enda teha : kirjuta umbes sama pikk jätk , nagu siin , ja saada see hiljemalt nädala pärast Maalehe toimetusse või e-posti aadressil kristjanarunurm . <email> Parim jätk ilmub järgmises Sädemes . Kui sobivat järge ei saabu , kirjutame selle ise . <arv>.<arv>.<arv> Smiley Minu mõtted kuuluvad vaid mulle Salajasemaid tundeid ei ava naljalt Ise otsustan millal näitan neid sulle Või tervele maailmale välja Vahel vihma sajab mu hinges Sajab nii et miskit ei näe Vahel vikerkaar võib ilmuda vinest Ja kergemax muuta kõik mäed Sõnadest selle kirjeldamisex ei piisa Sest sõnu on liialt vähe Vaid sõnatus mu hinges kriiskab Ja vaikus on hakanud pähe <arv>.<arv>.<arv> • Oma peaga mõelda on vahel tõesti riskkantne . • Kodu on koht , kus ei saa ükski riigi poolt kehtestatud seadus kehtida . • Sõbra kontrollimiseks on hea võimalus teda proovida nagu õuna . Kuid selleks peab riskima , kas tasub teda usaldada . Ei piisa ka ainult ühe külje maitsmisest vaid tuleb proovida igalt poolt . • Tutvusin hiljuti noormehega , kes elab naise kuludel . Naine ei ole selles teadlik . • Kõrgemat haridust saada on raske , sest sinna sisse saada , peaksid noored mõtlema peaga , kuna Kõrkkoolidel on sisseastumis eksamid . • Sõin kord õuna , milles avastasin ussi - õnneks nägin mina teda ennem ja pääsesin ta söömisest . Aga mis oleks juhtunud , kui tema oleks mind esimesena avastanud ? • Tahaks luua oma firmat , ega taha olla lihttööline keda võib jalaga lükata ühest august teise . • Kuid oli ka neid , kes sõjas ellu ei jäänud , sest surid juba esimestel päevadel . • Suure töökoormuse tõttu tappis ta /Andres/ ka oma naise , kes suri pärast neljanda lapse sündi . • Ka Katku Villu ei suutnud leppida sellega , et Anna armastas vigast meest ning lasi endale haavli pähe . <arv>.<arv>.<arv> Kristjan Arunurm Oma lapsele tahetakse ju parimat , eriti armastuses Kati ( <arv> ) arvab , et vähemalt pooli ta poisse pole ema heaks kiitnud . Peamiselt neid , kes on joodikud , ütleb Kati , kuid lisab kiiresti : " Ära valesti aru saa . " " Kuidas ma peaksin aru saama ? " " Einoh , lihtsalt on tulnud teinekord ette , et keegi on ennast täis kaaninud . Ema silme all , jah . " Mnjah , aga väikses maakohas ei pea ka eriti kellegi silme all tilbendama , et jutt kõigi kõrvu jõuaks . Viimase poisiga näib ema rahul olevat , see pole jota . " Ega ta muidu ka ei takistaks - ütleb , et see on minu elu . " Oma poiste vanematega pole Kati läbi saanud . " Ämmad on lollid ! " põrutab tüdruk . Maarja ( <arv> ) meenutab , kuidas ema keelas tal suhtlemast ühe poisiga , kuna selle suguvõsas esines vaimuhaiguse juhtumeid . Asjaloo tegi pikantseks tõik , et poiss oli Maarja isa bossi poeg . " Ema ütles , et mina selle poisiga enam suhelda ei tohi , sest ta vanem vend on vaimuhaige ja sellel poisilgi on suured võimalused haigeks jääda . " Muidugi-mõista kartis ta , et hakkan temaga lapsi tegema ! Neljateistaastaselt ju tehakse selliseid asju , " on Maarja irooniline . Tegelikult oli nende suhe täiesti süütu . Kord saatis Maarjat koju üks hea sõber , kes paraku ei tahtnud tegemist teha neiu vanematega . Ega ole ju alati tuju kõigiga suhelda . Pealegi oli see poiss satanist ja tal oli oma vanematega probleeme : isa oli ära läinud ja ema ähvardas pidevalt , et temal on kõrini ja täna õhtul tema elusana koju ei tule . Maarja võttis siis julguse kokku ja ütles emale otse välja , et temaga ei taheta praegu tuttavaks saada , et kas ta võiks suurde tuppa minna . " Ütlesin talle ilusti , et palun tõmba varju . Tema muidugi solvus , mis on ka täiesti loomulik . " Pärast ema ütles , et talle see poiss ei meeldi ja ta ei tahaks , et tütar sellisega suhtleb . " Eks see poiss on muidugi vähe imelik , aga ta on tore - õpetas mulle maagiat ja selliseid asju . " Maarja arvab , et poiss oli lihtsalt liiga aus ja ütles otse välja , et ei viitsinud parasjagu kellegagi suhelda . Tallinna Laste Tugikeskuse psühholoog Tiiu Mere arvab , et põlvkondadevaheline konflikt on tegelikult rohkem pseudo- kui pärisprobleem . " Sõltub ikkagi inimestest - kes saavad omavahel läbi , kes mitte . Loomulikult on <arv>aastase neiu puhul see probleem , et ta tahaks olla iseseisvam , kui vahel lubatakse . Selles eas on ema ja lapse vahelised konfliktid tavalised . Tuleb üles leida mõlema poole avalikud ja ka varjatud huvid . " Tiiu Mere sõnul ei saa psühholoog inimesi nägemata olukorrale täit lahendust anda , sest <arv>aastane noor võib vaimse arengu poolest olla nii kaheteist- kui ka neljakümneaastane . Ema käitumist peab psühholoog täiesti eluterveks , sest kõik vanemad tahavad oma tütrele paremat poissi kui eelmine . " Iga inimene on teistest ikka nii erinev , et seda ei oska öelda , kui palju on antud olukorras kompromissidele ruumi ja mida see kummalegi emotsionaalselt tähendab . " Vanemate ja laste lahkhelisid on alati olnud ja need jäävad kindlasti ka edaspidi , aga võibolla tõesti aitab see , kui sa ei võta oma ema kui sinust lootusetult vanemat korterinaabrit , vaid kui teistsugust inimest . Nagu teisigi . " Kui keegi mõtleks välja retsepti , kuidas neid probleeme vältida , vääriks ta kindlasti Nobeli preemiat . " <arv>.<arv>.<arv> Liisa-Lotte Käärd Alo Paistik on aasta parima koolilehefoto autor Igas korralikus koolis on oma koolileht toimetajate ja fotograafiga . Koolilehtede konkursil selgus , et aasta parima koolilehefoto tegi Prantsuse Lütseumi poiss Alo Paistik . Istume Aloga kohas , kus kõlab jazzi ja bluusi . " Kus anti ? Forekspanga majas . Millal anti ? Mõni aeg tagasi . Kes andis ? Niru ( koolilehefoto konkursi ideeline juht Evelin Tiitsaar ) ja Madis Jürgen . Ja mis küsimused veel on ? " Alo saab iseenda intervjueerimisega hästi hakkama . Nii ta oli , jah , et Koolimeedia Keskus ja Eesti Ekspress korraldasid konkursi , et hinnata kooliajakirjanduse hetkeolukorda . Alo arvab , et sinna oli kokku tulnud koolilehtede koorekiht . Vajan inimesi Kõik sai alguse sellest , et Alo lihtsalt oli sunnitud pildistama koolilehe jaoks . Et see oleks informatiivsem , stiilsem ja läheks paremini peale . Tavaliselt pildistab ta reisidel , esimest korda aga võttis professionaalse kaamera kätte kunstikooli lõputöö jaoks , pildistades loodust ja vaateid . Lõputööst hiilib ta sujuvalt üle , mainides , et sai viie . Alo on täiesti veendunud , et ta on kõige parem . Minu kool on selles osas halvas seisus ja me vajaks professionaalset koolilehe fotograafi . Alo nõustub konsulteerimisega , hea seegi . Küsin , kas " seebikarbiga " on võimalik head pilti teha . Alo naerab : " Ei saa head pilti ajalehe jaoks . Kool on siseruum ja siseruumis on pime . " Seebikarbil " on enamasti välk sisse ehitatud . Ja kui minna siseruumi pildistama , siis tekib pilt , et põder on auto ette valgusvihku sattunud : nagu kool oleks pime urgas , kus tikk hetkeks põlema pandi . Kuid see ei ole ju nii ! " Asjalikult rääkides soovitab ta kasutada tundlikku filmi ja ilma välguta . " Eranditult pildistan ma inimesi . Inimene on nii sügav . Kui saad ta filmi peale , siis on sul mingi hetk temast olemas . Mulle meeldib pildistada inimesi spontaanselt , loomulikult , mitte lavastada , kuigi koolifotode jaoks olen siiski sunnitud olukordi lavastama . Mind köidab urbanism . Kui tegin Mildist pilte ( noor ja mitte veel väga kuulus bänd ) , siis ma tegin seda vanas ja lagunenud tehases , mis oli üdini linnalik . See oli tules viga saanud , mulle meeldis . Suvel on tore olla maal , kuid ma ei kujuta ette talvel maal elamist . Talvel pean kindlasti elama linnas , mul on vaja hästi palju inimesi ja elu ja hästi palju nurkasid ja natuke räpasust ja maju , lagunemist . Inimesel on alati mingi ilme näol . Kui fotot vaatad , siis mõtled , et kas ta on ka tavaliselt niimoodi . Ju siis on . " Pildistada võib kõike Me räägime moefotograafidest . Nad püüavad ebatõelist moemaailma sulle kaela sokutada . See ei pidavat halb olema , sest vahel on hea põgeneda sinna , kus kõik on ilusad ja müstilised ja kõikvõimsad . Seal pildimaailmas saad sa rahus seda lillakirjut ja punasetäpilist olemist kui käsn endasse imeda . Pildistada võib kõike , arvab Alo . Loeb ainult , kus ja kuidas seda esitada . " Väga karismaatiline on inimesest tehtud aktifoto , kui keha väljendab midagi . Alasti keha on alati ilus . Inimesed ei ole harjunud palja kehaga ja nad häbenevad seda . Kunstikoolis ma maalisin kolm aastat akte , " räägib Alo . Mis juhtub , kui koolilehes avaldada ilus aktifoto ? " Miks mitte , kui see pilt annab esteetilise naudingu . See on hea idee . " Sukeldume linnamelusse . Veider , kui palju on inimestel maailma kohta ideid ja pildikesi . Alo juhib mu tähelepanu tänavapildile kerjusega , millest saanuks vist hea foto , kui kaamera oleks käepärast olnud . <arv>.<arv>.<arv> Kavatsen ma kõigile küsimustele ausalt vastata ? Ei kinnita ega lükka ümber . Kas pean ennast teoinimeseks või kiibitsejaks , sekkujaks või kõrvaltvaatajaks ? Ei kommenteeri . Kuule , mees , nõnda ei tule intervjuust midagi head . Need on lihtsalt ajakirjanduses väga levinud vastused poliitikute , ametnike ja avaliku elu tegelaste suust . Iseäranis olulisi asju puudutavates küsimustes . Olen sündinud , õppinud , töötanud ja elanud vaid Tallinnas . Miks ma pole kuhugi mujale kolinud ? Tegelikult olen ju sellele mõelnud . Ehkki : mulle meeldib Tallinn , siinne elurütm ja valikuvõimalused . Küll aga tuleks kõne alla keskkonnavahetus kunagi pensionieas . Tartusse ma ei koliks . Tartu ei sobi mulle . Nagu ka Pärnu või Kuressaare . Pensionipõlve võiks veeta näiteks Haapsalus . Miks just Haapsalus ? Sümpaatne linn . Uue iseseisvuse ajal kõvasti arenenud . Kunagisest hallist vene sõjaväelinnast on saanud mõnus rahvusvahelise hõnguga kuurort . Tõsi , suvised üritused meelitavad Haapsallugi palju inimesi , ometi pole Läänemaa pealinn sedavõrd ülerahvastatud kui Pärnu . Üks südantsoojendavamaid vaateid , mida tean , on päikeseloojangu aegu hotelli Päeva Villa merepoolselt rõdult lahesopile . Taamal Paralepa rand , Fra Mare ravi- ja taastumiskeskus . Fantastiline ! Haapsalu oskab oma potentsiaali kasutada . Vastupidine näide on Narva-Jõesuu . Eesti kauneima liivarannaga kuurordis on kõik nagu Nõukogude ajal. Venekeelset Narva-Jõesuud valitseb vene-nõukogude vaim . Mõne rikkuri luksuslikud ja maotud eramud , lagunevad sanatooriumikompleksid . Samas : millised eeldused . Ma usun , et rahapuudusest suurem takistus on mõttelaad . Tundub , et mõttelaadis on kinni paljud asjad mitte ainult Narva-Jõesuus või Kapa-Kohilas , vaid kogu Eesti vabariigis . Küllap jah . Ühest küljest tuleks arvestada , et heaoluühiskonnaski pole kõik inimesed tegijad . Seetõttu on vaja toimivaid sotsiaalseid tagatisi , riigi hoolt sotsiaalsfääris . Siinne uusliberalistlik , tavainimese suhtes hoolimatu süsteem vormib paratamatult ükskõikseid , negativistlikult või vaenulikult meelestatud ühiskonnaliikmeid . Hoolimatus sünnitab hoolimatust , kurjus kurjust . Riik kaugeneb rahvast ja vastupidi . Sellele viitas juba Tammsaare <arv>. aastal oma essees " Riik ja rahvas " . Usun , et järgnev mõttekäik esseest kinnitab seda . " Nõnda võiks ilma pikema põhjenduseta öelda : riik on omakasule toetuv ühing . Kes seda õigeks ei pea , sel puudub veel selge riigi mõiste või teda on mõtlemine tumestanud . Ühel kui ka teisel korral võib nõu anda : muretse selgust , mitte aga mõtlemise kaudu . Rahva kui niisuguse kohta ütleme ehk pärastpoole midagi tabavat , või kuigi me seda ei peaks tegema , siis poleks sellest ei rahval , riigil ega meil enestel suuremat hädaohtu karta , sest öeldud või ütlemata sõna ei anna kellelegi ega võta omakasu mõttes kelleltki midagi . Kui nüüd riigi aluseks on omakasu ja kui riik on ikka kuidagi seotud mõne rahvaga , siis ei peaks omakasu unustama ei ükski valitsus , ükski rahvaliige , sest ainult nõnda võiks ülemuse ja alamuse vahel tekkida tõsine vastastikune arusaamine . Et aga - nagu eespool tähendatud - sõnad mõisteid võivad tumestada , siis ei peaks kunagi omakasust rääkima . Iseäranis hoidugu selle eest need , kel on võim või keda on milleski usaldatud või kes ajavad ilma usalduseta riiklikke ja ühiskondlikke asju , sündigu see häätegeval või mõnel muul alusel . " Teisalt pole paljud suutnud siiani endale aru anda , mida Eesti taasiseseisvumine on muutnud . Mu ettevõtjast tuttav , kes tegutseb Kagu-Eesti väikses keskuses , kirjeldas oma hämmeldust , kui töötutele meestele siinses mõõtkavas normaalset tööd ja korralikku palka pakkudes kohtas pehmelt öeldes leiget suhtumist . Ühele ei sobinud kaugsõiduautojuhi töö pingelisus . Teine lihtsalt ei viitsinud . Kolmandat segas kujundlikult väljendudes libe tee ja vastutuul . Jäidki mehed naiste pidada . Viimasel ajal räägitakse Eesti elust peamiselt halvustavalt . Kas sulle endale meenub hetki , mil oled iseseisva Eesti üle uhke olnud ? Meenub ikka . Päev enne sõitu Barcelona suveolümpiale anti meile kätte sinised passid . Vilniuses ühinesid meiega mõned sportlased Lätist ja Leedust . Ehkki me lennukist ei väljunud , lõi Leedu piirivalve uhiuutesse sinipassidesse templi . Esimese n-ö välistempli . Sealsamas Vilniuse lennuväljal kogesin esmakordselt imelist tunnet : ehkki olin Eesti passi omanik olnud kõigest ööpäeva , tundus , nagu oleksin seda passi taskus kandnud ammusest ajast . Vene pass ja Vene rubla olid mälust pühitud . Olin need lihtsalt enese jaoks unustanud . Imestasin , kui lihtne see on . Samasugust tunnet kogesin ka Barcelona lennujaama passikontrollis . Öeldi , et oleme olümpialinnas teretulnud ja naeratati . Kogu protseduur kestis vaevalt kümmekond sekundit . Ma ei liialda , kui ütlen , et see hetk oli pidu minus eneses . Veel märtsis sõitsin Moskva ja Madridi kaudu Barcelonasse Euroopa Ringhäälinguliidu ( EBU ) raadiospordi töögrupi istungile , punapass taskus . Madridi lennujaama passikontroll piinas mind tubli viis minutit . Lehitses passi läbi , takseeris seda eest ja tagant , paremalt ja vasakult . Esitas küsimusi : kust tulek , kuhu minek , millisele üritusele , kas raha on piisavalt . Ja nii edasi . Tundsin end kohutavalt halvasti : seisab siin mingi nõukogulane , kelle me peame paraku riiki lubama . Albertville'i taliolümpial oli lihtsam , seal piisas olümpiapassist . Tõsi , probleem tekkis Prantsusmaalgi : meie akrediteerimiskaardil ilutses riiklikku kuuluvust märkiva lühendina EUN , mis tähendas jäänuk-N Liitu elik Ühendatud Võistkonda . Avaldasime protesti ja pärast lühikest mõttevahetust saime uued kaardid Estonie'ga . Prantslastele väike asi , tähtsusetu näpuviga , meile põhimõtteline küsimus . Barcelonas olime algusest peale õiged mehed . Emotsionaalne tipp oli Eesti delegatsiooni sissemarss Montjuici olümpiastaadionile . Sinimustvalget kandis <arv>aastane Heino Lipp , omaaegne maailma parim kümnevõistleja , kellel punavõim ei võimaldanud võistelda ei olümpiamängudel , MMidel ega EMidel . Hiljem küsisid kollegid Soomest ja Rootsist : kes on Lipp , mispärast valiti tema ? Kui olime jutustanud tema saatusest , krabistasid kollegid pastakaid - Lipu lugu oli ületanud uudiskünnise . Ja veel üks detail Barcelona mängude avatseremoonialt . Eesti delegatsiooni ees sisenes staadionile Ühendatud Võistkond , meie järel promeneerisid ühendriiklased . USA delegatsiooni lippur Francie Larrieu tallas piltlikult öeldes eestlaste kandadel . Avatseremoonia ajal rakendati aga tõelist pressingut : kõik soovisid näha , pildistada ja käega katsuda USA Dream Teami korvpallureid . Ja taas tallati eestlaste jalgadel . Kurat , alles saime ühest lahti , nüüd oleme teise tallata , mõtlesin neil hetkil . Mõistagi oli see rumal mõte . Erika Salumäe kullavõit tundus loomulik , ehkki masti kerkiv tagurpidi sinimustvalge oli samuti omaette elamus . Selleks päevaks olime juba vanad tegijad . Hilisemaid sündmusi on saatnud suuremal või vähemal määral argipäeva pitser . Ilmselt jagunuks emotsioone ka Sydneys . Seda olümpiat jälgisin aga paraku Tallinnas . Olen ma täheldanud endas olulisi muutusi ? Olen tähele pannud , et mida aasta edasi , seda rohkem olen hakanud väärtustama perekonda . Mulle on oluline , et mu lastel ja lapselastel läheb hästi . On hea meel , et oleme veel suhteliselt noored ja elujõulised vanavanemad . Tõsi , perekonnakesksusel on ka teine pool . Kokkusaamised vanade sõpradega on muutunud harvemaks . Samas pean tunnistama : ma ei vajagi neid enam sellisel määral kui varem . Seda sooviks küll , et elu- ja töötempo jätaks rohkem aega süvenemiseks . Oled nagu trammijuht : peatusest peatusesse , teemalt teemale , ring ringi järel . Vahel ei saa pihta , mitmendal ringil parasjagu oled . Tegelikult võinuks ju ka halvemini minna , nii et mis siin ikka nii väga nuriseda . Pärast seda , kui küsimise ja vastamise lõpetan , lähen endise kolleegi Priit Kuuse alias Wennaga õhtust sööma . Kaotasin talle kihlveo : Wend pole juba aasta jagu suitsetanud . Kus õhtustame ? Tai restoranis Tallinna vanalinnas . Mida veel ? Aitab küll . Olin niigi liig paljusõnaline . TIIT KARUKS • Sündinud <arv>. juunil <arv> Tallinnas • Abielus , kaks tütart , kolm lapselast Haridus • Tallinna II keskkool <arv> • Tallinna Pedagoogiline Instituut <arv> , eesti keele ja kirjanduse õpetaja Töö • Eesti Raadio toimetaja <arv>-<arv> • Spordilehe toimetaja <arv>-<arv> • Eesti Raadio spordisaadete peatoimetaja <arv>-<arv> • Kuku raadio toimetaja alates aastast <arv> <arv>.<arv>.<arv> Rein Raudvere Pauline Emmeline Albrecht päästab Põlvamaal Kõlleste vallas Veskimõisat hävingust " Kutsuge mind Paulaks , nii pange lehte ka . Juba koolis olin hädas oma pika nimega - teised kirjutasid juba etteütlust , mina ikka veel üles paberiservale oma pikka nime , " soovib Pauline Emmeline Albrecht ajakirjanikult . Las pikk nimi jääda siis pealegi vaid tema Eesti passi . Kui Paula , siis Paula . " Ära tee midagi nii palju pilte , ära raiska ! " manitseb Paula fotograafi , kes temast häid momente tabada tahab . " See , kes niipalju raiskab , ei saa kunagi rikkaks , " jätkab Paula ja näitab , kuidas teha tuleb . Võtab taskust oma fotoaparaadi , teeb meist ühe pildi ja paneb aparaadi tasku tagasi . " Nii tuleb elada ! " Ostis tütre pärast mõisa Paula on õnnelik inimene . " Ema ütles mulle , et suureks saades ära vaata , mis teistel on . Jää loomulikuks , siis oled terve elu õnnelik . Selle õpetuse järgi olen toiminud ka , " räägib Paula . Paula oli perre oodatud . Kolm esimest last olid pojad . Isa ootas pikisilmi aga tütart . Tütre sündides ütelnud isa , et lapsed kasvavad maal paremini . Nii ostiski Karl Elken Vabadussõja järel perele Krootuse valda mõisa ja pere kolis Tartust Veskimõisa ehk Mühlenhoffi . Targad raamatud räägivad , et Veskimõis ehitati aastal <arv>. Paulal on lapsepõlvest palju head ja ilusat mäletada . Vanasti viis tee mäest alla . Aiamajakesest mindi jõekesse suplema . Jõel oli oma elektrijaam . Paula näitab , kus asus jahuveski , kus villavabrik , kus apteek , kus pood . Ilus park . " Mis neist nüüd järele on jäänud - mitte midagi , " sõnab Paula ja manab kommuniste . Kommunistide pärast pidi ta <arv> aastat mõisast ära olema . <arv> naastes leidis ta eest laguneva mõisa , akendel klaaside asemel kilekotid ees . Vene ajal elasid majas joodikud , teab ta . Paula isa oli eestlane , emas leidus aga hollandi , saksa ja läti verd . Ema suri <arv> , samal aastal , mil sakslased Eestist Vaterlandi sõitsid . Isa ei osanud venelaste tulekut karta ega mõtelnud Saksamaale sõidust . <arv> märtsis , kui oli viimane võimalus Saksamaale pääseda , õnnestus komisjonist siiski vastav luba saada . Nüüd on Paula ainsa pärijana oma mõisa tagasi saanud ja väge täis see taastada . Ehitas vaimule toa " Mul on siin üks hea vaim , ainult minu jaoks hea vaim , " räägib Paula , endal kaval helk silmades . Ta on kuulnud seda vaimu nutmas ja teab nutu põhjust . " Eestist pikki aastaid eemal olles ütlesin talle kogu aeg , et kaitse Veskimõisat , aita mul elus edasi minna , siis ma ehitan sulle jälle mõisa üles ja teen sinu toast kõige ilusama toa , " jätkab Paula . See tuba ongi juba tehtud . Seitsme aastaga on Paula mõisamajale pannud uue katuse ja aknad , uued põrandad ja laed . Toonud sisse elektri ja vee , ehitanud sanitaarsõlmed . Ülakorrus hakkab juba ilmet võtma . Paula on kulutanud majale juba ligemale miljon krooni . " Eestis on üks haigus : ehitajad ei oska korstna ümber plekki panna , vihmaga jookseb mitmest kohast läbi , " kurdab mõisaproua . Nii on ta pidanud tuppa kogunisti kausi panema . Kui Paula oli lagunevas mõisas juba üht-teist teinud , taheti see muinsuskaitse alla võtta . Paula saatis nad pikalt . " Mul pole eluaeg ülemust olnud , ja siis tulen Eestisse , ehitan kõik üles ja te hakkate mulle ütlema , mida pean ja mida ei tohi teha . Ei , nii ei lähe , " oli Paula ametimeestele ütelnud ja neil suu lukku pannud . Taastamisjärge ootavad mõisa alumised ruumid ja saalid . Kunagi peab järg saunani keldris välja jõudma . Paula näitab leiliruumis lava , üks lavalaudki veel kunagisest alles . Kõrval oli õunakelder , kust plika enne saunaminekut õuna kaasa võttis . Ükskord peab jälle nii olema . Kunagi ehitab Paula jõele ka tammi ning elektrijaama . Elekter läheb iga aastaga kallimaks , elektriga kütab ta aga mõisas osa ruume . " Mina toetan head vaimu ja tema mind , " teab Paula . See teadmine annab talle mõisa taastamiseks jõudu . " Ma elan veel <arv> aastat , mul on siin palju teha ja aega ka selleks . " Ühest asjast on tal kahju . Tahtis kõik valmis ehitada ja siis mõisat mehele näidata . Kahjuks tuli surm vahele . Abielus jõuti olla <arv> aastat ja kümme kuud . Väga hea mees oli . Et ta hea mehe saab , seda oli mustlane talle juba Eestis ennustanud . Nõiub kohtu ära Paulal on poeg ja tütar . Rohkem ei tahtnudki - neid jõudis ise kasvatada . Ta ei pidanud õigeks lasteaeda panekut . Tütar on ka mõisas emal külas käinud . Veidi kahju on Paulal sellest , et lapsed eesti keelt suurt ei oska . Ta ise ei ole seda aga unustanud . " Mul oli Saksamaal väike trikk : peab mõtlema eesti keeles , " seletab Paula . Kui lapsed magasid ja kaupmehest abikaasat kodus polnud , siis ta trikitaski . Paulal on praegugi Berliinis suur korter alles . Veerandi aastast veedab seal . Ta ei karda , et Veskimõisas võidakse sel ajal tema varale kätt külge panna . " Kõik teavad , et olen nõid , keegi ei julge enam tulla pahandust tegema , " selgitab ta . Varemalt on paaril korral sisse murtud , pättide käsi on seejärel täbarasti käinud . Paula ütleb , et nõidumise võim on tal vanaema poolt . Esimest korda märkas ta seda <arv>aastaselt . Seda võimu tahab ta kasutada ka siis , kui ei saa kohtus maavaidluses õigust . Paula soovib saada tagasi kõik kunagi mõisale kuulunud maad , kokku <arv> ha . Seitse aastat on ta väsimatult kohtuuksi kulutanud , et tagasi saada mõisa omaaegne aiamaa . Seal tahab ta oma lehmadele peeti ja porgandit kasvatada . " Mina ei lase mõisat laiali rebida , küll mu hea vaim aitab mind , " näitab ta jonni . Loomapidajaks sai Paula juhuslikult . Naabrimehe visa pakkumise peale mõne aasta eest otsustas ta algul vaid pullikesi osta , samas hakkas kahju tapale mõeldud lehmvasikatest ja ostis neidki . Leidis ka hooldaja loomadele . Nüüdseks on Paulal koos vasikatega juba <arv> lehma . Enamik herefordid . " See ei ole sissetulekuallikas , rohkem kalliks hobiks , " selgitab Paula . Aastas kulub loomadele üle <arv> <arv> krooni . Liha ju ei maksa suurt midagi . Heina , peedid , porgandid ja muu sööda ta ostab . Lihakombinaati Paula loomi ei vii , kui müüb , siis inimestele . Ketti pole tema lehmad tundnud . Kui just koledasti lund ei saja , on nad talvelgi väljas , nii on nad ka alati terved . Piima jätab Paula kõik vasikatele imeda . Suurtel lehmadel on kõigil nimi . Valgepeake . Julia . Matilde . Kriimsilm . " Loomadega peab rääkima , muidu jääb loom nagu inimenegi lolliks , " põhjendab Paula oma jututunde lehmade seltsis . Muidugi on tal kilekott leivakäärudega siis kaasas . Kui ta loomi harjab , võtavad lehmad sappa ootama . " Mul on terves Eestis kõige õnnelikumad lehmad , " on Paula kindel . Raske on temaga vaielda . Lubas miljonäriks saada " Ära küsi liiga palju ! " ütleb Paula ajakirjanikule mitugi korda . Isa olla Paulale kunagi öelnud , et ei tohi teiste peale loota , siis sa oled kadunud . Meeles on ka ema õpetus : ära mine uhkeks . Selle järgi on Paula teinudki . Kooli lõpus oli direktor küsinud , kes kelleks tahab saada . Paula ütles , et tahab miljonäriks saada , nagu isagi . Kõik hakanud klassis naerma . " Mõtlesin siis , et kuradi loll olin , miks ma ei saanud oma suud hoida , " pihib Paula . " Siis aga sähvas mõte : ma neile näitan , kui kord kokku saame ! " Ent kõik läks teisiti . Elu pillutas kõik maailma laiali ja kokku pole saadud . " Ära küsi liiga palju ! " tahab mõisaproua midagi ka enda teada jätta . Või ehk järgmiseks kohtumiseks hoida .