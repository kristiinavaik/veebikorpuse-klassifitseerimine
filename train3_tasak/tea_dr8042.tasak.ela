kirjak	tea_dr8042.tasak.ela	PIRET VIIRES Esitatav doktoriväitekiri " Postmodernism eesti kirjanduskultuuris " on välja kasvanud minu huvist tänapäeva eesti kirjanduse ja seda mõjutavate protsesside vastu . Olen käsitanud kirjandust osana suuremast vaimsest ja sotsiaalsest tervikust ning püüdnud mõista tegureid , mis viivad kirjanduses ühe või teise ilmingu tekkimiseni . Olen tundnud huvi kirjanduse sisu ja vormide muutumiste , eksperimentaalsuse , piirjuhtumite ja äärealade vastu . Ennekõike on aga väitekiri minu magistritöö " Etnofuturismist küberkirjanduseni . Eesti kirjandus <arv>-ndatel aastatel " ( Tartu , <arv> ) edasiarendus . Magistritöös oli postmodernismi temaatika teadlikult kõrvale jäetud , oli tehtud vaid vihje sellise lähenemise võimalikkusele ja keskenduti teistele aspektidele . Siinses doktoriväitekirjas on fookuses nii postmodernismi teooria kui ka praktika . Muuhulgas on just eesti kirjanduse muutumisi <arv>-ndatel aastatel vaadeldud läbi postmodernismi prisma . Kuna postmodernism on ühelt poolt väga kompleksne ja teiselt poolt hajus ja kõige hõlmavusele apelleeriv mõiste , siis on see olnud dissertandile tõsiseks väljakutseks ja nõudnud kohati eneseületusigi . Loodan , et lõppkokkuvõttes olen saanud siiski seatud ülesandega hakkama ja lisanud omapoolse peatüki eesti kirjandusloo tõlgendusse . Doktoriväitekiri on kirjutatud sihtfinantseeritava teadusteema nr SF <arv>s <arv> " Eesti kirjandus ja maailmakirjandus intertekstuaalsuse paradigmas " ( <arv>-<arv> ) ja Eesti Teadusfondi grandi nr ETF <arv> " Meediadeterminismi probleem ja kunstiteose ajalis-ruumilised suhted " ( <arv>-<arv> ) toel . Siinkohal väljendan tänu inimestele , kes töö teostumisele ühel või teisel viisil kaasa on aidanud . Tänan oma juhendajat professor Rein Veidemanni , kes mind ergutas ette võtma sellist keerukat ülesannet uurida eesti kirjanduse seoseid postmodernismiga . Sooviksin tänada ka sihtfinantseeritava teema " Eesti kirjandus ja maailmakirjandus intertekstuaalsuse paradigmas " juhti professor Jüri Talvetit , kes on mind selle töö valmimisel igakülgselt toetanud , aga ka Tartu Ülikooli kirjanduse ja rahvaluule osakonda ning eesti kirjanduse õppetooli mõistva ja abivalmis suhtumise eest . Tänan Virve Sarapikku , Marin Laaki , Tiina Hallikut , Epp Annust , Jan Kausi , Britta Koržetsit , Simon Dresnerit . Tänan toe ja mõistmise eest oma lähedasi ja perekonda - vanemaid ja abikaasat Aap Neljast .   Sissejuhatus Käesoleva doktoriväitekirja eesmärgiks on uurida , kuidas postmodernism on mõjutanud eesti kultuuri , täpsemalt kirjandust . Püütud on kaardistada postmodernismi ilminguid eesti kirjanduses ning anda võimalik raam selle teema edasiarendamiseks ja postmodernistlike kirjandusteoste analüüsiks . Väitekirjas esitatud seisukohad lähtuvad ka postmodernse ühiskonna ja postmodernistlike kirjandusteoste vahelisest korrelatsioonist . Seega on töö eesmärgid kitsamalt järgmised : <arv>. Analüüsida postmodernismi esinemist eesti kirjanduskultuuris . <arv>. Analüüsida postmodernistliku kirjanduse ja postmodernse ühiskonna vahelisi suhteid , keskendudes Eesti eripärale võrreldes tavapäraste läänemaiste postmodernsete ühiskondade arenguga . <arv>. Pakkuda välja võimalik mudel postmodernistlike teoste määratlemiseks eesti kirjanduses . Töö hüpoteesiks on , et postmodernistlikke teoseid ei saa määratleda , lähtudes ainult tekstisisestest tunnustest , vaid tuleks arvestada ka postmodernse maailma kujutamist teoses ja postmodernse ühiskonna olemasolu teose kirjutamise ajal. Doktoriväitekirjaks on esitatud sari publikatsioone , milles on postmodernismi probleemistikku süüvitud alates <arv>. aastast , käsitledes postmodernismi erinevaid aspekte eesti kirjanduses , ja kokkuvõttev ülevaateartikkel . Doktoriväitekiri suhestub eelnevate uuringutega , mis käsitlevad postmodernismi ja eesti kirjanduse suhteid , samas mööndes , et täielikku ja ammendavat käsitlust selle kohta eesti kirjandusteaduses ei ole . <arv>-ndate vahetusel - <arv>-ndate algul ilmus perioodikas mitmeid postmodernismi tutvustavaid artikleid , esimeseks tõenäoliselt Hasso Krulli " Hando Runnel ja postmodernism " Vikerkaares ( vt Krull <arv> ) . Kõige rohkem postmodernismi käsitlevaid tekste ilmuski Vikerkaares , näiteks H. Krulli loengusari , mis tutvustas poststrukturalismi ( Krull <arv>-<arv> ) , tõlgiti ka vastavate teoreetikute tekste . <arv>. aastaks on ilmunud mitmete postmodernistlike teoreetikute teosed raamatutena , enamasti sarjas " Avatud Eesti Raamat " ( täpsemalt vt <arv>. <arv>. ) . <arv>-ndate lõpul on akadeemilisemas uurimuses postmodernismi vastu siiski suuremat huvi tuntud , nt eriti Epp Annuse artiklid , käsitlusi on olnud Tiit Hennostelt , Hasso Krullilt , Märt Väljatagalt , Rein Veidemannilt , Sirje Oleskilt jt. Postmodernistlik diskursus on esindatud <arv>. aastal ilmunud " Eesti kirjandusloos " , kus mitmeid eesti kirjanduse <arv>. sajandi lõpu teoseid nimetatakse postmodernistlikeks ( täpsemalt vt <arv>. <arv>. ) . <arv>. aastal ilmus Janek Kraavi ülevaatlik kokkuvõte " Postmodernismi teooria ja postmodernistlik kultuur " , mis tutvustab postmodernismi põhiseisukohti ja on seni kõige põhjalikum postmodernismi kohta ilmunud allikas eesti keeles . Samas pole eesti kirjandust tervikuna postmodernismi aspektist läbi analüüsitud . Käesolev doktoriväitekiri ei pretendeeri samuti kõikehõlmavusele , kuid doktoriväitekirjaks esitatud artiklites on püütud jälgida , kuidas postmodernism jõudis ja kinnistus eesti kirjandusse . Nii artiklites kui ka sissejuhatavas tekstis on esitatud ja analüüsitud mõningaid näiteid eesti postmodernistlikest kirjandustekstidest , jälgides postmodernismi ilminguid alates <arv>-ndatest aastatest kuni <arv>. sajandi alguseni . Kokkuvõtvas ülevaateartiklis antakse ka skeem , mille abil saaks kindlaks määrata postmodernistlikke tekste eesti kirjanduses . Muidugi tuleb siinses väitekirjas esitatud skeemi näha esialgse võimaliku mudelina , mille praktiline rakendamine kirjandusanalüüsis ei pea olema obligatoorne . Lisaks tuleb märkida , et siinses väitekirjas on poststrukturalismi käsitlemine kõrvale jäetud , kuna keskendus on postmodernismi esinemisel kirjanduskultuuris ja postmodernsel ühiskonnal . Seega tuleks siinset doktoriväitekirja näha suunana , kuhu oleks võimalik postmodernismi käsitlemisel minna , ja raamistikuna , milles oleks võimalik edasi liikuda . Kuna postmodernismi mõiste iseenesest on oma olemuselt laiahaardeline , laialivalguv ja ebastabiilne , siis aine heterogeensus tingib ka meetodi heterogeensuse . Postmodernismi teema ei ole üheselt lahendatav ja siinne käsitlus võiks olla üks võimalik lahendus paljude erinevate tõlgendusviiside hulgas . Doktoriväitekirjaks on esitatud aastatel <arv>-<arv> ilmunud kaheksa artiklit ja üks artikkel , mis on avaldamiseks vastu võetud ( vt täpsed bibliograafilised andmed lk <arv> ) : I. Kirjanduse kohandumisi <arv>. aastatel ehk kauboikapitalismi kultuuriloogika ; II . Mustamäe Metamorphoses ; III . Mustamäe metamorfoosid ; IV . Traces of the Postmodern World in the <arv>st-Century Estonian Novel ; V. M. Laak , P. Viires , Intertextuality and Technology : The Models of Kalevipoeg [ osa artiklist : " About the Postmodernist Intertextuality of Kalevipoeg " ] ; VI . Estonian Literature on the World Wide Web . Ambitions and Reality ; VII . Tekstide kohanemine küberruumis ; VIII . Literature in Cyberspace ; IX . Estonian Literature and a Brave New World : A Postmodern Turn ? Publikatsioonid juhatab sisse kokkuvõttev ülevaateartikkel , mis annab teoreetilise ülevaate nii postmodernismist laiemalt kui ka kitsamalt postmodernismi ja eesti kirjanduse suhetest . Ülevaateartiklis vaadeldakse postmodernismi ja postmodernsuse mõisteid , modernismi ja postmodernismi vahekorda , postmodernismi mõiste ajalugu . Lähemalt peatutakse postmodernsel ühiskonnal , postmodernismil ja tehnoloogial , postmodernismil kultuuris , eraldi vaadeldakse postmodernistliku kirjanduse tunnuseid . Teiseks käsitletakse lähemalt üldist kultuuritausta postmodernismi eesti kirjandusse tulekul : vaatluse all on kõigepealt postmodernismi/postmodernsuse ideede jõudmine eesti kultuuripilti ja seejärel postmodernismi mõiste kasutamine eesti kirjandusloo kontekstis . Sellele järgneb tekstinäidete analüüs , kus algul esitatakse postmodernismi võimalikud koondtunnused . Edasi vaadeldakse postmodernismi varasemaid ilminguid eesti kirjanduses <arv>-<arv>-ndatel , postmodernismi <arv>-ndate kirjandusmurrangu ajal ning postmodernismi <arv>. sajandi eesti kirjanduses . Lõppjäreldustena on esitatud mõtteid postmodernismi seisundist ja väljavaadetest tänapäeval . Ülevaateartiklile järgnevad artiklite annotatsioonid , väitekirja kokkuvõte ja kasutatud allikate nimekiri . Sellele järgnevad doktoriväitekirjaks esitatud artiklid . Väitekirja lõpetab ingliskeelne resümee . <arv> . Postmodernismi ja postmodernsuse mõisted <arv> . aastal ilmunud teoses " After Postmodernism " ( López , Potter <arv> ) tunnistavad toimetajad Garry Potter ja José López , et postmodernism on osutunud <arv>. sajandi viimase kolmandiku kõige mõjukamaks intellektuaalseks vooluks . Postmodernism suutis haarata ajavaimu ja olla samas väljakutseks enesekindlusele , mida esitasid mõistus , objektiivsus ja teadmised ( López , Potter <arv> : <arv> ) . Samas möönavad autorid , et <arv>. sajandi alguseks on postmodernismi hiilgeajad möödas , postmodernism on " languse staadiumis " ja " moest väljas " ( López , Potter <arv> : <arv> ) . Postmodernismi mõistet ei ole lihtne selgelt määratleda . Postmodernism on ühelt poolt väga kompleksne , kuid teiselt poolt hajus ja kõikehõlmav mõiste . Postmodernismil ei ole kindlat sõnaraamatu definitsiooni ega ühte autoriteeti , mis kinnitaks , et postmodernism on just see . Postmodernismi iseloomustab tähenduste pluralism - pigem eksisteerivad " postmodernismid " kui üks kindel postmodernism . Postmodernismi mõiste on laiahaardeline , laialivalguv , ebastabiilne . Võiks öelda , et " postmodernism " on termin , mis käib kõige kohta . Järelikult pole ühest vastust küsimusele , mis on postmodernism , millised on tema täpsed ajalised piirid ja kindlad tunnused . Seepärast ongi postmodernismist selgepiirilist käsitlust luua keeruline . Simon Malpas on vaimukalt põhjendanud , et postmodernismil puudub sellepärast selge ja kindel definitsioon , et selline identifitseerimine ja täpne defineerimine kuuluvad pigem ratsionaalsuse valdkonda , millele just postmodernism vastandub ( Malpas <arv> : <arv> ) . Seega võiks öelda , et teatud hämarus , mitmemõttelisus ja selgusetus on postmodernismi juba olemuslikult sisse kodeeritud . Ühelt poolt ei suuda lihtne definitsioon postmodernismi kogu komplekssust haarata , teiselt poolt selline defineerimine õõnestaks postmodernismi peamisi ja kaasaegse kultuuripraktika seisukohast radikaalseid põhiideid ( Malpas <arv> : <arv> ) . Postmodernismi mõiste määramatus on ka põhjuseks , miks erinevate teoreetikute hulgas ei valitse konsensust , mida täpselt postmodernismi all mõelda . Nii postmodernismi pooldajad kui vastased on eri meelt nii selles osas , milliste kultuuri , mõtte ja ühiskonna aspektidega ta seostub , kui ka selles , kuidas postmodernism aitab ( või ei aita ) kaasaegset maailma mõista ( Malpas <arv> : <arv> ) . Nii võib öelda , et kui postmodernismi keskseks mõisteks on " pluralism " , siis on see peidus juba postmodernismi definitsioonide pluralismis . Samas saab ometi eristada termineid " postmodernsus " ( postmodernity ) ja " postmodernism " . Esimene termin postmodernsus tähistab tavaliselt arenenud lääne tarbimis- ja infoühiskonna teatud ajaloolist ja kultuurilist perioodi ja viitab ajastule või spetsiifilisele kultuurilisele kontekstile . Ka siin on erinevaid lähenemisi . Vastavalt erinevatele käsitlustele on postmodernne ühiskond alguse saanud näiteks kas alates <arv>-<arv>-ndatest ( Fredric Jamesoni " hiliskapitalism " , vt Jameson <arv> ) , <arv>-ndatest ( David Harvey periodiseering , vt Harvey <arv> : <arv> ) või siis Eesti puhul saame rääkida postmodernse ühiskonna võimalikkusest alles <arv>-ndatel . Teine mõiste postmodernism tähistab teatud tüüpi kultuuritekste ja kultuurisituatsiooni postmodernsel perioodil . Postmodernismi on sageli kirjeldatud stiilina , mis keskendub kunstilisele esitusviisile . Peter Brookeri järgi on postmodernistlikku esteetikat identifitseeritud eneseteadlikkuse nähtava esitamisega , laenamisega erinevatest tekstidest ja stiilidest , murdes eristused kõrge ja madala kultuuri , lääne ja teiste kultuuride ning oleviku ja mineviku vahel . Tulemuseks on eneseirooniline eklektika , mis avaldub postmodernistlike võtete kaudu , nagu pastišš , paroodia , kollaaž ja uuestikasutamine ( recycling ) . Postmodernism on mänguline ja allusiooniderikas , postmodernistlikud teosed on eneseleviitavad ja intertekstuaalsed metafiktsioonid , mis kasutavad minevikust pärit tekste ja kultuurivorme . ( Brooker <arv> : <arv>. ) Kõige laiemas mõttes on postmodernistlik esteetika ja elustiil aga üldise skeptitsismi väljendus , mis eitab varasemaid eristusi ja kindlaksmääratusi ( mitte ainult kunstis või meedias , vaid ka intellektuaalses , poliitilises ja igapäevaelus ) . Postmodernismi iseloomustab originaalsuse ja ajaloolise tõe , samuti kunstiväärtuste ja standardite kadumine . Nii on ka postmodernismi suhtumine ambivalentne : on nii neid , kes mõistavad hukka postmodernismi kui tühjuse ja pealiskaudsuse taastootmist kui ka neid , kes näevad postmodernismis elitaristlikest hierarhiatest vabanemist . ( Brooker <arv> : <arv>-<arv>. ) Simon Malpas on märkinud , et kui kasutada sõna " postmodernism " , siis tulevad kohe meelde postmodernismi põhimõisted " fragmentaarsus " , " määramatus " , " pluralism " , " murdumine " . ( Malpas <arv> : <arv>. ) Samas tuleb meeles pidada ka seda , et postmodernism kui diskursus on juba iseenesest fragmentaarne ja murtud . <arv>-<arv>-ndateni oli postmodernism Euroopa ja Põhja-Ameerika kultuuris väga laialt levinud ja peaaegu iga kultuurinähtust nimetati postmodernistlikuks . Viimastel aastatel ei ole postmodernism enam nii kõikjal olev ja domineeriv olnud . Postmodernismi on defineeritud mitmeti : uus esteetiline formatsioon ( Ihab Hassan ) , olukord ( Jean-Franēois Lyotard ) , kultuur ( Steven Connor ) , kultuuriline dominant ( Fredric Jameson ) , kogum kunstilisi liikumisi , mis kasutavad paroodilist eneseteadlikku representatsiooni ( Linda Hutcheon ) , periood , kus oleme jõudnud ajaloo lõppu ( Jean Baudrillard , Francis Fukuyama ) jne. Postmodernism toob esile iroonia , lõhestumise , erinevuse , pidevusetuse , mängulisuse , paroodia , hüperreaalsuse ja simulatsiooni ideed . Mõnele on see olnud kaasaegse kunsti radikaliseerumine , mis on viinud avangardse kunsti uutele piiridele , ja teistele on see olnud kultuuriteaduste demokratiseerumine , mis pöörab kõrgkunsti kõrval tähelepanu ka populaarkultuurile . Mõned käsitlused leiavad aga , et postmodernism on lihtsalt " pealisehitus " , mis on esile kutsutud tänapäeva maailmas toimunud sotsiaalsete , poliitiliste või filosoofiliste muutuste poolt . Seega saab öelda , et postmodernismi ja postmodernsuse eristamine on muidu eklektilises postmodernismi diskursuses üks kindlaid ja fikseeritud eristusi . Kokkuvõtlikult öeldes : postmodernism keskendub tekstitunnustele ja kunstilisele representatsioonile , samal ajal kui postmodernsus tähistab spetsiifilist kultuurilist konteksti või ajaloolist epohhi . ( Malpas <arv> : <arv>-<arv>. ) <arv> . Modernsus/modernism ja postmodernsus/postmodernism Postmodernismi ja postmodernsuse defineerimine toimub ennekõike mõistete " modernism " ja " modernsus " kaudu . Ühelt poolt saab postmodernismi näha järel-modernismina või teiselt poolt ka vastu-modernismina . Nii on vastavalt erinevatele käsitlustele nähtud seda , kas postmodernismis on modernismile omased tunnused jõudnud äärmusesse või , teise variandi puhul , et postmodernism vastandub modernismile . Nii nagu saab eristada mõisteid postmodernne ja postmodernism , saab eristada ka mõisteid modernne ja modernism . Modernseks ajajärguks arvatakse üldiselt ajastut , mis algas valgustusaja koidikul enne Kolmekümneaastast sõda <arv>. sajandil . Modernsuse seisukohad formuleerisid valgustusfilosoofid <arv>. sajandil ( nt Descartes ) . Jürgen Habermasi järgi tähendab modernsusprojekt seda , et arendatakse objektiveerivaid teadusi , moraali ja õiguse universalistlikke põhialuseid ning autonoomset kunsti , samal ajal kasutades kognitiivseid potentsiaale praktikas , see tähendab elutingimuste mõistlikus kujundamises . Habermas kirjeldab , kuidas valgustajad lootsid , " et kunstid ja teadused võiksid peale loodusjõudude kontrolli edendada ka maailma- ja enesemõistmist , moraali arengut , ühiskondlike institutsioonide õiglust , isegi inimese õnne " ( Habermas <arv> : <arv> ) . Modernsuses on kesksed mõisted " tõde " ja " mõte " ning veendumus , et mõtlemise kaudu võib jõuda tõeni . Modernset inimest võib iseloomustada kui kartesiaanlikku autonoomset/ratsionaalset substantsi kohtumas newtonliku mehhanistliku maailmaga ( Grenz <arv> : <arv> ) . Modernne mõistus kinnitab , et teadmine on kindel , objektiivne ja hea . Modernses maailmas hinnatakse nähtusi ratsionaalsuse ja mõistuslike kriteeriumide alusel . Modernne maailm usub progressi ja on optimistlik , selle optimismi aluseks on teadus ja haridus . Keskne on ka indiviid ja indiviidi vabadus . Tõde on leitav , teadmine on inimmõistusele ligipääsetav . Veel võiks modernsuse põhimõistetena nimetada korda , humanismi ja ajaloolisust . Filosoofia , kirjanduse , teaduse ja kunstide modernsed paradigmad tekkisid modernsuse sotsiaalses kontekstis . See tõi kaasa traditsiooni murdmise , religioosse maailmavaate asendamise ilmalikuga , progressi ja muutumise väärtustamise . Kiire sotsiaalse arengu käimapanevad jõud olid teadus , kapitalism ja tehnoloogia . Modernne paradigma kestis dominandina kindlasti kuni <arv>. sajandi lõpuni ja seda iseloomustasid mehhaanilised metafoorid , deterministlik loogika , kriitiline mõistus , individualism ja humanistlikud ideaalid , püüdlemine universaalsete tõdede ja väärtuste poole , katsed luua üldistavaid ja ammendavaid teadmiste skeeme ning optimistlik usk progressi ja ajaloo liikumisse inimese vabanemise poole . Modernsel ajastul toimus ka hulk revolutsioone : geograafiline ( kolonialism ) , intellektuaalne ( renessanss , modernne teadus , valgustus ) , majanduslik ( kapitalism ) , poliitiline ( kodanlik demokraatia ) , tehnoloogiline ( tööstusrevolutsioon ) ja kunstiline ( modernism ) . ( Best , Kellner <arv> : <arv>-<arv>. ) Erinevad uurijad on modernse ajastu hajumist näinud erinevalt . Näiteks Arnold Toynbee on oma teoses " Study of History " leidnud , et modernne ajastu hakkas kaduma juba <arv>. sajandi lõpus , ja ta on nimetanud <arv>-ndate aastate Prantsuse-Preisi sõda murrangulise sündmusena , mis alustas " post-modernset " ajastut ( Toynbee <arv> : <arv> , vt Anderson <arv> : <arv> ) . Samas on enamik uurijaid näinud , et modernne ajastu ja modernne ühiskond on kestnud siiski ka <arv>. sajandi esimesel poolel ja muutused , mis tähistavad postmodernse ühiskonna saabumist , on toimunud pärast Teist maailmasõda . Nii leitakse , et postmodernne ajastu on tekkinud alates <arv>-<arv>-ndatest või veel hilisematel kümnenditel ( vt ka alaosa <arv> ) . Nagu postmodernsuse ja postmodernismi puhul , käib ka mõiste modernne ajastu ja maailmatunnetuse kohta , modernism tähistab aga kitsamalt teatud kultuuriparadigmat . Kui kaudsemalt on ka modernismis olulised modernse ajastu põhiväärtused - individualism , usk humanismi ja progressi - , siis kitsamalt saab näha modernismi väljundina <arv>. sajandi kunsti ja kirjanduse avangardistlikke voole ( vt nt Treier <arv> : <arv> ) . Tiit Hennoste eritleb modernismi määratlemisel kolme uurijate rühma . Üks rühm kasutab modernismi üldmõistena , mille alla arvatakse erinevad eksperimentaalsed ja avangardsed liikumised ning suunad <arv>. sajandi esimese poole Euroopa kirjanduses ( nt futurism , ekspressionism , dadaism , sürrealism jm ) . Teise rühma uurijate jaoks on modernism eelkõige periood Euroopa kirjanduses , mille lõpupiiriks on tavaliselt Teine maailmasõda ja alguseks kas aastad <arv> või <arv> ( esindajad nt D. H. Lawrence , Virginia Woolf , T. S. Eliot ) . Kolmas lähenemine on teooriakeskne . See püüab modernismi defineerida eelkõige teksti ja tegelikkuse suhete kaudu , nähes temas kesksena teksti ja tegelikkuse suhete katkestamist või püüdu selles suunas ning keskendumist tekstile ja keelele . ( Hennoste <arv> : <arv>. ) Seega nähakse periodiseeringuna modernismi <arv>-ndatest kuni <arv>-ndate aastateni , modernismi tippaastana on nähtud aastat <arv> ( siis ilmusid T. S. Elioti " Ahermaa " ja James Joyce'i " Ulysses " ) . Modernismi nagu ka postmodernismi defineerimisega ei olda ühel nõul ja leitakse , et modernismi tuleks defineerida mitmuses - " modernismidena " . Üldiselt viitab mõiste modernism aga kunstilisele eksperimentaalsusele ja uudsusele , kehtivate representatsioonivormide ja traditsioonide radikaalsele uuendamisele , samuti kunsti elitaarsuse rõhutamisele ja samal perioodil eksisteeriva massikultuuri vastustamisele . Modernism püüdis hõlmata modernse ajastu tunnuseid - <arv>. ja <arv>. sajandi vahetuse kiiresti linnastuva ja tehnologiseeruva ühiskonna rütme . Modernismi tehnikatest võiks nimetada võõrandumist , montaaži , kollaaži , " teadvuse voolu " meetodit , sisemonoloogi , paroodiat , pastišši jm ( vt Brooker <arv> : <arv>-<arv> ) . Võib öelda ka , et modernism oli kunst , mis sündis tööstuslikult kiiresti arenevas ja muutuvas maailmas , mida iseloomustasid mehhaniseerimine , linnastumine ja ilmalikustumine ( Childs <arv> : <arv> ) . Janek Kraavi on juhtinud tähelepanu paradoksile , et modernse mõtteviisi kriitika esines esimesena just <arv>. sajandi alguse modernistlike kirjanike-kunstnike loomingus ( nt Charles Baudelaire , vt Kraavi <arv> : <arv> ) . Modernismi ja postmodernismi vahekorda analüüsides paradoksid jätkuvad . Mitmeid modernistlike kirjanike ja kunstnike loodud tehnikaid kasutavad ka postmodernistlikud autorid ( nt kollaaž , paroodia , pastišš ) . On uurijaid , kes väidavad , et kõik , mida on uuenduslikku postmodernismis , on olnud olemas juba modernismis ( nt Talvet <arv> : <arv> ) . Mitmed postmodernismi teoreetikudki on näinud postmodernismi lihtsalt modernismi mõnede joonte äärmusliku edasiarendusena , seega sisaldab postmodernism modernismi . Nii näiteks on Charles Jencks defineerinud postmodernismi topeltkodeeritusena , kus postmodernism sisaldab nii modernismi jätkumist kui ka ületamist . Sama näeb Jencks kehtivat Ihab Hassani postmodernismi määratluse kohta ( Jencks <arv> : <arv> ) . Seega võiks kokkuvõtlikult öelda , et kui modernsuse ja postmodernsuse vahekord on enam-vähem piiritletav - neid saab määratleda teatud ajalooliste perioodidena - , siis modernismi ja postmodernismi problemaatika on keeruline ja omavahel läbi põimunud . Modernistliku ja postmodernistliku kirjanduse piiride , erisuste ja kokkulangevuste üle on lähemalt arutletud väitekirja alaosas <arv>. <arv> . Postmodernismi mõiste ajalugu <arv> . Postmodernismi ajaliste piiride suhtes ei ole uurijate hulgas üksmeelt . <arv> Mõned autorid arvavad , et postmodernism tekkis <arv>-ndate lõpus või <arv>-ndate alguses . Teised viitavad <arv>-ndate lõpule , <arv>-ndate algusele . Mõned lähevad veel kaugemale . Ihab Hassan leiab , et postmodernismi ajaliselt määratleda pole mõtet , kuna iga ajastu sisaldab postmodernismi , mis ühendab endas nii diakroonilise kui sünkroonilise lähenemisvõimaluse ( Hassan <arv> : <arv>-<arv> ) . Hans Bertens ning Steven Best ja Douglas Kellner on mõiste kasutuselevõtu jälgi taga ajades jõudnud aga koguni <arv>-ndate aastateni , kus inglise kunstnik John Watkins Chapman kõneles postmodernistlikust maalikunstist ( vt Bertens <arv> : <arv> , Kellner , Best <arv> : <arv>-<arv> ) . <arv>. aastal ilmus mõiste Rudolf Pannwitzi teoses " Die Krisis der europäischen Kultur " , kus autor kirjeldab uut , postmodernset inimest ( vt Best , Kellner <arv> : <arv>-<arv> ) . <arv>. aastal ilmus Bernard Iddings Belli teos " Postmodernism and Other Essays " . Seda peetakse esimeseks raamatuks , mille pealkirjas on kasutatud postmodernismi mõistet ( vt Bertens <arv> : <arv> , <arv> ) . Charles Jencks on märkinud , et <arv>. aastal kasutas Federico de Onķs terminit postmodernism antoloogias " Antologķa de la poesķa espańola e hispanoamericana " hispaania ja ladina-ameerika kirjandusajaloo perioodi kirjeldamiseks ( <arv>-<arv> ) , mis oli vastureaktsiooniks modernismile ( vt Jencks <arv> : <arv> ) . Mõiste postmodernne oli kasutusel D. C. Somerwelli koostatud Arnold Toynbee " A Study of History " esimese kuue köite lühendatud üheköitelises variandis , mis ilmus <arv>. aastal ( Toynbee <arv> , vt Anderson <arv> : <arv> , Bertens <arv> : <arv> , Best , Kellner <arv> : <arv> ) ja seda märksa globaalsemas tähenduses ( vt ka Jencks <arv> : <arv> ) . Postmodernse ajastuna nägi Toynbee ajajärku alates <arv>. aastast , mil algas lääne moodsa tsivilisatsiooni ja individualismi kriis , kristliku kultuuri allakäik ja eurotsentristliku maailmapildi lagunemine ( Toynbee <arv> : <arv> , vt ka Anderson <arv> : <arv> ) . Hans Bertensi järgi on postmodernismi terminit kõige järjekindlamalt kasutatud kirjanduskriitikas alates <arv>-ndate algusest . Siin peetakse oluliseks ameerika luuletajat Charles Olsonit , kes <arv>. aastal koos John Cage'i ja mitme teisega korraldas ühe esimestest antimodernistlikest manifesteerivatest kultuuriüritusest ( vt Bertens <arv> : <arv>-<arv> ) . Kui juba <arv>. aastal kasutas Olson postmodernsuse mõistet lühikeses manifestis ( vt Anderson <arv> : <arv> ) , siis hiljem kasutas ta postmodernismi terminit ka järjekindlalt oma loengutes ja artiklites , tähistades sellega antimodernistlikku voolu kaasaegses luules . Olsoni eesmärk oli vabaneda ratsionaalsest liberaalsest humanismist ( vt Bertens <arv> : <arv>-<arv> ) . Kunsti on selle mõiste toonud <arv>. aastal Bernard Smith ja arhitektuuri samal aastal Joseph Hudnut ( vt Jencks <arv> : <arv> ) . <arv>-ndate lõpu poole sagenes postmodernsuse mõiste kasutamine ka ajaloost ja ühiskonnast kõnelemisel . Kultuuriajaloolane Bernard Rosenberg kirjeldas <arv>. aastal massiühiskonna uusi elutingimusi mõistega postmodernne ( vt Best , Kellner <arv> : <arv> ) . Samal , <arv>. aastal avaldas majandusteadlane Peter Drucker raamatu " The Landmarks of Tomorrow " , mille alapealkiri oli " A Report on the New Post-Modern World " . Tema jaoks tähistas postmodernne ühiskond seda , mida hiljem hakati nimetama postindustriaalseks ühiskonnaks ( vt Best , Kellner <arv> : <arv> ) . Irving Howe'i " Mass Society and Post-Modern Fiction " ( <arv> ) kõneles postmodernsest tarbimisühiskonnast ja inimesest kui tarbijast , samas sellesse nähtusesse kriitiliselt suhtudes ( vt Bertens <arv> : <arv>- <arv> ) . Perry Anderson on märkinud , et samuti oli postmodernsuse suhtes kriitilisel positsioonil C. Wright Mills oma teoses " The Sociological Imagination " ( <arv> ) , leides , et postmodernses ühiskonnas on mõistus ja vabadus asendunud sihitu triivimise ja tühja konformsusega ( vt Anderson <arv> : <arv>-<arv> , vt ka Best , Kellner <arv> : <arv> ) . Briti ajaloolane Geoffrey Barraclough annab oma teoses " An Introduction to Contemporary History " ( <arv> ) aga süstemaatilise ja detailse ülevaate , mis on postmodernne ajastu . Steven Besti ja Douglas Kellneri sõnade järgi tähistavad seda uut ajastut Barraclough' jaoks revolutsioonilised arengud teaduses ja tehnikas , uus imperialism , mis kohtab vastuseisu Kolmanda Maailma revolutsioonilistes liikumistes , üleminek individualismilt massiühiskonnale , uus maailmavaade ja uued kultuurivormid ( vt Best , Kellner <arv> : <arv> ) . <arv>. Tõeline diskussioon postmodernismi üle sai hoogu aga aastatel <arv> kuni <arv> ( Bertens <arv> : <arv> ) . Selle taustaks olid <arv>-ndate radikaalsed muutused kunstipraktikates . See oli popkunsti , rock-kontsertide , happening'ide ja filmikultuuri esiletõusu aeg . Mitme ala kunstnike töödes hakkasid segunema eri meediad ja hakati tooma oma esteetikasse kitsi ja popkultuuri , kindlate kirjandusvormide ( luule , romaan , novell ) kõrvale tekkis uusi segavorme . Uus kunst <arv>-ndatel oli pluralistlikum ning vähem tõsine ja moralistlik kui modernism ( Best , Kellner <arv> : <arv> ) . <arv>-ndate alguse teoreetikutest tuleks esile tõsta Leonhard B. Meyerit , Susan Sontagi ja Leslie Fiedlerit , samuti Ihab Hassani varaseid töid . <arv>. aastal avaldas L. Meyer teose " The End of the Renaissance ? " , kus ta analüüsib kaasaegse uue kunsti poeetikat ja jõuab järeldusele , et on ilmunud " uus esteetika " , mis eitab põhjuse ja tagajärje seoseid ja traditsioonilist " tähendust " . Inimene ei ole enam universumi keskus , vaid tema eesmärgid on küsitavad , ebaolulised või triviaalsed . ( Meyer <arv> , vt Bertens <arv> : <arv>-<arv>. ) Susan Sontag avaldas <arv>. aastal esseed " Notes on " Camp " " ja " Against Interpretation " ( vt Sontag <arv> ) . Sontag deklareerib süvenemist kunstiteose vormilisse ja stiililisse omapärasse , tõlgendamise ja kunstiteose " tähenduse " ebaolulisust , nõuab kriitika läbipaistvust ja leiab , et hermeneutika asemel oleks vajalik kunsti erootika ( Sontag <arv> : <arv>-<arv> ) . Leslie Fiedler leiab oma <arv>. aastal avaldatud teoses " The New Mutants " , et eristuse kadumine kõrge ja madala kunsti vahel on positiivne ja on meeldiv , et on tekkinud popkunst ja massikultuuri vormid . Fiedler kasutab ka mõistet " post-modernism " , millega ta iseloomustab <arv>ndate alguse kunstinähtusi : vastuseisuna protestantismi , viktoriaanluse , ratsionalismi ja humanismi väärtustele . Fiedler leiab , et uued kunstivormid kaotavad lõhe kunstniku ja publiku vahel , asjatundjast kriitiku ja võhiku vahel . Fiedler leiab , et uus postmodernne kriitika peaks loobuma formalismist , realismist ja arrogantsest pretensioonikusest ning lähtuma lugeja subjektiivsest vastuvõtust psühholoogilises , sotsiaalses ja ajaloolises kontekstis . ( Fiedler <arv> , vt Best , Kellner <arv> : <arv>-<arv>. ) <arv>. Võib aga öelda , et Ihab Hassani kirjutised kinnistasid postmodernismi kultuuriteooriasse . Juba <arv>. aastal avaldatud artiklis " The Dismemberment of Orpheus " leiab ta modernistlikku kirjandust analüüsides , et traditsioonilise modernismi kõrval võib näha ka sellest erinevat kirjandust , mida ta nimetab " vaikuse kirjanduseks " ( literature of silence ) , nt Franz Kafka , Jean Genet , Samuel Beckett . Samal ajal ta selles artiklis postmodernismi mõistet veel ei kasuta . <arv>. aastal ilmunud raamatus " The Dismemberment of Orpheus . Toward a Postmodern Literature " võtab Hassan aga postmodernismi mõiste kasutusele , tähistades sellega eelnevalt defineeritud " vaikuse kirjandust " , kuid kitsendades seda Teise maailmasõja järgsele kirjandusele . Samas näeb Hassan postmodernismi pigem modernismi järglasena , rõhutades modernismi-postmodernismi jätkuvust , ja seda , et postmodernismi vaim on peidus juba hulgas modernistlikes kirjandusteostes ( vt Hassan <arv> ) . Sama on väitnud Hassanit iseloomustades ka näiteks Charles Jencks , kes leiab , et Hassani " postmodernism " on peamiselt hilismodernism , modernismi jätkumine tema liialdatud vormis ( Jencks <arv> : <arv> ) . Siiski muudab Hassan mitmel korral uusi teoseid kirjutades ja ka vanu ümber kirjutades oma seisukohti , tuues sisse ka modernismi-postmodernismi vastandlikkuse . Hans Bertens on leidnud , et Hassani jaoks on problemaatiline ka postmodernismi periodiseering ( vt Bertens <arv> : <arv>-<arv> ) . Samas on Hassan lisanud <arv>. aastal artiklis " The Question of Postmodernism " postmodernismi diskussiooni ühe süstemaatilisema aluse , nimelt modernismi-postmodernismi opositsioonide tabeli , mis on laialt kasutusele jäänud . Eestikeelsetes käsitlustes on see tabel varemgi avaldatud ( vt Kangilaski <arv> : <arv>-<arv> , Juske <arv>a : <arv> , Kraavi <arv> : <arv> ) , kuid olgu ta esitatud ka siinses kontekstis ( Hassan <arv> : <arv>-<arv> ) .  Teise suurema modernismi-postmodernismi vastanduste ja seoste koondkonspekti esitas Hassan juba <arv>. aastal artiklis " POSTmodernISM : A Paracritical Bibliography " ( vt Hassan <arv> : <arv>-<arv> ) . Hassan võrdleb modernismi ja postmodernismi erinevusi järgmistes rubriikides : urbanism , tehnoloogia , dehumaniseerumine , primitivism , erootika , antinominalism , eksperimentaalsus . Näiteks urbanismi alalõigus leiab Hassan , et postmodernismi iseloomustab suurlinn , aga ka globaalne küla ; tehnoloogia vallas näeb Hassan postmodernistlikuna suurejoonelist tehnologiseerumist , geneetikat , uut meediat ja uusi kunstivorme , ka arvutite levikut ; postmodernistlikku primitivismi esindavad Hassani jaoks näiteks rock-muusika , hipiliikumine , Woodstock ; erootikas näeb ta postmodernismiilmingutena uut seksuaalsust , liikumist feminismist lesbilisuseni või ka uue androgüünsuse poole . Postmodernistlik eksperimentaalsus seisab tema jaoks avatud struktuurides , simultaansuses , paroodias , vormide ja eri meediate segunemises ( Hassan <arv> : <arv>-<arv> ) . Kesksed mõisted aga , mis Hassan postmodernismi diskussiooni lisas , on " määramatus " ( indeterminacy ) ja " immanentsus " ( immanence ) . Hans Bertensi iseloomustuse kohaselt leidis Hassan , et nii immanentsus kui määramatus on just need kaks mõistet , mis kõige paremini iseloomustavad postmodernset aega , ja ta lõi ka neid ühendava uudistermini indetermanence ( " määramatu immanents " ) . <arv>. aastal ilmunud essees " Desire and Dissent in the Postmodern Mind " defineerib ta immanentsust kui meele võimet üldistada ennast maailmas , toimida üheaegselt enda ja maailmana , ja muutudes niimoodi üha enam ja enam iseenda keskkonnaks ( Hassan <arv> : <arv> , vt Bertens <arv> : <arv> ) . Samas essees defineerib Hassan ka postmodernse ajastu teise tunnusjoone , nimelt määramatuse , mis tema jaoks koondab tendentse , mis tekivad järgmistest sõnadest : lahkusulisus , pluralism , eklektitsism , juhuslikkus , vastuhakk , deformatsioon . ( Vt Bertens <arv> : <arv>. ) Nii nägi ta <arv>-ndatel ja <arv>-ndatel postmodernismi laiemana kui lihtsalt kultuurinähtust . Ta käsitles postmodernismi ka ajastut iseloomustava mõistena ja rääkis postmodernsest või uusgnostilisest ajastust , kus teadvus on hõlmanud maailma ( vt Bertens <arv> : <arv> ) . Ihab Hassan on jäänud üheks keskseks postmodernismi teooria klassikuks , kellest mööda ei ole saanud vaadata enamik seda valdkonda käsitlevaid uurijaid . Samas , nagu öeldud , on Hassan oma postmodernismi kohta käivaid ideid edasi arendanud , ja ei ole kitsalt jäänud varasemate seisukohtade juurde . Mõningaid Hassani viimaseid arvamusi võib lugeda raamatu " The Postmodern Turn " teise trüki eessõnast ( Hassan <arv> : <arv>-<arv> ) , kus ta rõhutab fakti , et postmodernism ei ole enam ainuüksi kultuurinähtus , vaid sotsiaalne fenomen . Postmodernism on muutunud Hassani jaoks postmodernsuseks . Postmodernne on meie nii globaalne kui ka lokaalne ümbrus . Hassan leiab , et postmodernism on saanud viisiks , kuidas me näeme maailma ( Hassan <arv> : <arv> ) . Postmodernism kui kultuurinähtus on iseloomulik kõrgtehnoloogilistele , meediakesksetele tarbimisühiskondadele , samal ajal kui postmodernsus kujutab endast interaktiivset , üleplaneedilist fenomeni , kus tribalism ja imperialism , müüt ja tehnoloogia , äärealad ja keskused mängivad oma vastasmõjuliste energiatega , sageli kasutades mänguplatsina Interneti võimalusi ( Hassan <arv> : <arv> ) . Nii on Hassan oma postmodernismi teooriat arendades jõudnud välja <arv>-ndate aastate " vaikuse kirjandusest " <arv>. sajandi globaalsete ülemaailmsete arengute mõtestamiseni . <arv>. <arv>-ndatel aastatel mängis postmodernismi mõiste kinnistumisel olulist rolli ka William V. Spanose toimetatud ajakiri boundary <arv>. a journal of postmodern literature and culture , mille esimene number ilmus <arv>. aastal Binghamtonis , USA-s ( Anderson <arv> : <arv> ) . boundary <arv> kaasautoriteks olid mitmed teoreetikud , kes arutlesid postmodernismi üle ennekõike kirjanduskriitikast lähtudes ja käsitlesid postmodernismi kui kirjandusnähtust : William V. Spanos , David Antin , Ihab Hassan , Charles Altieri jt ( vt Bové <arv> ) . Tagantjärele hinnatakse boundary <arv> rolli just selles , et postmodernismi ajaloost kirjutades kiputakse alahindama , milline osa oli kirjanduskriitikal postmodernismi teooria väljakujunemisel . <arv>-ndad olid aga nimelt see vaheetapp , kus postmodernism ei olnud veel ka lai kultuuriteoreetiline mõiste , milleks ta hiljem sai . Sel perioodil olid postmodernistliku teooria arengu jaoks väga olulised kirjanduskäsitlused , mida kajastasidki ajakirjas boundary <arv> ilmunud artiklid ( Bové <arv> ) . Ajakirja boundary <arv> ja seal toimunud diskussioone peetakse postmodernismi ajaloos oluliseks etapiks , mis aitasid postmodernismi mõistel kultuuriteadvuses levida ja kinnistuda ( Bertens <arv> : <arv> ) . <arv>. <arv>-ndatel kaldus postmodernismi diskussioon aga ennekõike arhitektuuri valdkonda . <arv>. aastal ilmus Robert Venturi ja tema kaasautorite arhitektuuriline manifest " Learning from Las Vegas " , kus astuti tõsiselt välja modernistliku arhitektuuri vastu . Kuigi terminit " postmodernism " selles manifestis veel ei esine , siis <arv>. aastal oli mõiste käibel New Yorgi kunstiringkondades ja esimene arhitekt , kes seda mainis , oli Robert Venturi õpilane Robert Stern ( vt Anderson <arv> : <arv>-<arv> ) . Kõige süsteemsema postmodernismi käsitluse esitas tol perioodil aga arhitektuuriteoreetik Charles Jencks <arv>. aastal ilmunud teoses " The Language of the Post-Modern Architecture " . <arv>. aastal ilmunud raamatus " What is Post-Modernism ? " arendas ta oma seisukohti edasi . Jencks määras ka lausa kellaajalise täpsusega ära postmodernismi alguse : nimelt toimus see <arv>. juulil <arv>. aastal kell <arv>. <arv> , kui St. Louisis , Missouri osariigis lasti õhku modernistlikud kortermajad , mis olid vandaalitsevate elanike käes rüüstatud ja elamiskõlbmatuks muutunud ( Jencks <arv> : <arv> , vt Connor <arv> : <arv> ) . Jencks defineeris postmodernismi topeltkodeeritusena : modernistlike tehnikate kombinatsioon millegi muuga ( tavaliselt traditsiooniline ehitus ) , et olla vastuvõetav üheaegselt nii laiale publikule kui ka teistele professionaalsetele arhitektidele ( Jencks <arv> : <arv> ) . Postmodernistlik arhitektuur oli Jencksi jaoks üheaegselt nii elitaarne kui ka populaarne , nii uus kui ka vana , sest ühendas uusi tehnikaid ja vanu traditsioonilisi esitusviise . Postmodernismi topelttähendus Jencksi jaoks on seega modernismi jätkamine ja selle ületamine samaaegselt ( Jencks <arv> : <arv> ) . Samas ei vaadelnud Jencks postmodernismi ainult kitsalt ühe kunstiala - arhitektuuri - nähtusena , vaid seostas oma käsitluse kogu postmodernistliku diskussiooniga . Jencks leidis , et elame postmodernistlikul ajastul , mida iseloomustab eelkõige pluralism , mida ta näeb nii suure probleemi kui ka suure võimalusena : " Igaühest saab kosmopoliit ja vabastatud indiviid , segadus ja ärevus muutuvad valitsevateks meeleseisunditeks ja aseaine saab massikultuuri tavaliseks vormiks " ( Jencks <arv> : <arv> ) . <arv>. <arv>-ndate lõpul ja <arv>-ndate alguses kandus postmodernismialane diskussioon kultuurivaldkonnast rohkem ühiskonna analüüsile ja filosoofiale . Kui eelnevatel kümnenditel oli keskmeks USA , siis nüüd nihkus raskuspunkt prantsuse mõtlejatele ( Bertens <arv> : <arv>-<arv> ) . Filosoofilises mõttes toetas postmodernismi kinnistumist ennekõike Jean-Franēois Lyotard raamatuga " La Condition postmoderne : rapport sur le savoir " <arv>. aastal ( inglise keeles " The Postmodern Condition : A Report on Knowledge " , <arv> ; edaspidised viited on esitatud ingliskeelse väljaande järgi , vt Lyotard <arv> ) , mille taustaks oli vaidlus Jürgen Habermasi modernsuskäsitlusega ( vt nt Juske <arv>b : <arv>-<arv> , Habermas <arv> ) . Lyotard'i seisukohtade väljakujundamisel oli oluline just Ihab Hassani mõistekasutus ( vt Bertens <arv> : <arv> ) . Saaks öelda , et Lyotard'i uurimused ja eriti " La Condition postmoderne " olid tõukejõuks , mis mõjutasid postmodernismi mõiste ja teooria laiemat kasutuselevõttu ja postmodernismi diskussiooni elavnemist <arv>-ndatel . Ennekõike analüüsis Lyotard teadmiste rolli muutumist uut tüüpi , postmodernses ühiskonnas , mida tema sõnul iseloomustas ennekõike tehnologiseerumine , komputeriseerumine ja informatsiooni vaba levik . See ühiskond algas Lyotard'i meelest <arv>-ndate lõpust ( vt Lyotard <arv> : <arv> ) . Lyotard'ilt on pärit ka teooria " suurte narratiivide " lagunemisest ja ühiskonnas valitsevatest " keelemängudest " . Lyotard'i teosega algas murrang , postmodernismi mõiste levis peaaegu kõikidesse kultuurisfääridesse . Võiks öelda , et <arv>-ndatel algas postmodernismi buum . Postmodernismi ei seostatud enam kitsalt kunsti , kirjanduse või arhitektuurinähtustega , vaid tunnistati ühiskonna jõudmist postmodernsusesse . Postmodernismi hakati nägema suure ajastumõistena . <arv>. Postmodernismi ja postmodernsuse üldise teooria kõrval arenes ka kultuurifilosoofiline teooria - poststrukturalism . Siinses doktoriväitekirjas on poststrukturalistlike teoreetikute tööde vaatlused kõrvale jäetud , kuna keskendus on ennekõike postmodernismi levikul kirjanduses ja postmodernse ühiskonna erijoonte väljatoomisel . Poststrukturalismi teoreetikutest tuleks aga kindlasti ära mainida Jacques Derridad , Michel Foucault'd , Jacques Lacani , Gilles Deleuze'i ja Félix Guattarit , lisaks ameerika dekonstruktsiooni esindajaid ja Derrida teooriate edasiarendajaid , nagu Paul de Mani , Harold Bloomi , J. Hillis Millerit ( vt ka Norris <arv> ) . <arv> . Postmodernne ühiskond <arv> . Nagu öeldud , muutus postmodernism <arv>-ndatel suureks ajastumõisteks . Tõdeti , et ühiskond on jõudnud uude , postmodernsesse ajajärku . Jean-Franēois Lyotard defineerib oma teose " La Condition postmoderne " alguses , et " ... teadmiste staatus on muutunud , sest ühiskonnad on jõudnud postindustriaalsesse ja kultuurid postmodernsesse ajastusse . See üleminek on toimunud vähemalt alates <arv>-ndate lõpust , mis Euroopa jaoks tähendab rekonstruktsiooni lõpuleviimist " ( Lyotard <arv> : <arv> ) . Määratledes postindustriaalset ühiskonda , lähtus Lyotard ka näiteks Daniel Belli seisukohtadest , kes leidis , et postindustriaalses ühiskonnas asendab informatsioon materiaalsete hüvede tootmise ja muutub seega keskseks majanduslikult arenenud maades ( vt Bertens <arv> : <arv> ) . Lyotard'i järgi on teadmiste arengut selles uut tüüpi ühiskonnas mõjutanud ennekõike tehnoloogia areng , täpsemalt ühiskonna arvutiseerumine . Lyotard leiab , et arvutite ( informatsiooni töötlemise masinate ) levikul on teadmiste ringlusele samasugune mõju , nagu oli mõju varem inimeste liikumisel ( transport ) ning hiljem helide ja piltkujutiste levikul ( meedia ) ( Lyotard <arv> : <arv> ) . Postindustriaalses ühiskonnas ringlevad teadmised samamoodi nagu raha ja neil on vahetusväärtus . Määravaks muutub informatsioon ja selle omamine . Selles kaasaegses informatsiooni- ja arvutikeskses maailmas puuduvad Lyotardi arvates " suured narratiivid " ( " metanarratiivid " ) , modernistlikud suured universaalsed tõed , näiteks valgustusidee või rahvusidee . Postmodernset ühiskonda iseloomustab umbusk metanarratiivide suhtes ja nende asendumine " keelemängudega " - võiks öelda ka keelte pluralismiga . Seega esineb postmodernses ühiskonnas ühe domineeriva universaalse tõe asemel tõdede paljusus , paradoksaalsus , ja ka pidev võitlus pluralistlikult killustatud üksuste vahel . Nii saab öelda , et Lyotard , kes oma teosega " La Condition postmoderne " viis postmodernismi diskussiooni ka ühiskondlikku sfääri , näeb kaasaegset postmodernset ühiskonda informatsiooniühiskonnana , kus domineerib arvutitehnoloogia , puuduvad ühtsed suured ideed ehk " metanarratiivid " , ning mida iseloomustab tõdede pluralism ja lähenemiste paljusus . Lyotard'ist alates on postmodernset ühiskonda püüdnud kirjeldada ja määratleda mitmed uurijad . Kuna ühiskonna ja kultuuri seoste nägemine on iseloomulik ennekõike marksistliku tagapõhjaga teoreetikutele , siis on ka postmodernse ühiskonna analüüsis olnud juhtival kohal marksismist lähtuvad mõtlejad . Kaks kõige mõjukamat selles vallas on olnud Jean Baudrillard ja Fredric Jameson . <arv>. Jean Baudrillard alustas marksistlikelt positsioonidelt , kuid leidis , et uutes oludes vajab marksistlik ühiskonna kirjeldamise meetod täiendusi ja laiendamist . Ta eesmärgiks oli luua teooria , mille kaudu võiks kirjeldada tarbimisühiskonna toimemehhanisme . Teosega " Le Systčme des objets " ( <arv> ) andis Baudrillard olulise panuse tarbimisühiskonna semiootilisse analüüsi , mis oli aktuaalne <arv>-ndate lõpul ( vt Bertens <arv> : <arv> ) . Tarbimisühiskonnas ei ole kaubad ja tooted Baudrillard'i jaoks lihtsalt esemed , vaid neil on teatud lisaväärtus - nad on märgid , millel on sümboolne väärtus . Seega ei ole tarbimine mitte lihtsalt ostu-müügi akt , vaid märgiline tegevus ( vt Lane <arv> : <arv> , Kraavi <arv> : <arv>-<arv> ) . Toote esmane funktsioon on märgiline funktsioon , ja seda märki reklaamitakse meedias , televisioonis jm. Baudrillard'i süsteemi järgi ei osteta mitte toodet , vaid selle toote märgilist väärtust , mis siis meid teistest tarbijatest eristab ( vt Bertens <arv> : <arv> ) . Oma peateostes arendabki Baudrillard edasi teemaderingi reaalsuse , imaginaarsuse , sümboli ja märgi vahekordadest . Teoses " Simulacres et simulation " ( <arv> ) defineerib ta kaasaegset postmodernset ajastut kui simulatsiooniajastut . Simulatsioonides eristab ta kolme astet : esimese astme simulatsioonides on reaalsuse representatsioon selge - tegemist võib olla näiteks kunstiteosega ( nt raamatu või maaliga ) ; teise astme simulatsioon on keerulisem - reaalsuse ja representatsiooni piirid on ähmastunud , nt territooriumi kujutav kaart on muutunud sama reaalseks nagu territoorium ise . Kuid nendest võimalustest läheb veel kaugemale kolmanda astme simulatsioon , mis toodab hüperreaalsust . Nimelt loovad hüperreaalsust reaalsuse mudelid , millel puudub originaal või tegelik reaalne vaste . Seega , kolmanda astme simulatsiooni puhul ei eksisteeri reaalsust enam mingilgi kujul , mudel eelneb tegelikkusele ( Baudrillard <arv> : <arv>-<arv> , vt ka Lane <arv> : <arv>-<arv> ) . Hüperreaalsus on seega Baudrillard'i jaoks maailm ilma reaalsuseta , kuid ta ei ole mittereaalne , vaid reaalsust asendav , " reaalsem kui reaalsus ise " ( Baudrillard <arv> : <arv> , vt ka Kraavi <arv> : <arv> ) . Hüperreaalses maailmas domineerivad simulaakrumid - reaalsete asjade või sündmuste koopiad , millel puudub originaal . Need on objektid või sündmused , mis eelnevad tõelistele asjadele ning varjavad reaalse asja puudumist ( vt Baudrillard <arv> : <arv>-<arv> ) . Baudrillard määratlebki postmodernset ühiskonda läbi hüperreaalsuse ja simulaakrumite . Põhjuseks ennekõike see , et kaasaegse ühiskonna keskmes on meediatehnoloogia ja arvutid , mille abil on võimalik luua reaalsuse aseainet - hüperreaalsust , imaginaarseid kujutisi , mida saab võtta reaalsuse pähe . Meediatehnoloogia ( eriti televisiooni ) tõttu hägustub piir reaalsuse ja simuleeritud reaalsuse vahel üha enam ( vt ka Baudrillard <arv> : <arv>-<arv> ) . Kaasaegset ühiskonda kontrollib " uuskapitalistlik küberneetiline kord " , mis avaldub ennekõike meedia kujul . Just nimelt elektrooniline meedia on see , mille kaudu on reaalsus asendunud hüperreaalsusega ja seetõttu on hüperreaalsus meie kontrolli alt väljas ( vt Bertens <arv> : <arv> ) . Üldiselt langeb Baudrillard'i ühiskonnakäsitlus kokku nende suundadega , mis näevad , et vana tööstuslik kapitalism on pärast Teist maailmasõda asendunud uue postindustriaalse kapitalismiga , mida iseloomustab ennekõike informatsioonitehnoloogia ja elektrooniline kõrgtehnoloogia . Seega ei ole rõhk mitte tootmisel , vaid reproduktsioonil ( Bertens <arv> : <arv> ) . Baudrillard'i teooriate paatos on aga kokkuvõttes mõnevõrra düstoopiline : postmodernne ühiskond tundub tema käsitluses väljapääsu ja sihita . Nii toob Hans Bertens esile Baudrillardi <arv>. aasta intervjuus esitatud seisukoha : " Postmodernsus on mäng jäänustega , mis on pärast lagunemist alles jäänud . Seepärast me olemegi " post " - ajalugu on peatunud , me oleme praegu post-ajaloos , millel puudub tähendus " ( Baudrillard <arv> : <arv> , vt ka Bertens <arv> : <arv> ) . Baudrillard on rakendanud oma hüperreaalsuse ja simulaakrumite teooriat ka suurte ühiskondlike sündmuste puhul . Näiteks analüüsib ta <arv>. aastal peetud Lahesõda hüperreaalsuse , postmodernsuse ja meedia ( televisiooni ) tekitatud illusoorsuse seisukohast ( Baudrillard <arv> , vt Best , Kellner <arv> : <arv>-<arv> ) . Samuti vaatleb Baudrillard teoses " The Spirit of Terrorism and Requiem for the Twin Towers " ka <arv>. septembril <arv>. aastal toimunud terrorirünnakut New Yorgi Maailma Kaubanduskeskuse kaksiktornidele hüperreaalsuse ja tegelikkuse vastuolu seisukohast ( Baudrillard <arv> , vt Spencer <arv> ; vt lähemalt alaosa <arv> ) . <arv>. Fredric Jameson on marksistliku tagapõhjaga ameerika kultuuriteoreetik , kes on seostanud postmodernismi ennekõike ühiskonna arengu käsitlustega . Kuna marksismi põhipostulaadiks on , et kultuur on otseselt mõjutatud vastava ajastu ühiskondlik-majanduslikest tootmissuhetest , siis lähtubki Jameson sellest vaatenurgast . Jameson tuletab oma postmodernsuse teooria majanduslikest ja ühiskondlikest protsessidest lähtuvalt ( vt ka Kraavi <arv> : <arv> ) . Jamesoni esimene põhjalik essee " Postmodernism and Consumer Society " ilmus <arv> , millele järgnes aasta hiljem artikkel " Postmodernism , or , The Cultural Logic of Late Capitalism " . Samanimeline raamat ilmus <arv>. aastal ( Jameson <arv> ) , milles Jameson oli oma teooriat edasi arendanud . Fredric Jamesoni artikli " Postmodernism ja tarbimisühiskond " eesti keelde tõlkija Jüri Lipping on maininud , et " Fredric Jamesoni " postmodernistlik marksism " on esimene katse ühildada marksistlikke ja postmodernistlikke arusaamu ning kinnistada marksistliku teooria prioriteeti tänapäeva ühiskonna analüüsimisel " ( Lipping <arv> : <arv> ) . Jamesoni kasutatav " hiliskapitalismi " termin pärineb Ernst Mandelilt , kes oma raamatus " Late Capitalism " ( <arv> ) toob esile kapitalismi kolmetise periodiseeringu : turukapitalism , monopoolne kapitalism ja postindustriaalne ehk multinatsionaalne kapitalism . Mandel seob selle kolmetise jaotuse tehnika ja masinatööstuse arenguga : <arv> ) riigisisese turukapitalismi periood <arv>-<arv> , millele masinatööstuses vastas aurumasinate tootmine ; <arv> ) <arv>-<arv> - monopoolne ehk imperialistlik kapitalism , kapitali laienemine maailmaturgudele , elektri- ja sisepõlemismootorite tootmine ; <arv> ) pärast Teist maailmasõda tekkinud multinatsionaalne kapitalism , rahvusvaheliste korporatsioonide teke , tarbimise keskseks muutumine . Sellele vastas masinatööstuses alates <arv>-ndatest elektrooniliste ja aatomienergia jõul töötavate masinate tootmine . Seda ajastut võiks nimetada ka Kolmandaks Masina-ajastuks . ( Vt Jameson <arv> : <arv>-<arv>. ) Jamesoni järgi vastab neile kolmele arenguetapile kolm kultuuriperiodiseeringut ehk kultuuriloogikat : <arv> ) realism , kus kesksed on kodanluse hoiakud ja ajalooline romaan ; <arv> ) modernism , mis väljendab inimese rahulolematust maailmaga ; <arv> ) postmodernism ; postmodernistlik kultuur on Jamesoni jaoks fragmentaarne ja juhuslik ning on seotud elektroonilise ja tuumajõul töötava tehnoloogiaga ning multinatsionaalse majandusega . ( Jameson <arv> : <arv>- <arv> , vt ka Kraavi <arv> : <arv> , Lipping <arv> : <arv>. ) Hiliskapitalismi näeb Jameson algavat USA-s <arv>-ndate lõpust-<arv>-ndate algusest ja Prantsusmaal Viienda vabariigi rajamisest <arv>. aastal . " ... mingil hetkel pärast Teist maailmasõda hakkas nähtavale tulema uut tüüpi ühiskond ( kirjeldusi on mitmeid : postindustriaalne ühiskond , multinatsionaalne kapitalism , tarbimisühiskond , meediaühiskond jne ) . Uued tarbimisvormid ; planeeritud aegumine ; üha kiirenev moe- ja stiilimuutuste rütm ; ühiskonna seninägematu läbipõimumine reklaami , televisiooni ja üldse meediaga ; linna ja maa , keskuse ja provintsi vaheliste vanade pingete asendumine aguliga ja universaalse standardiseerimisega ; superkiirteede tohutute võrgustike kasv ja autodekultuuri saabumine Ma usun , et postmodernismi ilmumine on tihedalt seotud selle hilis- , tarbimis- või multinatsionaalse kapitalismi ajastu saabumisega " ( Jameson <arv> : <arv> ) . Defineerides postmodernismi , mis kultuuriperioodina vastaks siis tollele kolmandale ajastule , hiliskapitalismile , tunnistab ka Jameson , nagu enamik teisi postmodernismi teoreetikuid , et postmodernism ei ole midagi sellist , mida me võime ükskord paika panna ja siis seda mõistet jätkuvalt ja kindlalt kasutada . Postmodernismi olemus selgub diskussiooni käigus , diskussiooni lõpus , mitte alguses , leiab Jameson ( Jameson <arv> : xxii ) . Üheks kindlaks tunnusjooneks peab Jameson aga postmodernismi vastuseisu kõrgmodernismile , mida ta peab etabelerunuks ja kultuuriinstitutsioone vallutanuks . " Tõepoolest , üks võimalus märkida perioodidevahelist murrangupunkti ja dateerida postmodernismi esilekerkimist on leitav just siit : hetkest ( varased <arv>ndad , võiks arvata ) , mil kõrgmodernism ja tema valitsev esteetika kehtestas oma positsiooni akadeemilises elus ning millest peale kogu uus luuletajate , kunstnike ja muusikute põlvkond on teda tajunud akadeemilisena " ( Jameson <arv> : <arv> ) . Teine tunnusjoon , võrreldes modernismiga , on suhtumine massikultuuri . Akadeemiline kultuur on " traditsiooniliselt oma seaduspäraseks huviks pidanud kõrg- ehk eliitkultuuri valduste kaitsmist ümbritseva väikekodanliku keskkonna , räpasuse ja kitsi , TV-seriaalide ja Reader's Digest-kultuuri vastu Kuid paljud uuematest postmodernismidest on olnud võlutud just nimelt tervest sellest maastikust reklaami ja motellidega , Las Vegase stripi , õhtuse show ja Hollywoodi B-kategooria filmiga , nn parakirjanduse odavväljaannetega lennujaama müügilettidel Nad ei " tsiteeri " enam sääraseid " tekste " nad inkorporeerivad neid sellise määrani , et kõrgkunsti ja kommertsvormide vahelist piirijoont tõmmata näib olevat üha raskem " ( Jameson <arv> : <arv> ; vt ka Jameson <arv> : <arv>-<arv> ) . <arv>. Lisaks Jamesonile ja Baudrillard'ile on üks postmodernse ühiskonna analüüsijaid David Harvey oma teosega " The Condition of Postmodernity " ( <arv> ) . Postmodernne ühiskond algas Harvey käsitluse järgi <arv>-ndatest ( Harvey <arv> : <arv> ) . Oma uurimuses toob ta esile modernismi ja postmodernismi vahekorrad , näitab <arv>. sajandi poliitilisi ja majanduslikke transformatsioone , peatub postmodernistlikel filmidel , kunstil , arhitektuuril . Postmodernismi ajastul näeb ta ka aja ja ruumi transformatsiooni . Ta väidab , et <arv>. sajandi lõpul on võtmeküsimuseks aja ja ruumi kokkusurutus , millel on olnud desorienteeriv ja lõhestav mõju poliitilisele ja majanduslikule tegelikkusele , klassivõimu tasakaalule ning kultuurilisele ja sotsiaalsele elule . Aeg on kokku surutud , kiirem , kõik perioodid on lühemad , tarbimisaeg on lühem , tooted kestavad üha vähem aega . Viidates Marshall McLuhanile ja tema " globaalsele külale " , toob Harvey näitena aja ja ruumi deformatsioonist just elektroonilise tehnoloogia ja arvutivõrgud . Üks Harvey käsitlusi on aga modernismiaegse fordismi transformeerumine postmodernistlikku paindlikku kapitalismi . Selleks parafraseerib ta Hassani binaarsete opositsioonide tabelit ja näitab selle kaudu fordistliku modernsuse ja paindliku postmodernismi vastandusi . Olgu siinkohas mõned näited ( Harvey <arv> : <arv>-<arv> ) :  Postmodernset ühiskonda ja seoseid postmodernistliku kultuuriga on käsitlenud oma uurimustes ka Mike Featherstone ( " Consumer Culture and Postmodernism " , <arv> ) , Philip Cooke ( " Back to the Future : Modernity , Postmodernity and Locality " , <arv> ) , Zygmunt Bauman ( " Intimations of Postmodernity " , <arv> ) ( vt Bertens <arv> : <arv> ) . Postmodernsuse üle on teoretiseerinud ka näiteks filosoof Richard Rorty teostes " Postmodernist bourgeois liberalism " ( <arv> ) , " Habermas and Lyotard on Postmodernity " ( <arv> ) ( vt Bertens <arv> : <arv> ) . <arv> . Kokkuvõtvalt võiksid postmodernse ühiskonna tunnusjooned olla järgmised : <arv> ) algus pärast Teist maailmasõda - enamiku teoreetikute arvates <arv>-ndate teisest poolest ( aga ka <arv>-ndatest või <arv>-ndatest ) ; <arv> ) postindustriaalsus ; <arv> ) hiliskapitalism ; <arv> ) kõrgtehnoloogia ; <arv> ) arvutiseeritus ( Lyotard ) , elektrooniline tehnoloogia ( Baudrillard ) ; <arv> ) meediakesksus ( televisioon , reklaam , ajalehed , Internet ) ; <arv> ) hüperreaalsus ja simulaakrumite prevaleerimine tegeliku reaalsuse üle ; <arv> ) finantsvõim ; <arv> ) vaba ettevõtlus ; <arv> ) aja kokkusurutus , kiirus , perioodide lühenemine ; <arv> ) globaliseerumine ; <arv> ) multinatsionaalsus . Nii Lyotard , Baudrillard , Jameson kui ka Harvey näevad postmodernistlikku kultuuri otseses seoses postmodernse ühiskonnaga . Postmodernsele ajastule vastab postmodernistlik kultuur , postmodernne ühiskond on vastava kultuuri eksisteerimise eeltingimus . Doktoriväitekirjaks esitatud artiklitest kahes ( I ja IX ) ongi lähtutud Fredric Jamesoni hiliskapitalismi ja postmodernismi seostavast teooriast ning postmodernistlike kirjandustekstide analüüs on seotud ühiskondlike tingimustega . <arv> . Postmodernism ja tehnoloogia <arv> . Postmodernismi ja teaduse ning tehnoloogia suhe on mõneti ambivalentne . Ühelt poolt ei saa olla nn " postmodernset teadust " , kuna teaduses on oluline fakt , tõestus ja tõde , mis ei vasta postmodernismi iseloomustavatele tunnustele : fragmentaarsusele , pluralismile ja ebamäärasusele ( vt ka Grant <arv> : <arv> ) . Teiselt pool on väidetud ka , et usk tehnoloogilisse progressi iseloomustab rohkem modernset ajastut ( industrialiseerimine , autotööstus ) ja kuna postmodernism vastandub modernismile , siis seetõttu võiks pidada seda ka vastuseisuks tehnoloogiale ( vt ka McHale <arv> : <arv> ) . Ometi ei saa kirjeldada postmodernset ühiskonda ilma tehnoloogiale tähelepanu pööramata . Postindustriaalset/postmodernset ühiskonda iseloomustab nimelt kõrgtehnoloogia ja eriti arvutite laiaulatuslik levik . Juba Ihab Hassan oma varasemates postmodernismi käsitlustes , nagu " POSTmodernISM . A Paracritical Bibliography " ( <arv> ) on toonud välja postmodernismi tunnusena ka tehnologismi . Ta leiab , et postmodernismi iseloomustab tehnoloogia tormiline areng alates geneetikast kuni kosmoselendudeni . Ka leiab ta , et tehnoloogia arengu tõttu muutuvad materjalid , millest luuakse kunstiteoseid . Uus tehnoloogia toob kaasa uued väljendusvahendid , need omakorda uued kunstivormid . Hassan pöörab tähelepanu ka arvutitele , esitades küsimuse , kas arvuti on teadvuse asendaja või teadvuse laiendaja ? ( Hassan <arv> : <arv>-<arv>. ) Oma hilisemates teostes möönab Hassan , et tänapäeva postmodernne ühiskond on tehnoloogiast läbi põimunud ja rõhutab just Interneti rolli eri gruppide ja eri ideoloogiate vahelises kommunikatsioonis ja ka võitluses ( Hassan <arv> : <arv> ) . Samuti rõhutab Jean-Franēois Lyotard teoses " La Condition postmoderne " kaasaja ühiskonna arvutiseeritust ja informatsioonitehnoloogia dominantsust . Nagu juba varem mainitud , leiab Lyotard , et arvutite levikul on teadmiste ringlusele samasugune mõju , nagu oli mõju varem inimeste liikumisel ja hiljem helide ja piltkujutiste levikul ( Lyotard <arv> : <arv> ) . Oluline oleks siinkohal märkida , et <arv>. aastal , teose " La Condition postmoderne " ilmumise ajal , polnud veel arvutivõrke ega Internetti , mis levis alles alates <arv>. aastast ( kuigi <arv>. aastal oli loodud Interneti eelkäija - USA kaitseministeeriumi süsteem ARPANET ) . Seega võib öelda , et ehkki Lyotard'il puudus teadmine Internetist , kogu maailma ühendavast võrgustikust , siis oma teoses ennustab ta arengut just sedalaadi ühiskonna suunas . Lausa prohvetlik on aga Lyotard'i üleskutse , et avalikkusele tuleks anda ligipääs andmebaasidele , sest arvutiseeritud ühiskonnas on informatsioon võim ( Lyotard <arv> : <arv>-<arv> , vt Sim <arv> : <arv> ) . Kümme aastat hiljem , Interneti loomisega ja eriti World Wide Web'i levikuga saigi Lyotard'i üleskutse vastuse ja Internet on sellest ajast peale üks kiiremini arenevaid tehnoloogilisi saavutusi maailmas . Ka Jean Baudrillard lähtub oma hüperreaalsuse ja simulatsiooni teoorias just tehnoloogia edusammudest , kuigi tema pöörab tähelepanu rohkem elektroonilisele meediale - televisioonile . On ju televisioon üks hüperreaalsuse loomise peamisi vahendeid , kus teleekraanil näeb vaataja suurt hulka kiiresti vahelduvaid piltkujutisi , mille vaatamisel kaob ära reaalsuse ja illusoorsuse piir . Niisiis võikski öelda , et postmodernset ühiskonda iseloomustavad kaks domineerivat tehnoloogilist saavutust : televisioon ( ja ka video ) ja arvutid ( küberruum ja Internet ) . <arv>. Postmodernset televisiooni iseloomustab peale baudrillard'liku hüperreaalsuse ja simulaakrumite ka fragmentaarsus ja mitmekihilisus . Eriti avaldub see uudiste kiires vaheldumises , aga kõige enam muusikatelevisioonis - MTV-s , VIVA-s . Muusikavideosid peetaksegi üheks postmodernistlikumaks kunstiliigiks ( vt O'Day <arv> : <arv> ) . Neid iseloomustab fragmentaarsus , piltide ja kujundite kiire vaheldumine , mitme meedia kokkusulatamine ja intertekstuaalsed viited näiteks teistele muusikapaladele vms. Hans Bertensi ja Steven Connori sõnade järgi peab Fredric Jameson aga teoses " Reading without Interpretation : Postmodernism and the Video-Text " ( <arv> ) kõige postmodernistlikumaks avangardset videokunsti ( vt Bertens <arv> : <arv>-<arv> , Connor <arv> : <arv> ) . Kuid on oluline , et sellist avangardset videokunsti saab teostada alles uusi tehnoloogiaid kasutusele võttes . Televisiooni puhul lõhuvad ühtset narratiivi aga ka filmi sisse pikitud kommertsreklaamid , mis järgivad pigem MTV-liku vaheldusrikkuse ja vahel ka agressiivsuse loogikat . Samuti saab pidada postmodernse televisiooni tunnuseks kanalite klõpsimist ( zapping ) , mis katkestab teleprogrammide pidevuse ja asendab selle täheldatud , juhusliku ja pinnapealse erinevate saadete ja filmide vahel surfamisega . Võiks isegi öelda , et zapping on Internetis sihitult surfamise analoog , ainult valikuvõimaluste hulk sõltub vaataja telerisse salvestatud teleprogrammide hulgast . Sedalaadi klõpsivat vaatajat on nimetatud isegi " täiuslikuks hedonistlikuks postmodernseks keskmeta ( detsentreeritud ) vaatajaks " ( O'Day <arv> : <arv> ) , kelle tähelepanu kestab vaid mõne minuti ja kes passiivselt ilma süvenemata ja valikuta võtab vastu TV-st pakutava illusoorsuse killukesi . <arv>. Postmodernse maailma uueks tasandiks on siinkirjutaja arvates aga küberruum . Postmodernismi klassikud , nagu Lyotard , Baudrillard , Jameson , pole Internetile oma teooriates põhjalikku tähelepanu pööranud . Samas on aga uurijaid , kes leiavad et Baudrillard'i ideed hüperreaalsusest ja simulatsioonist on sobivad ka Interneti , selle kaudu tekkiva küberruumi ja edasiarendavalt ka virtuaalse reaalsuse analüüsimiseks ( nt Nunes <arv> ) . Küberruum , mis tekib loendamatute arvutite seotuse tõttu üle terve maailma , on juba oma olemuselt postmodernne . Tegemist on ülima võrgustikuga , mis seob informatsiooni ja inimesi . Küberruumi saaks iseloomustada ka Deleuze'ilt ja Guattarilt laenatud " risoomi " mõistega . Internetti võikski pidada postmodernse maailma võrdpildiks : ei ole suurt keskust , ei ole ühte tõde , " suurt narratiivi " , selle asemel on hulk indiviide , kes on arvutivõrgu kaudu üksteisega ühendatud , igaüks esindab omaenda " väikest narratiivi " , millest kokku tekib kübermaailm . Selle edasiarenduseks saaks pidada virtuaalset reaalsust , mis praegusel hetkel on veel mingil määral ulmeline nähtus ( eriti levinud küberpunkkirjanduses , nt William Gibsoni " Neuromancer " , või ka nt film " Matrix " ) . Samas oleks virtuaalne reaalsus , kuhu kasutaja saab siseneda datakiivri ja -kinnaste vahendusel , Baudrillard'i mõistes hüperreaalsus par excellence . Virtuaalses reaalsuses puudub piir reaalsuse ja kujutluse vahel , küberruum tundub sama tõesena või tõesemgi kui tegelik ümbritsev maailm ( vt ka Sim <arv> : <arv> ) . Sellist arvutimaailma sukeldunud isendit võiks nimetada aga lausa Donna Haraway mõistes küborgiks - inimeseks , kes on masinailmaga kokku sulanud ( Malpas <arv> : <arv>-<arv> , Sim <arv> : <arv> ) . Arvutitehnoloogia juhtiv roll tänapäeva ühiskonnas on kaasa toonud ka uute kunstivormide , sealhulgas kirjandusvormide leviku . Nii kaasneb arvutitehnoloogia arenguga ka meediakunst ehk elektrooniline kunst . Ülevaate meediakunsti ajaloost on kirjutanud näiteks Raivo Kelomees ( vt Kelomees <arv> ) . Lähemalt tulevad uued , tehnoloogilised kirjandusvormid käsitlusele alaosas <arv>. <arv>. Väitekirjaks esitatud artiklitest kolm ( V , VI , VIII ) arutlevad arvutitehnoloogia mõju üle kirjandusele ja käsitlevad küberkirjanduse mõistet ja spetsiifikat . <arv> . Postmodernism kultuuris <arv> . Siinses alaosas tutvustatakse põgusalt postmodernismi teistes kunstiliikides peale kirjanduse ja tuuakse välja mõningad postmodernistlikku kultuuri iseloomustavad üldtunnused . <arv> Laiemalt on postmodernistlik kultuur seotud küsimusega , kas postmodernistlikuks saab pidada kultuuri , mis vastab mingile kindlale ühiskondlikule epohhile , postindustriaalsele ehk postmodernsele ühiskonnale ja ajalooetapile . Teine lähenemisvariant on , et postmodernistliku kultuuri tunnuseid võime leida ka teostest , mis on loodud varem , kui ühiskondlik reaalsus veel postmodernsele ajastule ei vastanud . Näiteks on arvanud Ihab Hassan , et postmodernistlikul ajajärgul oskame me leida postmodernismi ka sellistest tekstidest , mida varem pole kunagi postmodernistlikeks peetud , " sest meie silmad on õppinud ära tundma postmodernistlikke jooni " ( Hassan <arv> : <arv> ) . Vastuse sellele dilemmale annab iga uurija erinevalt , lähtudes omaenda teooriast ja seisukohtadest . Nagu postmodernismile omane , puudub ka sellele küsimusele ühene ja õige vastus , puudub tõde . Kuigi iga kunstiliigi puhul saab näha erinevaid postmodernismi tunnuseid , mis vastavad kunstiliigi spetsiifikale , on võib-olla siiski üks kõige põhilisem ühisjoon modernistliku kõrgkultuuri ja massikultuuri eristuse kadumine . Postmodernismis ei esine elitaarkultuuri , vaid massikultuuri elemendid on põimunud esteetikaga , mida on traditsiooniliselt peetud kõrgkultuurile omaseks . Nii nagu ka Fredric Jameson on kinnitanud , et postmodernistlikus kultuuris " kõrgkunsti ja kommertsvormide vahelist piirijoont tõmmata näib olevat üha raskem " ( Jameson <arv> : <arv> ; vt ka Jameson <arv> : <arv>-<arv> ) . Selle üheks põhjuseks on ka hiliskapitalistlikul epohhil populaarkultuuri jõuline esilekerkimine ja ülemaailmne levik ( popmuusika , filmid , eriti ameerika blockbuster'id jne ) . Nii võib öelda , et kõige üldisemaks postmodernistliku kultuuri tunnuseks olekski piiride kadumine . See tähendab ka seda , et kaovad ranged piirid kunstiliikide vahel ja žanripiirid kunstiliikide sees , toimub üldine segunemine ja hierarhiate kadumine . Samas võiks postmodernistliku kultuuri üldtunnustena veel esile tõsta vormide avatust ja simultaansust , pluralismi , mitmekülgsust , hajusust või , Hassanit meenutades , ka " skisofreeniat " . Seega on postmodernistlik kultuur stiilivõtete ja -mängude segu , mis tsiteerib varasemaid perioode ja nähtusi , kohandades neid vastavalt oma vajadustele . Kohane oleks kasutada siin jälle Jamesoni terminit " pastišš " , mis viitab intertekstuaalsusele ja varasema uuesti läbimängimisele ( Jameson <arv> : <arv> ) . Postmodernistlik kultuur pole tõsine ega heroiline , pigem mänguline ja irooniline . Eelnevalt esitatud tunnuseid illustreeriksid mõned näited . <arv>-<arv>-ndatel tekkinud popkunsti teostes kasutati igapäevase ümbruse ja kaubandusliku kultuuri objekte ( nt Andy Warholi Campbelli supipurgid ) . Elitaarkunsti toodi niimoodi argipäevased esemed . Ka on postmodernistlikus kunstis kasutatud reklaamitemaatikat . Samuti iseloomustab postmodernistlikku kunstiesteetikat fotograafia kaasamine kunstiprotsessi . ( Vt ka Connor <arv> : <arv>-<arv>. ) Tehnoloogiline areng on kaasa toonud aga meediakunsti leviku - arvutite abil loodud kunstiteosed , mis sünteesivad nii eri tehnoloogiaid kui ka kunstiliike ( kujutav kunst , kirjandus , muusika , film ) ( vt Kelomees <arv> ) . Samasugust eri kunstiliikide segunemist võib näha ka postmodernistliku teatri puhul . Postmodernistlikku teatrit iseloomustavad performance'id ja happening'id , ka keskkonnateater . Postmodernistlikes lavastustes katkestatakse ruumiline ja ajaline pidevus , domineerib metafoorsus , rituaalsus , ka näitleja kehalisus ja traditsioonilise vaataja-näitleja suhte ümbermängimine . Postmodernistliku teatrina võib näha ka multimeediaetendusi . ( Vt Connor <arv> : <arv>-<arv> , Kraavi <arv> : <arv>-<arv>. ) Postmodernistliku filmi puhul on täheldatavad sarnasused ja seosed tehnoloogia alaosas kirjeldatud videokunstiga . Postmodernistlikku filmi iseloomustab stiilide segu ja kirevus , intertekstuaalsed viited teistele filmidele , tsiteerimine , mängulisus , pastišš . Ka võib postmodernistlikus filmis näha nostalgiat ja teatud ajalooperioodi kultuurikogemuse taasloomist . Fredric Jameson on postmodernistlikena näinud ulme- ja seiklusfilme " Star Wars " ( <arv>-<arv> , rež . G. Lucas ) ja " Raiders of the Lost Arc " ( <arv> , rež . S. Spielberg ) ( vt Connor <arv> : <arv>- <arv> ) . Just filmi puhul ilmneb selgelt kõrgkultuuri ja massikultuuri segunemine , sest postmodernistlik film võib alluda kõrgteoreetilisele analüüsile , kuid võib samas olla kassafilmiks . Näitena võiks nimetada filme " Blade Runner " ( <arv> , rež . Ridley Scott ) , " The Draughtsman's Contract " ( <arv> , rež . Peter Greenaway ) ( Connor <arv> : <arv> ) . Postmodernistlike filmide näidetena võiks mainida ka David Lynchi ( " Blue Velvet " , <arv> ; " Mulholland Drive " , <arv> ) , Quentin Tarantino ( " Pulp Fiction " , <arv> ; " Kill Bill " , <arv>-<arv> ) , David Cronebergi ( " Videodrome " , <arv> ; " Crash " , <arv> ) jt filme . ( Vt ka Hill , Every <arv>. ) " Kõrge " ja " madala " , elitaarse kultuuri ja massikultuuri vahelise piiri hägustumine ja pluralism , juhuslikkus , suundade paljusus iseloomustab ka teisi postmodernistlikke kunstiliike ( arhitektuur , muusika jms ) . Saab öelda ka , et tulemuseks on kreooltekst kui postmodernistliku kultuuri tekstiontoloogiline väljund , " katse luua uusi tekstiontoloogiaid " , milles avaldub kultuuri loominguline mõtlemine ( Torop <arv> : <arv> ) . <arv>. Postmodernism on lahutamatult seotud populaar- ehk massikultuuriga . Kõige kindlamalt on seda näha popmuusikas ja kogu popmuusikat ümbritsevas melus : kontserdid , plaatide promotsioonid , popmuusikute loodud imagod , staarikultus , popstaaride tutvustamine läbi meedia , fänlus . Popmuusika on ka sellepärast postmodernne , et ta mõju ja levik on globaalne ja popmuusika ei ole ainult muusikanähtus , vaid mõjutab ka elustiili , moodi , filmi , kirjandust . Samas on popmuusika puhul eriti fännide organiseerumisel ja omavahelisel suhtlusel oluliseks kanaliks Internet , mis samas hõlmab võrgustikuna tervet maailma , ja erinevate bändide austajad saavad omavahel suhelda ja infot vahetada - tegemist oleks siis iga bändi fännide küberkommuuniga , mis pole organiseerunud ei rahvuse ega keele alusel , vaid ühise huviobjekti järgi . Ka selline võrgustik on oma olemuselt postmodernne nähtus . Popmuusika jaoks on oluliseks kanaliks ka televisiooni muusikakanalid ( nt MTV , VIVA ) , kus pidevalt lastakse eetrisse muusikavideosid , mis on mõnede uurijate jaoks postmodernistlikud kultuurivormid par excellance . Massikultuuri alla kuuluvad samuti mainstream kassafilmid , mis on enamasti Hollywoodi toodang , ja nn levikirjandus ( naisteromaanid , kriminaalkirjandus jms ) . Postmodernne elustiil , lifestyle , on seotud aga ennekõike tänapäeva tarbimisühiskonnaga . Postmodernse elustiili keskmeks ongi tarbimine , šoppamine . Vaba aega sisustatakse konsumeristlikult ostukeskustes aega veetes . Samas kuulub postmodernistliku elustiili juurde trendi- ja bränditeadlikkus , kaupu ei osteta sageli vajaduse järgi , vaid prestiižika brändi pärast . Nii võiks öelda , et tarbimisel ja ostmisel on olulisem kauba firmamärk , tema " pärisnimi " ( nt Dolce &amp; Gabbana , Lee Cooper , Rolex ) , kui tema tegelik tarbimisväärtus ( postmodernistlikust nimepillamisest vt ka Tomberg <arv> ) . Siingi on näha viidet Baudrillard'i simulaakrumile , kuna kauba puhul pole enam oluline niivõrd kaup kui ese ise , vaid see sümboolne väli , mida ta endas kannab , idee , illusioon ja ettekujutus . Nii võib nõustuda , et postmodernism peab stiili ja välimust sisust tähtsamaks ja meie kogemustes on tarbimine asendanud tootmise ( Watson <arv> : <arv>-<arv> ) . On toimunud nihe tõelisusest stiili kasuks ja postmodernse elustiili motoks võiks olla Descartes'i parafraas : " Ma šoppan , järelikult olen " ( Watson <arv> : <arv> ) . Postmodernset eluviisi iseloomustab ka kiirus , aja ja kaupade tarbimisväärtuse lühenemine , " planeeritud aegumine " . Postmodernse indiviidi jooned võiksid ollagi pinnapealsus , maailmasse suhtumine läbi iroonilise ja mängulise prisma , eklektika ja stiilide segu nii omaenese valikutes kui ka näiteks moe-eelistustes . <arv> . Postmodernistlik kirjandus Postmodernistliku teooria üheks lähtealuseks oli kirjandusteadus , nimelt Ihab Hassani esimesed käsitlused <arv>-ndate alguses ( vt alaosa <arv> , lõik <arv> ) . Nii leiab ta modernistlikku kirjandust analüüsides , et traditsioonilise modernismi kõrval võib näha sellest erinevat kirjandust , mida ta nimetab " vaikuse kirjanduseks " ( literature of silence ) , nt Kafka , Genet , Beckett . Hiljem kasutab ta sedalaadi kirjanduse kohta terminit " postmodernism " . Ka ajakirjas boundary <arv> olid kesksed postmodernistliku kirjanduse käsitlused ( vt alaosa <arv> , lõik <arv> ) . Seega võib öelda , et postmodernism on algusest peale olnud seotud uut tüüpi kirjanduse määratlemisega . Nii nagu terve postmodernismi defineerimine on raskesti teostatav , nii on raske eristada tegelikult ka väga täpselt konkreetseid postmodernistliku kirjanduse tunnuseid , mida teksti lugedes oleks võimalik leida ja selle kaudu üht või teist kirjandusteost postmodernistlikuks määratleda . Järgnevalt on aga siiski esitatud mõningad postmodernistliku kirjanduse tekstisisesed iseärasused . Seega võiksid mõned üldised postmodernistliku kirjanduse tunnused koondavalt olla järgmised ( vt ka Hennoste <arv>b : <arv>-<arv> ) : · intertekstuaalsus , fragmentaarsus , eklektika ; · stiilide ja kujundite paljusus , iroonia ; · skeptitsism , avatus , eneserefleksioon ; · fabulatsioon , pastišš ja paroodia ; · žanripiiride ähmastumine ja kadumine ; · kõrge ja madala kultuuri vahelise erinevuse kadumine ; · autoripositsiooni teisenemine ( autori kadumine ) ; · samas ka autori muutumine meediafiguuriks ( seos massikultuuriga ) , autoriimago tähtsuse tõus ; · postmodernistliku romaani puhul segatud kronoloogia , hüpped ühest ajalooperioodist teise , ühe tegelase mõtetest teise ; · autori osalemine teose tegelasena ; · teosed on lõputa , ilma kindla struktuurita , alguse ja otsata või viidatakse tagasi algusele ja nii tekib ring ; · allusioonid teistele kultuuritekstidele ; · sügavuse , tähenduse , originaalsuse ja autentsuse madal hindamine või eitamine . Ihab Hassani opositsioonide tabelist ( Hassan <arv> : <arv>-<arv> ) saab siia veel juurde lisada : avatud vorm , mängulisus , juhus , anarhia , hajumine , intertekst , kombinatsioon , antinarratiiv , idiolekt , polümorfiline , iroonia , määramatus . Samas on Ihab Hassan ka hoiatanud , et postmodernismi ei tohiks taandada ainult ühele tema tunnustest - kas siis pluralismile , fragmentaarsusele , paroodiale , pastišile , kitsile ( Hassan <arv> : <arv> ) . Postmodernismi tuleks vaadelda võimalikult komplekssena ja postmodernistlikeks saaks niimoodi pidada teoseid , millel on mitmeid postmodernismi tunnuseid . Postmodernistlikku kirjandust on käsitlenud erinevad teoreetikud , näiteks Umberto Eco , Brian McHale , Linda Hutcheon . Umberto Eco toob oma romaani " Roosi nimi " järelsõnas välja mitmeid postmodernistliku kirjanduse tunnuseid . Üheks keskseks postmodernistliku kirjanduse tunnuseks on Umberto Eco pidanud irooniat ja intertekstuaalsust . Eco jaoks iseloomustab postmodernistlikku kirjandust " süütuse kaotus " ( the loss of innocence ) , mis tähendab seda , et iga sõna ja lause on kunagi juba kellegi poolt öeldud ja seda kasutades viidatakse kõikidele neile varem öeldud tähendustele . Nii saabki postmodernistlik kirjanik kirjutada ainult iroonilises võtmes . Postmodernistlik autor leiab Eco järgi , et minevikust pole pääsu , kuid seda saab esitada ja uuesti kasutada ainult mittesüütul , iroonilisel või paroodilisel moel . Iga lugu räägib lugu , mida on kord juba jutustatud ( Eco <arv> : <arv>-<arv> , vt ka Eco <arv>a : <arv> ) . Postmodernistlikke tekste iseloomustab ka topeltkodeeritus . Eco enda romaan " Roosi nimi " on otsene illustratsioon ta postmodernistliku romaani teooriale . Ka oma viimastes käsitlustes on Eco rõhutanud postmodernismile eripärasena just iroonilist intertekstuaalsust ( Eco <arv>b : <arv>-<arv> ) . Teised postmodernismi märksõnad oleksid paroodia ja pastišš . Näiteks Linda Hutcheon peab paroodiat " postmodernismi perfektseks vormiks " ( Hutcheon <arv> : <arv> ) . Lisaks näeb Hutcheon postmodernismi ühe iseloomustavama joonena " ajaloolist metafiktsiooni " ( Hutcheon <arv> : <arv>-<arv> ) . Selle all mõtleb ta kirjandust , mis rõhutab teadlikult enda fiktsionaalsust ja toob esile ka ajaloo fiktsionaalsuse . Sellised tekstid eeldavad , et ajaloo ja fiktsiooni vahel pole võimalik teha kindlat eristust . Põhjus on selles , et me saamegi ajalugu tunda erinevate representatsioonivormide või narratiivide kaudu . Selles mõttes on kogu ajalugu kirjandus . ( Connor <arv> : <arv>. ) Ka on Hutcheon nagu Ecogi rõhutanud topeltkodeerituse ja iroonia tähtsust ( Hutcheon <arv> : <arv>-<arv> ) . Fredric Jamesoni meelest on postmodernismile omane pastišš . Pastišš on " tühi , ükskõikne paroodia " , paroodia ilma naeruta , ilma satiirilise impulsita , imiteerimine . Autori suhtumine ei ole seega satiiriline , vaid ükskõikne . Pastišš on " kuju tühjade silmadega " ( Jameson <arv> : <arv> ) . Pastiši domineerimise põhjuseks on totaalne eklektitsism , ja ka see , et kaasaja kirjanikul või kunstnikul on raske midagi uut leiutada , kõik on juba varem olnud . Seega ei jäägi loojal üle muud , kui varem öeldut imiteerida . Lisaks pastišile iseloomustab postmodernistlikku kunsti ja kirjandust Jamesoni meelest ka skisofreeniline pidevusetus ja sügavusetus ( vt Bertens <arv> : <arv>-<arv> ) . Brian McHale näeb postmodernistlikku kirjandust kui " ontoloogilist kirjandust " , mis vastanduks modernistlikule " epistemoloogilisele kirjandusele " ( McHale <arv> ) . Epistemoloogilise kirjanduse all mõtleb McHale <arv>. sajandi esimese poole modernistlikke romaane , milles arutleti teadmise ja tõlgendamise üle . Nii otsiti epistemoloogilistes romaanides vastust küsimustele , mis on maailmast tegelikult teada , kuidas temast aru saada ja kuidas maailmaga suhelda . Nii on modernistliku romaani dominandiks üksikisiku teadvus või erinevate isikute vahelised keerulised suhted . MacHale väidab , et selline epistemoloogiline kirjandus on postmodernsel ajastul andnud teed ontoloogilisele kirjandusele . Kui epistemoloogia on teadus teadmisest ja mõistmisest , siis ontoloogia on teadus olemisest . Steven Connori sõnade järgi kinnitab McHale , et postmodernistliku romaani ontoloogiline olemus seisneb autonoomsete maailmade loomises ( vt Connor <arv> : <arv> ) . Seega , selle asemel et küsida , kuidas maailmast aru saada , esitab postmodernistlik kirjandus küsimusi : mis on maailm ? Milliseid maailmu on olemas , kuidas nad on loodud , kuidas nad üksteisest erinevad ? Mis juhtub , kui erinevad maailmad on vastamisi asetatud , kui piirid maailmade vahel on rikutud ? ( McHale <arv> : <arv>. ) McHale leiab , et epistemoloogilise ja ontoloogilise kirjanduse erinevus seisneb kirjandusfilosoofilise dominandi nihkes . Ontoloogiline dominant tähendab , et maailmad , mis kirjandustekstide läbi luuakse , põhinevad lihtsalt iseenese tekstuaalsetel mehhanismidel ; subjektiivsus annab teed tekstuaalsusele ( vt Connor <arv> : <arv> ) . Tähelepanu ei ole enam keskendunud indiviidi ängile või kannatustele . Tim Woods on süstematiseerinud postmodernistliku proosa ja postmodernistliku luule tunnuseid ning jõudnud järgmistele tulemustele . Postmodernistlikku proosat iseloomustab : tähelepanu pööramine representatsiooni süsteemidele ; subjekti detsentreerimine diskursiivsete süsteemide ja jutustuse katkendlikkuse kaudu ; avatud lõpp ; jutustuse ja subjektiivsuse vaheliste seoste ja ontoloogilise olemuse küsitavuse alla seadmine ; elitaarse ja populaarse kultuuri vahelise lõhe kaotamine ; selgitamine , kuidas jutustus vahendab ja loob ajalugu ; tegelikkuse asendumine simulaakrumiga ( Woods <arv> : <arv>-<arv> ) . Mõned postmodernistliku luule tunnused on Woodsi käsitluses aga järgmised : keele ja ideede kasutust dikteerivate etteantud vormide eitamine ; " lüürilise subjekti " eitamine ja mitmehäälsuse tunnustamine luules ; tähistaja materiaalsuse rõhutamine ; luuleringkondade ühiste praktikate rõhutamine vastandina individualismi ideoloogiale ( Woods <arv> : <arv> ) . Siinkohal võiks märkida veel ühte postmodernistliku kirjanduse põhimõistet - " labürinti " ( vrd ka Borges , Eco ) . Christopher Nash raamatus " The Unravelling of the Postmodern Mind " kirjutab , et postmodernistliku kirjanduse üks iseloomulikumaid kujundeid on labürint . See võib ilmneda aiana , kindlusena , raamatukoguna , linnana , terve kultuurina . Nii lugeja kui ka tegelane on püütud lõksu , kus ta peab tegema valikuid ( millist käänakut või tähendust valida ) , ja puudub vähimgi vihje selle kohta , millist otsust teha . Ka teksti ennast võib pidada tühjaks labürintseks struktuuriks , tühjaks varjumaailmaks , mis vaid ootab lugeja sisenemist . Sellises maailmas on tegelane seotud radikaalsete muundumistega , tegelase " mina " paljuneb , toimuvad metamorfoosid , muundumised ; ilmuvad hiiglased , kääbused jms. Inimlikud väärtused ja tunded lahustuvad ( Nash <arv> : <arv> ) . Veel arvab Nash : " Võti postmodernistliku kirjanduse mõistmiseks seisneb selles , et seda ei tule võtta mitte mimeetilise , vaid diegeetilisena ; sündmused , mis toimuvad , ei ole mitte " alati-juba-eksisteeriva " maailma sündmused , mida tekst lihtsalt matkib , kirjeldab , vaid maailmas , kus neist " kõneldakse " , jutustatakse nad olemisse " ( Nash <arv> : <arv> ) . Kokkuvõttes peaks aga kõigist nendest paljudest erinevate teoreetikute poolt esile toodud põhimõistetest rõhutama ennekõike avatust , pluralismi , intertekstuaalsust ja irooniat . Need mõisted iseloomustavad siinkirjutaja meelest postmodernistlikku kirjandust kõige hõlmavamalt . Postmodernismi kirjanduses saaks seega määratleda kindlate tekstisiseste tunnuste kogumina , mis esindavad ühel või teisel moel eksperimentaalset , mittetraditsioonilist ja mitterealistlikku narratiivi või luulet . Samal ajal on postmodernistlikuks hakatud nimetama ka teist tüüpi kirjandust , mida ei iseloomusta tekstisisesed eksperimendid ega stilistilised mängud . Selle kirjanduse väline vorm on pigem traditsiooniline ja realistlik , narratiiv kulgeb loogilist rada mööda . Postmodernistlikuks teeb sedalaadi kirjanduse aga see , millist fiktsionaalset maailma kirjandus kujutab . Selline kirjandus kirjeldab kaasaegset postmodernset tarbimisühiskonda ja kuigi teeb seda tavapäraselt kulgeva narratiivi kaudu , näitab ta lugejale postmodernse ühiskonna argireaalsust : elu meedia , illusioonide , konsumerismi , brändide ja simulaakrumite maailmas . Sedalaadi kirjanduse üheks esiletõusvamaks esindajaks on Bret Easton Ellis , kes kirjutab Tim Woodsi sõnade järgi mitte niivõrd postmodernistlikke romaane , kuivõrd " romaane postmodernsest eksistentsist " ( Woods <arv> : <arv> ) . Üks keskseid probleeme , mis postmodernistlikku kirjandust vaadeldes üles kerkib , on vahekord modernistliku kirjandusega . Kui modernsust ja postmodernsust on kergem eristada , lähtudes kas või ajalistest perioodidest või Jamesoni " hiliskapitalismi " tingimusest , siis postmodernismi ja modernismi vahekord on keerulisem . Levinuim seisukoht on , et postmodernismi paradoksid , ebaselgus , mitmemõttelisus , iroonia , määramatus ja juhuslikkus asendavad modernistlikku suletust , ühtsust , korda , absoluuti ja mõistuslikkust . Samas leiavad Joseph Natoli ja Linda Hutcheon , et põhjus , miks ei ole kindlat kokkulepet või selgust postmodernismi ja modernismi suhete kohta , peitub postmodernismi paradoksaalses ja vastuolulises olemuses endas . Postmodernism väidab , et on võimatu leida absoluutset tõde . Postmodernismi on defineeritud kui modernismi edasiarengut äärmuslikus vormis või , vastupidi , postmodernismis on nähtud modernismist lahtirebimist , eriti modernismi esteetilise autonoomia ja suletuse eitamist . Ometi märgib Linda Hutcheon , et on rohkesti romaane , kus on põimunud nii postmodernistlikud kui modernistlikud jooned ja täpne liigitus on võimatu ( Natoli , Hutcheon <arv> : ix-x ) . Heaks näiteks on siinkohal James Joyce'i " Finnegans Wake " , mida Niall Lucy nimetab " modernistliku kirjandusliku eksperimentaalsuse kõrgpunktiks või lõpppunktiks " ( Lucy <arv> : <arv> ) . Samas on mitmed teised uurijad pidanud " Finnegans Wake'i " puhtalt postmodernistlikuks teoseks ( Hassan <arv> : <arv>-<arv> ) ja Joyce'i astumist selle teosega modernistide hulgast postmodernistide hulka . Seega võiks pidada modernismi ja postmodernismi teineteisega põimuvateks nähtusteks . Nagu juba varem siinses töös mainitud , on Ihab Hassan juhtinud tähelepanu sellele , et postmodernistlikul ajajärgul oskame leida postmodernismi ka sellistest tekstidest , mida varem pole kunagi postmodernistlikeks peetud ( nt XVIII sajandil kirjutatud Lawrence Sterne'i " Tristam Shandy " ) , " sest nüüd on meie silmad õppinud ära tundma postmodernistlikke jooni " ( Hassan <arv> : <arv> ) . Tasuks mainida ka Fredric Jamesoni modernismi ja postmodernismi vahekorra selgitust . Jameson leiab , et mitmed postmodernismile omased tunnused iseloomustavad ka pärismodernismi ehk kõrgmodernismi ja nimetab siin Thomas Manni huvi pastiši vastu , James Joyce'i , Gustave Flaubert'i , Gertrud Steini . Jameson leiab sellest lähtuvalt , et perioodidevahelised põhjalikud murrangud ei too kaasa täielikke muutusi , vaid pigem teatud elementide ümberstruktureerimise . Tunnused , mis eelmisel perioodil või eelmises süsteemis olid teisejärgulised , muutuvad nüüd dominantseks , ja tunnused , mis olid valitsevad , muutuvad omakorda sekundaarseks . " ... kuni tänase päevani on nood asjad olnud modernistliku kunsti teisesed ehk allutatud tunnused , pigem marginaalsed kui tsentraalsed , ja et midagi uut on meil oodata siis , kui neist saavad kultuuriproduktsiooni kesksed tunnused " ( Jameson <arv> : <arv>-<arv> ) . Modernismi ja postmodernismi eristamisel oleks võimalik lähtuda aga veel ühest postmodernismi tunnusest - nimelt massikultuurist , kitsist . Nii on mõned autorid modernistidel ja postmodernistidel vahet teinud just sellest lähtuvalt . Näiteks on leitud , et modernistide jaoks on oluline süvapsühholoogia ja müüdid ( nt Mann , Joyce , Woolf ) , postmodernistid aga lähtuvad sageli detektiivjutu loogikast ( Robbe-Grillet , Borges , Nabokov ) ( vt Forsblom <arv> : <arv> ) . Postmodernistlike kirjanikena määratletakse kindlalt Umberto Ecot , Jorge Luis Borgest , Italo Calvinot , Salman Rushdiet . Üheks esimeseks postmodernistlikuks ameerika kirjanikuks oli John Barth , kes <arv>. aastal avaldas artikli " The Literature of Exhaustion " , kus on esitatud mitmed postmodernismi põhimõtted . Barth leidis , et senine kirjandus on jõudnud lõpule ja modernismi pakutud võimalusi ei ole tegelikult kasutatud . Tõelise kirjanikuna ja eeskujuna nägi Barth Borgest . Postmodernistlikest autoritest tuleks mainida veel Don DeLillot , Douglas Couplandi , Bret Easton Ellist , J. G. Ballardi ( eriti tema teost " Crash " , vt Gregson <arv> : <arv>-<arv> ) jt. Terve omaette alaliigi moodustab postmodernistlikus kirjanduses aga ulmekirjandus , eriti küberpunkkirjandus , mille üks tuntuim autor on William Gibson ( " Neuromancer " , " Idoru " , " Crome Yellow " ) , samuti tuleks mainida Philip K. Dicki ja eriti tema romaani " Blade Runner " . Nii võib näha , et postmodernistliku kirjanduse tekstisiseseid tunnuseid on rikkalikult . Ka peetakse postmodernistlikeks teoseid , mis kujutavad postmodernset maailma . Problemaatiline on kirjanduse puhul nagu kogu postmodernistliku kultuuri puhul modernismi ja postmodernismi vahekord . <arv> . Postmodernism eesti kirjanduses . Üldine kultuuritaust <arv> . <arv>. Postmodernismi/postmodernsuse ideede tulek eesti kirjandusse Postmodernismi Eestisse jõudmise analüüsimisel tuleks lähtuda kahest momendist : <arv> ) postmodernistliku teooria tutvustamisest eesti lugejatele ; <arv> ) postmodernistlike kirjandustekstide sünnist ja levikust . Kui viimane toimus isevoolu teed , lähtudes lihtsalt kirjanduse arengu sisemisest loogikast , siis postmodernismi teooria tutvustamise taustaks olid laiemad ühiskondlikud muutused ja Eesti jõudmine <arv>-ndate lõpul - <arv>-ndate algul vabasse maailma , kus oli võimalik vabalt ja takistusteta hankida informatsiooni kaasaegsete teoreetiliste voolude kohta . Postmodernismi teooria ja postmodernistlike ideede Eestisse jõudmine on kirjeldatav metafooriga " hüpe õhku " , mida on kasutanud Tiit Hennoste ( Hennoste <arv> : <arv> , Hennoste <arv> : <arv> ) . Hennostega saab nõustuda , sest postmodernistlike ideede jõudmisel Eestisse oli suur tähendus selles , et piiride avanemisel ja maailmas leviva kaasaegse teoreetilise mõttega tutvumisel langes see " ettevalmistamata pinnale " . Kui näiteks arvutitehnoloogia arenguga läks Eesti sujuvalt kaasa ja kasuks tuli see , et vana tehnoloogiat ei tuntudki , vaid astuti kohe tehnika arengu järgmisesse etappi , siis kaasaegse mõtte arengute mõistmisel oli eelnevate teoreetiliste voolude mittetundmine puuduseks . <arv>ndate lõpus - <arv>-ndate algul oli " postmodernism " maailmas laialt levinud teoreetiline märksõna , kuid selle Eestisse importimine oli seotud segaduste ja kohatiste vääritimõistmistega . Huvitava ülevaate postmodernismi mõiste kasutamisest ja postmodernistlike ideede kasutamisest eesti arhitektuuris ja kunstis teeb Heie Treier <arv>. aastal ilmunud artiklis " Postmodernismi mõiste Eesti kunstimaailmas " ( Treier <arv> ) . Artiklis võib näha paralleelsusi postmodernismi mõiste jõudmisega eesti kirjandusse . Treier leiab , et postmodernismi võis näha eesti arhitektuuris <arv>-<arv>-ndate vahetusel , nimelt nn Tallinna koolkonna puhul , kes identifitseerisid end avangardistidena ( Jüri Okas , Jaan Ollik , Toomas Rein , Vilen Künnapu , Leonhard Lapin ) . Eestisse olid levinud Charles Jencksi ideed , kuid laiemasse konteksti postmodernismi panna ei osatud . Postmodernismi ühiskondlikud konnotatsioonid olid aga teadmata . Arhitektid teadvustasid postmodernismi kui mingit uut arhitektuuristiili või -trendi , mida iseloomustavad eelkõige teatud vormitunnused ( tsitaadilisus , vaba mängulisus , kontekstitruudus ) . Arhitektide põlvkondade omavahelises konfrontatsioonis omandas postmodernismi mõiste aga <arv>-ndatel aastatel halvustava varjundi , millega vanema põlvkonna arhitektid tähistasid arhitektuurilist moeröögatust ( Treier <arv> : <arv>-<arv> ) . Teoreetilise mõtestuse andis postmodernismile <arv>. aastal Ants Juske artikliga " Millega täita tühja valget ruumi ? " ( Juske <arv> ) , kus ta vastandab avangardismi ja postmodernismi , kusjuures ta sümpaatia kuulub esimesele . Postmodernismi näeb Juske " konservatiivse , jäljendava , eklektilisena " ( vt Treier <arv> : <arv> ) . Treier leiab , et just see Juske artikkel andis aluse postmodernismi valeinterpretatsiooniks Eestis ja sõna " postmodernism " omandas seega eesti kunstikriitikas ja -avalikkuses negatiivse konnotatsiooni , mis tähistas midagi konservatiivset ja eklektilist , jäljenduslikku . Midagi analoogilist võis toimuda ka eesti kirjanduskriitikas ja -teoorias . Kuigi esimeseks kirjandusalaseks postmodernismi käsitluseks oli tõenäoliselt <arv>. aastal Vikerkaares ilmunud Hasso Krulli artikkel " Hando Runnel ja postmodernism " ( Krull <arv> ) , ei järgnenud sellele kohe midagi sama põhjalikku . Postmodernism oli võõras termin , millesse suhtuti kirjanduskriitikas mõnevõrra ettevaatlikult . Üheks põhjuseks oli muidugi ka sel ajal ühiskonnas domineeriv tugev rahvuslik narratiiv ja seetõttu ka kirjandusnähtuste vaatlemine tulevikku suunatud , pigem modernistlikust aspektist . Aastal <arv> peetud konverentsil " Rahvuslik kosmopolitism " pidas Märt Väljataga ettekande teemal " Postmodernism : kas kratsida või mitte ? " ( Väljataga <arv> ) . Selles analüüsib Väljataga postmodernismi aktuaalsust eesti kultuuris . " Seetõttu peaks arutlema kõigepealt , kas postmodernismist mingis üldkultuurilises ja üleesteetilises tähenduses on mõtet eesti kultuuri puhul rääkida . On täheldatud , et postmodernismiks nimetatav tekib ainult kultuuri ja kultuuriinstitutsioonide ( ülikoolid , ajakirjad , kriitika jne. ) koostoimel . Postmodernism on nii sisuta ja laialivalguv termin , et temast peab pidevalt rääkima , selleks , et talle vastavat nähtust tekitada . Eneseteadlikkuseta postmodernism pole võimalik . " ( Väljataga <arv> : <arv>. ) <arv>. aastal leiab Väljataga , et Eesti ühiskonda siduvad narratiivid on elujõulised , eelkõige rahvusnarratiiv , ja seega ei saa Eesti ühiskonda postmodernseks pidada . Samas leiab ta aga nii : " Kui siiski tahta " jõuda Euroopasse " , siis tuleb liituda seltskonnaga , kus kratsimine käib hea tooni juurde ja seetõttu tuleks ehk meilgi postmodernismi kratsima hakata , isegi siis kui ei sügele . Kratsimine toob sügeluse kunagi ikka kaasa " ( Väljataga <arv> : <arv> ) . Ehkki Väljataga " kratsimisele " ehk postmodernismi üle diskuteerimisele üles kutsus , ei olnud sellel eriti palju järgijaid . Veidi postmodernismi küll " kratsiti " , aga mitte kuigi massiliselt . Kui aga võrrelda postmodernismi olukorda <arv>-ndatel Eestis ja Lätis , siis leidis kirjandusuurija Inguna Bekere <arv>. aastal , et Lätis on postmodernism marginaalne nähtus , millel pole laia kandepinda ei teoorias ega ka kirjanduspraktikas , v.a mõned üksikautorid ( Bekere <arv> : <arv>-<arv> ) . Ometi on teised autorid leidnud , et nii <arv>-ndate läti luules kui ka proosas on postmodernism täiesti märgatav , eriti sel kümnendil kirjandusse tulnud põlvkonna loomingus ( vt Cimdia <arv> , Berelis <arv> ) . Seega võib näha , et ka eesti kirjanduses oli eesti kunstikriitikaga analoogiline olukord . Postmodernismi eriti ei tuntud , tutvustavaid käsitlusi oli vähe ja , mis peaasi , ei osatud näha postmodernismi laiemas teoreetilises ega ühiskondlikus kontekstis . Seetõttu on ootuspärane , et nagu kunstikriitikaski oli terminil " postmodernism " hinnanguline ja pigem negatiivne alatoon . <arv>-ndate algul teoreetilise kirjanduse hulk suurenes . Juhtiv roll oli siin ajakirjal Vikerkaar , mis hakkas avaldama tutvustusi kaasaegsest teoreetilisest mõtlemisest ja ka postmodernismi teoreetikute tõlkeid . <arv>. aastal ilmus Vikerkaares Ants Juske põhjalik sissejuhatus postmodernismi mõistesse ja Lyotard'i , Hassani , Jencksi ja Baudrillard'i seisukohtade tutvustused ( Juske <arv>a , Juske <arv>b ) . Hasso Krulli loengusari " Poststrukturalistlikud meetodid kirjanduse käsitlemisel " ilmus Vikerkaares <arv>-<arv> ( Krull <arv>-<arv> ) . Ilmus tõlkeid nt Foucault'lt , Jamesonilt ja teiste teoreetikute tutvustusi . <arv>. aastal ilmus sarjas " Kunstiteaduslikke uurimusi " juba varem mainitud Heie Treieri artikkel ( Treier <arv> ) ja Jaak Kangilaski artikkel postmodernismist . Jaak Kangilaski keskendus postmodernismi mõistele kunstiajaloos ( Kangilaski <arv> ) . Siinkohal on oluline mainida ka Heie Treieri välja toodud Praha Kesk-Euroopa Ülikooli mõju postmodernismi tutvustamisel ( Treier <arv> : <arv> ) . Kesk-Euroopa Ülikoolis käis ennast täiendamas mitmeid eesti kunstiteadlasi ja näiteks Ants Juske ülevaateartiklid postmodernismist Vikerkaares ( Juske <arv>a , Juske <arv>b ) olid just nende õpingute ja kaasaegse teoreetilise mõttega kurssiviimise tulemused . Tuleks mainida ka George Sorose mõju , kes fondide kaudu otseselt suunas huvilisi kaasaegse teoreetilise mõtte juurde , rahastades õpinguid ja uurimistööd . Seega võiks Sorose tegevust näha teatud mõttes isegi " suunatud järeleaitamisena " . Üheks võimalikuks kanaliks , kus uute teoreetiliste suundadega tutvuti , oli Soome , kus viibiti pikematel või lühematel õpingutel ja enesetäiendustel ( kaasaegse teoreetilise mõtte allikate kohta vt ka Sarapik <arv> : <arv>-<arv> ) . <arv>-ndate lõpul on akadeemilistes uurimustes postmodernismi vastu siiski suuremat huvi tuntud ( nt Epp Annus , Jaanus Adamson , Tiit Hennoste , Hasso Krull , Märt Väljataga , Rein Veidemann , Sirje Olesk jt ) . Esile tuleks tõsta kindlasti Tiit Hennoste käsitlusi , kes oma loengusarjas " Hüppeid modernismi poole : Eesti <arv>. sajandi kirjandusest Euroopa modernismi taustal " ( Hennoste <arv>- <arv> ) andes ülevaate modernismi arengust Eestis , puudutades ka postmodernismi ( Hennoste <arv>b : <arv>-<arv> ) . Postmodernismi vastu on Hennoste huvi tundnud ka oma hilisemates käsitlustes ( nt Hennoste <arv> ) . <arv>. aastal ilmus eesti keelde tõlgituna Stanley J. Grenzi " Postmodernismi aabits " ( Grenz <arv> ) , kuid paljulubavast pealkirjast hoolimata oli tegemist teoloogiaprofessorist autori käsiraamatuga kristlasele , kes üritab kiiresti muutuvast maailmast aru saada . Kogu käsitlus lähtus autori religioossest maailmavaatest . Teose evangeelset paatost ja religioosseid lõike kõrvale jättes võis lugeja teada saada ka üht-teist kasulikku postmodernismi kohta . Näiteks , mida kujutab endast postmodernism arhitektuuris , kunstis , teatris , kirjanduses , mis on modernismi ja postmodernismi erinevus ja tutvuda ka mõnede postmodernistlike teoreetikute seisukohtadega ( Michel Foucault , Jacques Derrida , Richard Rorty ) . Kuid nagu juba sissejuhatuses mainitud , on seni kõige põhjalikum eestikeelne ülevaade postmodernismist ilmunud Janek Kraavilt - " Postmodernismi teooria ja postmodernistlik kultuur " ( Kraavi <arv> ) . <arv>. aastaks on ilmunud ka mitmete postmodernistlike teoreetikute teoseid raamatutena ( nt Foucault <arv> , Foucault <arv> ; Derrida <arv> ; Baudrillard <arv> jt ) , enamasti sarjas " Avatud Eesti Raamat " . Tõlgitud on ka artikleid , mis on ilmunud lisaks Vikerkaarele ka Akadeemias , nt Umberto Eco " Järelkiri " Roosi nimele " " ( Eco <arv>a ) . Seega võib näha , et <arv>. aastaks pole postmodernism enam niivõrd võõras mõiste , millega tähistada " segast " , " arusaamatut " kunsti- või kirjandusteost . Oma osa on kahtlemata ka ühiskonna arengul . <arv> aastat turukapitalismi arengut on näidanud ka Eestile , mida võib kujutada endast postmodernne hiliskapitalistlik ühiskond . Läbimurdeks postmodernse ühiskonna olemuse laiemal teadvustamisel on peetud <arv>. aasta jaanuaris sotsioloogide organiseeritud konverentsi " Postsotsialism ja postmodernism " Tallinnas ( vt Treier <arv> : <arv> ) . Just sellel konverentsil kõneldu nihutas postmodernismi/postmodernsuse mõisted õigesse rakurssi ja ka Eesti kultuuriavalikkus adus seeläbi postmodernsuse mõiste laiemat , ühiskondlikku tähendust . Tagantjärele on Marju Lauristin raamatus " Return to the Western World " ( <arv> ) analüüsinud Eesti arenguprotsesse ja üleminekuperioodi ja näinud <arv>-ndatel Eestis toimunud muutuste seoseid ülemaailmsetega : " Postkommunistlik üleminek Euroopas aastatuhande lõpus langeb kokku globaalse moderniseerimise-postmoderniseerimise protsessiga , Euroopa heaoluriigi mudeli kriisiga ja liberaalsete ideede kasvava mõjuga . Postkommunistlike maade avanemine lääne suunas on osa üleeuroopalisest poliitilise ja majandusliku integratsiooni protsessist , kus iga maa otsib omaenda regionaalset konteksti " ( Lauristin jt <arv> : <arv> ) . Eestit nähti " taasläänestuva " ühiskonnana , kes püüdis postkommunistliku ühiskonna staatusest välja jõuda ja muutuda kaasaegseks läänelikuks postindustriaalseks/postmodernseks ühiskonnaks ( Lauristin jt <arv> : <arv> ) . Samal ajal toimus Lauristini sõnade järgi kaks protsessi simultaanselt : ühiskonna moderniseerumine ( läänelike institutsioonivormide ja tehnoloogia ülevõtmine ) ja paralleelselt ka postmoderniseerumine ( postmodernsete väärtuste ja kultuuri omaksvõtt ja uue informatsioonitehnoloogia kasutuselevõtt ) . Kui normaalses läänelikus ühiskonnas olid need arengud üksteisele järgnevad faasid , siis postkommunistlike maade puhul toimus see korraga ja üheaegselt . Lauristin leiab , et selline ühiskonna areng teeb postkommunistlikud ühiskonnad veel rohkem vastuoluliseks ja nende analüüs on seetõttu keeruline ( Lauristin jt <arv> : <arv> ) . <arv>-ndate üleminekuperioodil postsotsialistlikust ühiskonnast kapitalismi oli Eesti jaoks oluline kultuurisituatsiooni muutumine . <arv> Nii näiteks kaasnes sotsialistliku süsteemi lagunemisega informatsioonivabadus , informatsiooni ja inimeste ulatuslik vaba liikumine ; kogu kultuurikontekst osutus järsku teiseks , kui oldi harjutud nõukogude perioodil . Hüppeliselt suurenes võõrkeelteoskus ja sellega seoses vaba ligipääs informatsioonile , sealhulgas muukeelsele kirjandusele . Eesti ühiskond läbis tohutu kiirusega üleminekuaastad ja jõudis kapitalistlikku vabaturumajandusse . Peale selle , et toimus tarbimisharjumuste järsk muutus , on kirjanduse puhul kõige tähtsam kirjastussüsteemi ümberkujunemine . Tsensuuri kaotamise ja sellega kaasnenud sõnavabaduse kõrval oli oluline ka see , et korraga tekkis palju erinevaid sõltumatuid kirjastusi . Selle otseseks tulemuseks oli raamatute avaldamise tempo mitmekordistumine , mis viis kirjanduselu tormilisele elavnemisele . ( Vt Viires <arv>a : <arv>-<arv> ; Viires <arv>b : <arv>- <arv>. ) Oluliseks muutuseks oli aga ka kirjaniku ja kirjanduse rolli muutumine . Kui nõukogude ajal oli kirjanikul ja kirjandusel modernistlikult elitaarne positsioon , siis <arv>-ndatel toimus kirjanduse rolli marginaliseerumine : eesti kirjanik muutus rahvuslikust heroilisest kangelasest üheks indiviidiks paljude teiste hulgas , tema looming nišistus , toimus kirjanduse rolli " pudenemine " ( vt ka Krull <arv>b ) ja fragmenteerumine . <arv> . <arv>. Postmodernism eesti kirjandusloo kontekstis Nagu eelmises alaosas kirjeldatud , ei sobitunud postmodernism üldisesse kirjandusdiskussiooni sugugi valutult . Kui Hasso Krull seostas <arv>. aastal Hando Runneli postmodernismiga , oli see mõneti üllatuslik . Siiski oli Krulli mõttekäik loogiline : ta leidis , et Runnelile ei saa läheneda ei klassika vaatevinklist ega saa Runnelit pidada modernistiks . Samas möönis ta ise , et küllap on eesti kirjanduses autoreid , kes sobiksid paremini postmodernistliku analüüsi objektideks , nagu näiteks Ene Mihkelson ja Juhan Viiding . Runneli puhul nägi ta postmodernistlikuna aga ennekõike luuletaja regionalismi , pingevabadust eelneva eesti luule traditsiooni suhtes ja teksti topeltorientatsiooni ( Krull <arv> : <arv> ) . Postmodernismi mõiste imbus ka arvustuspraktikasse , kuid mingit kindlat süsteemi postmodernistlike kirjandusteoste määratlemisel polnud . Nagu öeldud , üks põhjus oli postmodernismi mõiste enda ebamäärasus ja laialivalguvus , teine põhjus oli aga selles , et postmodernismi teooria ei olnud siiski kriitikutele ja uurijatele täiesti tuttav . Teati küll postmodernismi üht või teist külge , aga mitte kogu kultuuriteoreetilist tausta ega süsteemi , kuhu postmodernism asetada . Adekvaatse pildi postmodernismi mõiste sobitumisest eesti kirjandusmõtte traditsiooniga annab Pekka Lilja , kes on analüüsinud <arv>-ndate aastate Loomingus ilmunud kirjanduskriitikat . Materjali põhjal on Lilja teinud järelduse , et kriitikud on oma arvustustes kasutanud postmodernismi mõistet ebalevalt : " ... ei leidu just palju kirjutisi , milles teost nimetatakse postmodernistlikuks ja tuuakse esile selle vastavaid jooni " ( Lilja <arv> : <arv> ) . Postmodernismi mõistel polnud valdavalt liigitavat , defineerivat väärtust , vaid pigem hinnanguline aspekt : tähenduses , segane nagu " postmodernism " . Lilja siiski möönab , et osa kirjanike puhul kasutas kriitika postmodernismi ka defineeriva atribuudina : nt Kivisildniku , Tõnu Õnnepalu , Jüri Ehlvesti , Jaan Unduski , Mati Undi puhul . Kokkuvõttena leiab ta , et postmodernismi mõiste pole kirjanduskriitikas väga laialt levinud . Rohkem on tema analüüsi järgi küll toodud esile ühe või teise kirjandusteose puhul tunnuseid , mis on omased postmodernistlikule kirjandusele . Postmodernismi mõistet ei ole aga selliste teoste iseloomustamiseks kasutatud ( Lilja <arv> : <arv> ) . Võiks siis järeldada , et jooksev kriitika küll märkas kirjandusteostes varasemaga võrreldes muutusi , kuid sageli ei seostatud neid otseselt postmodernismiga . Ootuspäraselt on postmodernismi mõistet kasutatud rohkem ülevaateartiklites . Näiteks analüüsides <arv>-ndate aastate luulet , möönab Mart Velsker postmodernismi aktuaalsust nii luulepildis kui kriitikas . Samas toob temagi välja postmodernismi mõiste kasutamise ambivalentse olukorra eesti kirjanduskäsitlustes : " <arv>. aastate kirjanduskriitika postmodernismist mööda ei pääse , kuid hakkab seda üha rohkem vältima - seetõttu , et sõna valgub tavakäibes laiali , tähistades korraga kõike ja ei midagi . " ( Velsker <arv> : <arv>. ) Seejuures on huvitav märkida , et üks postmodernismi maaletoojatest Hasso Krull väldib <arv>-ndate kirjandust analüüsides postmodernismi terminit täiesti ( Krull <arv>a ) , ehkki proosas toimuvaid nähtusi defineerib ta postmodernismile omaste tunnuste abil : intertekstuaalsus , pastišš , katkestus , kirjanduse pudenemine jne. Samasugust postmodernismi mõistest eemale nihkumist on näha Märt Väljataga puhul . Kui <arv>. aastal kutsus ta eesti kirjandusavalikkust üles rohkem arutlema postmodernismi üle , siis <arv>. aastal on ta jõudnud seisukohale , et postmodernismil " ei ole mingit iseäralikku kirjandustehnilist tähendust , mis eristaks teda näiteks modernismist . Enamikku postmodernismile omistatud tunnuseid ( stiilide segipaiskamist , jutustaja ebausaldatavust , esoteerilise ja populaarse ühendamist jne. ) võib leida ka modernistlikuks nimetatud või isegi realismieelsest kirjandusest " ( Väljataga <arv> : <arv> ) . Siiski möönab ta selle termini kõlblikkust tähistama mitte stilistilisi tunnuseid : " Teisalt kõlbab see sõna paremini teatud elutunde tähistamiseks , mida iseloomustab absurdikogemuse trivialiseerimine , ebakindluse ja vasturääkivustega leppimine , hetkelise ekstaasi otsing , hierarhiate tasalülitamine , olemise taandamine nähtumisele , must huumor . " ( Väljataga <arv> : <arv>. ) Nagu näha , on antud juhul tegemist püsivalt jätkuva probleemiga modernismi-postmodernismi piiridest ja küsimusega , kas postmodernismil saavad olla mingid kindlad tekstisisesed tunnused või saab postmodernismi määratleda ainult laiema konteksti , teisisõnu , postmodernsuse kaudu . Postmodernismi kirjandustekste iseloomustava , atribueeriva terminina siiski <arv>-ndatel kasutati , eriti proosa puhul . Näiteks on Rutt Hinrikus <arv>-ndate proosa ülevaates kasutanud mõistet " postmodernistlik " mitme proosateose puhul ( Jaan Unduski " Kuum " , Viivi Luige " Ajaloo ilu " , Emil Tode " Piiririik " , Mati Undi " Öös on asju " jne ) . Ka leiab ta kogu kirjanduse üldpildina , et uued narratiivid on mosaiiksed , ja et eesti kirjandus on jagunemas terviku eri fragmentideks ( Hinrikus <arv> : <arv> ) , tunnused , mis on omased postmodernistlikule kirjandusele . Kõige üldistavam ja kõige vastuolulisem postmodernismi ja eesti kirjanduse eritlus pärineb Tiit Hennostelt loengusarjas " Hüppeid modernismi poole : Eesti <arv>. sajandi kirjandusest Euroopa modernismi taustal " ( Hennoste <arv>-<arv> ) . <arv>-ndate kirjandusuuendust Eestis näeb Hennoste " modernismi neljanda tulemisena " . Sellega seoses puudutab ta oma analüüsis ka postmodernismi mõistet . Postmodernismist kõneldes leiab ta , et mõiste " postmodernism " on muutunud ammu mõttetuks , sest see ei ütle midagi <arv>-ndate aastate kirjandusmuutuste kohta ( nt Tode , Luige , Undi , Mihkelsoni looming ) . Ka leiab ta , et postmodernismi mõiste puhul on tegemist " äärmiselt uduse terminiga , mille rakendamine kirjandusele on ilmselt enam kui kahtlane " ( Hennoste <arv>a : <arv> ) . Ometi ei saa Hennoste oma käsitluses seda mõistet täiesti vältida , vaid annab omapoolse definitsiooni . Kirjandusliku postmodernismi jagab ta kaheks suureks vastandlikuks haruks : <arv> ) hüpermodernismiks ( liikumiseks tekstide ja keele maailma ) ja <arv> ) n-ö kontramodernismiks , mida iseloomustab hierarhiate kadumine ning kõrg- ja popkultuuri ühendamine ( Hennoste <arv>b : <arv> ) . Hennoste leiab , et eesti postmodernismi pinna alt paistab modernismi nägu ( Hennoste <arv>c : <arv> ) ja " postmodernistlikku seletamisest loobumist , lihtsalt hulpimist tähenduseta maailmas minu arust eesti kirjanduses lihtsalt ei ole " ( Hennoste <arv>c : <arv> ) . Hennoste seisukoht , et <arv>-ndate lõpus - <arv>-ndate alguses toimus viimane ja lõplik hüpe modernismi suunas ja samal ajal ka paralleelselt postmodernismi suunas ( Hennoste <arv>a : <arv> ) , langeb kokku Marju Lauristini nägemusega , et <arv>-ndatel liikus ühiskond simultaanselt nii modernse kui ka postmodernse ühiskonna suunas ( Lauristin jt <arv> : <arv> ) . Hennoste jääb ometi endale kindlaks , leides , et tegemist oli ennekõike modernistliku pöördega kirjanduses , millel oli lihtsalt mõningaid postmodernistlikke jooni . Selle Hennoste poleemilise väitega ei saa aga siiski nõustuda . Kõik need tunnused , millega ta iseloomustab <arv>-ndate kirjandusmuutusi - intertekstuaalsuse tõus , kõrge ja madala segunemine , eri stiilide segu , eklektika , iroonia , fragmentaarsus - , on tegelikult postmodernistliku kirjanduse tüüpilised tunnused . Modernistlikuks võiks pidada küll <arv>-ndate alguse rühmitusterohkust ja manifeste , kuid muu - nii tekstisisesed muutused kui ka populaarkirjanduse esiletõus - vastab postmodernistlikule kirjandussituatsioonile . Hennoste vaated näivad langevat kokku nende postmodernismi teoreetikutega , kes ei näe modernismi ja postmodernismi vahel suurt sisemist erinevust , vastandumist , vaid seda , et mõned modernismi tunnused on postmodernismis arenenud lihtsalt äärmusesse ( nt Hassan , Jencks ) . Samas leiab siinkirjutaja , et kogu <arv>-ndate kirjut kirjandussituatsiooni ainult modernismile taandada on lihtsustav ja Hennoste väide , et postmodernismi mõiste " rakendamine kirjandusele on ilmselt enam kui kahtlane " , rajaneb emotsionaalsel hinnangul . Puuduvad lülid <arv>-ndate aastate kirjanduse analüüsis on võimalik edukalt täita just postmodernismi teooriat kasutades . Kuigi ka Hennoste loengusarja vastukajades puudutati postmodernismi problemaatikat ( nt Heino Puhvel eitas üldse postmodernismi olemasolu eesti kirjanduses , leides , et tegemist on vaid kirjanduslike pisinähtustega , Puhvel <arv> : <arv> ) , siis otsest diskussiooni selle mõiste ümber ei kujunenud , vaid keskenduti rohkem modernismile . Ainult Hasso Krull arvas , et võib-olla on <arv>-ndatel modernism küll tulnud , et jääda , aga kaotanud sellega seoses oma nime ( Krull <arv> : <arv> ) . Seega oli jätkuvalt kujunenud eesti kirjandusteaduses olukord , kus postmodernismi mõiste oli kasutusel ebamääraselt , juhuslikult ja mitmetähenduslikult . Tõsisemaid käsitlusi oli küll näiteks Epp Annuselt ja Jaanus Adamsonilt . Eriti Epp Annus hakkas seostama postmodernismi ka ühiskondliku situatsiooniga ( vt nt Annus <arv>a ) . Mingitpidi võiks lugeda aga postmodernismi kanoniseerimiseks <arv>. aastal ilmunud uut " Eesti kirjanduslugu " , kus " Nüüdiskirjanduse " peatüki autorid Epp Annus , Luule Epner ja Mart Velsker käsitlevad terminit postmodernism enesestmõistetavalt , vabana kõrvalmõjudest ( Annus , Epner , Järv , Olesk , Velsker <arv> : <arv>-<arv> ) ja ei hooli Hennoste varasemast tähelepanekust , et postmodernismi mõiste " rakendamine kirjandusele on ilmselt enam kui kahtlane " . Postmodernismi kanoniseerimise järgmist etappi võib näha aga <arv>. aastal ilmunud gümnaasiumi kirjandusõpikus " Uuem eesti kirjandus " ( Annus , Epner , Velsker <arv> ) , kus postmodernismi mõistet kasutatakse enesestmõistetavalt ja väidetakse koguni : " <arv>. aastatel muutus postmodernistlik hoiak ja esteetika üldiseks " ( Annus , Epner , Velsker <arv> : <arv> ) . Seega võiks postmodernismi mõiste kasutuse eesti kirjandusteaduses kokku võtta järgmiselt : <arv> ) postmodernismi mõistet on kasutatud kaootiliselt , ebalevalt , vahel ka hinnanguliselt " segane , mõistetamatu kui postmodernism " ; <arv> ) postmodernismi mõiste ei ole olnud põhjalikult tuntud , on puudunud ka ammendav diskussioon mõiste kasutusvõimaluste ja tähenduse üle ; <arv> ) mõned uurijad ( Väljataga , Hennoste ) ei ole näinud modernismi ja postmodernismi vahel olulist erinevust ; <arv> ) vähesed uurijad on seostanud postmodernismi ja postmodernset ühiskondlikku situatsiooni ( seda on teinud küll nt Epp Annus ) ; postmodernismi on nähtud ennekõike tekstisiseste tunnuste kogumina ; <arv> ) postmodernismi mõiste on läinud laiemasse käibesse siiski alates <arv>. aastast , pärast " Eesti kirjandusloo " ilmumist , kuuludes nüüd kirjanduskaanonisse , mida on kinnistanud postmodernismi mõiste kasutamine kooliõpikutes . <arv> . Postmodernism eesti kirjanduses . Tekstinäiteid <arv> . <arv>. Postmodernismi koondtunnused Asudes nüüd konkreetselt analüüsima , milliseid eesti kirjandusteoseid saab nimetada postmodernistlikeks , tuleks kõigepealt kindlaks teha analüüsi alus , mida postmodernistlike teoste määratlemisel arvestada . Toetudes eelnevalt väitekirjas esitatud teoreetilisele ülevaatele , saab järeldada , et postmodernismi kirjanduses oleks võimalik analüüsida , pidades silmas kolme järgnevat aspekti : <arv> ) Lähtudes postmodernismi tunnustest tekstitasandil ( nt fragmentaarsus , intertekstuaalsus , iroonia , pastišš , eklektika , avatud vorm , skeptitsism , žanripiiride ähmastumine jm ) , saab määratleda nende tunnustega kirjandustekste postmodernistlikena ja selle järgi on võimalik postmodernistlikke kirjandustekste leida ka varasematest ajajärkudest . Selline määratlus tuleneks Ihab Hassani seisukohast , et postmodernistlikul ajajärgul oskame me leida postmodernismi ka sellistest tekstidest , mida varem pole kunagi postmodernistlikeks peetud , " sest nüüd on meie silmad õppinud ära tundma postmodernistlikke jooni " ( Hassan <arv> : <arv> ) . <arv> ) Postmodernistlikeks saab pidada ka kirjandusteoseid , mis hoolimata oma vormilisest traditsioonilisusest ( nt puudub fragmentaarsus , narratiiv on lineaarne jm ) , kujutavad postmodernset tegelikkust , postmodernset maailma ja eksistentsi . Postmodernismi iseloomustab ka elitaarkultuuri ja massikultuuri vaheliste piiride hägustumine ja senise modernistlikult elitaarse kirjanduskaanoni laienemine . <arv> ) Postmodernistlikku kirjandust saaks määratleda ka ühiskondlikust situatsioonist ja ajajärgust lähtudes . Fredric Jamesoni seisukohti järgides on sellise käsitluse puhul postmodernistliku kirjanduse eeltingimuseks hiliskapitalismi ja postmodernse tarbimisühiskonna olemasolu ( vt Jameson <arv> ) . Joonis <arv>. Postmodernistliku kirjandusteose tunnused . Seega ühendaks ideaalselt täiuslik postmodernistlik kirjandusteos kõiki kolme kategooriat üheaegselt , oleks omamoodi kombinatsioon " Hassani teest " ja " Jamesoni teest " ja samas kujutaks ka postmodernset maailma . Järgneks küsimus , kas eesti kirjanduses on võimalik leida sellist " ülimat postmodernismi " , mis vastaks kõigi kolme kategooria üheaegsele kombinatsioonile ? Selle selgitamiseks tuleks vaadelda kirjandusteoseid , mida võiks iseloomustada eeltoodud postmodernismi tunnuste abil . Järgnev käsitlus analüüsibki mõningaid eesti kirjanduse teoseid , mida võiks eelmainitud tunnuste toel nimetada postmodernistlikeks . Teoste valikul on lähtutud järgmistest kriteeriumitest : arvestades nende nimetamist postmodernistlikeks teiste uurijate poolt , otsesest tekstianalüüsist ( postmodernistlike tekstisiseste tunnuste olemasolust ) , teoste temaatikast ehk kujutatud fiktsionaalsest maailmast ja postmodernse ühiskonna eksistentsist teose kirjutamise ajal. Sellega on seotud tihedalt küsimus postmodernse ühiskonna olemasolust või üldse võimalikkusest Eestis . <arv> . <arv>. Postmodernismi varasemad ilmingud eesti kirjanduses . <arv>-<arv>-ndad aastad Nagu mainitud , on mõned uurijad öeldud , et postmodernismile omaseid tekstitunnuseid võib leida teostest , mis on ilmunud ammu enne postmodernismi teadvustamist . Näiteks on Hassan pidanud postmodernistlikuks teoseks Lawrence Sterne'i " Tristam Shandyt " ( Hassan <arv> : <arv> ) . Selle väitega nõustudes oleks eesti kirjanduses võib-olla täiesti võimalik teha postmodernistlike stiilitunnuste otsing näiteks mõnes <arv>. sajandi kirjandusteoses . Seejuures tuleks siiski möönda , et postmodernistlikke teoseid eesti kirjanduses võiks tegelikult leida alates <arv>-<arv>-ndatest , perioodist , kui postmodernism muutus aktuaalseks ka mujal maailmas . Järgnevalt on pööratud tähelepanu mõnedele võimalikele postmodernistlikele teostele nii väliseesti kui kodueesti kirjanduses . Siiski tuleb ennekõike märkida , et kogu arutelu eesti postmodernistliku kirjanduse üle on tihedalt põimunud arutlusega modernismi üle eesti kirjanduses . Nagu teada , on üleminekupiir modernistliku kirjanduse ja postmodernistliku kirjanduse vahel hägune ja mõningaid modernistlikke tekste võib lugeda ka postmodernistlikeks . Arvatavasti on klassikaline näide siin juba varem mainitud James Joyce'i " Finnegans Wake " . Seega võiks pidada modernismi ja postmodernismi teineteisega põimuvateks nähtusteks . Postmodernismikriitilisi artikleid avaldanud Jüri Talvet ( Talvet <arv> , Talvet <arv> ) rõhutab samuti , et kõik , mida peetakse postmodernismi puhul uudseks , oli ulatuslikult olemas juba modernismis ( Talvet <arv> : <arv> ) . Joseph Natoli ja Linda Hutcheon leiavad , et postmodernismi paradoksaalses ja vastuolulises olemuses endas peitub põhjus , miks ei ole kindlat kokkulepet või selgust postmodernismi ja modernismi suhete osas . Postmodernismi keskne tees väidab , et on võimatu leida absoluutset tõde ( Natoli , Hutcheon <arv> : ix-x ) . Eesti kirjanduse esimesed postmodernistlikud teosed sobivad hästi illustreerima seda modernismi-postmodernismi vahelist segadust ja pingevälja . Nii on võimalik eesti kirjandusteaduse ühte põhjalikumat modernismikäsitlust - Tiit Hennoste " Hüppeid modernismi poole " ( vt Hennoste <arv>-<arv> ) - lugeda kriitiliselt just postmodernismi aspekti silmas pidades . Mitmeid teoseid , mida Hennoste peab modernistlikeks , oleks võimalik määratleda hoopis postmodernistlikena , kuna tunnused , mida Hennoste rõhutab modernistlikena , on omased pigem postmodernismile . Nii olekski kogu käsitlus postmodernismist eesti kirjanduses samas lahutamatult seotud diskussiooniga modernismist eesti kirjanduses . Jõujooned ja lahknemised võivad kulgeda erinevaid autoreid pidi , aga samas võib mõnikord ka autori enda looming olla lahknenud modernistlikuks ja postmodernistlikuks . Veelgi enam , mõnikord võib ka üks ja sama teos olla üheaegselt nii modernistlik kui postmodernistlik . Tuleb tunnistada , et väga palju sõltub siin uurija positsioonist ja sellest , millistele konkreetsetele teoreetilistele alustele üks või teine uurija parasjagu toetub . Nii võib öelda , et postmodernismi analüüs eesti kirjanduses on juba sissekodeeritult poleemiline , sest samu teoseid võib teine uurija analüüsida hoopis teisest aspektist ja määratleda mõnede teiste ( või ka samade ) tunnuste järgi modernistlikuna või näiteks maagilise realismi esindajana . Poleemilisusest pääsemiseks on uurijal võimalus toetuda aga postmodernismi mõiste avarusele ja ambivalentsusele . Postmodernismi võimalik defineeriv kasutus on paindlik . Järgnevalt ongi käsitletud mõningaid teoseid eesti kirjandusest , kus postmodernistlikud jooned esinevad märgatavalt . Tegemist pole kõikehõlmava ülevaatega , pigem on tegemist näidete ja võimalustega edasiarendusteks . Erinevatest ajaperioodidest <arv>-ndatest kuni <arv>-ndate aastateni on püütud võtta mõned markantsemad näited , mille abil on võimalik näidata , kuidas ja mis kujul on postmodernism eesti kirjandusse jõudnud . Rohkem on tähelepanu ( mõningate eranditega ) suunatud teostele , mida on käsitletud doktoriväitekirjaks esitatud artiklites ( I-IX ) . Siinkohal ei tohiks kõrvale jätta fakti , et pärast Teist maailmasõda oli eesti kirjandus lõhenenud , ja silmas tuleks pidada kirjanduse kahte erinevat arenguliini Kodu-Eestis ja paguluses . Nii pole põhjust oletada , et suletud Nõukogude Eesti ühiskonnas <arv>-<arv>-ndatel aastatel võis ilmuda postmodernistlikke tekste . Kui ühiskonnakorraks oli totalitaarne sotsialism ja kirjanduses domineerivaks ideoloogiliseks vooluks sotsialistlik realism , siis tõenäoliselt polnud võimalust ilmuda teostel , mida iseloomustaksid mängulisus , iroonia ja vabade assotsiatsioonidega intertekstuaalsus . Postmodernismi üheks esinemiseelduseks on vabadus . Seega on alust oletada , et esimesteks postmodernistlikeks eesti autoriteks võib pidada pagulasautoreid . Pagulaskirjandus oli oma asukohamaade kaudu mõjutatud ka sõjajärgsest ühiskondlikust arengust ja liikumisest postmodernse ühiskonna suunas . Ka postmodernismi teist eeldust arvestades - postmodernse kapitalistliku ühiskonna olemasolu - on enesestmõistetav , et postmodernism oli Nõukogude Eestis <arv>-ndatel aastatel välistatud . Bernard Kangro " Jäälätted " ( <arv> ) ja " Emajõgi " ( <arv> ) . Epp Annus on nii " Eesti kirjandusloos " kui ka monograafias " Kuidas kirjutada aega " juhtinud tähelepanu postmodernismi tunnustele Bernard Kangro Tartu-romaanide tsüklis , eriti esimestes osades " Jäälätted " ( <arv> ) ja " Emajõgi " ( <arv> ) ( vt Annus <arv>a : <arv> , Annus <arv> : <arv>-<arv> ) . Kui Ristikivi " Hingede öö " ( <arv> ) oli ultramodernistlik või hüpermodernistlik , kogu modernistliku kirjanduse tunnuste äärmusteni arendamisega - ängi ja üksinduse käes kannatav peategelane , allegooriad , kujutluslikud ruumid , unenäolisus - , siis võib oletada , et postmodernismi jooni võib leida teoses , mis on ilmunud pärast " Hingede ööd " . Kuigi temaatikalt on Tartu-romaanide puhul tegemist pagulaskirjandusele tüüpilise nn nostalgiaromaaniga , siis tuleb tõesti möönda , et mõningad vormivõtted ulatuvad kaugemale nii realistlikust jutustavast romaanist kui ka modernistlikust romaanist . Samas oleks võimalik " Jäälätetes " näha ka lihtsalt modernistlike joontega mälestusromaani . Postmodernismile viitab aga kindlalt mitu tunnust : autori sekkumine jutustusse , arutelu lugejaga selle üle , kuidas autor peaks edasi kirjutama , autori ja tegelaste vaatepunkti vaheldumine , mängulisus just nende vaatepunktide vahetumisega ( nn vicious circle ) . Postmodernismile on omane ka autori teatud ükskõiksus nii tegelaste kui tegevusliinide suhtes , segadus , jutustuse lineaarse järgnevuse segipaiskamine , erinevad tegevusliinid , lugeja eksitamine ja hämmingusse jätmine , mängud koha- ja ajaliinidega . Ka iseloomustavad " Jäälätteid " ja " Emajõge " alternatiivsed lõpud , selgusetuks jääb , mis ikkagi tegelastega juhtus ( vrd John Fowles'i " Prantsuse leitnandi tüdruk " , vt ka Annus <arv> : <arv>-<arv> ) . Postmodernistlikuks tunnusjooneks on ka kriminaalne süžee - mõrva/enesetapu selgitamine ( detektiivilugu peetakse üheks postmodernistliku kirjanduse meelisžanriks , vrd nt kriminaalliin Umberto Eco " Roosi nimes " ) . Hüpoteesina võiks pakkuda järgneva mõttekäigu . Ristikivi ja Kangro tegelesid mõlemad teadliku romaaniuuendusega eesti kirjanduses , tundes , et muutunud maailma ei saa kirjeldada traditsioonilisi , realistlikke vormivõtteid kasutades . Tiit Hennoste on leidnud , et Ristikivi oma " Hingede ööga " liitus Euroopa kirjanduse modernistliku normaalparadigmaga ( Hennoste <arv> : <arv> ) . Hennoste möönab , et Ristikivi teos ei ole siiski stiilipuhas modernism ja on seostanud " Hingede öö " barokkromaaniga ( Hennoste <arv> : <arv> ) . Kuigi " Hingede ööd " ei saa otseselt seostada ka postmodernismiga , hoolimata mõnedest postmodernismile viitavatest joontest ( nt ekslemine labürintlikus majas ) , oleks võimalik Ristikivi ja Kangro tegevust siiski vaadata mõnevõrra paralleelsena , teineteist täiendavana . Hüpoteesina võiks märkida , et Ristikivi ja Kangro puhul toimus samasugune üheaegne liikumine nii modernismi kui postmodernismi nagu hiljem <arv>-ndate algul eesti kirjanduses . Kui oletada , et asukohamaa Rootsi tegi <arv>-ndatel läbi samu muutusi mis ülejäänud maailmgi , siis ei olnud vana modernismi " normaalparadigma " selle maailma kujutamiseks enam sobiv . Nii võiks näha , et nende kirjanduslike otsingute tagajärjeks on Ristikivi " Hingede öö " , mille dominant on modernistlik , ja Kangro puhul " Jäälätted " ja " Emajõgi " , mille dominant liigub modernismist juba kaugemale - postmodernismi . Seega võiks öelda , et romaaniuuendus , mida Ristikivi ja Kangro läbi viisid , oli tegelikult üheaegselt nii modernistlik kui postmodernistlik . Seesuguse hüpoteesi paikapidavust toetavad ka mõningad arvamusavaldused Ristikivi ja Kangro ühisteoses " Kirjad romaanist " ( Kangro , Ristikivi <arv> ) . Näiteks kinnitab Kangro , et tema eesmärgiks oli kirjutada " vaba " romaani , kus ka sisu oleks võimalik muuta , mõni osa kaotada , seda eitada , ümber ehitada , ja ütleb , et " ... rikkusin tõelisuse illusiooni tagamõttega , et illusoorsus jääks püsima lugeja teadvuse teistes punktides " ( Kangro , Ristikivi <arv> : <arv> ) . Postmodernistlikku romaani iseloomustabki vaba vorm , alternatiivsete lõppude võimalikkus , ka " tõelisuse illusiooni rikkumine " ja mäng lugeja vastuvõtuga . Kui Kangro romaanid tõid postmodernismi väliseesti kirjandusse , siis Kodu-Eestis võib esimesi postmodernistlikke jooni näha <arv>-ndatel ilmunud teostes . Kuigi ühiskonnakorraks oli jätkuvalt sotsialism , olid <arv>-ndate sula ja <arv>ndate kirjandusmuutused nähtused , mille taustal saab täheldada esimeste postmodernistlike joonte ilmumist teostesse . Selle taustana on Rein Veidemann näinud sotsialistliku realismi " mõistelist tühjenemist " ja seda , et hilissotsialismis hakkas " sotsialistlik realism sisuliselt esindama pigem postmodernistlikku hajuvusprintsiipi " ja sotsialistlikku realismi iseloomustas " " pooleteisene stiil " ( ühe jalaga modernismis ja teisega postmodernismis " ( Veidemann <arv> : <arv> ) . Kodu-Eestiski olid need muutused kirjanduses seotud modernismi ja postmodernismi vahelisel piiril kõikumisega ja postmodernistlike kirjandusteoste määratlemine on tihedalt seotud modernismi problemaatikaga . Mati Unt " Mõrv hotellis " ( <arv> ) . Mati Unt on üks neid autoreid , kelle teostes on erinevad uurijad näinud vastavalt oma uurijapositsioonile kas modernismi või postmodernismi . Juba tema jutustus " Mõrv hotellis " ( <arv> ) on mõnede kriitikute jaoks modernistlik teos ( nt Hennoste <arv> ) , teiste jaoks aga esimesi postmodernistlikke teoseid eesti kirjanduses ( Adamson <arv> : <arv>-<arv> ) . Hennoste leiab , et osa " nooremast põlvest aga toob <arv>ndate lõpuks modernismi taas eesti proosasse . Pööret tähistavad Undi " Mõrv hotellis " ja sellele järgnevad tekstid " ( Hennoste <arv> : <arv> ) . Jaanus Adamsoni seisukoht on aga , et Undi esimene modernistlik teos on ( ka ) tema esimene postmodernistlik teos või - " vähemalt üks liin sellest , mida postmodernismiks on nimetatud " ( Adamson <arv> : <arv> ) . Adamson näeb Undi jutustuses postmodernistlikku detektiivilugu , mis omal moel parodeerib n-ö klassikalist detektiivižanri ja asetab Undi ühte ritta teadlike postmodernistlike detektiivkirjanduse parodeerijatega : RobbeGrillet , Butor , Borges , Nabokov , Eco ( Adamson <arv> : <arv> ) . Adamson leiab , et pärast Teist maailmasõda ekspluateeris postmodernism detektiivilugu , muutes ja laiendades tema võimalusi ja nii sai töödeldud ja muudetud detektiiviloost üks postmodernistliku kirjanduse meelisžanre . " Mõrv hotellis " oma mitmetahulisusega on esile kutsunud varasematel perioodidel ka teistsuguseid tõlgendusi . Näiteks on <arv>-ndate ja <arv>-ndate eesti romaani analüüsides Pärt Lias toonud esile " mudelromaani " mõiste . Ta leiab : " Isiksuse sisemaailma tähelepanelikuma uurimise eesmärgil loovad kirjanikud tihtilugu mudelsituatsiooni , mis kujutab endast küll tõenäost , võimalikku , ometi kujutluslikku maailma , mitte aga tegelikkuse konkreetset , reaalolustikuliselt määratletud keskkonda " . Ja sellise tehiskeskkonna konkreetseks näiteks on Liase meelest " hiigelhotell M. Undi lühiromaanis " Mõrv hotellis " " ( Lias <arv> : <arv>-<arv> ) . Seega defineerib Lias " Mõrva hotellis " just mudelromaanina . Analüüsides " Mõrva hotellis " modernismi-postmodernismi pingeväljas , nõustuks siinkirjutaja pigem Jaanus Adamsoniga kui Tiit Hennostega . Lisaks sellele , et " Mõrva hotellis " saab määratleda postmodernistliku detektiiviloona , on teosel ka teisi postmodernistliku kirjanduse tunnuseid . " Mõrv hotellis " sisaldab tsitaate ja intertekstuaalseid viiteid varasematele kirjandusteostele . Teoses tekib ka omamoodi vicious circle : selgusetuks jääb , kes on mõrvar , kes detektiiv , minategelane võib koondada mõlemat rolli ja lugeja võib aimata , et minategelane oli ka mõrvatu . Hotell , kus peategelane liigub , on labürintlik - ka see on üks postmodernismi põhimõisteid . Piirid on ähmased ja selgusetud , ettekujutus ja reaalsus segunevad , teosel on avatud lõpp , puudub selge ratsionaalne lahendus . Kui pidada silmas esialgset kolmetist jaotust , siis tuleb möönda , et " Mõrv hotellis " täidab ainult postmodernismi tekstisiseste tunnuste olemasolu kriteeriumi . <arv>-ndatel Nõukogude Eestis polnud kindlasti tegemist postmodernse hiliskapitalistliku ühiskonnaga . Ja maailm , mida Unt oma teoses kirjeldab , ei tohiks ju olla postmodernne , arvestades kirjutamise aega ja reaalset tegelikkust , mis sel ajal Eestis valitses . Samal ajal tuleb möönda , et kuigi mõned hotelli reaalid viitavad nõukogude tegelikkusele ( baar , toiduvalik jm ) , puudub jutustuses " Mõrv hotellis " lokaalsus , tegevuskoht pole määratud ja see võib asetseda ükskõik kus . Kohanimesid pole , on aimata , et tegemist on mingi suurlinnaga , teisi kohti on tähistatud näiteks väljendiga " piirilinn N " . Nii et maailmakujutuse koha pealt võib isegi spekuleerida , et see kohatu , nimetu hotell asub sotsialistlikust nõukogude tegelikkusest väljaspool . Kas aga ka postmodernses maailmas ? See jääb lahtiseks , ehkki seda võimalust ei saaks välistada . Samuti edasine postmodernistlike joonte ilmumine kirjandusse on tihedalt seotud modernismi ja postmodernismi piiride küsimusega . Nii nagu Mati Untki on olnud kahepidiselt tõlgendatav kas modernisti või postmodernistina , käib sama ka teise <arv>-ndatel alustanud proosakirjaniku Arvo Valtoni kohta . Kui <arv>. aastal ilmunud novellikogu " Kaheksa jaapanlannat " peetakse modernismi läbilöögiraamatuks eesti kirjanduses ja eesti modernismi üheks tuumteoseks ( vt Hennoste <arv> : <arv> , Epner <arv> : <arv> ) , siis analoogiliselt Mati Undiga võib näha ka Arvo Valtoni " Kaheksale jaapanlannale " järgnenud novellides mõningaid postmodernismile viitavaid jooni . Tema novellidest tuleks selles kontekstis esile tõsta novelli " Mustamäe armastus " ( <arv> ) . Sellest novellist on lähemalt kirjutatud ka väitekirjaks esitatud artiklis " Mustamäe metamorfoosid " ( II , III ) . Epp Annus leiab Arvo Valtoni " Mustamäe armastuse " puhul , et oleks raske " leida paremat näidet , illustreerimaks postmodernistlikku teesi maailma sügavuse kadumisest , pindelu võidukäigust kui Valtoni poolt kujutatud armastus , mille sügavaim olek ei ilmne mitte kehaliste sügavuste , vaid pilgulise pindsuse kaudu , armastus , mis on viljastav mitte naisekeha sisemuses , vaid aknataguses kauguses - ja on just sellisena armastajate peaaegu täieliku rahulolu allikas " ( Annus <arv>a : <arv> ) . Postmodernistlik irratsionaalsus seguneb siin irooniaga ja lõpplahendus - naise viljastumine teineteist lihtsalt läbi aknaklaaside vaadates - on postmodernistliku groteski tipp . Nii saab väita , et Valtoni " Mustamäe armastus " vastab tõesti postmodernistliku kirjanduse tunnustele , mille hulgast võib nimetada näiteks järgmisi pidepunkte : iroonia , paroodia , fragmentaarsus ; fabulatsioon , pastišš ; stiilide ja kujundite paljusus . Epp Annus on nimetanud " Mustamäe armastust " ja Mati Undi " Sügisballi " tekstideks , mida on loonud " pettunud modernistid " ( Annus <arv>a : <arv> ) . Ka näiteks Valtoni teist Mustamäe-teemalist novelli " Kirjandussündmus Mustamäel " saab pidada pigem postmodernistlikuks kui modernistlikuks novelliks ( Valton <arv> : <arv>-<arv> ) . Võõritava efekti loob Mustamäe korterisse sattunud vana hispaanlane kui igavene surematu Ahasveerus , kes otsib juba <arv> aastat taga Cervantest . Autoripositsioon on siingi irooniline , groteskne on , et korrastatud uusrajoonis Mustamäel saab toimuda midagi nii kummastavat , ajaplaanid on segunenud , novellis on põimunud intertekstuaalsed viited . Postmodernismile viitavaid reministsentse leidub ka teistes Valtoni rohketes novellides ja tema muus loomingus . Teatud postmodernistlikke jooni võib näha näiteks novellist " Seaduse vastased " ( Valton <arv> : <arv>-<arv> ) , kus grupp mehi hävitab happevannides omaenda loodud mehhaanilisi vedrulisi monstrumeid , nõnda tühistades iseenda jõupingutused ja alustades mõne aja pärast kõike uuesti . Omaenda töö ja kehtivate füüsikaseaduste tühistamine on nende tegevuse ainus eesmärk . " Söö , kullake , õgi , tee olematuks meie vaev " , manatakse selle hävitava rituaali juures ( Valton <arv> : <arv> ) . Seda novelli võiks näha reaalsuse postmodernistliku tühistamisena , igasuguse mõtestatud tegevuse mõttekuse kahtluse alla seadmisena ja ühtlasi ka kõikehaarava mänguna . Ka on postmodernistlikke jooni Valtoni unenäolistes novellides kogus " Läbi unemaastike " ( <arv> ) , aga eriti romaanis " Arvid Silberi maailmareis " ( <arv> ) . " Arvid Silberi maailmareisis " on segatud koha- ja ajaloogika , ruumid on labürintlikult käänduvad ( nt Valton <arv> : <arv>-<arv> ) , kohad , kuhu reisitakse , pole reaalsed , vaid tinglikud , tegelased kaovad ja muutuvad , Riia linna asemel on auk ja talumees muneb muna . Domineerib unenäolisus , mängulisus , grotesk ja iroonia . Tõde ega reaalsust pole . Neidki parameetrid saab lugeda postmodernistlikeks tunnusteks . Mati Undi " Sügisball " ( kirjutatud <arv> , raamatuna ilmunud <arv> , vt Unt <arv> ) oli kirjaniku esimene nii mahukas romaan . Undi " Sügisball " on oma vormilt mastaapsem ja suurejoonelisem kui Valtoni Mustamäe-teemalised novellid . Romaani uuenduslikkust rõhutati juba ilmumisel . Leonhard Lapin oma arvustuses jõuab tõdemusele , et Undi teos pole " lihtsalt Mustamäe , linna romaan , ta hõlmab meie saavutatud tsivilisatsiooni üldisemaid probleeme , on tsivilisatsiooniromaan " ja leiab edasi , et " Mustamäe pole ainult linn , ta on meie tänane nägu " ( Lapin <arv> : <arv>-<arv> ) . Romaanil puudub kindel süžee , on vaid kuus erinevat peategelast , keda ühendab see , et nad elavad Mustamäel . Omavahelised kokkupuuted on juhuslikud , kogu romaan on fragmentaarne , palju on autori lisatud intertekstuaalseid viiteid ja allusioone . Põhjalikult jutustatakse ümber illusioonide illusiooni - TV-st tulevat pikka seebiooperit . Undi põhjalikult teleseepi süüvinud tegelane Laura on baudrillard'liku simulaakrumi mõjuväljas ja on postmodernistliku tahtetu ja detsentreeritud televaataja võrdkuju . Undi " Sügisballi " iseloomustab " süütuse kaotus " Umberto Eco tähenduses ( Eco <arv> : <arv>-<arv> , Eco <arv>a : <arv> ) , autor on täiesti teadlik , et tema poolt öeldut on juba varem kasutatud . Seetõttu lisabki Unt oma teosesse tsitaatide ja sekundaarinformatsiooni lademeid . Kui autoripositsioon on " Sügisballis " vaieldamatult postmodernistlik , siis oma tegelastel laseb Unt siiski Mustamäe kummastavat urbanistlikku maastikku näha ka modernistlikult suurejoonelise ja positiivsena . Eriti arhitekt Maurer , kes on olnud ise ka Mustamäe loojate hulgas , näeb Mustamäed veel läbi optimistliku prisma : " Romantiline oli sel ööl Mustamäe , ja Maurer tundis loojauhkust , ehkki ta ei kuulunud linnaosa põhiautorite hulka , nagu juba öeldud . Kord avanes kuu , kord kadus , nagu esimese armastuse päevil , Maureri ees oli hingestatud maastik , rütmiline ja dramaatiline ka inimesteta " ( Unt <arv> : <arv> ) . Ka luuletaja Eero , kes saab Mustamäele oma elu esimese korteri , suhtub Mustamäesse positiivse õhinaga . Hiljem leiab luuletaja Mustamäel esteetilisi elamusi . " Ta leidis linnaosast meeleolusid ja saladusi . Ta jälgis varjumängu ärkamist ja suremist paneelide krobelistel seintel . [ --- ] Paneelid pimestasid Eerot kuumal suvepäeval , olid kui Sahara valged kõrbelinnad Õhtuti paneelid närbusid , kuid pakkusid ka siis huvitavaid tonaalsuse-elamusi " ( Unt <arv> : <arv> ) . Otsese allusiooni teisele Mustamäe-teosele , Valtoni novellile " Mustamäe armastus " , põimib Unt osavalt sisse stseenis juuksur August Kasega , kes silmitseb ja ihaleb vastasmaja aknal seisvat naist ( Unt <arv> : <arv>-<arv> ) . Ometi on Mustamäe tegelaste jaoks eraldav ja vaenulikki ruum , tegelased jäävad üksi ega saavuta oma üksinduses teistega kontakti . Autor ei ole seejuures kirglik ega kaasatundev , vaid jälgib tegelasi kiretu , vahepeal iroonilise pilguga , fikseerides nende tegemisi ja lõpuks juhustest kokku põimuvat saatust . Mati Undi " Sügisball " oli lisaks postmodernistlikule tekstistrateegiale ka raamat , mis keskendus suurlinlikule anonüümsusele , postmodernistlikule illusoorsusele ja uute linnajagudega kaasnevale kosmopoliitsusele . Kuigi " Sügisball " kujutas <arv>-ndatel ehitatud nõukogude linnajagu , oli selles romaanis ka mingit hõngu jõujoontest , milles liikus läänemaine kultuur . Kuigi ei saa täiesti tõeselt kinnitada , et Mati Unt kirjeldas oma teoses postmodernset maailma ( sest tegelikult kirjeldas ta sotsialistlikku reaalsust , mitte hiliskapitalistlikku ühiskonda ) , võib siiski möönda , et " Sügisballis " kujutatud maailmal oli postmodernseid jooni : näiteks andumine massikultuurile , teleseebisarja illusoorsus , Peetri süvenemine üksikutesse detailidesse ja objektide kirjeldamine ( vrd nt " American Psycho " namedropping ) jne. Nii võiks väita , et tinglikult oli " Sügisballi " puhul täidetud kaks postmodernismi tingimust kolmest : lisaks tekstisisestele tunnustele võib selles teoses näha postmodernse maailma kujutamist . <arv> . <arv>. Postmodernism ja <arv>-ndate kirjandusmurrang Alates <arv>-ndate lõpust paguluses ja <arv>-ndate lõpust Kodu-Eestis võis täheldada postmodernistlike joonte ilmumist kirjandusteostesse tekstitasandil , mis sageli põimus sellega , et samu teoseid võis pidada ka modernistlikeks . Postmodernismist laiemas mõttes , nii et haaratud oleks ka eeltoodud kolmetise jaotuse kaks ülejäänud külge - postmodernistliku maailma kujutamine ja postmodernse ühiskonna olemasolu - , saab kõnelda Kodu-Eesti kirjanduses alles alates pärast ühiskondlikke muutusi <arv>-ndate algul . Nagu siinkirjutaja on varasemates töödes märkinud ( vt Viires <arv>a : <arv> ) , võib kirjandusmuutusi <arv>-ndatel vaadelda , lähtudes kolmest koordinaadist : muutustest ühiskondlikul , tehnoloogilisel ja esteetilisel teljel . Küsimus , mis siinses töös tõstatub , ongi kahetine . Esiteks , kas muutused ühiskondlikul ja tehnoloogilisel teljel viisid postmodernse ühiskonna tekkimisele Eestis ? Ja teiseks , kas muutusi esteetilises kaanonis võiks pidada " postmodernistlikuks pöördeks " - kas uus muutunud kirjanduskaanon , mis <arv>-ndatel eesti kirjanduses tekkis , on oma olemuselt postmodernistlik ? Omamoodi üleminekuteoseks kahe perioodi , <arv>-ndate ja <arv>-ndate vahel , võib pidada Mati Undi romaani " Öös on asju " ( <arv> ) . Kuigi raamat ilmus <arv>. aastal ja saaks oletada , et tema taustaks võiksid olla toimunud ühiskondlikud muutused , on see tegelikult kirjutatud varem ( ladumisele läinud <arv> ) ja seega oleks taustaks siiski veel viimased nõukogude tegelikkuse aastad . Epp Annus on näinud <arv>. aastat proosa uuenemises murrangulisena , lisaks Mati Undi teosele esindavad seda murrangut Annuse jaoks ka Jaan Unduski " Kuum " ( <arv> ) ja Peeter Sauteri " Indigo " ( <arv> ) ( Annus <arv>b : <arv> ) . Postmodernismiga seostab Annus nendest teostest aga just Mati Undi " Öös on asju " ( Annus <arv>b : <arv>-<arv> ) . Ka Luule Epner on pidanud fragmentaariume " Öös on asju " ja " Doonori meelespea " " Undi postmodernistliku proosa tipuks " ( Epner <arv> : <arv> ) . Postmodernismiga seostati Undi seda teost juba ilmumisel sünkroonkriitikas . Näiteks leiab Kalev Kesküla : " Romaan on oma kunstilises radikaalsuses ja novaatorluses väga modernistlik ja oma irooniahulluses väga postmodernistlik . Et aga iroonia pole siin vahend , vaid eesmärk , siis on teos postmodernism non plus ultra või juba ületatud postmodernism ehk eituse eitamise seaduse põhjal ikkagi modernism " ( Kesküla <arv> : <arv> ) . Teost iseloomustades leiab Kesküla ka , et kollaažromaaniks on ühendatud kõikvõimalikke erineva päritolu ja otstarbega tekste , ning väidab , et " Öös on asju " on senise eesti kirjanduse teadaolevalt kõige iroonilisem teos ( Kesküla <arv> : <arv> ) . Huvitav on täheldada , et Undi teose ingliskeelset tõlget " Things in the Night " ( Unt <arv> ) arvustades leiab James Sallis , et teose narratiivi vahelduv fragmentaarsus ja assotsiatsioonide hüpped meenutavad talle Lawrence Sterne'i " Tristam Shandyt " , raamatut , mida Ihab Hassan nägi postmodernismi näitena <arv>. sajandist ( Sallis <arv> ) . Postmodernismiga seostavad Undi teost ka teised ameerika arvustajad . Näiteks leiab Brendan Driscoll , et see romaan demonstreerib autori meisterlikkust postmodernistliku kirjandusliku vormi alal , mis murrab läbi subjektiivsuse ja kombineerib uuesti traditsioonilisi eesti kujundeid iroonilisse mitmehäälsesse vohamisse ( Driscoll <arv> ) . Mängulisust , süžee fragmentaarsust , irooniat , autori ja peategelase ambivalentsust näeb Undi teostes aga enamik ameerika arvustajaid . Theo Schell-Lambert näeb kogu romaani lõppemas aga postmodernse tautoloogiaga : " " Öös on asju " kulmineerub kena postmodernse tautoloogiaga : kui voolukatkestus ähvardab Eesti pealinna , siis sümboolselt ähvardab Riik narratiivi , aga kui me seda teadvustame , siis on võitjaks hoopis kirjanik " ( Schell-Lambert <arv> ) . See näitab , et Undi teost nähakse postmodernistlikuna ka Eestist täiesti erinevas kultuurikontekstis . Põhiline Mati Undi raamatu kohta on nendes arvustuskatketes juba öeldud . Tekstistrateegiliselt ongi see teos postmodernistlik non plus ultra , ka postmodernismi esialgselt eesti kirjanduskriitikas levinud tähenduses - " segane nagu postmodernism " . Kalev Kesküla on pidanud romaani " Öös on asju " ka senise eesti kirjanduse teadaolevalt kõige keerulisemaks teoseks , kahtlustades , et autor naudib lugeja tüütamist ( Kesküla <arv> : <arv> ) . Postmodernismi tekstisisesed tunnused on siin vist tõesti kõik esindatud : narratiivi fragmentaarsus , intertekstuaalsed viited , võõrkeelsed tsitaadid , faktilise informatsiooni üleküllastatus , antiikmüütide ja teadusajaloo seikade teosesse põimumine , alternatiivsed tegevusliinid , avatud lõpud , selgusetus , mis ikkagi toimus , autori sekkumine teosesse , arutelu romaani kirjutamise üle , pöördumine lugeja poole , lugeja eksitamine . Suures üldises loos on hulk väikseid jutustusi , väikseid narratiive , mida jutustavad erinevad tegelased ( taksojuhid , juhuslikult kohatud tütarlaps jne ) . Romaani keskseks ja paradoksaalselt kõige selgemalt määratletud tegelaseks osutub Lennart Meri , kelle tegevusel on romaani lõpuks ka konkreetne tulemus : ilma muutmine ja Eesti elanike päästmine külmumisest . Samal ajal on Lennart Mere seosed maailma vägevate ja kosmosega salapärased ja määratlematud . Postmodernse maailma tehnoloogiamüstikat toob teosesse Tisseni tegevus sama salapärases uurimislaboratooriumis ja ennekõike tema holograafiaharrastus . Tissen lõi koos kaaslastega holograafilisi koopiaid inimestest , keda reaalselt ei tuntud , ja nii võis koopia osutuda mõnikord tõelisemakski originaalist , esile kutsudes soovi holograafilisele koopia-naisele intiimselt läheneda ( Unt <arv> : <arv> ) . Ka siin võib näha holograafilist koopiat baudrillard'liku simulaakrumina , koopiana , millel puudub originaal . Nii võib öelda , et Mati Undi " Öös on asju " on tekstisiseste tunnuste järgi vaieldamatult postmodernistlik teos . Kas aga saaks seda pidada postmodernistlikuks , arvestades kahte ülejäänud parameetrit - postmodernse ühiskonna olemasolu ja postmodernse maailma kujutamist ? Tundub , et <arv>. aastal oli postmodernsest ühiskonnast Eestis igatahes vara rääkida ja nagu mainitud , on raamat kirjutatud veidi varem , <arv>-ndate lõpul . Maailm , mida Unt kujutab , on äratuntavalt nõukogude tegelikkus - taksosabad , raudteejaama kirjeldus , peaaegu tühi lihalett toidupoes . Seega võiks oletada , et postmodernset maailma Unt ei kirjelda . Kuid , nagu varasemateski käsitletud Undi teostes , ei ole kujutatud nõukogude tegelikkus ainult vahetu reaalsus . Undi tekstides on maailma kujutusel alati juures teine dimensioon . Ja see dimensioon on antud teoses esindatud Lennart Mere kuju kaudu . Lennart Meri toob romaani piirideülesuse ja universaalsuse , mida kõike võib näha ka postmodernse globaalsusena . Telefonikõned Nõmme eramajast üheaegselt Cap Canaverali ja Baikonuri olid <arv>-ndate lõpul utoopia ja fantaasia . Samas oleks see tavapärane kaasaegses globaalses postmodernsete võrgustikega ühendatud maailmas . Seega võiks väita , et " Öös on asju " pole postmodernistlik mitte ainult tekstitasandil , vaid ka maailm , mida teoses kujutatakse , on postmodernsehõnguline . <arv>-ndate ja <arv>-ndate vahetus oli murranguline nii ühiskonnas kui kultuuris , mida näitas <arv>-ndate algul ka luuleuuendus eesti kirjanduses . <arv>-ndate alguse luuleuuendust on seostatud ( nt Velsker <arv> , Pruul <arv> , Viires <arv>a , Viires <arv>b ) rühmituse Hirohall ümber koondunud noorte autoritega . Üheks <arv>-ndate lõpu kirjanduselu eripäraks oli rühmituste loomine , eeskujuks aastatel <arv>-<arv> loodud rühmitused ( näiteks Siuru ) . Paralleelid olid täiesti ilmsed ja teadlikud . Siuru oli eesti kirjanduse kõige arhetüüpsem rühmitus - skandaalne , epateeriv , salonglik ja estetismi taotlev . Noorkirjanike rühmitus Hirohall viitas Siurule oma manifestides ja loomingus , teda oma käitumise ja luuletustega mõnikord lausa tsiteerides . Hirohalli kuulusid luuletajad Karl Martin Sinijärv , Kivisildnik , Valeria Ränik ja prosaist Jüri Ehlvest . Keskseteks kujunesid Kivisildnik ja Karl Martin Sinijärv ( vt ka Viires <arv> ) . Paralleelselt oli Hirohalliga seotud ka laiem kooslus Eesti Kostabi-$elts . Hirohalli rühmitus lõi oma loomingumeetodi tähistamiseks termini " etnofuturism " . Kõige üldisemalt võiks seda paljulubavat ja intrigeerivat terminit määratleda nii : etnofuturism ühendab arhailise , ürgse , meie rahvusele ainuomase etnilise sisu ja moodsa , mõnikord lausa futuristliku vormi . Või siis vastupidi - arhailise vormi ( näiteks regivärsi ) ja uue , kaasaegse sisu ( vt ka Viires <arv> : <arv> ) . Millised võiksid olla aga etnofuturismi ja laiemalt kogu <arv>-ndate luuleuuenduse seosed postmodernismiga ? Kuigi esmapilgul sisaldab juba etnofuturismi mõiste kahte postmodernismi antiteesi : etnost ja futurismi , on siiski võimalik kogu suunda laiemalt analüüsides näha selles ka teatud postmodernistlikke jooni . Esiteks , kogu etnofuturismi teke langes kokku suurte ühiskondlike muutustega , pöörates ka senise range ja modernistliku kirjanduspildi pea peale . Kajar Pruul on etnofuturismi näinud vastandina eesti luules domineerinud etnosümbolismile ( Pruul <arv> , Pruul <arv> ) . Etnofuturism ja luuleuuendus kaotas tõsimeelse ja harda suhtumise luulesse , domineerima hakkas mängulisus , luulekeeles toimus allkeelte sissetung , kirjakeele deformatsioonid , keeleeksperimendid , võõrkeelte mõju , Aaviku luuleuuenduse velmamine , kõnekeelsuse sissetung . Kadus ära seni teravalt eksisteerinud piir kirjanduse ja elu vahel , seda asendasid happening'id , avalikud ülesastumised , skandaalid , hakati rääkima raha ja kirjanduse seostest , kirjandusest kui kaubast . Siia juurde kuulus autoriimago teadlik kujundamine , kirjanduse mõiste laiendamine ( nii vormi kui sisu tasandil ) ja tihedad intertekstuaalsed suhted teiste kultuuritekstidega ( vt Viires <arv>a : <arv> ) . Etnofuturistide eeskujuks ja Eesti Kostabi-$eltsi maskotiks oli eesti päritolu ameerika kunstnik Mark Kalev Kostabi , kes esindas oma eluvaatega äri ja kunsti ühendamist , tõstes raha sama kõrgele kui kunsti . Kostabi tegeles oma elu ja loomingu kaudu vangoghiliku vaese kunstniku müüdi purustamisega , kinnitades , et ka kunstnik ( või luuletaja ) võib olla rikas . Kostabit saaks pidada postmodernistiks , kuna oma ideoloogia ja praktikaga vastustas ta modernistlikku kunstnikuideaali . Ka võiks näha Kostabi nn kunstivabrikutes ( paljud töötajad maalivad ühte maali ja Kostabi signeerib hiljem ) postmodernismi - individuaalse kunstnikurolli vähendamist , samaaegselt mängu meedia ja äriga . Kostabi-$eltsi ja Hirohalli ideoloogid - peamiselt Karl Martin Sinijärv ja Kivisildnik - tundsid Kostabi maailmavaate ja tegevuse vastu huvi ja oma ülesastumistes rõhutati just äri ja kunsti seoseid . Kuigi <arv>. aastal tundusid äri ja kunst teineteisest veel kaugel olevate polaarsustena , tegid etnofuturistid valehäbita enesereklaami , kuulutasid ennast geniaalseks , esinesid šokeerivate avaldustega , kirjutasid raha eest tellimustööna luuletusi . Eeskujuks ja lipukirjaks oli Mark Kalev Kostabi sentents , nn kostabism : " Say not " a real artist " , say " I " " . Etnofuturisimi ideoloogiat võiks nimetada ka mänguks Kostabi teemadel . Etnofuturistide looming ulatus kirjandusest kaugemalegi . Nendega olid lahutamatult seotud kirjandusvälised ettevõtmised , autorid esinesid happening'ide ja skandaalidega nii ajakirjanduses kui ka kultuurielus üldse . Lisaks kirjanduslikule tegevusele oli kõikidel autoritel tugev , teadlikult üles ehitatud isikuimago . Kirjandus väljus oma piiridest , mängulisus oli totaalne , haarates vahel mõõtmed , millega reeglistatud kirjanduseluga harjunud inimestel oli raske harjuda ja mida oli sageli keeruline ka mõista . Piirid kirjanduse ja tegelikkuse vahel ähmastusid , mäng ja reaalsus segunesid . Siinkirjutaja on etnofuturismi fenomeni analüüsinud artiklis " The Phenomenon of Ethnofuturism in Contemporary Estonian Literature " ( Viires <arv> ) ja jõudnud juba artikli kirjutamise ajal seoste nägemiseni etnofuturismi ja postmodernismi vahel . Artiklis esitatud mõttekäik on järgmine . Etnofuturistidel olid küll korralikud teadmised oma rahvuskultuurist , puudus aga ettekujutus nii teoorias kui ka ilukirjanduses toimivatest üldistest protsessidest . Seepärast seostasid etnofuturistid end <arv>-ndate aastate alguse rühmitusterohke eesti kirjandusega , ei märganud aga seda , et nende loomingulaad ja teooriad langesid kokku postmodernistliku maailmavaatega . Ihab Hassani esitatud postmodernismi märksõnad sobiksid hästi etnofuturistide teooriatega : antivorm , anarhia , performance , happening , mitte-loomine , tekst , kombinatsioon , idiolekt , iha , skisofreenia , iroonia jne. Heroilise vastandina esile tõstetud koomilisus , kunsti ja naudingu vahelise barjääri murdmine - ka need postmodernismi põhiseisukohad oleksid nagu etnofuturistide manifestidest pärit . Ja mitte unustada pöördumist minevikku , mille paralleelina võiks meenutada Umberto Ecot : " ... minevik tuleb üle vaadata : irooniaga , ja ilma naiivsuseta " ( Eco <arv>a : <arv> ) . Seega võib leida , et etnofuturismi näol oli tegemist tavapärase modernistliku diskursuse murdumisega . Seepärast on mõistetav ka modernistliku kirjanduspildiga harjunud inimeste segadus . Kõige parema kontakti Hirohalli autorite loominguga said postmodernistlike teooriatega tutvunud kriitikud . Siinkohal tuleks meenutada ka seda , et <arv>-ndate luuleuuendust toetasid eesti kirjanduskriitilisse mõttesse jõudma hakanud postmodernistlike teoreetikute ideed , mida oli sobiv rakendada just uuemate luuletajate peal ( vt nt Krull <arv> ) . Metatekstide ja enesetõlgenduslikkuse tähtsust on luulemurrangu puhul rõhutanud ka näiteks Mart Velsker ( Velsker <arv> : <arv> ) . Tegemist oli niisiis loogilise , mujal maailmas toimuva üldise protsessiga , mis siin Euroopa perifeerias võttis ainuomase kohaliku , provintsialistliku vormi . Ja eripäraks , erinevalt muust Euroopast , kujunes just rahvuslikkuse rõhutamine . Etnofuturismi näol toimus tegelikult maailmaga ühendusse astumine rahvuse kaudu . Samadele , etnofuturistlikele ideedele viitab ka näiteks sõnaühend " rahvuslik kosmopolitism " , mille käsitlemine <arv>-ndate alguses leidis Eestis üsnagi huvitatud vastukaja , kuni isegi vastavateemalise konverentsi pidamiseni <arv>. aastal . Seetõttu võib kokkuvõtvalt väita , et etnofuturismi näol oli tegemist kohaliku , " perifeerse ja provintsialistliku postmodernismi võsuga " ( vt Viires <arv> : <arv> ) . Nii võiks üldistavalt öelda , et etnofuturismi puhul on tegemist omamoodi paradoksiga . Ühelt poolt seob etnofuturismi modernismiga etnose , rahvusluse rõhutamine ( mis oli uuel poliitilisel ja kultuurilisel ärkamisajal <arv>-<arv>ndate vahetusel Eestis täiesti ootuspärane ) ja futuristlik , tulevikku suunatud paatos . Etnofuturiste võib seostada <arv>. sajandi alguse rühmitusterohke ajaga , samuti on modernistlikud ju rühmitused ise ja manifestid , mida etnofuturistid armastasid kirjutada ( nt " Hüübinud vere manifest " ) . Teiselt poolt oli nii etnofuturism kui kogu <arv>-ndate luuleuuendus tugevalt postmodernistlik - domineerisid mängulisus , iroonia , elu ja kirjanduse piiride hägustumine , eksperimendid žanride ja vormidega , varasemate luuletekstide re-writing ( nt " visnapuudulikud " luuletused ) . Seega võiks spekuleerida , et etnofuturismi puhul oli tegemist modernistliku , rahvusliku sisuga , mis avaldus postmodernistlikus vormis , vastandudes senisele luule- ja kirjanduskaanonile . Etnofuturistlikest autoritest võiks kõige postmodernistlikumaks pidada luuletaja Kivisildnikku . Postmodernismiga seostuvad juba Kivisildniku kõige esimesed loomingulised avaldused . Nimelt on mänguline ja mitmeid postmodernismi tunnuseid koondav tema esimene avaldatud poeem " Märg Viktor " ( <arv> ) . Tegemist on kollaažtekstiga , re-writing'uga sõna otseses mõttes , kus on ümber kirjutatud Marie Underi luuletus " Videvikud <arv> " kogust " Eelõitseng " ( <arv> ) . Uus luuletekst on saadud Marie Underi luuleridade vaba kombineerimise abil . Tegemist pole paroodiaga , vaid pigem pastišiga , kus eesmärgiks pole alusteksti parodeerimine , vaid lihtsalt vaba tekstuaalne eksperiment . Postmodernistlikuks mänguks võib pidada ka fakti , et " Märg Viktor " ilmus nelja erineva kaanekujundusega , kusjuures sees oli identne tekst , v.a vihikus " Likõ Viktor " , mis sisaldas poeemi tõlget võru keelde Kauksi Ülle teostuses . Ilmumisaegsest retseptsioonist saab tagantjärele kõige kongeniaalsemaks lugeda Hasso Krulli arvustust ( Krull <arv> ) : oma analüüsis lähtus ta postmodernistlikest ja poststrukturalistlikest teooriatest ( Kristeva , Deleuže , Guattari ) . Postmodernistlikku kirjanduse piiride kompamist on jätkanud Kivisildnik kogu oma loomingulise tegevuse jooksul . Näitena võib tuua religioosse narratiivi parodeerimist/tühistamist poeemis " Dawa vita " ( <arv> ) , mis olevat loodud sakraaltekstina eesti taarausulistele . Samasugust rahvusliku müüdi või narratiivi tühistamist võib näha Kivisildniku teoses " Rahvuseepos Kalevipoeg ehk Armastus " ( <arv> ) . Luulekogu " Rahvuseepos Kalevipoeg ehk Armastus " saab pidada postmodernistlikuks projektiks sünnihetkest peale , sest luuletused on loodud konkreetse tellimuse peale , eesmärgiga saada tõlgendusi Kalevipojast kaasaegses luules , mida oli tarvis ühe konkreetse uurimisprojekti tarvis . Kivisildnik võttis pakkumise vastu ja kirjutas paari kuuga raamatutäie luuletusi Kalevipoja teemadel . Kivisildnikule tüüpiliselt on tegemist fragmentaarse iroonilise tekstikogumiga , autori intentsioon ongi olnud luua pastišš , tühi paroodia , ilma koomilise ja satiirilise momendita . Tiitellehel on kirjas , et tegemist on eesti rahvuseeposega , Andres Rõhu kongeniaalses kujunduses on kasutatud fragmente ja otseseid tsitaate <arv>. aasta Kalevipoja juubeliväljaandest . Tekstistrateegialt meenutab " Rahvuseepos Kalevipoeg ehk Armastus " Kivisildniku varasemaid masina-printsiibil loodud teoseid , kus fraasid on fraasidega kokku lükitud . Samas kasvab nendest fragmentidest suurem tervik , sest Kivisildnik mängib ka Kalevipoja kohamuistenditega ja nii tekib teatud maailma- ja müüdiloomise dimensioon . Kui veel lisada , et kaanel on juhuslikult valitud tsitaadid Kalevipoja kohta poola , prantsuse , ungari , hiina jms keeltes ja kaane ümber panderoll kirjaga " Saarepiiga soovitab " , siis tuleb märkida , et tegemist on viimistletud ja lõpuleviidud postmodernistliku projektiga , mille iseloomustamiseks sobiks enamik postmodernismi kohta käivaid märksõnu : mängulisus , anarhia , fragmentaarsus , intertekstuaalsus , skisofreenia jne. ( Vt ka doktoriväitekirjaks esitatud artikkel V. ) Postmodernistliku mänguna võis näha ka kirjanduslikku skandaali Kivisildniku teose " Eesti Nõukogude Kirjanike Liit - <arv>. aasta seisuga , olulist " ümber ( ilmunud Internetis <arv> , trükiversioon Kivisildnik <arv> ; skandaalist lähemalt vt Viires <arv> ) . Hilisemates käsitluses on seda defineeritud " följetoniks " ja " leksikoni paroodiaks " ( Pruul <arv> , Kalda <arv> ) , kuid samas võiks näha seda ka puhta satiirivaba postmodernistliku pastišina , kus on ühendatud Kivisildniku loomestrateegiale omane tekstide uuestikirjutamine ( re-writing , aluseks on konkreetne tekst - ENSV Kirjanike Liidu liikmete nimekiri ) ning kirjanduse ja elu vaheliste piiride hägustamine . Postmodernset dimensiooni lisab sellele juhtumile ka see , et tegemist oli ühe esimese eesti kirjaniku teosega , mis levis Internetis ja mis viitas seega uue , postmodernse maailma reeglite sissetungile Eesti ühiskonda . Nii võiks kaudselt kogu <arv>. aastal puhkenud skandaali näha vastuoluna modernistliku , rahvuslik-eetilise kirjanduskäsitluse ning postmodernistliku , kõikelubava skisofreenilise mängulisuse vahel . Või nagu siinkirjutaja on varem määratlenud : " Tegemist oli tüüpilise konfliktiga ühelt poolt rahvuskeskse ja endiselt end institutsiooniga samastava kirjanikegrupi ning uue tehnoloogiaga kaasnenud liberaalse kõikelubavuse ja kinnistunud väärtusi pilava mõtteviisi vahel . Ehk teisisõnu : konflikt " suure kirjanduse " ja " väikese kirjanduse " ühe veel väiksema sektori vahel . " ( Viires <arv>a : <arv>. ) Tõenäoliselt eesti luuletajatest saakski Kivisildnikku pidada kõige puhtamaks postmodernistiks , kes lisaks postmodernistlikele tekstistrateegiatele hõlmab oma loomingus ka postmodernse maailma kujutamist ja kes on jätkanud oma aktiivset loometegevust ka perioodil , millal saaks Eesti ühiskonda määratleda postmodernsena . Kui eelnevad näited keskendusid postmodernismi tekstisisestele tunnustele , siis , nagu varem mainitud , võib pidada teise suunana postmodernistlikeks teoseid , mis kirjeldavad postmodernistlikku maailma . Sellistes teostes ei ole dominandiks postmodernismi formaalsed kategooriad , vaid see , millest need teosed räägivad : kaasaegne postmodernne maailm , globaalsus , kosmopolitism . Selle suuna üheks esimeseks esindajaks saaks pidada <arv>. aastal ilmunud Emil Tode romaani " Piiririik " . Tekstistrateegiliselt ei ole teose narratiiv eksperimentaalne , vaid kulgeb lineaarselt , lugu on kirjutatud kirjadena ja seega järgib mingil moel epistolaarromaani žanrireegleid . Samas saab seda teost nimetada kosmopoliitse postmodernismi näiteks , mis kirjeldab hiliskapitalistlikku läänelikku ühiskonda ja seda , kuidas eestlane püüab leida selles , tema jaoks uues maailmas oma identiteeti . Võiks öelda , et Emil Tode " Piiririik " osutus selliseks raamatuks , mida varem eesti keeles kirjutada ei oleks saanud . Ennekõike avaldus siin ühiskondlik kogemus , indiviidi enesemääramine selles uues maailmas , kuhu ta oli järsku sattunud . Romaan teadvustab vastandeid : ida ja lääs , Eesti ja Euroopa , Tallinn seal kaugel pimedas põhjas ja Pariis siin , päikese käes . Seega oli " Piiririik " murranguteos just sisutasandil . Kui Epp Annus <arv>-ndate proosat vaadeldes eristab kahte tüüpi teoseid : küsimist maailma ja küsimist identiteedi järele , liigitades " Piirriigi " identiteedi-romaani lahtrisse ( Annus <arv>b ) , siis oma ilmumise aja kontekstis oli " Piiririik " siiski maailma-järele-küsimise romaan . Peategelane tegeleb küll oma identiteediprobleemiga , kuid ta tegeleb sellega maailmas , mis on talle endale ruumina võõras . Nii võib kesksena näha just võõra , teise ruumi probleemi . Sisseharjunud maailm oli järsult muutunud , inimestel oli aastal <arv> peamiseks küsimuseks : kus me oleme ? mis maailm see on ? mis reeglid siin kehtivad ? " Piiririigi " peategelane esindab omamoodi " õilsat metslast " , kes püüab neid uusi reegleid tundma õppida . " Piiririigi " tõlkimise tohutu edu võis seisneda sellessamas " õilsas metsluses " : idaeuroopa " metslane " kõneles , aga ta tegi seda läänele mõistetavas keeles . Kui <arv>-ndate murrang luules toimus ennekõike luulekeele tasandil , siis ka romaan " Piiririik " toob eesti kirjandusse uue keele . Hoolimata sellest , et näiliselt keeleuuendust pole , et tegemist on realistlikus võtmes , veidi romantilise , aga väga pingestatud ja intensiivse alatooniga kirjutatud teosega , osutus see siiski just selliseks keeleks , millest Euroopas aru saadi . Kui Hirohalli ringkonna luuleuuendus viitas tagasi valdavalt omakultuurilisele keskkonnale , siis " Piiririik " oli esimene raamat , mis astus eesti kirjanduse ruumist välja . " Piiririik " oli esimene samm eesti kirjanduse kosmopolitiseerumise teel . " Piiririik " oli ka üks väheseid teoseid , mis suutis varase turumajanduse tingimustes kirjandusringkondadest kõrgemale tõusta ning haarata meedia ja laiema avalikkuse tähelepanu . " Piiririigi " puhul ei olnud niivõrd tegemist autoriimago kujundamisega , kui teose ootamatu ärritavusega seniste tabuteemade käsitlemisel . Kuigi Rein Veidemann arvab , et " Piiririigil " on teatud tähendus sellele kümnendile , kuid pole kindel , kas see jääb nii ka tulevikus ( Veidemann <arv> : <arv> ) , siis esimese eestikeelse kirjandusteosena , mis kirjeldas muutunud postmodernset maailma ja inimest seal keskel , oli ta ilmumine tõeline tähtsündmus ja see sündmus on jätnud eesti kirjandusajaloosse sügava jälje ( vt ka Viires <arv>a : <arv>-<arv> ) . Seega on " Piiririik " võrreldes eelvaadeldud teostega erinev , tuues sisse uue maailmakujutuse . Kui eelnevates teostes avaldus postmodernism eelkõige tekstisiseste tunnuste kaudu ( fragmentaarsus , eklektika jne ) , siis " Piiririigi " puhul saab määratleda seda teost postmodernistlikuna , kuna ta kujutab postmodernset maailma ja seega kuulub ühte lahtrisse kirjandusega , mis näitab lugejale postmodernse ühiskonna argireaalsust : elu meedia , illusioonide , konsumerismi , brändide ja simulaakrumite maailmas . Sedalaadi kirjanduse üheks esindajaks , nagu varem mainitud , on Bret Easton Ellis . Nii võib öelda , et nagu Ellise romaanid nii ka " Piiririik " on " romaan postmodernsest eksistentsist " . Samas on " Piiririigi " puhul ambivalentne küsimus , kas me saame näha seda teost kui romaani , mis on kirjutatud postmodernses ühiskonnas . Kuigi Eestis <arv>-ndate algul ei oleks saanud veel kõneleda postmodernsest ühiskonnast , sest ühiskond oli üleminekuperioodis , siis " Piiririigi " kirjutamise taustaks saab olla siiski postmodernse ühiskonna olemasolu . On ju romaan kirjutatud <arv>. aastal Prantsusmaal ja seega on tinglikult võimalik väita , et romaan ühteaegu nii kirjeldab postmodernset maailma kui ka on loodud postmodernses maailmas . <arv>-ndate pulbitsev kirjandus tõi kaasa ka postmodernistlike joonte süvenemise ja üldise kirjanduseksperimentide ja mängulisuse tõusu . Tõenäoliselt toetasid neid muudatusi ka metatekstid postmodernismi kohta , mis eesti kultuuriajakirjanduses ilmuma hakkasid . Postmodernistlikke tekste võib kohata nii <arv>-ndate luules kui proosas . Järgnevalt vaid mõned põgusad näited . Luuletajatest võiks mainida näiteks Contrat , kes ühendas oma loomingus showman'liku performatiivsuse ja postmodernistliku tekstide uuestikirjutamise . Nimelt on üks Contra luuleloomingu eripärasid n-ö " kaverid " - omapoolsed tõlgendused kas popmuusikalugudest või ka teiste autorite tekstidest . Oma kaveritega ja pastiššidega ühendab tema kõige otsesemalt popkultuuri kirjandusega ja oma luule avalike esitamistega pöörab ta kirjanduse jälle popkultuuriks . Contra tekstid on küllastatud intertekstuaalsete seostega . Contra loomingule on tunnuslik näiteks poeem " Tarczani poeg " ( <arv> ) . Siin on tegemist kahekordse re-writing'uga : kokku on kirjutatud tekstid Tarzanist ja " Kalevipojast " , intertekstuaalsed viited on läbisegi viidetega tänapäeva olustikule , tegemist on fragmentaarse , polümorfse ja anarhilise tekstiga . Contraga haakub ka Olavi Ruitlase Kalevipoja-aineline luuletus " aga ükskord algab aega / mil ma tulen mootorsaega / läbi kadrioru pargi " ( Ruitlane <arv> : <arv> ) - koomiline , groteskne ja postmodernistlik on seegi tekst . Contra ja Ruitlase ja Kalevipoja sümbioos saab teoks aga Contra ja Ruitlase ühislaulus Kaika suveülikoolis ( vt Särg <arv> ) . Mõlemad luuletajad improviseerivad teineteise Kalevipoja-aineliste luuletuste põhjal ja tulemus oli piisavalt anarhiline , et olla postmodernistlik . Postmodernistlikuks võiks pidada ka Kalev Kesküla luulet , mida iseloomustab Eco poolt esile tõstetud irooniline intertekstuaalsus . Luulekogus " Vabariigi laulud " ( <arv> ) koosnevad luuletused intertekstuaalsete assotsiatsioonide jadast ja tulemuseks on iroonilised postmodernistlikud tekstid . Näitena võib tuua veel Ivar Silla " Pealkirjata poeemi " kogust " Minu erinnüsed " ( <arv> ) , kus ta on ühendanud Kalevipoja , Eduard Bornhöhe " Tasuja " Jaanuse ja Jeesus Kristuse . Põhiolemuselt romantilisele poeemile annab selline groteskne assotsiatsioonide põimimine postmodernistliku dimensiooni . Postmodernistliku luule autorina on nähtud ka Toomas Liivi ( eriti ta kogu " Achtung " , <arv> , vt Olesk <arv> : <arv> ) . Proosakirjanikest saab nimetada Andrus Kivirähki , kelle " Ivan Orava mälestustes " ( <arv> ) on iroonia ja paroodia kesksel kohal . " Ivan Orava mälestused " lammutab rahvuslikku ajaloonarratiivi ja pöörab pea peale nii ajaloolise tõe kui ka nn etnosümbolistlikus luules obligatoorse isamaalisuse . Modernistliku rahvuskujundi ehitamise asemel mängib Kivirähk postmodernistliku paroodiaga , aga teose üldine tonaalsus on heatahtlik huumor . Tekstis on sees viited teistele kultuuritekstidele , varjatud ja varjamata tsitaadid ning totaalne mängulisus . Samas ei saa Kivirähki oma loomingus täiesti postmodernistiks pidada - erilaadilised on näiteks romaanid " Liblikas " ( <arv> ) ja " Rehepapp " ( <arv> ) . Hoopis anarhilist postmodernistlikku teksti kujutab endast aga Jüri Ehlvesti näidend " Kalevipäti saaga " , kus puudub kindel arusaadav süžee ja tegevusliinid , tegelasteks on Savisaar , Karl Marks ( siin võib omakorda näha allusiooni Kaur Kenderi " Iseseisvuspäevale " ) , Kalevipoeg , Soome sepp , kes kõik kokku moodustavad tõeliselt skisofreenilise terviku . Ka oleks postmodernism üks mõiste , mille abil oleks võib-olla mõttekas lahti muukida kogu Ehlvesti keerulist proosamaailma . Kuigi ise on ta oma loomingulaadi nimetanud " maagiliseks realismiks " , on Ehlvesti tekstiloomes ka mitmeid postmodernistlikke jooni . Kas või see , et Ehlvesti tekste tuleb lahti harutada kiht-kihilt ja tema lugudes on hulk intertekstuaalseid seoseid . Ka on ta loo jutustamine sageli fragmentaarne ja hüplev ( nt " Ikka veel Bagdadis " ( <arv> ) , " Palverännak " ( <arv> ) ) . Vanema generatsiooni proosakirjanikest on <arv>-ndatel postmodernistlikke reministsentse näiteks Toomas Vindi ja Toomas Raudami romaanides . Toomas Vindi " Lõppematu maastik " ( <arv> ) mängib postmodernismi ja poststrukturalismi teemadega ka nimetasandil ( tegelasnimi Laakan~Lacan , kohanimi Teeriida~Derrida ) . Toomas Raudami " Tarzani seiklused Tallinnas " ( <arv> ) on omakorda Tarzani-teema uuestikirjutamine , re-writing , mäng erinevate tekstitasanditega , fragmentidest koostatud tervik . Intertekstuaalset seost alustekstiga rõhutab ka kaanel olev originaalautori nimi Edgar Rice Burroughs . Postmodernismi jooni võib näha näiteks Ervin Õunapuu kirglikus religiooninarratiivi lammutamises ning tema novelliloomingu grotesksetes tegelastes ja olupiltides . Täiesti omaette seisab aga eesti kirjanduspildis Madis Kõivu looming , kelle loomingut ei ole võimalik painutada mingi kindla määratluse alla . Kuigi domineerivalt on Madis Kõiv tegelnud nn mälu-uuringutega , on Epp Annus näinud Madis Kõivu loomingus ka postmodernistlikke jooni . Nimelt peab Annus postmodernistlikuks Kõivu <arv>. aastal kirjutatud ja <arv>. aastal ilmunud novelli " Õun " ( Kõiv <arv> ) . Annus leiab koguni : " On selge , et " Õun " on postmodernistlik tekst , ja seda koguni harvanähtaval määral , vahest üks postmodernistlikumaid tekste maailmas üldse , mis vääriks sellisena tõlkimist kõikidesse maailmakeeltesse " ( Annus <arv> : <arv> ) . Ka võiks postmodernistlikuks pidada näiteks Kõivu klassika ülekirjutamist - näidend " Tali " ( lav . <arv> ) ( vt ka Epner <arv> ) . Samas , kui järgida siinses töös esitatud skeemi , siis puudub Kõivu töödes nii postmodernse maailma kujutamine kui ka pole nende teoste taustaks postmodernne ühiskond . Teatud mõttes uut etappi tähistavaks postmodernistlikuks teoseks osutus aga Hirami " Mõru maik " ( <arv> ) , mis ühelt poolt viis lõpule <arv>-ndate kirjandusmuutused ja teiselt poolt juhatas tinglikult sisse uue , <arv>. sajandi kirjanduse . ( Vt ka doktoriväitekirjaks esitatud artiklid IV , IX . ) " Mõru maik " kuulub koos Emil Tode " Piiririigiga " teoste hulka , mis kirjeldavad postmodernset maailma . Nendes teostes ei ole dominandiks postmodernismi formaalsed , tekstisisesed tunnused , vaid see , kuidas postmodernne maailm või postmodernne elustiil on leidnud kirjandusteoses väljendamist . Hirami puhul on tegemist autoriga uuest , kõige nooremast põlvkonnast , kes on kasvanud ja kujunenud iseseisvas Eesti Vabariigis , varakapitalistlikus ühiskonnas ning kelle jaoks on maailm olnud teadliku elu algusest peale avatud . See põlvkond tunneb ennast kodus ka uute tehnoloogiate keskel , arvutivõrgud on loomulik osa nende igapäevasest elust . Võiks öelda , et ruuminihe , mis kaasneb arvutimaailmaga , ongi peamine mõtlemiserinevus Hirami-põlvkonna ja eelneva kirjandustraditsiooni vahel . Nagu " Piiririigis " , nii puuduvad " Mõrus maiguski " vormieksperimendid , romaani narratiiv on lineaarne , vaheldub ainult teise minevikuliiniga läbi flashback'ide . Tekst on hästi loetav , romaan on terviklik ja lõpetatud , puudub fragmentaarsus , stiilide paljusus ja eklektika . Postmodernistlikuks saab seda teost lugeda aga sellepärast , et romaanis on kujutatud hiliskapitalistlikku postmodernset maailma . Eesti kirjanduspildis oli " Mõru maik " ilmumisel ootamatult kosmopoliitne . Mõned kriitikud kahtlustasid koguni , et tegemist pole eesti autori originaalloominguga , vaid tõlkega . Põhjus oli selles , et Hirami raamatus puudub kohamõiste , ruumi dimensioon . Selle raamatu tegelastele pole olulised ei koha- ega tänavanimed , tähelepanu ei pöörata isegi linna ja riigi konkretiseerimisele . Tegevus toimub anonüümses lääne suurlinnas , tegelastel , kes on popmuusikud ja näitlejad , on küll inglispärased nimed , kuid samahästi võiksid nad olla mõnest muust rahvusest . Keskkond on linn , city ja linnad on kohad , kus elavad inimesed teatud reeglite järgi ja pole tähtsust , missuguses riigis parajasti asutakse . Tähtis pole see , mis on ümberringi , vaid tähtis on see , mis toimub inimeste sees , inimestevahelistes suhetes . Hiram kirjeldab neid probleeme , mis on ühised inimestele <arv>. sajandi lõpu lääne ühiskonnas , pööramata vähimatki tähelepanu Eesti oludele . Maailm , mida Hiram kirjeldab , on postmodernne maailm , mida kujundavad popmuusika , brändid , TV , filmid , glamuur , illusioonid ja simulaakrumid . Hiram kujutab maailma , mille lööklauseks võiks olla " Ma šoppan , järelikult ma olen " , maailma , kus on toimunud " nihe sisult stiili suunas " ( Watson <arv> : <arv> ) . Hirami raamat illustreerib perfektselt postmodernse elustiili olemust , mida on lähemalt kirjeldatud siinse töö alaosas <arv> , lõigus <arv>. Selleks et Hirami raamatut õigesti mõista , tuleb tunda õigeid koode , peab teadma , mida kujutab endast üks või teine popmuusika bänd , millele viitab ühe või teise filminäitleja nimetamine , mida tähistab üks või teine kaubamärk , mõista , mis riideid üks või teine tegelane kannab . Romaanis esinev rõivaste detailne kirjeldus meenutab kõige rohkem Bret Easton Ellise romaane " American Psycho " ja " Glamorama " , kus lugematu kaubamärkide loetlemine , namedropping , andis koodi New Yorgi yuppie'de maailma sisenemiseks . Neid , hiliskapitalistliku , postmodernse tarbimisühiskonna märke tundmata ( vt ka Tomberg <arv> ) jääb Hirami raamatust pool mõistmata ja ta on arusaadav vaid oma gruppi kuulujatele , kes ta koodi mõistavad . Hirami raamat on oma koha-määramatuse printsiibis sarnane võrgukirjandusega Internetis . Interneti-maailma küberkommuunide reegleid on võimalik " Mõrule maigule " üle kanda . Küberkirjanduse puhul pole oluline koht ega rahvus , oluline on , et kirjutatakse oma kommuunile , subkultuurile mõistetavatest asjadest . Ka võib Hirami teose puhul leida paralleele küberkirjanduse ühe alaliigiga - fanfiction'iga , mille puhul ühe või teise popbändi fännid kirjutavad ilukirjanduslikke lugusid , kus tegelasteks on lemmikbändi liikmed . ( Vt doktoriväitekirjaks esitatud artiklid VII , VIII . ) Võiks öelda , et ka Hiram kirjutab sisuliselt fanfiction'it - kõigi žanrireeglite kohaselt , mille hulka kuuluvad tugevad emotsioonid , pildid kontsertidest ja backstage'ist . Samas on Hirami tekst veel hüperreaalsem kui tavaline fanfiction , sest Hiram mõtleb välja ka kujuteldava popbändi , täieliku simulaakrumi , kujuteldavad intervjuud ja muusikavideod , mida ta oma romaanis kirjeldab . Nii saab Hirami teose kaudu näha , et eesti kirjandusse olid <arv>-ndate lõpul jõudnud globaalse maailmakultuuri tekstid , postmodernse kultuuri konventsioonid , massikultuuri ilmingud ( popmuusika , brändide nimed , TV , filmid , kosmopoliitne glamuur ) . Hirami raamatu ilmumine oli märk sellest , et Eestist oli saamas koht , kus on city , kus elavad city-inimesed ja toimib city-kultuur ; et Eesti oli muutumas postmodernseks , läänelikuks ühiskonnaks . Kui " Piiririigi " puhul oli oluline lokaalsus , kohtade vastandus - Pariis ja Eesti - , siis Hirami raamat lähtus ühtsest postmodernsest jamesonlikust hiliskapitalistlikust maailmast , mille osaks sai pidada ka Eestit . Maailm oli üks , vastandusi polnud , kõikjal levis globaalne ühiskultuur . Selles seisnebki Hirami teose uuenduslikkus ja märgilisus postmodernistliku kirjanduse uue etapi tähistamisel . See on esimene teos eesti kirjanduses , mille postmodernistlikuna määratlemisel hakkab kahtlematult tööle ka kolmas vektor - postmodernse ühiskonna olemasolu . Nii saab Hirami teose puhul öelda , et kuigi puuduvad postmodernistlikud tekstitunnused , kirjeldab romaan postmodernset maailma par excellance . Ning samal ajal saab öelda , et Hirami teos on loodud postmodernses ühiskonnas , kuhu poole Eesti oma liikumises <arv>. sajandi lõpuks - <arv>. sajandi alguseks oli üleminekuperioodist jõudmas . Enne kui jätkata <arv>. sajandi eesti kirjanduse analüüsiga , tuleks peatuda veel kahel postmodernistlikku kirjandust iseloomustaval nähtusel : nimelt populaarkirjanduse levikul ja küberkirjandusel . Postmodernset kultuurisituatsiooni iseloomustab üldiselt massikultuuri ja elitaarkultuuri piiride ähmastumine ja autoriisiku meediakeskseks muutumine . Nagu juba varem mainitud , on Fredric Jameson märkinud , et kui modernistlik akadeemiline kõrgkultuur suhtus massikultuuri põlastavalt , siis postmodernism on huvitatud massikultuurist ja inkorporeerib seda " sellise määrani , et kõrgkunsti ja kommertsvormide vahelist piirijoont tõmmata näib olevat üha raskem " ( Jameson <arv> : <arv> ; vt ka Jameson <arv> : <arv>-<arv> ) . Dominic Strinati on väitnud lausa , et postmodernses ühiskonnas on " massimeedia ja populaarkultuuri tähtsus ning mõjuvõim niivõrd suured , et need valitsevad ja kujundavad kõiki teistlaadi ühiskondlikke seoseid " ( Strinati <arv> : <arv> ) . Ja selgitab , et " popkultuuri märgid ja meediakuvandid valitsevad aina enam meie tõelisustunde ning selle üle , kuidas me ennast ja meid ümbritsevat maailma määratleme " ( Strinati <arv> : <arv> ) . Kuigi postmodernismis populaarkultuuri ja massikultuuri vahel teravat eristust ei ole , on siinses töös siiski eesti levikirjanduse autoreid käsitletud eraldi alaosas . Massikultuuri ja levikirjanduse kasv ning kirjanduspildi loomulikuks osaks saamine on üks postmodernse kultuurisituatsiooni tunnuseid . Sellega saab seostada ka lugeja rolli muutumist postmodernses olukorras . Raamat ei ole enam elitaarkultuuri tähistaja ega harituse , kultuurihuvi ja pühendumuse märk . Raamat võib olla ka meelelahutus ja ajaviide . Seega võib öelda , et postmodernses kultuuris toimub ka lugejate fragmenteerumine , nišistumine - eristuvad erinevad grupid , kes loevad erinevaid raamatuid . Eriti eesti kirjanduse puhul on see muutus silmahakkav . Kui nõukogude perioodil lugesid kõik tol ajal publitseeritavat kõrgkirjandust , siis postmodernsel killustatuse ajajärgul eristuvad grupid , kes loevad kas kriminaalromaane , naistekaid , ulmekirjandust või väärtkirjandust . Ja sageli need grupid seisavadki eraldi , nende huvide areaalid ei kattu . Ka kirjandust ennast saaks näha nišistununa . Tekivad subkultuuride nišikirjandused ( nt ulmekirjandus ) , mis kõrgkirjanduse suhtes on ükskõiksed ja suhestavad end ainult oma huvigruppidega . Võiks öelda , et kuni <arv>-ndate aastateni eesti kirjanduses täiesti žanripuhast ajaviitekirjandust ei olnud . Olid küll massitiraažis trükitavad autorid ( nt Raimond Kaugver , kriminaalromaanid , nn olmeromaanid ) , kuid neil kõigil oli ikkagi " päriskirjanduse " münt juures . <arv>-ndatel tekkisid eesti kirjandusse autorid , kes seostasid end teadlikult massikultuuriga ja astusid niimoodi kõrgmodernistlikust kirjanduskaanonist eemale . Nendest tuleks siinkohal esile tuua Kaur Kenderit , Kerttu Rakket ja Kadri Kõusaart . Kõik need kolm autorit on ka tugeva ja väljatöötatud autoriimagoga , mida kaubastatakse tavaliste turureeglite järgi . Kirjandus ja looming ei ole nende jaoks enam kõrgmodernistlik elitaarkunst , vaid tavaline kaup tavalises tarbimisühiskonnas . Nii esineb jõuliselt meedias ennast eksponeerides ja massilugejale mõjudes Kaur Kender . Kender loob oma autoriimagot professionaalse copywriter'ina , kasutades ajalehtede , seltskonnaajakirjanduse ja muu meedia abi . Erinevalt teistest <arv>-ndate kirjanikest on Kender tulnud reklaamimaailmast kirjandusse ning kasutab nüüd kirjanduses reklaamimaailma võtteid . Kusjuures huvitava joonena võiks Kenderi puhul tuua ühelt poolt postmodernistliku meedialembuse ja autori kaubastumise , teiselt poolt kujutab ta oma teostes just ultrakonservatiivsete ja otseselt " kauboikapitalistlike " tegelaste elu . Kõnekaks stseeniks võiks olla romaanis " Iseseisvuspäev " ( <arv> ) prügimäe elanike tulistamine ( viha Teise , erineva , nõrgema vastu ja tema hävitamine ) ja romaanis " Check-Out " ( <arv> ) peategelase kohtumine maasugulastega . Selles avaldub samasugune " kauboikapitalistlik " viha endast erineva ja nõrgema vastu . Tekstistrateegia kasutamise järgi otsustades saaks Kenderi romaanidest pidada postmodernistlikuks aga " Pangapettust " ( <arv> ) , mis parodeerib kaasaegset eesti pankurite ja ärimeeste elu . Narratiiv on hüplik , fragmentaarne , tegelased on reaalselt äratuntavad isikud , väljamõeldise ja tegelikkuse piir on ähmastunud . Tekstis on kiilunditena vaheldumisi fiktsionaalsete ja tegelikult eksisteerivate inimeste kommentaarid - siin saab meenutada postmodernismi üht võtmemõistet vicious circles , mille puhul fiktsionaalses tekstis esinevad reaalsed inimesed . Kerttu Rakke defineerib ennast teadlikult massikirjanduse autorina , naistekirjanikuna . Kusjuures seda suunda rõhutab ta iga järgneva teosega üha rohkem . Kui esikteost " Kalevipoeg " ( <arv> ) esitas ta veel n-ö päris ( eliit ) kirjanduse pähe , siis järgnevad " Kolmas printsess " ( <arv> ) ja " Iluasjake " ( <arv> ) said autorilt lisanduse " naistekas " juba kaanetutvustuses . Kerttu Rakke romaan " Kalevipoeg " on otsene intertekstuaalne viide eesti rahvuseeposele , selle postmodernistlik re-writing . Rakke " Kalevipoeg " on seepärast huvitav nähtus , et ta esindab puhtal kujul postmodernistlikku paroodiat või hoopis pastišši , kuna tema " Kalevipojas " puudub satiir ja kriitika ning autori suhtumine on pigem neutraalne , ükskõikne . Postmodernistlik intertekstuaalsus avaneb siin ehedal kujul . Viide alustekstile on olemas kohe pealkirjas , ja see annab lugejale kätte võtme topeltkodeerituse nägemiseks . Eco järgi võib ka siin näha " kaotatud süütust " - peategelase Ädu ja ta sõbrannade seikluste taga on peidus viited rahvuseeposele , lugu ei saa lugeda hariliku lihtsa narratiivina . Terve tekst on varjatud allusioone ja otseseid tsitaate täis tipitud , alates peatükkide numbritest , mis viitavad otseselt " Kalevipoja " lauludele . Mõnikord on need viited lihtsalt leitavad : nt toob peategelane Ädu Soomest Seksmobiili , auto , mille ümber keerlevad tema hilisemad seiklused , samamoodi , kui eepose tegevus keerleb ümber soome sepalt saadud neetud mõõga , mis kangelasele annab võimaluse vaenlasi võita , kuid mis hiljem varastatakse ja tal jalad alt ära lõikab . Mõnikord on aga viited peidetumad . Näiteks <arv>. peatükk viitab " Kalevipoja " <arv>. laulule , mis teatavasti kirjeldab teekonda maailma lõppu . Kerttu Rakke laseb oma tegelastel maailma lõppu reisida narkootikumi abil ( vrd ingliskeelne slängisõna trip ) , peninukke asendavad aga narkouima nägemused . Põrgut tähistab Saaremaa , võitlusi peopanemine , siili rolli täidab kena abistav hotelliadministraator , kes saab hea nõuande eest Ädult ketikese jne. Kuulus eepose lõpuvärss on taandunud aga lihtsalt mõistetavaks tõdemuseks : " - Ah kurat , saaks siit haigemajast välja , teeks ühe normaalsete inimeste korraliku kräu ! " ( Rakke <arv> : <arv> ) . Seega võib Rakke loomingus näha kahesugust suhestumist postmodernismiga - ühelt poolt massikirjanduse kaudu ja teiselt poolt on ta loonud ka postmodernistliku intertekstuaalse pastiši . Levikirjanikuks , kes samuti oma autorikuvandi loomiseks meediat ära oskab kasutada , võib pidada ka Kadri Kõusaart . Kõusaar ühendab oma debüütromaanis " Ego " ( <arv> ) nii postmodernistliku tekstistrateegia kui ka postmodernse maailma kujutamise . Tekstitasandil järgib " Ego " postmodernistliku kirjanduse tunnuseid : fragmentaarsus , ajasuhete nihestatus , keeleeksperimendid , eklektika , stiilide segunemine . Laiemal tasandil kirjutab Kõusaar oma intertekstuaalset varianti Vladimir Nabokovi " Lolitast " ja põimib sinna sisse nagu Hiramgi viiteid postmodernse maailma realiteetidele : filmidele , kirjandusele , popmuusikale , ohjeldamatule elustiilile ( narkootikumid , seks ) . Millega on aga levikirjanikud mõjutanud kogu kirjandusvälja , see on kirjanike ja meedia suhte muutumine . See , mis <arv>-ndatel oli uuendus ja erand - kirjaniku esinemine meedias , oma autorikuvandi esitamine popstaarina - , on <arv>. sajandil saanud pigem juba reegliks . Kirjanduses on suurenenud performatiivsus , kirjanik peab sageli olema ka avalik esineja ja meediafiguur , et oma sõnumiga publikuni jõuda ( vt ka Saro <arv> ) . Seegi on üks osa postmodernsest eri meediate sünteesist ja visuaalse meedia domineerimisest kirjaliku teksti üle . Postmodernne maailm on tehnologiseerunud maailm . Iseloomustab ju postindustriaalset/postmodernset ühiskonda kõrgtehnoloogia ja eriti arvutite laiaulatuslik levimine . Oluliseks momendiks tehnoloogia arengus on Interneti levik alates <arv>. aastast ja eriti World Wide Web'i massikasutusse jõudmine alates <arv>-ndatest . Nagu mainitud , on küberruum , mis tekib loendamatute arvutite seotuse tõttu üle terve maailma , postmodernne juba oma olemuselt . Tegemist on ülima fragmenteeritusega , võrgustikuga , mis seob informatsiooni ja inimesi . Internetti võikski pidada postmodernse maailma võrdpildiks : ei ole suurt keskust , ei ole ühte tõde , " suurt narratiivi " , selle asemel on hulk indiviide , kes on arvutivõrgu kaudu üksteisega ühenduses . Arvutitehnoloogia juhtiv roll tänapäeva ühiskonnas on kaasa toonud ka uute kunstivormide , sealhulgas kirjandusvormide leviku . Nii on kirjanduses tõusnud traditsiooniliste vormide kõrvale uued , erinevaid väljendusvahendeid sünteesivad vormid . Üks kirjandusnähtusi , mis on tekkinud tänu infotehnoloogilisele arengule , on küberkirjandus . Küberkirjanduse kõige hõlmavam definitsioon lähtub " digitaalse kirjanduse " ( digital literature ) mõistest - tegemist on arvutis loodud ja arvuti abil ( enamasti World Wide Web'is , aga ka CD-l või lihtsalt arvuti kõvakettal ) esitatava kirjandusega . Küberkirjanduse mõistet kitsendades iseloomustavad seda teatud arvutispetsiifilised omadused : multilineaarsus , linkidega seotud leksiad ( hüperteksti erinevad linkidega ühendatud tekstiosised ) , kirjutatud teksti sidumine multimeediaga , interaktiivsus jms. Nii võikski küberkirjandust võtta omamoodi katusmõistena , mida võib laias laastus jagada kolmeks : <arv> ) Kõik Internetis ( võrgus ) leiduvad kirjandustekstid . Siia alla võiks liigitada näiteks professionaalsete kirjanike kodulehekülgedel esinevad proosa- või luuletekstid ; varem trükis ilmunud ja võrku pandud luule- või proosatekstide antoloogiad ; klassikaliste tekstide kogumid ; on-line kirjandusajakirjad jne. <arv> ) Võrgus leiduvad mitteprofessionaalsed kirjandustekstid , mille hõlmamine kirjandusanalüüsi laiendab traditsioonilise kirjanduse piire . Siin esineb võrk ennekõike sõltumatu avaldamispaiga rollis . Näiteks kuuluksid siia alajaotusesse harrastuskirjanike koduleheküljed , tunnustamata noorautorite rühmitused ja nende loodud portaalid . Siia alla võiks aga liigitada ka kirjanduse äärealasid , nagu näiteks fanfiction'i või inimeste päevaelamusi kirjeldavad blog'id ; samuti tekstipõhised rollimängud ja kollektiivsed on-line romaanid . <arv> ) Hüpertekstikirjandus ja kübertekstid . Need oleksid esiteks keerulisema struktuuriga , hüperteksti erinevaid võimalusi ära kasutavad kirjandustekstid . Samuti saab siia alla paigutada hoopis keerukaid , multimeedialisi kübertekste . Sellised kübertekstid oleksid multimeedia artefaktide ehedaimaks näiteks , ühendades omavahel kirjandust , visuaalkunsti , filmi , muusikat . Väitekirjaks esitatud artiklitest arutlevad kolm ( VI , VII , VIII ) arvutitehnoloogia mõju üle kirjandusele ja tutvustavad küberkirjanduse mõistet ja spetsiifikat , keskendudes nii teoreetilistele käsitlustele , hüperteksti ja küberteksti mõistetele , ja tuues näiteid nii ülemaailmsest küberkirjandusest kui ka eesti küberkirjandusest . Artiklid VII ja VIII analüüsivad ka küberkirjanduse spetsiifilist alaliiki , nimelt võrgukirjanduse üht intrigeerivamat ääreala - fanfiction'it . Laiemalt on küberkirjandus osa suuremast probleemide kompleksist , mille kõige üldisemaks taustaks on ühiskonna tehnologiseerumine ning muutumine kommunikatsiooni- ja infoühiskonnaks . Tegemist on ka postmodernistlikku kultuurisituatsiooni iseloomustava võimaluste paljususega , kirjanduse mõiste laienemisega ja kirjanduse uute vormide tekkega . Küberkirjandus on üks postmodernistliku avardumise tulemus , kus kirjanduse mõiste laieneb , hõlmates seniseid äärealasid . Samuti lisab küberkirjandus harilikule koodeksikujulisele raamatuvormile uued vormid multimeedia artefakti kujul , mis on sümbioos kirjandusest , visuaalkunstist , muusikast . Arvuti kui meediumi roll on siin kahetine . Esiteks aitab ta tehnoloogiliselt esitada keerulisi mittelineaarseid tekstistruktuure või ka programmeerida täiesti uusi kunstiteoseid . Arvuti teine roll on kirjanduse demokratiseerimine . Modernistlikku elitaarkirjandust asendab võrguavarustes nn igamehekirjandus , mis ulatub tavalisest amatöörkirjandusest spetsiifiliste liikideni , nagu näiteks fanfiction . Siin võib näha ka kirjanduse ja folkloori piiride ähmastumist ja võimalikku teineteisele lähenemist . Kuigi tänu kiirele tehnoloogilisele arengule jõudsid Eestisse arvutid , Internet ja võrgubrauserid samas rütmis muu maailmaga , siis eesti <arv>-ndate ja <arv>-ndate kirjanduspildis on hüpertekstilist küberkirjandust siiski vähe . Esimene eesti kirjanduse teksti võrguversioonis oli arvatavasti Aare Pilve luulekogu " Üle " ( <arv> , pole enam kättesaadav ) . Talle järgnesid hüpertekstilised luuletused : Hasso Krulli " Trepp " ( Krull <arv>c ) ja Nelli Rohtvee ( Rohtvee <arv> ) võrgupoeesia . Vaadeldes praegusel momendil võrgus esinevat eestikeelset kirjandust , tuleb kahjuks märkida , et hüperteksti- ja multimeediaspetsiifikat on nende tekstide puhul vähe kasutatud . Krestomaatiliseks on jäänud endiselt Hasso Krulli žanripuhas hüpertekstiluuletus " Trepp " . Jõulisemad on olnud arengud hoopis meediakunsti vallas . Muidugi , sageli on piir , kus lõpeb küberkirjandus ja algab meediakunst , kaunis õhuke , eriti uute keeruliste multimeediaprojektide puhul . Endiselt on jäänud spetsiifiliseks hüperteksti teooria ja loomingu sümbioosi näidiseks Lemmit Kaplinski ja Jaak Tombergi " Prepare " ( Kaplinski , Tomberg <arv> , <arv> ) . Kuigi viimastel aastatel on Eestis aktiviseerunund blogide kirjutamine , ka kirjanike hulgas ( nt Kivisildniku blogi - Kivisildnik <arv> ) , siis muud küberkirjanduse äärealad nagu näiteks fanfiction , samuti tekstipõhised rollimängud ja kollektiivsed on-line romaanid on ka eesti küberkirjanduse maailmas vähese esindatusega või peaaegu olematud . Seega tähendab küberkirjandus eesti mõistes pigem tõesti ainult sõltumatut avaldamisvõimalust Internetis , mis ulatub kõrgest professionaalsest tasemest asjaarmastajate värssideni . Nii lahendab võrgumaailm Eestis ennekõike siiski trükimeedia piiratusest tulenevaid muresid ja on lihtsalt eriliste vormieksperimentideta lisa paberil avaldatud kirjandusele . Siiski ei saa eitada , et arvutikasutuse ja Interneti laialdane levik Eestis ja ka võrgukirjanduse mõningane esinemine viitab sellele , et postmodernne/postindustriaalne kõrgtehnoloogiline situatsioon iseloomustab ka Eestit . Seega võiks öelda , et eesti hüper- ja kübertekstilisi küberkirjanduse näiteid saab nimetada postmodernistliku kirjanduse ilminguteks - hüper- ja kübertekstispetsiifika viitab postmodernistlikele tekstisisestele tunnustele ( fragmentaarsus , avatud lõpud , alternatiivsed jutustamisliinid jne ) . Nende tekstide loomise taustaks ja eelduseks on postmodernne infotehnoloogiline olukord - Eesti kuulumine globaalsesse ülemaailmsesse küberruumi . <arv> . <arv>. Postmodernism <arv>. sajandi eesti kirjanduses <arv>-ndate aastate eesti kirjanduse ühiskondlikku tausta analüüsides saab öelda , et <arv>-ndate alguse ühiskondlik murrang asetas Eesti kahe laineharja vahele , omamoodi vaakumisse . Ühelt poolt tuli Eesti välja lagunevast hilissotsialismist , teiselt poolt aga elas naabruses olev läänekultuurne maailm läbi Fredric Jamesoni poolt kirjeldatud hiliskapitalismi staadiumi koos kõikide tema tunnustega : rahvusvaheline äri , dünaamiline rahvusvaheline pangandus , korporatiivsed rahvuslikud suurfirmad olid asendunud multinatsionaalsete ülemaailmsete võrgustikega , maailm oli meediastunud , globaliseerunud , kesksed olid arvutid ja automatiseerimine ; samas kuulusid hiliskapitalismi juurde ka väärtuste pihustumine , sallivus teistsugususe vastu ( värvilised , homoseksuaalid jm ) ja " pehmete väärtuste " hindamine , muuhulgas loodushoid . Eesti ühiskond oli aga <arv>-ndatel õhus , nullpunktis . Eesmärgiks oli seesama hiliskapitalism , kuid sellesse postindustriaalsesse ühiskonda jõudmise asemel pidi Eesti alustama oma arengut pigem <arv>. sajandi alguse tayloristliku-fordistliku modernismi tasandilt . Nii tekkiski paradoksaalne olukord : ümbritsev maailm elas heaoluühiskonna hiliskapitalistlikus staadiumis , Eesti aga rabeles kauboikapitalismis . Pehmetest väärtustest , sallivusest , loodushoiust ja rahvusvahelisest dünaamikast oli asi kaugel ; Eestis domineeris <arv>-ndatel ultraparempoolsus , konservatiivsus , sallimatus " võõra " vastu . <arv>-ndate Eesti oli jõuühiskond , töö- ja kapitalikeskne , edasipüüdlik , sihikindel , hinnates n-ö " kõvasid " väärtusi , millest keskseim oli omandiõigus . Seda kauboikapitalismi jõuühiskonda toetas veel <arv>-ndate alguses tugev modernistlik rahvuslik narratiiv . Ainuke joon , mis sidus Eesti ühiskonda hiliskapitalismiga , oli infotehnoloogiline areng . Siin võib meenutada Marju Lauristini seisukohta , et postsotsialistlikes maades toimus üleminek paralleelselt modernsesse ja postmodernsesse ühiskonda ühekorraga ( Lauristin jt <arv> : <arv> ) . Seega saabki öelda , et eelnevas alaosas analüüsitud <arv>-ndate kirjandust ei saa pidada postmodernses ühiskonnas kirjutatud kirjanduseks . Tuleb möönda , et <arv>-ndate lõpuks hakkas see olukord muutuma . Eesti , nagu teisedki postsotsialistlikud maad , läbisid viimase <arv> aasta jooksul muutuste ja murrangute keeristormi . Tekkis suurem avalikkuse kontroll , elu tsiviliseerus , pead tõstsid vähemused ( aktiviseerus näiteks homotemaatika ) , ühiskondliku diskussiooni puutusid ka " pehmed väärtused " , üha rohkem räägiti sotsiaalsest turvalisusest . Iivi Masso on nimetanud <arv>. sajandi algust " arvamuskliima elavnemiseks ja mitmekesistumiseks " ( Masso <arv> : <arv> ) . Kauboikapitalismi staadium oli läbitud . Kaasaegse postmodernse maailmaga sidus Eestit <arv>. sajandi algul ennekõike majanduslik avatus ja tehnoloogialembus . Seda kinnitab kas või internetiseerituse kõrge aste , virtuaalne pangandus ja mobiiltehnika lai levik , arvutite kaudu oli Eesti ühendatud ülemaailmse globaalse võrgustikuga . Lisaks oli Eestigi ülemaailmse massikultuuri mõjusfääris ( ameerika blockbuster'id , kiirtoidukohad jms ) ja paraku langenud ka tarbimiskultuse lõksu , mida näitasid jõudsalt kerkivad supermarketid . Seega võiks väita , et <arv>. sajandi lõpuks - <arv>. sajandi alguseks võis Eestis täheldada mõningaid postmodernse ühiskonna jooni . Marju Lauristini sõnade järgi valitses ühiskonnas " postmodernsuse ootus " ( Lauristin <arv> ) . Nagu varem mainitud , kaasneb postmodernse ühiskonnaga ühelt poolt globaliseerumine , teiselt poolt pihustumine ja jõuliste subkultuuride teke , mille üheks näiteks võiksid olla küberruumis tekkinud küberkommuunid , mis ei organiseeru ei rahvuslike , territoriaalsete või keeleliste tunnuste alusel , vaid huvigruppide kaudu . Globaliseerumist iseloomustab aga meediakesksuse kõrval ka üldine unifitseeritud tarbimine . Postmodernses ühiskonnas on perioodid lühemad , kaupade tarbimisaeg on lühem , tooted kestavad üha vähem aega . Võiks öelda , et lääne kultuuriruumi ja mingil määral ka <arv>. sajandi eesti inimesed " elavad paljurahvuselises , multimeediakeskses ja vastastikku seotud maailmaturul " ( Malpas <arv> : <arv> ) . Sellele vasturääkiva tendentsina on aga Eestis praeguseks eriti viimastel aastatel jõuliselt esile kerkinud konservatiivne meelelaad , mis langeb kokku mujal maailmas tekkinud ja valitsevate jõujoontega ( vt lähemalt alaosa <arv> ) . Seda võiks näha omamoodi vastureaktsioonina kõikelubavusele , pluralismile , sallivusele , aga ka reeglite puudumisele ja globaalsele unifitseerumisele . Võiks oletada , et liberaalsus ja pluralism ühiskonnas tekitab segadust ja vajadust otsida kindlaid reegleid oma identiteedi kinnitamiseks . Seda konservatiivsust võib näha rahvuslikuna , oma rahvuse identiteeti rõhutavana . See konservatiivsus võib olla ka kitsarinnaliselt moralistlik , mida iseloomustab sallimatus teistsugususe , liigsete vabaduste , " värviliste " ja seksuaalvähemuste vastu . Drastilisimalt avaldus see sallimatus arvatavasti <arv>. aasta parlamendivalimiste valimisloosungis " Vali kord ! " . Marju Lauristin on nimetanud , et Eesti ühiskonnas on <arv>. sajandi alguses pead tõstnud " reaktsiooniline modernism " ( Lauristin <arv> ) . Nii võikski paradoksaalselt näha <arv>. sajandi alguse Eesti ühiskonda liikumas nende kahe vastandliku nähtuse - postmodernse globaliseerumise ja rahvusliku või moralistliku konservatiivsuse - pingeväljas , kusjuures kumbki jõujoon ei domineeri . ( Vt ka doktoriväitekirjaks esitatud artiklid I ja IX . ) Siiski on kõik põhjused väita , et kauboikapitalismi faasi ja moralistliku neokonservatiivsuse faasi vahel oli Eesti ühiskond teatud perioodil siiski lähemal postmodernsele ühiskonnale kui kunagi varem ja ka hiljem . Seda perioodi näeb siinkirjutaja suhteliselt piiratud ajana <arv>-ndate aastate lõpust <arv>. sajandi alguseni . Kauboikapitalism oli taandunud , infotehnoloogiline võidukäik jätkus , hinda tõusid " pehmed väärtused " ja veel ei olnud alanud neokonservatiivsuse esilekerkimine . Seda perioodi võiks nimetada " postmodernsemaks " või " postmodernsusele lähedaseks " perioodiks , " postmodernsuse ootus " oli sel ajal kõige suurem . Siinkirjutaja leiab , et arvestades Eesti ühiskonna arengut ja seda , et tol lühiajalisel perioodil oli ühiskond nii postmodernne , kui Eestis üldse olla sai , saaks tinglikult tolleaegset Eesti ühiskonda nimetada ka postmodernseks ühiskonnaks . Järgnevas käsitluses ongi lähtutud eeldusest , et Eestis valitses mingil ajal Eesti jaoks võimalikult kõige postmodernsem ühiskonnavariant , seega võib pidada Eestit <arv>-ndate lõpuaastatel ja <arv>-ndate algusaastatel postmodernseks ühiskonnaks . Sellel piiratud perioodil ilmunud teoste hulgast on võimalik leida postmodernismi kõiki kolme tunnust koondavaid teoseid , mis võiksid olla " ideaalsete postmodernistlike tekstide " näideteks . Teatud üleminekuteoseks oli juba eelnevalt käsitletud Hirami " Mõru maik " ( <arv> ) . Kirjeldades postmodernset maailma , oli see romaan oma ülimas kosmopoliitsuses märgiks , et postmodernne pluralistlik ühiskond lubab vabaneda rahvuslik-lokaalsest määratlemisest . Seega oleks paradoksaalselt " Mõru maigu " kirjutamise ja ilmumise fakt ise tõestus postmodernse ühiskonna olemasolust Eestis . Kuid , nagu varemgi öeldud , ei olnud " Mõru maik " postmodernistlik tekstitasandil , vaid narratiiv oli selge ja lineaarne . Samas on mõningaid aastatuhandevahetusel ilmunud teoseid , mis omavad nii üheaegselt postmodernistlikke tekstisiseseid tunnuseid , kirjeldavad postmodernset maailma ja on samal ajal kirjutatud ka postmodernses ühiskonnas . Võib näha , et sedalaadi teoste autorid on just sel perioodil aktiivsesse kirjandusse astunud põlvkonna esindajad . See , et nad valisid kirjandusse tulekul oma loomeviisiks postmodernistliku diskursuse , näitab muuhulgas ka seda , et sel perioodil võis esineda lisaks " postmodernsuse ootusele " ühiskonnas ka " postmodernistlike teoste ootus " kirjanduses . Nendest autoritest võiks siinkohal mainida Berk Vaherit , Jan Kausi ja Mihkel Samarüütlit . Berk Vaheri romaan " Lugulaul " ( <arv> ) on teadlikult ja eesmärgipäraselt kirjutatud eksperimentaalromaan . Tekstikoelt keerukas ja esmapilgul lugemisest eemale tõukav , on see tänuväärne analüüsiobjekt ja just postmodernistlik lähenemine avab selle raamatu paljukihilisuse . Jaanus Adamson on seda teost analüüsides jõudnud järeldusele , et kui lahti harutada kõik romaani erinevad kihistused , jääb järele lihtne " pueriilne " noorsoolugu ( Adamson <arv> : <arv> ) . Romaani iseloomustab tihendatud tekstuur , keeleeksperimendid , ka tüpograafilised eksperimendid ( kogu romaan on kirjutatud erinevate vahelduvate trükisriftidega ) , pidevad intertekstuaalsed viited teistele tekstidele ( näiteks viide <arv>-ndate poplaulule - " Taas on ta tippkutt , vabastaja , vägevam kui eales varem , sangar seiklusfilmis " - Vaher <arv> : <arv> ) . Romaani narratiiv on hakitud , fragmentaarne . Tekst vastab postmodernismi ühele põhimõistele : borgeslikule labürindile . Ka võib " Lugulaulu " iseloomustada teiste postmodernismi põhimõistetega , mida on välja toonud näiteks Barry Lewis : ajaline segadus , assotsiatsioonide vabadus , paranoia ja nõiaringid . " Nõiaringid ( vicious circles ) tekivad postmodernistlikus kirjanduses , kui nii tekst kui ka maailm on segunenud selle määrani , et me ei saa üht teisest eraldada " ( Lewis <arv> : <arv> ) . Ka " Lugulaulu " puhul on vahel selgusetu , kas kõneleb autori või peategelase hääl või ongi peategelane autor ise . Berk Vaher tundub teadvat nagu Umberto Ecogi , et " raamatud kõnelevad alati teistest raamatutest ja iga lugu jutustab üht juba jutustatud lugu " ( Eco <arv> : <arv>-<arv> , Eco <arv>a : <arv> ) . Nii on tegelikult " Lugulaulu " mitmete kihistuste seas muinasjutt , armastuslugu , action-lugu , rüütliromaan , suvitusromaan . Vaher või ka Vaheri peategelane teab , et Eco sõnade järgi ei ole enam võimalik süütult kõneleda , tekstimassiiv on ees ja peategelane tõdeb , et kõik , mis toimunud on , oli " ju vaid muinasjutt Kõik oli vaid film , mida nähtud . Vaid üks närune seiklusfilm " ( Vaher <arv> : <arv> ) . Berk Vaheri romaan on mastaapne teos ja oma eksperimentaalsuses eesti nooremate romaanikirjanike hulgas erilisel kohal . Jan Kausi novellikogu " Õndsate tund " ( <arv> ) iseloomustab postmodernistlik grotesk . Kaus miksib osavalt kõrgkultuuri popkultuuriga , tegelasteks on popmuusikud , popkunstnikud ja lihtsalt veidrikud . Enamikus novellides domineerib paroodiline kanonaad - Kaus parodeerib nii Interneti-portaalide kommentaatoreid , peenutsejatest kunstnikke , tõusikutest keskklassi kui ka action-filme . Viimase näiteks on action-filmi stsenaarium " Tõsieluline pärastlõuna kogu perele " , kus hollywoodlikud klišeed on viidud äärmustesse , kurikaelad on eriti võikad ja kangelased eriti õilsad . Loo teeb absurdseks veel see , et tegevus toimub Eestis ja vaprat turvamehest kangelast Raul Arulit on planeeritud mängima Arnold Schwarzenegger või Bruce Willis . Kaus mängib ka keelega , pikkides eesti kirjakeelde slängi ja moonutatud pidžin-English'it , mis kaasaegsete eesti noorte seas levinud on . Mõnikord võtab grotesk peadpööritavad tuurid , näiteks peol rikka vanamehe villas , mis on vürtsitatud räigete erootiliste stseenidega . Või novellis " Mõnus päev " , kus " tropid " Ülo ja Alo röövivad kooli kõige ilusamad ja populaarsemad tüdrukud , et oma alandust ja kõrvaletõrjutust nende peal välja elada . Kogu selle postmodernistliku tulevärgi juures säilitab Kaus oma iroonilise ja muigava autoripositsiooni . Lugeja tunnetab tegelaste ja situatsioonide naeruväärsust . Samas on Kausil kindel arusaam ideaalsest kirjandusest , mida esindab kogumiku esimene novell " Tagasi " . See on tundlik , inimloomusesse süvenev ja täpselt sõnastatud tekst , mis analüüsib inimese hirme ja igatsusi . Nagu mitmed viimase aja noored eesti kirjanikud ei keskendu Kaus ainult Eesti oludele . Kaus on maailmakodanik nagu mitmed tema eakaaslased ja postsovetlik Eesti on talle osa suurest globaalsest tervikust . Probleemid ja sündmused , millest Kaus kirjutab , võivad toimuda ükskõik kus maal ükskõik mis keelt kõnelevate tegelastega . Kuna aga Kaus on eesti kirjanik ja kirjutab eesti keeles , siis on ta tegelastel eesti nimed ja sündmused toimuvad Eestis . Globaalne massikultuur on aga mõjutamas igat maailmanurka , võttes seal eripäraseid , lokaalseid vorme ja sellele fenomenile juhib Jan Kaus õnnestunult tähelepanu . Mihkel Samarüütli teos " <arv> " ( <arv> ) sisaldab fragmentaarseid , hakitud , vastuolulisi ja pidevusetuid jutustusi . Nii võib tema loomingut näha ka postmodernistlike keeleeksperimentidena . Teemad , millest Samarüütel kirjutab , kujutavad tänapäeva elu , seega postmodernset maailma . Ka on anarhiline ja mõnede kriitikute meelest " erakordselt jälk " ja " mürgine , teotav , vulgaarne " ( Liiv <arv> ) tema teos " evol " ( <arv> ) , mida on nimetatud ka " risoomraamatuks " . " Teoses vahelduvad enam-vähem realistlikud , loogilise ülesehitusega lõigud ja absurdsed , aloogilise , et mitte öelda skisoidse varjundiga glossolaaliad . [ --- ] Samarüütli loomestrateegiat on iseloomustatud ka kui nn. " vaba kirjutamist " , mida võiks kõrvutada sürrealistide ja dadaistide kirjutamistehniliste ideaalidega . Kogu tekst on orgaaniline , " toimetamata " , " silumata " - oraalse transkribeerimine literaarseks . " ( Liiv <arv>. ) " evolit " saaks seega pidada postmodernistlikku eksperimentaalset kirjutusviisi esindavaks teoseks . Postmodernistlikuks teoseks saaks pidada Erkki Luugi " Ornitoloogi pealehakkamine " ( <arv> ) ja postmodernistliku projektina saaks näha tema olematu teose " " esitlust olematutes Tartu trepikodades , mille kohta oli küll Tartu Postimehes avaldatud teade ( Hanson <arv> , vt ka Saro <arv> : <arv> ) . Postmodernistlikke jooni võib näha ka Wimbergi romaanis " Lipamäe " ( <arv> ) : iroonia , paroodia või satiir , fragmentaarsus , fabulatsioon , eklektika , intertekstuaalsus , allusioonid teistele kultuuritekstidele , massikultuuri ja kõrgkirjanduse vahe kadumine . Postmodernistlikuks võiks pidada ka näiteks Aarne Rubeni teost " Volta annab kaeblikku vilet " ( <arv> ) , mida autor ise küll on nimetanud dadaistlikuks romaaniks ( samas ei kujuta romaani tegevus postmodernset maailma ) . <arv> . <arv>. Järeldused postmodernismi esinemisest eesti kirjanduses Olles analüüsinud võimalikke eesti postmodernistlikke kirjandusteoseid <arv>ndatest kuni <arv>. sajandi alguseni , võib esitada mõningaid järeldusi . Nagu eelnevalt mainitud , oleks võimalik analüüsida postmodernismi kirjanduses , lähtudes kolmest järgnevast aspektist : a ) postmodernismi tunnustest tekstitasandil ; b ) postmodernse maailma kujutamisest ehk fiktsionaalsest maailmast ; c ) postmodernse ühiskonna olemasolust . Seega ühendaks ideaalselt täiuslik postmodernistlik kirjandusteos kõike kolme kategooriat üheaegselt , oleks omamoodi kombinatsioon " Hassani teest " ja " Jamesoni teest " ja samas kujutaks ka postmodernset maailma . Analüüsitud teosest selgus , et " ideaalse postmodernistliku " teksti tunnustele vastaksid ainult mõned eesti kirjanduse teosed , mis on kirjutatud millenniumivahetusel . Ometi tuleb möönda , et postmodernistlikena ühel või teisel moel saaks määratleda ka teisi , varem , ja võimalik , et hiljem , kirjutatud teoseid . Siinkirjutaja pakub analüüsitud tekstide põhjal välja järelduse , et teose määratlemiseks postmodernistlikuna peaks olema kolmest postmodernismi tunnusest täidetud kaks . Seega saaks eelnevalt lk <arv> esitatud joonist <arv> modifitseerida järgnevalt nelja erineva kombinatsioonina .  Joonis <arv>. Kombinatsioon I. Tekst + fiktsionaalne maailm  Joonis <arv>. Kombinatsioon II . Tekst + ühiskond  Joonis <arv>. Kombinatsioon III . Fiktsionaalne maailm + ühiskond Ja " ideaalne ülim postmodernism " oleks esindatud selle skeemi kaudu , mis vastab kõigi kolme kategooria üheaegsele kombinatsioonile :  Joonis <arv>. Kombinatsioon IV . Tekst + fiktsionaalne maailm + ühiskond Eelnevalt analüüsitud teoseid saaks jaotada nüüd vastavatesse kategooriatesse . ( Muidugi võivad mõned juhtumid olla ka piiripealsed . ) I . Tekst + fiktsionaalne maailm ( vt joonis <arv> ) . Mati Unt " Mõrv hotellis " , " Sügisball " , " Öös on asju " ; Kivisildniku luule , Kesküla luule , Contra luule , ( Kerttu Rakke " Kalevipoeg " , Kaur Kender " Pangapettus " , Kadri Kõusaar " Ego " ) . Nendes teostes on ühendatud postmodernismi tekstisisesed tunnused ( narratiivi fragmentaarsus , eklektika , iroonia jms ) postmodernse maailmakujutamisega . Mati Unt on selles lahtris seepärast , et eelnevalt teoseid analüüsides sai näidatud , et ehkki ta kirjutas oma teosed nõukogude perioodil , oli tema maailmakujutus laiem kui lihtne ümbritsev reaalsus . Seega väidab siinkirjutaja , et Mati Unt kujutas tegelikult juba oma varastes teostes ka postmodernset maailma . Rakke , Kender ja Kõusaar kasutavad nii postmodernistlikku tekstistrateegiat , kujutavad postmodernset maailma , aga tinglikult võiksid nende teosed kuuluda ka neljandasse lahtrisse . Neid võib pidada teosteks , mis on loodud postmodernses ühiskonnas ( ilmumisaastad <arv> , <arv> , <arv> ) . II . Tekst + ühiskond ( vt joonis <arv> ) . Bernard Kangro " Jäälätted " , " Emajõgi " , Aarne Ruben " Volta annab kaeblikku vilet " , küberkirjandus . Neis teostes on postmodernismi tekstisisesed tunnused ühendatud postmodernse ühiskonnaga , st need teosed on loodud postmodernses ühiskonnas . Bernard Kangro teosed kuuluvad siia sellepärast , et nad pole kirjutatud Kodu-Eestis , vaid <arv>-<arv>-ndate vahetusel Rootsis , mida võib sel perioodil juba nimetada postmodernseks ühiskonnaks . Samas ei kujuta Kangro teosed temaatikalt postmodernset maailma , vaid <arv>-ndate Tartut , nii nagu Rubeni romaangi räägib hoopis <arv>. aasta sündmustest Eestis . Küberkirjandus kuulub siia lahtrisse seepärast , et nii hüper- kui kübertekste saab näha postmodernismi tekstisiseste tunnuste väljendusena . Kuigi nii loodud küberkirjanduse näited ei pruugi kujutada postmodernset maailma . Nende loomise eelduseks on aga postmodernne ühiskond - küberruum , mis saab tekkida ainult infotehnoloogilises postindustriaalses ühiskonnas . III . Fiktsionaalne maailm + ühiskond ( vt joonis <arv> ) . Emil Tode " Piiririik " , Hiram " Mõru maik " ( Kerttu Rakke " Kolmas printsess " , " Iluasjake " ) . Need teosed on kirjutatud ilma vormieksperimentideta , romaanide narratiivid on selged ja lineaarsed . Teoste temaatika on postmodernse maailma kujutamine ja nad on loodud postmodernses ühiskonnas . IV . Tekst + fiktsionaalne maailm + ühiskond ( vt joonis <arv> ) . Berk Vaher " Lugulaul " , Jan Kaus " Õndsate tund " , Mihkel Samarüütel " <arv> " , " evol " ( Kerttu Rakke " Kalevipoeg " , Kaur Kender " Pangapettus " , Kadri Kõusaar " Ego " ) . Need teosed on " ülima postmodernismi " näited , kus üheaegselt on esindatud postmodernismi kõik kolm tingimust : tekstisisesed tunnused , postmodernse maailma kujutamine ja nad on kirjutatud postmodernses Eesti ühiskonnas <arv>. ja <arv>. sajandi vahetusel . Nii pakutakse siinses töös esitatud skeem välja meetodina , kuidas määratleda postmodernismi kirjandusteostes . Kahe kategooria üheaegne esinemine välistab varasematest ajajärkudest pärit teoste määratlemise postmodernistlikena , arvestades ainult tekstisiseseid tunnuseid . Selle skeemi järgi ei saaks ka näiteks " Tristam Shandyt " ja " Finnegan's Wake'i " määratleda postmodernistlikena . Ka välistab selline kahe kategooria nõue teosed , mis on kirjutatud küll postmodernses ühiskonnas , kuid on oma loomislaadilt näiteks realistlikud ega kujuta oma temaatikalt postmodernset maailma ( nt Jaan Krossi looming , psühholoogilis-realistlikud romaanid ) . Ka ei saaks selle skeemi järgi pidada postmodernistlikeks neid teoseid , mis kujutavad ainult postmodernset maailma , aga pole kirjutatud postmodernses ühiskonnas ega oma postmodernistlike tekstisiseseid tunnuseid . Samas on kogu see alajaotus kõige problemaatilisem , sest tegelikult poleks vast võimalik kirjeldada postmodernset maailma , kui seda maailma samaaegselt ei eksisteeri . Võimalike näidetena võiks tuua nõukogude ajal kirjutatud reisikirju või ka näiteks romaane , kus kirjeldatakse elu Lääne ühiskonnas . Nende teoste puhul lisandub kahtlemata ideoloogiline tahk . Näidetena võiks mainida Aimeé Beekmani " Plastmassist südamega madonnat " ( <arv> ) , s.o reisikiri Itaaliast , mis on kirjutatud " kapitalismi kitsaskohti " paljastavalt positsioonilt . Või ka Aimeé ja Vladimir Beekmani reisikirja " Euroopa ristteedel " ( <arv> ) ja Vladimir Beekmani romaani " Transiitreisija " ( <arv> ) , kus kirjeldatakse muuhulgas nõukogude turisti kogemusi Lääne ühiskonnas . Kõige kõikuvam grupp ja üheaegselt mitmesse kategooriasse kuuluvad võiksid olla aga levikirjanduse esindajad ( Kender , Rakke , Kõusaar ) . Väitekirjas esitatud skeemi hinnates peab siinkirjutaja möönma , et ta on teadlik , et selline süstematiseerimine teatud tunnuste alusel on vastuolus postmodernismi olemusega - pluralismi , ebamäärasuse ja vasturääkivusega . Siinkohal tasuks meenutada töö algul esitatud seisukohti , et postmodernismil puudub sellepärast selge ja kindel definitsioon , kuna selline identifitseerimine ja täpne defineerimine kuuluvad pigem ratsionaalsuse valdkonda , millele just postmodernism vastandub ( Malpas <arv> : <arv> ) . Teatud hämarus , mitmemõttelisus ja selgusetus on postmodernismi juba olemuslikult sisse kodeeritud . Ka on uurijad leidnud , et selline defineerimine õõnestaks postmodernismi peamisi ja kaasaegse kultuuripraktika seisukohast radikaalseid põhiseisukohti ( Malpas <arv> : <arv> ) . Seega võiks tunduda , et siinkirjutaja nagu astuks oma kategoriseerimisega vastuollu postmodernismi kategoriseerimisvõimatusega . Sellele vastuväitena saab öelda , et siinses töös esitatu on vaid üks võimalus pluralistlike lähenemisviiside hulgas , mida postmodernismi teooria juba oma olemuslikult lubab . Et postmodernismi puhul pole mõisted " õige " ja " vale " relevantsed , siis saab antud skeemi esitamist näha ühe võimalusena paljude erinevate tõlgendusviiside hulgas . Skeemi väljapakkumises tuleks näha ka praktilist väärtust . Kui on tarvis määratleda eesti kirjanduses postmodernistlikke tekste , siis üheks võimaluseks oleks siinset skeemi rakendades jõuda teatud tulemustele . Nii väldib sellisest mudelist lähtumine erinevate kirjandustekstide analüüsis postmodernismi mõiste kergekäelist , pealiskaudset ja läbitunnetamata kasutamist . <arv> . Lõppjäreldused . Postmodernismi seisund ja väljavaated tänapäeval Kui siinse väitekirja alguses leiti , et postmodernism on olnud <arv>. sajandi viimase kolmandiku kõige mõjukamaks intellektuaalseks vooluks ( López , Potter <arv> : <arv> ) ja on alates <arv>-ndatest olnud üks kesksemaid suundi läänelikus kultuuriteoreetilises mõtlemises , siis tuleb nentida , et praeguseks , <arv>. sajandi alguseks , hakkab nii postmodernsus kui postmodernism oma aktuaalsust kaotama . Nii on nähtud praegusel hetkel nii postmodernse ühiskonna taandumist kui ka postmodernistliku teooria allakäiku ja oma senise keskse rolli kaotamist . Kui postmodernse ühiskonna algust saab lugeda <arv>-<arv>-ndatest aastatest , siis kõige üldisemas mõttes on nähtud postmodernse ajastu kadumise algust <arv>. aasta <arv>. septembri terrorirünnakuga New Yorgi World Trade Centeri tornidele . Nii näiteks arvas Roger Rosenblatt vahetult pärast terrorirünnakut <arv>. IX <arv> ajakirjas Times , et " lõppenud on irooniaajastu " ( vt Fish <arv> : <arv> , Hammond <arv> ) , New York Times'i kolumnist Edward Rothstein nägi <arv>. IX <arv> terrorirünnakus väljakutset postmodernistidele ja leidis , et see rünnak lausa kisendab selge eetilise perspektiivi vajalikkuse järele ( vt Hammond <arv> ) . Julia Keller Chicago Tribune'is leidis , et saabunud on " postmodernismi lõpp " , kuna ükski postmodernist ei saa säilitada oma vaateid ja samal ajal tunnistada , et torni tabanud lennuk oli tõesti reaalne ( vt Fish <arv> : <arv> ) . Seega nähti terrorirünnakus ühese ja vastuvaieldamatult objektiivse reaalsuse tungi postmodernsesse relatiivsuse ja pluralistlike tõdede ebamäärasesse maailma . Kurioosseks osutus aga see , et kaudselt süüdistati USA-s akadeemiliste ringkondade postmoderniste , et nad on viinud ühiskonna niikaugele , et ei kehti enam ühemõttelised tõed , eetiline ja moraalne kindlus , vaid selle asemel domineerib maailmavaates iroonia ja relativism . Sellistele väidetele on koondavalt vastu vaielnud Stanley Fish ( Fish <arv> ) , kes on kinnitanud , et postmodernistidki ei kiida heaks terrorismi , kuid küsiv mõte ja mitmete tõdede üheaegne nägemine on lisaks postmodernistidele ka üldse aruka ja mõtleva inimese tunnuseks . Paradoksaalne on aga see , et ehkki alates terrorirünnakust nähti postmodernse ajajärgu taandumist , kuid sellele <arv>. aastal järgnenud Iraagi sõjal oli ometi otseseid postmodernse sõja jooni , mida oli juba Baudrillard kirjeldanud <arv>. aasta Lahesõja puhul : kõrgtehnoloogia kasutamine , meediakesksus , otsese sõjategevuse näitamine televisioonis ja seetõttu visuaalste sümbolite olulisus ( nt Saddam Husseini kuju mahavõtmine ) . Tänu televisioonile muutus Iraagi sõda meediavaatemänguks , kus oli võimatu eraldada reaalsust virtuaalsusest ( vt Hammond <arv> ) . <arv>. septembri terrorirünnaku mõju kogu ajastule on möönnud ka postmodernismi teoreetikud ise . Nii on Jean Baudrillard teoses " The Spirit of Terrorism and Requiem for the Twin Towers " ( Baudrillard <arv> ) kinnitanud , et maailm on pärast <arv>. septembri terrorirünnakut märgatavalt teine kui enne seda . Baudrillard näeb WTC kahes tornis tugevat kujundit , sest need tornid sümboliseerisid kaasaegse maailma binaarsust ( digitaalkultuur , geneetiline kood , liberaalne kapitalism ) . Nende tornide hävimine terrorirünnakus oli ka ühtlasi sümboolne häving - hävis kaasaegse kapitalistliku võimu sümbol . Baudrillard väidab , et nende tornide kadumine loob ühtlasi võimaluse , et ka see võimuformatsioon , mida need tornid sümboliseerisid kaob . Samuti leiab Baudrillard , et WTC rünnak esindab " tagasilööki globaliseerumisele " . Rünnak lõpetab Baudrillard'i arvates terrorirünnakueelse pseudosündmuste ajastu , asendades need uute kujundite ja sündmustega . Samal ajal näeb ta terrorirünnakut " absoluutse sündmusena " , mis kombineerib läänelikud tehnoloogiasaavutused ja ohverdusliku enesetapu . <arv>. septembri sündmusi kirjeldab ta aga hüperreaalse vaatemänguna , mis on nii ekstreemne , et lisab fiktsionaalsusele erilise astme ja selles protsessis toimub " reaalsuse kui ülima ja kõige hirmuäratavama fiktsiooni uuestiloomine " . ( Vt Spencer <arv>. ) Nii võiks kokkuvõtlikult öelda , et <arv>. aasta <arv>. septembri terrorirünnak nihutas maailmas domineerinud postmodernse diskursuse paigast . Tõenäolisemalt kõige otsesemaks väljenduseks sellest muutusest oligi USA-s toimunud väärtushinnangute nihe , ühe kindla idee , " suure narratiivi " esiletõus , riigi rolli domineerima hakkamine ja avalikus leksikas sõnade " moraal " ja " eetika " esilekerkimine . Analoogilisi protsesse võib näha ka Euroopas : teatud konservatiivsuse tõus , liberaalse kõikelubavuse vähenemine , ka suurenenud pinged rahvuslikul pinnal . Mis positsioonil asub siin Eesti , tundub esmapilgul ebaselge . Nagu öeldud , on siinkirjutaja arvamusel , et <arv>. sajandi lõpuks jõudis Eesti ühiskond ka postmodernse ühiskonna staadiumi lähedale . Analoogiliselt teiste Euroopa maadega on aga ka Eesti ühiskonnas viimastel aastatel esile kerkinud konservatiivsus ja postmodernistlik kõikelubavus , iroonia ja mängulikkus on taandumas . Nagu eelnevalt mainitud , võiks seda konservatiivsust näha omamoodi vastureaktsioonina täielikule vabadusele , pluralismile , sallivusele , aga ka reeglite puudumisele ja globaalsele unifitseerumisele . Ka Eestis on viimastel aegadel kõneldud eetikast ja moraalist , üles on kerkinud igatsus ühtse , kõiki ühendava narratiivi järele ( näiteks rahvusliku narratiivi järele ) ja üles on kerkinud religioonitemaatika . Sellest kõigest võiks oletada , et <arv>. aasta terrorirünnakuga alanud muutused postmodernses maailmas on järellainetusena jõudnud või jõudmas ka Eestisse . Nagu väitekirja algul mainitud , on ka postmodernistliku teooria tähtsus hajumas . On leitud , et <arv>. sajandi alguseks on postmodernismi hiilgeajad möödas ja postmodernism on " languse staadiumis " ja " moest väljas " ( López , Potter <arv> : <arv> ) . Nii nagu on nähtud postmodernse ajastu lõppu , on nähtud ka postmodernistliku teooria lõppu . José López ja Garry Potter leiavad , et kuigi <arv>. sajandi viimasel kolmandikul õnnestus postmodernismil tabada ajavaimu ja ta vastas ajastule kõige kongeniaalsemalt , siis <arv>. sajandi alguseks ei suuda postmodernism kaasaegset maailma enam adekvaatselt kirjeldada . Postmodernism on muutunud klišeeks , postmodernistlikud väljakutsed ei ole enam radikaalsed ja võib öelda , et postmodernism on sulandunud ühte nende distsipliinidega , millele ta omal ajal vastu hakkas ( López , Potter <arv> : <arv> ) . Seega näevad autorid , et postmodernismi aeg on möödas ja tänapäeva maailma mõtestamiseks on vaja uut teoreetilist voolu . Selle uue teoreetilise vooluna näevad López ja Potter kriitilist realismi , mis pakub uue sajandi filosoofilise , teadusliku ja sotsiaalse tegelikkuse mõistmiseks paremat ja mõistlikumat raamistikku . Kriitilist realismi näevad autorid ka laia üldmõistena , mille abil on võimalik mõtestada nii kirjandust , kultuuriteooriat , poliitikat , sotsioloogiat , psühholoogiat , antropoloogiat jne. Kriitiline realism tõstab jälle au sisse loogika , tõe ja teaduse - mõisted , millest postmodernism eemale hoidis . ( López , Potter <arv> : <arv>-<arv>. ) Teised uurijadki , nagu silmapaistev kirjandusteoreetik Terry Eagleton , leiavad , et postmodernism oli küll mõjukas oma hiilgeaegadel , kuid tänapäeval on oma aktuaalsust kaotamas . Oma raamatus " After Theory " ( Eagleton <arv> ) kirjutab Eagleton , et teooriaajastu on möödas ja on aeg süveneda olulistesse tõdedesse , mida postmodernism eitas - nagu näiteks armastus , kurjus , surm , moraal , metafüüsika , revolutsioon - , sest tänapäeval on nad olulisemad kui kunagi varem . Teooria juurest kirjanduse juurde tagasi - see tundub olevat nii mõnegi kaasaegse uurija eesmärk ( vt Kirby <arv> ) . Seega , postmodernism , mis on skeptiline tõe , ühtsuse ja progressi suhtes , ning eitab objektiivse tõe võimalust ja väärtustab pluralismi , pidevusetust ja heterogeensust ( Eagleton <arv> : <arv> ) , on uuemate käsitluste järgi möödanik ja kaasaegsele maailmale mittevastav teoreetiline lähenemine . Võiks esitada ka mõttekäigu , et mingil hetkel kadus postmodernismi vastandlikkus modernismiga , kuna modernism ei olnud enam juhtiv vool . Postmodernism vastas iseenda esitatud tingimustele kõige adekvaatsemalt ainult alguses , <arv>-<arv>-ndatel aastatel , kui ta koosnes " väikestest narratiividest " . Selle asemel muutus postmodernism <arv>-<arv>-ndatel aastatel ise domineerivaks teoreetiliseks vooluks - ja nii sai postmodernismist " suur narratiiv " . ( Seda on märkinud ka Jüri Talvet , vt Talvet <arv> : <arv>. ) Kultuuriteoreetilises mõtlemises dominandiks ja kõige mõjuvõimsamaks suunaks muutumisega , on postmodernism otsekui tühistanud oma olemuse , mida iseloomustab pluralism , fragmentaarsus , väikesed narratiivid . Ta tühistas oma olemuse , kuid teoreetilise vooluna jäi siiski kestma . Nii tekib küsimus , kas sel juhul pole olnud alates <arv>-<arv>-ndatest kultuuriteoreetilises mõtlemises tegemist hoopis postmodernismi simulaakrumiga ? Seega võiks oletada , et perioodil , mil postmodernismist sai " suur narratiiv " , keskne teoreetiline vool , on tegelikult meil tegemist postmodernismi varjuga , koopiaga , millel enam ei ole originaali . Eesti positsioon on nende teoreetiliste suundumuste juures ambivalentne . Eestis ei ole postmodernism olnud kunagi domineeriv diskursus . Nii võiks väita , et Eesti kultuuriruumis säilis postmodernism oma ehedal , algsel kujul - ühe " väikese narratiivina " teiste hulgas . Küllalt palju on ilmunud ka postmodernismi suhtes kriitilisi seisukohavõtte , näiteks Märt Väljatagalt ( Väljataga <arv> , Väljataga <arv> ) ja eriti Jüri Talvetilt . Nii on Jüri Talvet leidnud : " ... kahtlustan vägagi , et postmodernistlik fragmentatsioon ja lõplike tõdede puudumise väide ise on vorminud veel ühe " suure narratiivi " - teatud moe või trendi , mis eriti just seetõttu , et kiidetakse flirti massikultuuriga , suudab produtseerida peamiselt vaid keskpärast kunsti , postmodernistlikku kitsi " ( Talvet <arv> : <arv> ) . Ka mainib Talvet , et kõik , mis on uuenduslikku postmodernismis , on olnud olemas juba modernismis ( Talvet <arv> : <arv> ) . Postmodernismi ja postmodernistliku teooria asemel väärtustab Talvet hoopis eksistentsialismi ( Talvet <arv> : <arv>-<arv> ) ja tagasipöördumist teoreetilise skolastika juurest kirjandustekstide juurde . Seega võiks postmodernismi ja Eesti vahekorda kõige üldistavamalt iseloomustada järgnevalt . Ühiskondlikult jõudis Eesti postmodernse ühiskonna staadiumi lähedale , kui mujal maailmas hakkas postmodernne ajastu juba lõppema ( <arv>. sajandi lõpp - <arv>. sajandi algus ) . Võib väita , et maailmas toimuvad protsessid on kaudselt mõjutanud ka Eestit . Võiks oletada , et Eestit ei saa pidada praegu hiliskapitalistlikuks postmodernseks ühiskonnaks , kuna nagu muus maailmaski , nii ka Eesti ühiskonnas on toimumas konservatiivsuse tõus . Kuid , nagu varem mainitud - ei ole kumbki suund dominantne - ei rahvuslikmoraalne konservatiivsus ega postmodernne globaalsus . Teoreetilises plaanis ei ole postmodernism olnud eesti kultuuriteoorias kunagi juhtiv diskursus . Paradoks on ka , et esimene ülevaatlik käsitlus postmodernismi kohta ilmus eesti keeles alles <arv>. aastal - Janek Kraavi " Postmodernism ja postmodernistlik kultuur " ( Kraavi <arv> ) . Selle raamatu ilmumine võib muidugi elavdada postmodernistlike kultuurianalüüside teket , kuid seda saab näha tulevikus , kas nii ka toimus . Kõige rohkem on postmodernism olnud esil tõenäoliselt kultuuripraktikates . Siinses väitekirjas on analüüsitud mitmeid eesti kirjanduse teoseid , mida saab nimetada postmodernistlikeks - mis on kasutanud kas postmodernistlikku tekstistrateegiat , kujutanud postmodernset maailma või loodud postmodernses ühiskonnas . Samas ei ole eesti kirjanduses postmodernism olnud kunagi dominantne vool , vaid üks teiste hulgas , " laiguke " ( vt Hennoste <arv>b : <arv> ) . Vaadeldes maailmas toimuvaid protsesse , võib oletada , et nii see ka jääb , et eesti kirjanduses ei tulegi mingit kõikehõlmavat " postmodernset pööret " , kuna postmodernistlik diskursus on oma jõudu ja tähtsust kaotamas . Tõenäoliselt jätkub eesti kirjanduses osa autorite puhul postmodernistlik tekstuaalne mäng ( nt Kivisildnik ) , arvatavasti ei katke ka kaasaegse maailma ( mida mingitpidi saab ikka veel postmodernseks nimetada ) kujutamine , jätkub ka populaarkirjanduse levik ja lõpuks selle hõlmamine üldisesse kirjanduskaanonisse . Küsimus , kas seda kõike legitimeerib postmodernse ühiskonna olemasolu , jääb aga praegu lahtiseks . Seega on küsimusele , mis saab postmodernismist edasi , praegu võimatu anda ühest ja kindlat vastust . Kuid kuna Eesti pole enam suletud ühiskond , vaid elab kaasa kogu maailmas toimuvate trendide , kõikumiste ja muutustega , siis peitub vastus küsimusele , mis saab postmodernismist Eestis , vastuses , mis juhtub postmodernismiga ülejäänud maailmas . Kuna postmodernism on aga iseenesest kõikehõlmav , amorfne ja muutuva tähendusega mõiste , siis võib järeldada , et ükskõik , mis postmodernismiga maailma mastaabis toimub , postmodernismi seisukohalt on see ikkagi õige . Sest vastuolulisus ja kõikvõimalikkus on postmodernismi juba olemuslikult sisse kodeeritud . Doktoriväitekirjaks esitatud artiklites on analüüsitud postmodernistliku eesti kirjanduse erinevaid avaldumisi . Esimest ja viimast artiklit ( I ja IX ) saab võtta omamoodi raamina , kus on rakendatud Fredric Jamesoni postmodernismi käsitlust ja on analüüsitud Eesti ühiskonna ja eesti kirjanduse korrelatsioone . Esimeses artiklis , mis on ilmunud <arv>. aastal , analüüsitakse peamiselt <arv>-ndaid , teine artikkel , mis on kirjutatud <arv>. aastal ( ilmumas <arv> ) , vaatleb <arv>. sajandi alguse situatsiooni . Mõlemas artiklis on jõutud lõppjäreldusele , et eesti kirjanduses postmodernismi esineb , kuigi see ei ole dominantne vool . Artiklid II , III , IV ja V käsitlevad eesti postmodernistliku kirjanduse mõningaid üksikjuhte , peatudes näiteks järgmistel autoritel : Mati Unt , Arvo Valton , Kerttu Rakke , Kadri Kõusaar , Hiram , Berk Vaher , Contra , Kivisildnik jt. Vaadeldud on postmodernistliku kirjanduse tunnuste esinemist mainitud autorite loomingus ( intertekstuaalsus , iroonia , paroodia , pastišš , elitaarkultuuri ja massikultuuri piiride hägustumine jms ) . Artiklid VI , VII ja VIII on pühendatud postmodernistliku kirjanduse ühele erijuhule - küberkirjandusele . Postmodernistlikku kultuurisituatsiooni iseloomustab kirjanduse mõiste avardumine ja võimaluste paljusus , postmodernne infotehnoloogiline ühiskond on hüpertekstiliste ja kübertekstiliste kirjandusteoste loomise eelduseks . Artiklites on analüüsitud küberkirjandust laiemalt , tutvustades selle erinevaid esinemisvorme , ja on toodud ka konkreetseid eesti küberkirjanduse näiteid ( nt Hasso Krulli " Trepp " ) . Kokkuvõtlikult võib öelda , et doktoriväitekirjaks esitatud artiklid illustreerivad süvendatult ja detailsemalt sissejuhatavas ülevaates toodud väiteid . I . Kirjanduse kohandumisi <arv>. aastatel ehk kauboikapitalismi kultuuriloogika . Kohandumise märgid . Artiklite kogumik . Koostanud ja toimetanud V. Sarapik , M. Kalda , R. Veidemann . Collegium litterarum <arv>. Tallinn : Underi ja Tuglase Kirjanduskeskus , <arv> , lk <arv>-<arv>. Artikkel vaatleb <arv>-ndate aastate eesti kultuurisituatsiooni , lähtudes Fredric Jamesoni postmodernismi käsitlusest , mida too on esitanud oma teoses " Postmodernism või hiliskapitalismi kultuuriloogika " ( <arv> ) . Käsitletakse postmodernismi mõiste tulekut eesti kirjandusruumi , samuti postmodernismi mõiste ambivalentset kasutamist kirjandusanalüüsis ja arvustuspraktikas <arv>-ndate alguses . Lähemalt vaadeldakse postmodernismi esinemist mõne eesti kirjaniku loomingus : Kivisildnik , Kerttu Rakke , Kaur Kender jm. Kokkuvõtvalt leitakse , et <arv>-ndatel aastatel ei eksisteerinud Eestis postmodernismi eeltingimust - hiliskapitalistlikku ühiskonda , vaid selle asemel valitses turumajandusliku kapitalismi esimene staadium , nn kauboikapitalism . Sellest lähtuvalt ei saa ka <arv>-ndaid aastaid eesti kirjanduses nimetada postmodernseks ajajärguks . Kuigi postmodernism üksikute autorite loomingus eksisteeris , ei olnud tegemist dominantse vooluga , vaid ainult laigukestega üldises kirjanduspildis . II . Mustamäe Metamorphoses . Koht ja paik / Place and Location . Studies in Environmental Aesthetics and Semiotics III . Eds . V. Sarapik , K. Tüür . Proceedings of the Estonian Academy of Arts <arv>. Tallinn , <arv> , pp . <arv>-<arv>. III . Mustamäe metamorfoosid . Keel ja Kirjandus <arv> , nr <arv> , lk <arv>-<arv>. <arv>-<arv>-ndatel aastatel ehitatud Mustamäe linnaosa Tallinnas võib nimetada modernistlikuks projektiks . Ühiskondlikus plaanis saatsid Mustamäe ehitamist <arv>-ndate aastate keskpaigas sellised kriteeriumid nagu positiivne ellusuhtumine , tulevikku suunatus , elamistingimuste parandamine ja teatud mõttes ka inimestesse usu sisendamine elu võimalikkusest Nõukogude tingimustes . ( Muidugi ei tohiks unustada Mustamäe ehitamise üht põhjust , milleks oli võõrtööjõu importimine . ) Edasipüüdlikkust ja positiivsust rõhutasid ka mitmed Mustamäele lisanduvad atribuudid , nagu näiteks kosmoselendu ja sportlasi kujutavad seinapannood Ehitajate ja Akadeemia teel või siis populaarne laul " Mustamäe valss " . Kirjanduses paraku selline modernistlik positiivsus ja tulevikku suunatus otsest väljendust ei leidnud . <arv>-ndatel aastatel modernistidena alustanud Arvo Valton ja Mati Unt oma Mustamäe-teemalistes lugudes ( novell " Mustamäe armastus " , <arv> ; romaan " Sügisball " , <arv> ) rõhuvad hoopis Mustamäe postmodernistlikele dimensioonidele : pindsusele , sügavusmõõtme puudumisele , veidrale irratsionaalsele ümbrusele . <arv>. sajandi alguseks on Mustamäe kui elukeskkond kaotanud ka tegelikkuses oma modernistliku paatose : kunagine tulevikku suunatus on hajunud , majad lagunevad ja ümbrus getostub . Mustamäed kui elurajooni võib vaadelda pigem kui hiiglaslikku postmodernistlikku baudrillard'likku simulaakrumit . Kummalisel kombel pole need Mustamäe metamorfoosid praeguses eesti kirjanduses erilist tähelepanu pälvinud , kaasaegsed autorid suhtuvad Mustamäesse pigem neutraalse ükskõiksusega . Paradoksaalne on , et oma modernistlikul perioodil andis Mustamäe inspiratsiooni postmodernistlike kirjandusteoste sünniks , postmodernistliku nähtusena saadab Mustmäed vaid vaikus . IV . Traces of the Postmodern World in the <arv>st-Century Estonian Novel . Interlitteraria <arv> , nr <arv> , TÜ maailmakirjanduse õppetooli ja EVKA rahvusvaheline aastakiri , pp . <arv>-<arv>. Selles <arv>. aastal avaldatud artiklis on väidetud , et <arv>-ndatel oli Eesti ühiskonnas Fredric Jamesoni defineeritud postmodernse olukorra ühiskondlik eeldus ehk hiliskapitalism alles tekkimas ja seetõttu oleks olnud ennatlik kõneleda Eestist kui postmodernsest ühiskonnast . Sellest hoolimata eesti kirjanduses postmodernism kultuuripraktikana siiski esineb . Ehkki tegemist pole dominantse vooluga , leidub postmodernistlikke laigukesi üksikautorite , kaasa arvatud romaanikirjanike loomingus . Eesti kaasaegses postmodernistlikus romaanis esinevad mitmed postmodernistliku kirjanduse tunnused - intertekstuaalsus , fragmentaarsus , eklektika , iroonia , skeptitsism , žanripiiride ähmastumine , massikultuuri ja kõrgkirjanduse vahe kadumine jne. Artikkel keskendub ennekõike eesti kaasaegsete romaanide analüüsile postmodernistliku intertekstuaalsuse aspektist . Eesti postmodernistlikku romaani iseloomustab " süütuse kaotus " Umberto Eco tähenduses . Eesti autorid on teadlikud tõsiasjast , et " iga lugu räägib lugu , mis on juba jutustatud " . Intertekstuaalseid seoseid eesti kaasaegses postmodernistlikus romaanis leidub nii omakultuuri tekstidega , aga veel rohkem globaalse maailmakultuuri tekstide , kultuurikonventsioonide , massikultuuri ilmingutega ( popmuusika , brändid , TV , filmid , kosmopoliitne glamuur ) . Postmodernistlik killustatus toob ka eesti kirjandusse sisse grupi , subkultuuri koodi , eesti noorema põlvkonna romaanikirjanikud suhtlevad oma loomingus läbi intertekstuaalsete vihjete vastavasse gruppi kuulujatega . Artiklis tulevad vaatluse alla eesti nooremate romaanikirjanike ( Hiram , Berk Vaher , Kerttu Rakke jt ) teosed ja nende orienteeritus oma gruppi kuuluvatele lugejatele . Postmodernne globaalne maailm siseneb nende noorte romaanikirjanike teostesse läbi intertekstuaalsete viidete ja jätab seeläbi jäljed kogu eesti kirjandusse . V . Marin Laak , Piret Viires , Intertextuality and Technology : The Models of Kalevipoeg . Intertextuality and Intersemiosis . Eds . M. Grishakova , M. Lehtimäki . Tartu University Department of Literature and Folklore , Tampere University Department of Literature and the Arts . Tartu : Tartu University Press , <arv> , pp . <arv>- <arv>. [ Osa artiklist , About the Postmodernist Intertextuality of Kalevipoeg , pp . <arv>-<arv>. ] Artikkel on kirjutatud koostöös Marin Laagiga . Artikli loomise taustaks oli osavõtt rahvusvahelise projekti " CULTOS ( Cultural Units of Learning - Tools and Services ) " tööst töörühma liikmena aastatel <arv>-<arv> ( IST-<arv>-<arv> , Raamprogramm <arv> , finantseerija Euroopa Komisjon ) . Eesti grupi ülesanne ( projekti juht professor Jüri Talvet , põhitäitja Marin Laak ) oli digitaalse intertekstuaalse seosteraja loomine rahvuseepose " Kalevipoeg " põhjal . Töögrupp osales vastava arvutiprogrammi loomises ja testimises . Lisaks oli töögrupi ülesandeks uurimistöö " Kalevipoja " intertekstuaalsete seoste leidmiseks kaasaegse eesti kirjandusega ( ka kunstiga , muusikaga jms ) ja Euroopa kultuuripärandisse kuuluvate arhitekstidega ning osalemine programmiga kaasneva kirjaliku kirjeldusmaterjali koostamises . Selle projekti üheks väljundiks oligi käesolev doktoriväitekirjaks esitatud artikkel . Kuigi artikli üldkontseptsiooni väljatöötamine toimus kaasautori Marin Laagiga üheskoos , on otseselt siinkirjutaja kirjutatud osa artiklist " About the Postmodernist Intertextuality of Kalevipoeg " . Artikli selles osas vaadeldakse " Kalevipoja " motiivide kasutamist tänapäeva eesti kirjanike loomingus , mida võiks nimetada postmodernistlikeks . Kui arvestada postmodernistliku kirjanduse tekstisiseseid tunnuseid - intertekstuaalsust , fragmentaarsust , irooniat , paroodiat ja pastišši , massikultuuri ja kõrgkirjanduse vahe kadumist - , võib kaasaegseid Kalevipoja-tõlgendusi lugedes leida , et mitmeski teoses on need tunnused aktiivsed ja need on analüüsitavad postmodernistliku diskursuse raames . Nii on näidetena artiklis esitatud Mati Undi lühipala " Lehekülg eesti kultuuri ajaloost " ( <arv> ) , Contra poeem " Tarczani poeg " ( <arv> ) , Olavi Ruitlase ja Kalev Kesküla luule , Kerttu Rakke lühiromaan " Kalevipoeg " ( <arv> ) . Samuti saab pidada postmodernistlikeks paljusid Internetis leiduvaid harrastustekste , mille keskne tegelane on Kalevipoeg , parafraseeritud on eepose tuntud stseene ja lisatud on viiteid kirjutamisaegsesse tegelikkusse . Kõige žanripuhtamaks postmodernistlikuks Kalevipoja tõlgenduseks võib pidada aga Kivisildniku luulekogu " Rahvuseepos Kalevipoeg ehk Armastus " ( <arv> ) , mis on algusest peale postmodernistlik projekt , sest luuletused on sündinud konkreetse tellimuse peale . Tegemist on fragmentaarse iroonilise tekstikogumiga , autori intentsioon ongi olnud luua pastišš , tühi paroodia , ilma koomilise ja satiirilise momendita . Lõppjäreldusena leitakse , et eepos " Kalevipoeg " on eesti kirjanike jaoks jätkuvalt aktuaalne , ja võib tõdeda , et " Kalevipoeg " kui eesti kultuuri üks alustekstidest sisaldab palju võimalusi ka postmodernistlike mängude ja eksperimentide teostamiseks . VI . Estonian Literature on the World Wide Web . Ambitions and Reality . Congressus Nonus Internationalis Fenno-Ugristarum <arv>.-<arv>. <arv>. <arv> Tartu . Pars VIII . Tartu , <arv> , pp . <arv>-<arv>. Selles <arv>. aastal avaldatud artiklis antakse esialgne ülevaade küberkirjanduse mõistest ja hüpertekstiteooria ajaloost . Termin " hüpertekst " pärineb <arv>ndatest , ja selle lõi Theodor H. Nelson , viidates elektroonilise teksti uuele vormile . Hüperteksti defineeris ta järgmiselt : " ... hüperteksti all mõtlen ma mittelineaarset kirjutist - teksti , mis hargneb ja annab lugejale valikuid , sobides kõige paremini lugemiseks interaktiivsel ekraanil . Lihtsalt öeldes , see on rida omavahel linkidega ühendatud tekstikogumeid , mis pakuvad lugejale erinevaid teeradu " ( Nelson <arv> : <arv> ) . Alates <arv>-ndatest on kirjanduse ja arvutitehnoloogia ühendamisel toimunud suured muutused , hüpertekst on andnud võimalusi luua multilineaarseid kirjandustekste , mida artiklis tähistatakse mõistega " küberkirjandus " . Oluliseks sammuks selles arengus oli globaalse võrgu idee realiseerumine <arv>. aastal , kui loodi Internet ja World Wide Web . Artiklis vaadeldakse , kuidas on hüperteksti võimalusi kasutatud ilukirjanduse ehk siis küberkirjanduse loomisel Internetis . Toodud on mõningaid näiteid klassikalistest ja krestomaatiliseks muutunud küberkirjanduse teostest . Sellele lisaks on vaadeldud küberkirjanduse esinemist eestikeelses Internetis . <arv>. aastal sai eestikeelset küberkirjandust jagada kolme kategooriasse : <arv> ) tekstid , mis on avaldatud ka trükis , kuhu alla kuuluvad luule- või tekstide võrguantoloogiad ja professionaalsete kirjanike koduleheküljed ; <arv> ) Internet kui sõltumatu avaldamispaik , millist võimalust kasutasid nii noorkirjanike rühmitused kui ka harrastuskirjanikud ; <arv> ) võrgulehed , kus hüperteksti spetsiifikat oli kasutatud rohkesti ; kahjuks oli sedaliiki eestikeelset küberkirjandust Internetis suhteliselt piiratult . <arv> . aastal , artikli avaldamise ajal tundus , et enamik hüperteksti teooriasse puutuvaid probleeme polnud Eestis veel aktuaalseks muutunud . Internetti pandud tekstid , eriti kahe esimese kategooria puhul , olid enamasti lineaarsed . Tundub , et kirjandus ja tehnoloogilised võimalused kuulusid täiesti kahte erinevasse maailma . Võis oletada , et loov kirjanduslik mõtlemine ei ole seotud loova tehnoloogilise mõtlemisega . Samas sai eeldatud , et nooremad generatsioonid , kes on koos Interneti ja arvutimaailmaga üles kasvanud , hakkavad hüpertekstilist küberkirjandust kirjutama rohkem kui kunagi varem . Artiklis on rõhutatud ka momenti , et kirjanduse areng võib jõuda täiesti etteennustamatusse dimensiooni seoses tehnoloogia edasiminekuga . Artiklis on pakutud tulevikunägemusena , et tõenäoliselt muutub praegune kohmakas personaalarvuti väiksemaks ja elegantsemaks e-raamatuks või virtuaalreaalsuse tajumise vahenditeks . Sellise arenguga kaasnevad aga paratamatud muutused kirjanduses , mis võivad viia ka kirjanduse enda piiride hägustumiseni . VII . Tekstide kohanemine küberruumis . Kohanevad tekstid . Toimetanud M. Kalda , V. Sarapik . Kaastoimetajad : T. Saluvere , P. Viires . Tartu : Eesti Kirjandusmuuseum , Eesti kultuuriloo ja folkloristika keskus , TÜ eesti kirjanduse õppetool , <arv> , lk <arv>-<arv>. VIII . Literature in Cyberspace . Folklore <arv> , vol. <arv> , pp . <arv>-<arv>. Kaasaegne postmodernne ühiskond on saanud info- või kommunikatsiooniühiskonnaks ja sellest lähtuvalt on otstarbekas mõtestada ka kultuurisfääris toimunud muutusi . Nii on kirjanduseski tõusnud traditsiooniliste vormide kõrvale uued , erinevaid väljendusvahendeid sünteesivad vormid . Arvutitehnoloogia ja kirjanduse seosed on üks tahk sellest keerulisest ja globaalsest tekstide meediaga kohanemise problemaatikast . Artiklis ongi püütud keskenduda probleemile , mis toimub kirjandustekstidega küberruumis ja kuidas nad selles keskkonnas kohanevad . Vaadeldud on ka nn küberkirjanduse esinemisvorme . Küberkirjanduse kõige hõlmavam definitsioon lähtuks " digitaalse kirjanduse " mõistest - tegemist on arvutis loodud ja arvuti abil ( enamasti World Wide Web'is , aga ka CD-l või lihtsalt arvuti kõvakettal ) esitatava kirjandusega . Küberkirjanduse mõistet kitsendades iseloomustavad seda teatud arvutispetsiifilised omadused : multilineaarsus , linkidega seotud tekstiosised , kirjutatud teksti sidumine multimeediaga , interaktiivsus jms. Artiklis on lähemalt vaadeldud ka Espen Aarsethi küberteksti teooriat , samuti Markku Eskelineni , Raine Koskimaa ja Brian McHale'i seisukohti . Artikli teine pool uurib küberkirjanduse ühte spetsiifilist alaliiki , nimelt võrgukirjanduse üht intrigeerivamat ääreala fanfiction'it . Fanfiction'iks nimetatakse enamasti tekste , mis on loodud mõne raamatu , koomiksi , telesarja või filmi n-ö " pseudojärjena " ja mis pole kirjutatud professionaalsete autorite , vaid fännide poolt . Fanfiction'is järgitakse oma lähteteksti tegelaskujude loogikat , kuid sündmustik on uus ja muutuda võib ka tegevuspaik . Omaette erilise fanfiction'i alaliigi moodustavad tekstid , mida on kirjutanud erinevate pop- või rockansamblite austajad - tegemist on n-ö real person fiction'itega . Fanfiction'i puhul on muutunud tavapärane autori roll ja muutunud on ka tavapärane lugeja roll - lugejad sekkuvad vahetult oma kommentaaridega kirjutamisprotsessi . Real person fiction'it analüüsides oleks produktiivne aga kasutada Jean Baudrillard'i simulaakrumi mõistet . Kuigi postmodernistliku kirjanduse üheks põhitunnuseks on varem kirjutatud tekstide re-writing , teevad autorid seda ennekõike iroonilises võtmes , postmodernistlikku kirjandust iseloomustab " kaotatud süütus " ( Umberto Eco ) . Fanfiction'i puhul on aga fännide suhtumine oma loomingu aluseks olevatesse algtekstidesse või siis reaalsetesse isikutesse mitte irooniline , vaid harras . Nii võib öelda , et fanfiction'is võib näha taasleitud süütust - see on tagasipöördumine süütu ja mänguvaba kirjanduse poole . Lisaks nendele teemadele on artiklis põgusalt puudutatud eesti küberkirjanduse olukorda ja arutletud ka fanfiction'i võimalikkuse üle Eestis . Kokkuvõtvalt võib öelda , et küberkirjandus on osa suuremast probleemide kompleksist , mille kõige üldisemaks taustaks on ühiskonna tehnologiseerumine . Tegemist on ka postmodernistlikku kultuurisituatsiooni iseloomustava võimaluste paljususega , kirjanduse mõiste laienemisega ja kirjanduse uute vormide tekkega . IX . Estonian Literature and a Brave New World : A Postmodern Turn ? Different Inputs - Same Output ? Autonomy and Dependence of The Arts under Different Social-Economic Conditions : The Estonian Example . Ed . C. T. Hasselblatt . Studia Fenno-Ugrica Groningana <arv>. Maastricht : Shaker , <arv>. [ Ilmumas . <arv> pp . ] Artikkel suhestub doktoriväitekirjaks esitatud esimese artikliga " Kirjanduse kohandumisi <arv>. aastatel ehk kauboikapitalismi kultuuriloogika " , mis on avaldatud aastal <arv>. <arv>. aastal kirjutatud artikkel esitab järgmisi küsimusi . Esiteks , kas Eesti ühiskond on jõudnud edasi sellest staadiumist , kus ta oli <arv>-ndate algul , kas aastaks <arv> on jõutud uuele tasandile ? Kas Eestit võib pidada postmodernseks ühiskonnaks ja kas Eesti on jõudnud välja kauboikapitalismist ja astunud edasi jamesonlikku hiliskapitalismi ? Teine artiklis esitatud küsimus on , mis on toimunud eesti kultuuriga selle aja jooksul . Kas me saame praegu rääkida postmodernismist eesti kirjanduses ? Kas eesti kirjanduses on toimunud " postmodernne pööre " ? Ja kui on toimunud , kas seda toetab üldine kultuurisituatsioon ja ka ühiskondlik situatsioon tervikuna ? Artiklis tõdetakse , et kauboikapitalismi faasist oli Eesti <arv>. aastaks väljas . Kas on jõutud jamesonlikku hiliskapitalismi faasi , on aga kaheldav . Kaasaegse postmodernse maailmaga seob Eestit ettekõike majanduslik avatus ja tehnoloogialembus , osalemine virtuaalses globaalses küberruumis , tarbimis- ja massikultuur . Samas on Eestis eriti viimastel aastatel jõuliselt esile kerkinud ka konservatiivne meelelaad . Seda konservatiivsust võib näha rahvuslikuna , oma rahvuse identiteeti rõhutavana . See konservatiivsus võib olla aga ka kitsarinnaliselt moralistlik , mida iseloomustab sallimatus teistsugususe vastu . Artiklis on jõutud järeldusele , et paradoksaalselt võiks näha Eesti ühiskonda liikumas kahe vastandliku nähtuse - postmodernse globaliseerumise ja rahvusliku või moralistliku konservatiivsuse - pingeväljas . Kumbki jõujoon ei domineeri , seega ei saa nimetada Eestit ei rahvuslik-konservatiivseks ühiskonnaks , aga ei saa pidada teda ka läänelikuks postmodernseks hiliskapitalistlikuks ühiskonnaks . Tuleb möönda , et selles artiklis esitatud järeldus erineb teatud määral kogu doktoriväitekirjas esitatud järeldusest - nimelt , et kui kogu maailmas on postmodernsus liikumas languse teed , siis on ka Eesti areng selles mõttes korrelatsioonis . Kuigi päris postmodernne pole Eesti ühiskond võib-olla olnudki , siiski väidetakse doktoriväitekirjas , et <arv>. sajandi lõpul - <arv>. sajandi algul oli Eesti " postmodernsem " kui oma varasemates või ka hilisemates arengufaasides . Vulgaar-jamesonlike üldistuste järgi saaks väita , et kuna Eesti ei ole hiliskapitalistlik postmodernne ühiskond , siis poleks põhjust rääkida ka postmodernismist eesti kultuuris . Ja küsimusele , kas eesti kirjanduses on toimunud " postmodernne pööre " , tuleks vastata eitavalt . Nii nagu terve Eesti ühiskond on erinevate jõujoonte pingeväljas , nii ei saa ka eesti kirjanduse kohta teha üheseid järeldusi , vaid ka siin tuleb arvestada paradoksidega . Artiklis on esitatud mitmeid näiteid postmodernistlikest kirjandusteostest eesti kultuuris ( peatutud on Mati Undi , Kivisildniku , Contra , Mihkel Samarüütli , Berk Vaheri , Emil Tode , Hirami , Kerttu Rakke jt loomingul ) . Järeldusena leitakse , et postmodernistlikke teoseid eesti kirjanduses leidub . Samas tuleb möönda , et postmodernism ei ole siiski eesti kirjanduse dominantne vool , ta ei asetse kaanoni keskel . Nii nagu Eesti ühiskondki pole kaasaegne postmodernne tarbimisühiskond , vaid asetseb konservatiivsuse ja postmodernsuse vahelises pingeväljas , nii ka ei saa öelda , et postmodernism oleks eesti kirjanduse peavool , dominant . Postmodernne kaos on eesti kirjanduses lihtsalt üks kõrvalharu peavoolu kõrval , milleks on olnud sotsiaalselt tundlik ja inimesekeskne realistlik kirjandusdiskursus , mida esindab psühholoogiline realistlik romaan , milles on veidi ka modernismilt laenatud võtteid . Kas eesti kirjanduses toimub veel " postmodernne pööre " ja postmodernismist kujuneb kirjanduslik dominant , on kaheldav . Doktoriväitekiri " Postmodernism eesti kirjanduskultuuris " koosneb üheksast teaduspublikatsioonist ja kokkuvõtvast ülevaateartiklist . Väitekirja alguses oli püstitatud uurimuse kolm põhilist eesmärki : <arv>. Analüüsida postmodernismi esinemist eesti kirjanduskultuuris . <arv>. Analüüsida postmodernistliku kirjanduse ja postmodernse ühiskonna vahelisi suhteid , keskendudes Eesti eripärale , võrreldes tavapäraste läänemaiste postmodernsete ühiskondade arengutega . <arv>. Pakkuda välja võimalik mudel postmodernistlike teoste määratlemiseks eesti kirjanduses . Töö hüpoteesiks oli , et postmodernistlikke teoseid ei saa määratleda ainult tekstisisestest tunnustest lähtudes , vaid seejuures ja paljudel juhtudel ennekõike tuleks arvestada ka postmodernse maailma kujutamist teoses ning postmodernse ühiskonna olemasolu teose kirjutamise kontekstina . Püstitatud eesmärkide lahendamiseks on väitekirjas kõigepealt tutvustatud postmodernismi teooriat üldisemalt . Kokkuvõtva ülevaateartikli alaosas <arv> on analüüsitud postmodernsuse ja postmodernismi mõisteid . Esile on toodud , et mõiste " postmodernsus " tähistab tavaliselt arenenud lääne tarbimis- ja infoühiskonna teatud ajaloolist ja kultuurilist perioodi ja viitab ajastule või spetsiifilisele kultuurilisele kontekstile , mõiste " postmodernism " tähistab teatud tüüpi kultuuritekste ja kultuurisituatsiooni postmodernsel perioodil . Tähelepanu on juhitud postmodernismi mõiste heterogeensusele , hajususele ja definitsioonide pluralismile . Alaosas <arv> on vaadeldud modernsuse/modernismi ja postmodernsuse/postmodernismi vahekorda , näidates , et postmodernismi on võimalik näha kas järelmodernismina või vastu-modernismina . Tõdetud on , et kui modernsuse ja postmodernsuse vahekord on enam-vähem piiritletav - neid saab määratleda teatud ajalooliste perioodidena - , siis modernismi ja postmodernismi problemaatika on keerulisem ja omavahel läbi põimunud . Alaosa <arv> keskendub postmodernismi mõiste ajaloole . Välja on toodud postmodernismi mõiste esimesed kasutused alates <arv>-ndatest aastatest , märgitud on näiteks Federico de Onķse ( <arv> ) ja Arnold Toynbee ( <arv> ) roll mõiste rakendamisel . Järgnevalt on kirjeldatud mõiste kasutamist <arv>-<arv>-ndate aastatel nii kirjanduses , kunstis , arhitektuuris kui ka ühiskonnateadustes . Lähemalt on vaadeldud Ihab Hassani osa postmodernismi mõiste kinnistumisel kultuuriteooriasse . Peatutud on ka ajakirjal boundary <arv> ( <arv>-ndad ) ning arhitektuuri vallas Robert Venturil ja Charles Jencksil ( <arv>-<arv>-ndad ) . Välja on toodud , et <arv>-ndate lõpul ja <arv>-ndate algusel kandus postmodernismialane diskussioon kultuurivaldkonnast rohkem ühiskonna analüüsile ja filosoofiale . Rõhutatakse Jean-Franēois Lyotard'i rolli selles ja nähakse , et Lyotard'i uurimused - eriti tema " La Condition postmoderne : rapport sur le savoir " ( <arv> ) - olid tõukejõuks , mis mõjutasid postmodernismi mõiste ja teooria laiemat kasutuselevõttu peaaegu kõikides kultuurisfäärides ja postmodernismi diskussiooni elavnemist <arv>-ndatel . Põgusalt puudutatakse ka fakti , et postmodernismi ja postmodernsuse üldise teooria kõrval arenes kultuurifilosoofiline teooria - poststrukturalism . Alaosa <arv> käsitleb postmodernset ühiskonda . Lähemalt on vaatluse all Jean-François Lyotard'i , Jean Baudrillard'i , Fredric Jamesoni ja David Harvey seisukohad . Postmodernse ühiskonna tunnustena tuuakse esile järgmisi jooni : algus pärast Teist maailmasõda - enamiku teoreetikute arvates <arv>-ndate teisest poolest ( või ka <arv>-ndatest või <arv>-ndatest ) ; postindustriaalsus ; hiliskapitalism ; kõrgtehnoloogia ; meediakesksus ( televisioon , reklaam , ajalehed , Internet ) ; hüperreaalsus ja simulaakrumite prevaleerimine tegeliku reaalsuse üle ; finantsvõim ; vaba ettevõtlus ; aja kokkusurutus ; globaliseerumine ; multinatsionaalsus . Nii Lyotard , Baudrillard , Jameson kui ka Harvey näevad postmodernistlikku kultuuri otseses seoses postmodernse ühiskonnaga . Postmodernsele ajastule vastab postmodernistlik kultuur , postmodernne ühiskond on selle kultuuri eksisteerimise eeltingimus . Alaosas <arv> peatutakse lähemalt postmodernismi ja tehnoloogia vahekorral . Vaadeldakse televisiooni ja küberruumi rolli postmodernsel ajastul . Alaosa <arv> sisaldab postmodernistliku kultuuri ülevaate . Välja on toodud kõikidele kunstiliikidele omased üldtunnused : modernistliku kõrgkultuuri ja madala kultuuri eristuse kadumine ; rangete piiride kadumine kunstiliikide vahel ja žanripiiride hajumine kunstiliikide sees ; vormide avatus ja simultaansus , pluralism , mitmekülgsus , hajusus . Mõningaid üksikuid näiteid on toodud postmodernistlikust kunstist , teatrist , filmist . Alaosa lõpetab popkultuuri ja postmodernistliku elustiili käsitlus . Alaosa <arv> keskendub postmodernistliku kirjanduse eritlusele . Tuuakse välja postmodernistliku kirjanduse tekstisisesed tunnused : nt intertekstuaalsus , fragmentaarsus , eklektika , stiilide ja kujundite paljusus , iroonia , skeptitsism , avatus , eneserefleksioon , fabulatsioon , pastišš , paroodia jne. Eraldi rõhutatakse postmodernistliku kirjanduse eriliigina teoseid , mis kujutavad postmodernset maailma : need on teosed " postmodernsest eksistentsist " . Keskendutakse Umberto Eco , Linda Hutcheoni , Brian McHale'i , Tim Woodsi seisukohtadele postmodernistliku kirjanduse analüüsimisel . Puudutatakse modernistliku ja postmodernistliku kirjanduse vahelise piiri ebamäärasust ja küsitavust . Tuuakse mõningaid näiteid postmodernistlikest kirjanikest ( Umberto Eco , Jorge Luis Borges , J. G. Ballard , Bret Easton Ellis jt ) . Alaosa <arv> käsitleb üldist kultuuritausta postmodernismi eesti kirjandusse tulekul : vaatluse all on kõigepealt postmodernismi/postmodernsuse ideede jõudmine eesti kultuuripilti ja seejärel postmodernismi mõiste kasutamine eesti kirjandusloo kontekstis . Järeldusena saab öelda , et postmodernismi mõistet on kasutatud kaootiliselt , vahel ka hinnanguliselt į la " segane , mõistetamatu kui postmodernism " ; puudunud on ammendav diskussioon mõiste kasutusvõimaluste ja tähenduse üle ; mõned uurijad ei ole näinud modernismi ja postmodernismi vahel olulist erinevust ; postmodernismi on tõlgendatud ennekõike tekstisiseste tunnuste kogumina ; postmodernismi mõiste on läinud laiemasse käibesse siiski pärast <arv>. aastal ilmunud " Eesti kirjandusloo " ilmumist , kuuludes nüüd kirjanduskaanonisse . Seda on kinnistanud postmodernismi mõiste kasutamine kooliõpikutes . Alaosa <arv> asub otseselt väitekirjas püstitatud eesmärkide lahendamisele ja hüpoteesi tõestamisele . Kõigepealt on esitatud väide , et postmodernismi on võimalik määrata kirjandusteostes lähtudes kolmest aspektist : <arv> ) postmodernismi tunnustest tekstitasandil ; <arv> ) postmodernse maailma kujutamisest teoses ehk fiktsionaalsest maailmast ; <arv> ) postmodernse ühiskonna olemasolust teose loomise ajal. Seega ühendaks ideaalselt täiuslik postmodernistlik kirjandusteos kõiki kolme kategooriat üheaegselt . Järgnevalt on analüüsitud eesti kirjanduse mõningaid teoseid , mida võiks eelmainitud tunnuste toel nimetada postmodernistlikeks , arvestades kõiki kolme aspekti ja mitte lähtudes eraldi üksiktunnustest . Valikulised näiteteosed on võetud perioodist <arv>-ndate aastate lõpp kuni <arv>-ndate aastate algus . Näidete hulgas on : Bernard Kangro " Jäälätted " , " Emajõgi " , Mati Undi " Mõrv hotellis " , " Sügisball " , " Öös on asju " , etnofuturism , Kivisildnik , Emil Tode " Piiririik " , Hirami " Mõru maik " , küberkirjandus , Kerttu Rakke , Kaur Kenderi , Kadri Kõusaare kui levikirjanike looming , Berk Vaheri " Lugulaul " , Jan Kausi " Õndsate tund " jm. Analüüsides on arvestatud postmodernismi tekstisiseseid tunnuseid , seda , kas teostes kujutatud fiktsionaalne maailm on postmodernne ja kas on arvestatud seda , milline on olnud Eesti ühiskondlik areng . Eesti ühiskonda on nähtud <arv>-ndatel postmodernse ühiskonna poole suunduvana , mis aastatuhandevahetuseks saavutas postmodernsusele lähedase staadiumi . Siinses väitekirjas on tõlgendatud seda aega Eesti kõige postmodernsema perioodina . Seega on siinses töös väidetud , et teatud piiratud perioodil <arv>-ndate lõpul ja <arv>-ndate algul saab Eestit nimetada postmodernseks ühiskonnaks . Paraku on <arv>. sajandi algul Eestis ( alates umbes aastast <arv> või <arv> ) , nagu kogu maailmaski , näha postmodernsete ühiskondlike tingimuste taandumist . Seega on siinses töös jõutud järeldusele , et praegusel hetkel ei saa enam rääkida Eestist kui postmodernsest ühiskonnast vähemalt töös käsitletud kriteeriumitest lähtudes . See ei välista loomulikult tõlgendusparadigma muutmisvõimalust . Sellisest mõttekäigust tuleneb , et nn ideaalset ( " kanoonilist " ) postmodernismi esindaksid ainult mõned eesti kirjanduse teosed , mis on kirjutatud millenniumivahetusel . Et aga postmodernistlikena saaks ühel või teisel moel määratleda ka teisi , varem , ja võimalik et hiljem kirjutatud teoseid , siis on väitekirjas esitatud järgmine skeem . Selleks et teost määratleda postmodernistlikuna , peab olema kolmest postmodernismi tunnusest täidetud kaks . Seega saaks postmodernistlikke tekste määratleda järgmise nelja kombinatsiooni abil . I. Tekstisisesed tunnused + postmodernse maailma kujutamine ( fiktsionaalne maailm ) . II . Tekstisisesed tunnused + postmodernse ühiskonna olemasolu . III . Postmodernse maailma kujutamine ( fiktsionaalne maailm ) + postmodernse ühiskonna olemasolu . IV . Tekstisisesed tunnused + postmodernse maailma kujutamine ( fiktsionaalne maailm ) + postmodernse ühiskonna olemasolu . Eelnevalt väitekirjas analüüsitud tekstinäited on klassifitseeritud vastavalt tekstide tunnustele neisse nelja kategooriasse . Doktoriväitekirjaks on esitatud üheksa artiklit : I. Kirjanduse kohandumisi <arv>. aastatel ehk kauboikapitalismi kultuuriloogika ; II . Mustamäe Metamorphoses ; III . Mustamäe metamorfoosid ; IV . Traces of the Postmodern World in the <arv>st-Century Estonian Novel ; V. M. Laak , P. Viires , Intertextuality and Technology : The Models of Kalevipoeg [ osa artiklist : " About the Postmodernist Intertextuality of Kalevipoeg " ] ; VI . Estonian Literature on the World Wide Web . Ambitions and Reality ; VII . Tekstide kohanemine küberruumis ; VIII . Literature in Cyberspace ; IX . Estonian Literature and a Brave New World : A Postmodern Turn ? Artiklites on analüüsitud postmodernistliku kirjanduse ja Eesti ühiskonna korrelatsioone ( F. Jamesonile tuginedes , artiklid I , IX ) . Käsitletud on eesti postmodernistliku kirjanduse mõningaid üksikjuhte ( nt Mati Unt , Arvo Valton , Kerttu Rakke , Kadri Kõusaar , Hiram , Berk Vaher , Contra , Kivisildnik jt , artiklid II , III , IV , V ) , vaadeldud on postmodernistliku kirjanduse tunnuste esinemist nende loomingu puhul ( intertekstuaalsus , iroonia , paroodia , pastišš , elitaarkultuuri ja massikultuuri piiride hägustumine jms ) . Kolm artiklit ( VI , VII , VIII ) on pühendatud postmodernistliku kirjanduse ühele erijuhule - küberkirjandusele . Seega illustreerivad artiklid süvendatult ja detailsemalt sissejuhatavas ülevaates toodud väiteid . Järeldusena saab sedastada , et doktoriväitekirjas esitatud hüpotees - postmodernistlikke teoseid ei saa määratleda , lähtudes ainult tekstisisestest tunnustest , vaid tuleks arvestada ka postmodernse maailma kujutamist teoses ja postmodernse ühiskonna olemasolu teose kirjutamise ajal - on leidnud kinnitust . Ka on täidetud doktoriväitekirjas püstitatud eesmärgid : <arv> ) Analüüsitud on postmodernismi esinemist eesti kirjanduskultuuris . <arv> ) Vaadeldud on postmodernistliku kirjanduse ja postmodernse ühiskonna vahelisi suhteid , keskendudes Eesti eripärale . <arv> ) Välja on pakutud ka praktiline mudel eesti kirjanduses postmodernistlike tekstide määratlemiseks . Sellisest mudelist lähtumine väldib erinevate kirjandustekstide analüüsis postmodernismi mõiste kergekäelist , pealiskaudset ja läbitunnetamata kasutamist . Nii saab siinset doktoriväitekirja näha suunana , kuhu oleks võimalik postmodernismi käsitlemisel minna , ja raamistikuna , milles oleks võimalik edasi liikuda . Edasise töö väljundiks võiks olla näiteks monograafia kirjutamine , mis analüüsiks kõiki võimalikke postmodernistlikke tekste eesti kirjanduses , lähtudes siinses töös esitatud mudelist . Lõppjäreldustena on väitekirjas näidatud , et postmodernismi teooria on oma aktuaalsust kaotamas . Samuti on taandumas postmodernse ühiskonna tunnused , nii maailma mastaabis kui ka Eestis . Samas ei ole postmodernism olnud eesti kultuuriteoorias kunagi juhtivaks diskursuseks ega eesti kirjanduses dominantseks vooluks , vaid üheks teiste hulgas . Vaadeldes maailmas toimuvaid protsesse , võib oletada , et nii see ka jääb : eesti kirjanduses ei tulegi mingit kõikehõlmavat " postmodernset pööret " , sest postmodernistlik diskursus on oma jõudu ja tähtsust kaotamas . Et aga Eesti pole enam suletud ühiskond , vaid elab kaasa kogu maailmas toimuvate trendide , kõikumiste ja muutustega , siis peitub vastus küsimusele , mis saab postmodernismist Eestis , vastuses , mis juhtub postmodernismiga ülejäänud maailmas .      <arv> Postmodernismi mõiste ajaloo ülevaate kirjutamisel on kohati kasutatud samu allikaid kui Janek Kraavi oma raamatus " Postmodernism ja postmodernistlik kultuur " ( nt Best , Kellner <arv> ) . <arv> Ülevaate postmodernistliku arhitektuuri , filmi , teatri , kunsti ja muusika kohta , samuti massikultuuri ja popkultuuri kohta saab nt Steven Connori raamatust " Postmodernist Culture " ( Connor <arv> ) , Stuart Simi toimetatud koguteosest " The Routledge Companion to Postmodernism " ( Sim <arv> ) ja Janek Kraavi teosest " Postmodernismi teooria ja postmodernistlik kultuur " ( Kraavi <arv> : <arv>-<arv> ) . <arv> Kultuurisituatsiooni muutustest kunsti näitel ja kunsti funktsioonide ümberhindamistest <arv>-ndatel aastatel vt Sarapik <arv> : <arv>-<arv>.