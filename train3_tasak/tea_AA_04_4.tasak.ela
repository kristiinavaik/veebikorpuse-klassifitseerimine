kirjak	tea_AA_04_4.tasak.ela	Paul Leis , A &amp; A erinumbri koostaja , Eesti Ühispank Eelmise aasta lõpus toimunud toimetuse kolleegiumil sai otsustatud , et Eesti pangandus-infotehnoloogiale pühendame <arv>. aastal A &amp; A erinumbri . Selle numbri päevavalgele toomine osutus ootamatult tülikaks ettevõtmiseks . Esialgne plaan oli lihtne : intervjuud pangajuhtidega Finantsinspektsiooni ja IT suurfirmade esindajate nägemus pangandus-infotehnoloogia probleemidest , arengust ja tasemest Eestis pankade IT-süsteemide kirjeldus mõningate probleemide detailsem käsitlus Hansapanga , Eesti Ühispanga jt spetsialistide poolt Kahjuks polnud Hansapanga IT-tiimil võimalik suure töökoormuse tõttu artiklite kirjutamisele aega kulutada . Ühispanga poisse nii kergekaalulised vabandused loomulikult ei päästnud . Seetõttu on “ temaatilised artiklid ” kirjutanud vaid Ühispanga spetsialistid . Hansapanga spetsialistide eemalejäämisest on kahju , aga kogumiku üldpilti see oluliselt ei muuda , sest Hansapanga ja Ühispanga infotehnoloogilised üldprobleemid ja töökorralduslikud printsiibid on lähedased . Kui erinumbri sisulised probleemid olid lahendunud - teemad olid kooskõlastatud ja potentsiaalsed autorid piisaval määral “ ahistatud ” , kerkisid ootamatult esile tõsised rahalised raskused : erinevalt <arv>. aastast , ei pidanud Eesti Infotehnoloogia Sihtasutuse ( EITSA ) nõukogu ( nõukogu esimees Jaak Anton , Haridusministeerium ) sel aastal võimalikuks A &amp; A-le toetust eraldada . A &amp; A eelarve koostamisel oli aga EITSA toetusega - ilmselt mittepõhjendatult , arvestatud . A &amp; A päästis äärmiselt ebameeldivast olukorrast ( inimesed olid aastatellimuse teinud , erinumbri koostamise ja artiklite kirjutamisega oli alustatud jne ) TTÜ rektor Andres Keevallik , kellel õnnestus erinumbri ilmumiseks vajalikud vahendid siiski leida . Mis teha : EITSA on välja arvatud A &amp; A toetajate hulgast ning EITSA logo on kõrvaldatud A &amp; A väljaannete kaanelt ja veebilehelt . Järgnevalt erinumbri sisust . Teemade valikul sai lähtutud panganduse IT sõlmküsimustest - turvalisusest ja riskide juhtimisest ning nendest tulenevatest alateemadest . Oluline roll pankade infosüsteemide turvalisuse tagamisel/riskide leevendamisel on Finantsinspektsioonil , mis määrab nõuded , mida kommertspangad peavad rahuldama . Finantsinspektsioon kontrollib ka iga-aastase auditi käigus , kas pangad neile nõuetele vastavad . On loomulik , et need nõuded muutuvad , eriti Eesti Euroopa Liitu astumist silmas pidades . Finantsinspektsiooni seisukohti kirjeldavad oma artiklis “ Pangajärelevalve ja e-panganduse areng ” Toomas Kirt ja Dmitri Sokolov . Basel <arv> on aluseks pankade riskijuhtimise protsessi ülevaatamisele ja finantssüsteemi stabiilsuse tugevdamisele . Basel <arv> temaatika olulisust arvestades palusime sellega kaasnevaid probleeme valgustada Jelena Abaimoval ( Oracle ) , kes neid käsitleb artiklis “ Concerns About The Focus Of Estonian Banks Approach And Oracle Solution For Implementation Of Basel <arv> ” . Teiseks oluliseks instrumendiks IT valdkonna väiksemate riskidega juhtimiseks ja suunamiseks on rahvusvahelise infosüsteemide audiitorite ühingu poolt välja töötatud infotehnoloogia auditi ja juhtimise standard COBIT ( Control Objectives for Information and Related Technology ) . COBIT-it ja selle rakendamist tutvustab Ühispanga siseaudiitor Arlet Rebane . Kuidas korraldada panga töö Basel <arv> ja COBIT-i nõuetele vastavalt ? Seda probleemi käsitleb Jüri Kivimaa oma kaheosalises artiklis “ Infoturbe korraldamine Ühispangas ” . See teema peaks huvi pakkuma peale pankade ka teistele asutustele/firmadele , mistõttu otsustasime siin “ paberit kokku mitte hoida ” . Ülalnimetatud korralduspõhimõtted tuleb ka ellu viia , esinenud probleemidest tuleb kohe ( ka ennetavalt ) teada saada ja seejärel toimida vastavalt kehtestatud korrale - seirel ( monitooringul ) ja IT abiliinil on siin oluline roll . Indrek Hiie artiklis “ phpHelpdesk IT abiliinis ” käsitletakse IT abiliini töö korraldamist vabavara kasutades . Infosüsteemide seiret/monitooringut vaatleb Risto Vaarandi artiklis “ Vabavaralised lahendused infosüsteemide monitooringuks ” . Risto on Ühispanga töö kõrval veel TTÜ Arvutitehnika instituudi doktorant , praktilisest tööst Ühispangas väljakasvanud uurimuse tulemusi on ta edukalt ette kandnud mitmetel rahvusvahelistel konverentsidel . IT-süsteemide monitooringuprobleeme käsitlev doktoritöö tuleb kaitsmisele <arv>. aasta kevadel . Risto doktoritööd on nõustunud oponeerima üks tunnustatuimaid IT-süsteemide monitooringu spetsialiste maailmas , Eestist USAsse siirdunud Gabriel Jakobson ( akad Enn Tõugu ja prof Andres Keevalliku endine kolleeg - nagu näeme , on maakera siiski ümmargune ) . Märgime veel , et diplomi- , bakalaureuse- ja magistritööde teemadeks on Ühispanga ITlastel kohustuslikult nende igapäevatöö arendus - meil pole neid , kes tegelevad asjadega , millest isegi magistritööd kirjutada ei anna . Keerukuse tõttu - näiteks on Ühispangas ligi <arv> serverit - pole infosüsteemide tõrked ja rikked välditavad ka parima töö korraldamise puhul . Siit järgmine probleem : mida teha , kui mingil kettal olev informatsioon siiski hävib ? Aitab asjakohane varundamise korraldus . Varundamisprobleeme käsitleb Margo Engel artiklis “ Varundustehnoloogiad ja nende rakendamine Eesti Ühispangas ” . Infosüsteemi tõrkeid ja rikkeid on vähem , infosüsteemid on turvalisemad , riskid on enam maandatud/leevendatud , kui meie infrastruktuuri ja tarkvara lahendused on kvaliteetsed . Kvaliteeti tagava arendusprotsessi korraldust Hansapangas kirjeldab lühidalt Jüri Kirme artiklis “ Hansapanga IT ” . Arendusprotsessi kvaliteedi tagamisel on oluline koht testimisprotsessidel , mille korraldust käsitleb Ervin Hülp artiklis “ Infosüsteemide testimisest ” . Kui olen oma esinemistel alustanud juttu ökonoomsest pangasüsteemide arendamisest ja hooldamisest , olen enamasti täheldanud muigavaid nägusid , mis nagu ütleksid : “ Räägi-räägi , me teame küll , kuidas pangas rahadega lood on ” . Tegelikult oleme väga ökonoomsed . Näiteks on Ühispanga ligi <arv>st serverist <arv> Inteli-põhised Linux-serverid , peale selle veel <arv> Linux-töökohta ( peamiselt tellerid ) , kus piisab väga tagasihoidlike parameetritega PCdest . Nagu eelnevast näha , on vabavaralistele lahendustele pühendatud Risto Vaarandi ja Indrek Hiie artiklid . Linuxit kasutatakse Ühispangas <arv>. aastast alates . Esialgu läksid kõigil meie külalistel , audiitoritel jt silmad suureks , kui nad kuulsid , et panga tootmissüsteemides Linuxit kasutatakse . Nüüd on Linux tänu IBM-le , Oracle'ile , Sybase'le jt suurfirmadele igati tunnustatud opsüsteem - isegi DoD ( Departement of Defence , USA kaitseministeerium ) on ametlikult lubanud Linuxit oma valdusalas kasutada . Seetõttu “ Linux pangas ” enam minestusi esile ei kutsu . Linux-lahendusi Ühispangas käsitleb Priit Randla artiklis “ Linux Eesti Ühispangas ” . Vabavara laialdane kasutamine on Ühispanga efektiivsuse üheks teguriks - meie kulude/tulude suhe on pidevalt kahanenud , viimases kvartalis oli see alla <arv>% . E-panganduse arengut Eestis vaatleb Ragnar Toomla , Eesti ID-kaardiga seonduvat käsitlevad Ain Järv artiklis “ Tavapärane ja tavatu ID-kaart ” ja Peeter Klanberg , Veiko Sinivee artiklis “ ID-kaart ja digitaalallkirjastamine ” . Pankade infosüsteeme tutvustavad Jüri Kirme “ Hansapanga IT ” , Teet Rannut “ IT tugifunktsioon Sampo Pangas ” , Raoul Järvis “ Varahalduse infosüsteem ” ja Priit Raspel “ Eesti Ühispanga infosüsteem ” . Lõpetuseks tänan toimetuse nimel Eesti Panga asepresidenti Rein Minkat , Hansapanga presidenti Indrek Neiveltit ja Eesti Ühispanga presidenti Ain Hanschmidti , kes leidsid aega intervjuudeks , millest A &amp; A lugejad loodetavasti palju huvitavat ja kasulikku leiavad , ning Eesti pankade kauaaegsete partnerite Oracle , Sybase ja IBM spetsialiste - Jelena Abaimovat ( Oracle ) , Harry Pielat ( Sybase ) ja Kaur Kivirähki ( IBM ) , kellel oli mahti meie erinumbrile artikkel kirjutada . Paul Leis Intervjuu Eesti Panga asepresidendi Rein Minkaga Paul Leis : Enne kui rääkida Eesti Panga infotehnoloogiast , tahaksin rääkida sellest , mis üldse on Eesti Pank . Kui kommertspankadest on A &amp; A lugejatel , üliõpilastel mingi ettekujutus - paljudel on õppelaen , Internetipanga kasutajaid peaks tudengite hulgas olema ja rahaautomaadist on raha kõik võtnud , siis keskpangast ja tema funktsioonidest on märksa udusem ettekujutus . Rein Minka : Eesti Pank nagu kõik keskpangad on pankade pank . Keskpangas saavad õiendatud krediidiasutuste omavahelised arved ja ka arved keskpangaga , teiseks annab keskpank välja raha ja kolmandaks on keskpank normi loov , s.t keskpank reglementeerib krediidiasutuste käitumist . Viimane keskpanga tegevusvaldkond on seega seadus- ja määrusloome . PL : Kaks viimast keskpanga funktsiooni pakuvad meile vähem huvi - need on infotehnoloogiast pisut kaugemad . Keskpanga arveldusfunktsiooni võiks aga lähemalt tutvustada . RM : Siin on määravaks krediidiasutuste ja keskpanga vaheline tasaarvlemine . Eestis toimub ka jaemaksete arvlemine keskpangas , paljudes riikides aga , näiteks Saksamaal , toimub jaemaksete arvlemine eraldi kodade juures . Seda süsteemi nimetatakse Eestis DNSiks ( määratud tähtajaga netoarveldussüsteem ) . Teine arveldussüsteem on seotud pankade omavaheliste maksetega , mis on võrreldes DNS-maksetega hästi suured . Sellepärast esitatakse nende maksete puhul rangemaid nõudeid kui jaemaksete arvlemise puhul , seda just kiiruse ja turvalisuse kohta . Niisuguseid süsteeme nimetatakse reaalajalisteks suurmaksete süsteemideks , mis peavad mõne sekundi jooksul tagama suurte tehingute toimumise . PL : Olemegi sujuvalt jõudnud infotehnoloogiliste probleemide juurde . Pole kahtlust , et Sinu poolt kirjeldatud toimingute juures on käideldavus üks põhiprobleeme . RM : Jaemaksete DNSi puhul on meil tegemist klastersüsteemiga , me oleme püüdnud dubleerida nii riistvara kui ka enamuse tarkvarast . Klastri ühe komponendi/osa tõrge ei mõjuta arvlemiste kiirust . Tõrked pole küll sagedased , klastersüsteemi rakendamise paari aasta jooksul on vaid mõnel korral klastrifunktsiooni vaja läinud . Meie klastrisüsteem on automaatne , s.t käsitsi pole vaja midagi teha . Reaalajaliste suurmaksetesüsteemi puhul on asi keerulisem . PL : Pankade arveldussüsteemil peab peale käideldavuse olema tagatud ka kõrgendatud nõuded turvalisusekohta . Millegipärast püütakse mõnes riigis varastada raha pankades olevatelt arvetelt . Pankade infosüsteemides on aga vargapoistele mitmeid ebameeldivusi : bilansid peavad klappima , on mitmeid muidki kaitsevahendeid . Hoopis “ mugavam ” oleks varastada seda raha , mis ühest pangast teise liigub . Kuidas on tagatud pankadevahelise arveldussüsteemi turvalisus ? Näiteks kuidas on lood pankade arveldusi tagava kanali turvalisusega ? RM : Pankade arvelduskanalid on füüsiliselt “ muust maailmast ” eraldatud ( dedicated channels ) , nendele kanalitele on peale ehitatud virtuaalprivaatvõrk ( VPN ) , mis teeb ebapraktiliseks kanali pealtkuulamise . Peale selle kasutatakse veel eritarkvara , mis välistavad “ traditsiooniliste vahenditega ” proovitavad ründed . Komplitseeritud kontrollsummade süsteem nõuab uue paketi saatmist iga kadumaläinud biti puhul . Niisugune meetmete kompleks tagabki nende kanalite kõrge turvalisuse . PL : Tundub , et pankadevaheline arveldussüsteem pole kurikaeltele sobiv objekt kuritegude harrastamiseks . Meid huvitaks veel Eesti Panga infosüsteemide üldiseloomustus . Eesti Pank on olnud mitmete tehnoloogiate esmatellija/evitaja Eestis . Eesti on “ Oracle'i-keskne ” riik , Oracle'i levik on meil märgatavalt suurem kui naaberriikides , näiteks Skandinaaviamaades . Selle tendentsi kujundamisel oli Eesti Pangal oluline roll . RM : Kõik sai alguse ühest ammusest tellimusest , mille täitjaks oli tarkvarafirma Abobase Systems . Nende oma andmebaasisüsteem ei vastanud Eesti Panga tolleaegsetele kavatsustele - Abobase reageeris sellele kiiresti . Abobase'i ja meie valikut kergendas ka Oracle'i äärmiselt agressiivne hinnapoliitika . Nii algaski Eestis Oracle'i-ajastu . Märgiksin veel , et Eesti Panga infosüsteemide ideoloogia kujundamisel oli oluline roll TTÜ professoritel Leo Võhandul ja Toomas Miklil . PL : Missuguste tehnoloogiate evitamisel on Eesti Pank veel pioneeriks olnud ? RM : <arv>. aastate keskel olid väga teravad vahevara ( middleware ) probleemid . Arvan , et olime ühed esimesed vahevara tehnoloogiate süstemaatilised evitajad Eestis : ODBC , Java-põhine vahevara jt. Nii õnnestus saada suhteliselt efektiivseid ja paindlikke lahendusi mõistlike kulutuste ja riskidega . Pean silmas riist- ja süsteemitarkvarast “ nõrgalt sõltuvaid ” lahendusi , s.t lahendusi , mida pole vaja oluliselt muuta uute infrastruktuurikomponentide evitamisel . PL : “ Tagatoa ” , serveriandmevahetuse probleemidest Eesti Pangas oleme ettekujutuse saanud . Eesti Panga infosüsteem teenindab aga mitmesuguseid Eesti Panga töötajaid , näiteks analüütikuid , kes peavad neile vajalikele andmetele ligi pääsema . RM : Me saame finantssektori firmadelt märkimisväärsetes kogustes andmeid . Nende andmete alusel hindame konkreetse finantssektori majandusolukorda , seejärel anname töödeldud informatsiooni turuosalistele tagasi . Loomulikult ei näe nad konkurentide konfidentsiaalseid andmeid , küll aga saavad tervikpildi , mis on neile vajalik äristrateegia väljatöötamiseks ja rakendamiseks . Minu arvates on see Eesti riigi tasemel otstarbekas - finantssektori firmad ei pea ise analüüsiga tegelema , vaid saavad oma ressursid koondada vahetute probleemide lahendamisele , jääda oma kompetentsi tasandile . Üheks lisaväärtuseks , mida Eesti Pank finantssektori firmadele annab , on makroökonoomilised vaated . Neid makroökonoomilisi vaateid kasutatakse ka teaduslikus uurimistöös , samuti rahapoliitika kujundamisel ja finantsinspektsiooni poolt järelevalve teostamisel . Märgiksin , et niisuguseid andmeid peavad firmad esitama ka teistes riikides , kuid enamasti tuleb samu ( või lähedasi ) andmeid saata mitmele organisatsioonile . Eestis on firmadel vaja saata andmeid ainult Eesti Panka . Andmete edastamiseks kasutatakse valdavalt XML-põhist protokolli , andmeid kontrollitakse ja need salvestatakse andmebaasidesse . Seejuures salvestame ka avastatud vead - finantssektori firmade vead on mõnikord väga tähendusrikkad ! Edasi salvestatakse andmed ( mitterelatsioonilisse ) andmehoidlasse , millest spetsialistid OLAP-vahendite ( konkreetselt INFORMIX-MetaCube Product ) abil vajalikke päringuid teevad . Täiendavaks töötlemiseks kasutatakse veel ka Microsoft Office'i vahendeid . Peale selle saame makroökonoomilisi andmeid mitmesugustest rahvusvahelistest andmebaasidest , näiteks Bloombergist , Reutersist jne. Muudest Eesti Panga infosüsteemidest võiks nimetada dokumendihaldussüsteemi - eks seadusloome ja järelevalve ole ikka seotud dokumentide koostamisega . Juba viis aastat oleme kasutanud firma Open Text dokumendihaldussüsteemi . Live Link . Kui esialgu leidus kahtlejaid nii suure investeeringu vajalikkuses , siis nüüd on kõik veendunud , et see oli õige investeering , mis on ennast igati ära tasunud . Märgiksin siinkohal automaatse teadustamise võimalust mingisse valdkonda uue info lisamisel , samuti töövoogude loomist/haldamist . Näiteks ei liigu dokument enne järgmisele tasemele , kui kõik eelmise taseme kinnitused on olemas jne. Niisuguste kõrgtaseme vahendite olemasolu on oluline kollektiivse dokumendi koostamise/haldamise korral , mis vastab Eesti Panga tööspetsiifikale . PL : Eesti Panga IT-probleemidest oleme saanud mingi pildi . Räägiksime nüüd probleemidest , mis Eesti Panga ees seisavad seoses Euroopa Liiduga . Kommertspankade üheks põhiprobleemiks on Basel <arv>. RM : Eestis toob Basel <arv> tööd peamiselt kahele suuremale pangale , Hansapangale ja Ühispangale , teised “ pääsevad kergemalt ” . Ka keskpangale toob ühinemine ELiga hulgaliselt tööd - meie suuremad projektid on seotud Euroopa keskpankade infosüsteemiga ühinemisega . Kõikvõimalike ELi nõuete arvestamine ja järgimine kasvatab oluliselt ka Eesti Panga kulusid . Siia kuulub näiteks dubleeritud otsesidekanal Frankfurdiga , mille peale ehitatakse mitmesuguste teenuste võrk . Teenustevõrgu esimeseks rakenduseks on telekonverents erinevate keskpankade vahel . Edasi tulevad sinna nii arveldus- ja statistikasüsteemid ( koondaruandlus ) , keskpankadevaheline turvaline e-postisüsteem jne. Kõige olulisemaks infosüsteemiks sellel võrgul kujuneb keskpankade reaalaja-arveldussüsteem - vastavalt ELi keskpanga rahapoliitikale võimaldab see süsteem kõigil ELi keskpankadel reaalajas müüa või osta näiteks dollareid kooskõlas Euroopa Keskpangast tulevate korraldustega . Seoses ELiga tuleb märkida , et äärmiselt oluline roll on efektiivsel dokumendihaldusel - dokumentide kogumaht on juba praegu kasvanud <arv>-<arv> korda ja see tendents jätkub . Dokumentide mahtude kiire kasv tingib vajaduse uute võimsate/paindlikumate kettasüsteemide evitamiseks ( näiteks Storage Area Network , SAN ) . PL : Seega võime tõdeda , et Eesti Panga omaaegne rõhuasetus ja investeering olid ettenägelikud . Aga kas muutuvad ka Eesti Panga nõuded kommertspankadele seoses ELiga ? RM : Peamine , mida kommertspangad peavad tagama on multivaluutaarveldused . Eesti kommertspangad on selleks valmis . Oma infosüsteemidesse tuleb kommertspankadel muudatusi teha ka seoses liitumisega üle-euroopalise tsentraliseeritud arveldussüsteemiga TARGET <arv> ( asukohad Saksamaal ja Itaalias , peale selle varukeskused , näiteks Prantsusmaal ) . PL : Eesti Panga IT-probleemidest oleme selle intervjuu tarbeks piisavalt rääkinud . On jäänud veel traditsiooniline viimane teema . A &amp; A on tudengiajakiri . Mida võiksid Sa soovitada IT-tudengitele ? Missuguseid noori spetsialiste sa võtaksid Eesti Panka tööle ? RM : Meil on väga väike IT-osakond : ainult <arv> töötajat , Eesti Pangas on üldse vaid paarkümmend infotehnoloogi . Meil on Euroopa keskpankade hulgas kindlalt üks parim IT-töötajate ja kogu panga töötajate vaheline suhe . Seetõttu on Eesti Pangas oluline , et infotehnoloog oleks võimeline iseseisvalt mõtlema ja tegutsema - pole suurt meeskonda , kes aitaks otsuseid teha ja neid ellu viia . Samal ajal on aga äärmiselt oluline koostöövõime nii IT-meeskonnaga kui ka äripoolega . Me hindame “ õigel määral eriala tundmist ” - oleme tagasi lükanud n-ö ülekvalifitseeritud kandidaate ( ” superteadmised ” ülikitsas valdkonnas ) , oleme tagasi lükanud kandidaate , keda pole huvitanud mitte Eesti Panga infotehnoloogia arendamine , vaid isiklikud ambitsioonid , näiteks kõrge palk . Ootame noori arenemisvõimelisi inimesi . Eeldame kõrgharidust , soovitavalt akadeemilist kõrgharidust - üldine haritus võimaldab tehnilisi oskusi omandada ja paremini orienteeruda kiiresti muutuvas IT-keskkonnas . PL : Lõpetuseks : Sinu arvamus Eesti kommertspankade infotehnoloogiast . RM : Arvan , et oleme ühed innovaatilisemad infotehnoloogia rakendajad kogu maailmas . Loomulikult pole see ainult pankade teene , äärmiselt olulised on ka telekommunikatsioonifirmad ( näiteks mobiilimaksed ) , riiklikud struktuurid ( näiteks X-tee , E-maksuamet ) , eraettevõtted ( näiteks e-arve , otsekorraldused ) - kokkuvõtlikult Eesti kõrgelt arenenud infotehnoloogiline infrastruktuur . Näiteks USAs oldi äärmiselt üllatunud , et meil on m-maksed juba reaalsus , nemad pole plaanidest kaugemale jõudnud . Paul Leis Intervjuu Hansapanga presidendi Indrek Neiveltiga Paul Leis : Alustame üsna üldisest küsimusest . Kuidas sõltub Hansapanga IT-strateegia panga üldstrateegiast ? Või mõjutab hoopis IT-strateegia äristrateegia kujundamist ? Indrek Neivelt : Hansapanga äristrateegia ja IT-strateegia on läbi põimunud . Kui tehnoloogiliselt pole mingi idee realiseerimine otstarbekas , ega siis pole ka mõtet seda äristrateegiasse lülitada . Ka vastupidi : me ei evita hiilgavat tehnoloogiat , mis ei too kasu . Kuid IT on olnud initsiaatoriks mitmete strateegiliselt oluliste äriprojektide algatamisel . Kõige selgem näide on <arv>. aastal “ põranda all ” algatatud Internetipank . PL : Vaatleksime järgnevalt pangajuhi nägemust Hansapanga IT arengust kahes traditsioonilises lõikes : tehnoloogia , inimesed/organisatsioon . IN : Ma arvan , et Hansapanga IT-tehnoloogia on kõrgelt arenenud . Kui me analüüsime pankade IT-tehnoloogiat Euroopa või isegi maailma mastaabis , siis on üldiselt tunnustatud , et parim panganduse IT-tehnoloogia on Skandinaavias - Eestit ei teata veel piisavalt . Samal ajal ületab nii Hansapanga kui ka meie konkurendi , Ühispanga tehnoloogia Skandinaavia pankade tehnoloogiat . IT vallas on Eesti pangad maailmas vähemalt esirinnas . Võtame kas või Internetipanga näite . Hansapanga ja Ühispanga Internetipanga mitmed tooted on maailmas unikaalsed . Siin tuleb teha kompliment ka Eesti IT infrastruktuurile tervikuna , sest paljud tooted - näiteks tulumaksudeklaratsiooni täitmine , mobiilimaksed , otsekorraldused jt pole võimalikud vaid pankade jõupingutustega . PL : Hansapanga infosüsteemid on kasvanud mahuliselt - tehinguid on rohkem , on vaja võimsamaid servereid . Aga sealjuures on toimunud ka nende süsteemide tehnoloogiline areng . Mõned näited . IN : Algselt on Hansapanga süsteem realiseeritud Paradoxi andmebaasitehnoloogias . Tänapäeval on põhitehnoloogiaks Oracle'i andmebaasitehnoloogiad , mis on vaieldamatult maailma tipptase . PL : Missuguse osa panga investeeringutest moodustavad investeeringud infotehnoloogiasse ? IN : Olulise osa , sealjuures on IT investeeringud “ nähtamatud ” - kui ehitame suure maja Riiga , siis on see kõikidel keelel : mis see küll maksta võib . Kui aga ostame keldrisse värviliste tuledega serverikasti , siis ei huvita see kedagi . Aga Riia uus , peaagu <arv>-miljoniline pangahoone ( <arv>/<arv> sellest rendime küll välja ) ja IT-investeeringud on täiesti võrreldavad . IT-investeeringud on seejuures “ ohtlikumad ” , siduvamad : kui me oma Riia majast loobuda otsustame , võime selle võib-olla väikeste kahjudega maha müüa . Kui aga paneme mööda infotehnoloogiate valikul , võivad tagajärjed olla katastroofilised : otsestele investeeringutele tulevad lisaks investeeringud personali väljaõppeks , oma arendustöödele jmt. “ Infotehnoloogilise masinavärgi ” pööramine on kas võimatu või äärmiselt kulukas . PL : IT-investeeringuid aitaks kokku hoida IT konsolideerimine , näiteks Riia uude majja üks komplekt serverivara , üks hooldemeeskond ja ka üks arendusmeeskond . IN : Suurejoonelise konsolideerimise oluliseks pidurdajaks on IT-kompetents : Tallinna enam kui <arv> IT-töötajast on ligi <arv> “ kriitilise oskusteabe ” valdajad . Nii suure hulga spetsialistide kolimine Riiga on ebareaalne . Sealjuures oleme kompetentsi teadlikult hajutanud : osas valdkondades on kompetentsi kandjad lätlased , osas leedulased . See on oluline ka ülebaltilise IT-meeskonna positiivse enesehinnangu ja suhtumise tagamiseks . Organisatsiooni ülesehitamisel on algusest peale välditud “ asumaa sündroomi ” . PL : Tehnoloogiasse me süüvida ei püüa , jätame selle pankade spetsialistidele . Räägiks pisut ka Hansapanga IT-meeskonnast , inimestest . IN : IT-inimeste hindamisel ütlen ma tavaliselt nii : raske on hinnata endast targemaid inimesi . Aga kui mõni paljusid maailma pankasid külastanud IT-konsultant meile satub , on ta positiivselt üllatunud - niisugust taset ei osanud ta oodata . PL : Infotehnoloogias spetsialiseerumine süveneb järjest . Võib öelda , et juht on see , kes teab mitte midagi kõigest , spetsialist aga see , kes teab kõike mitte millestki . Eks niisugune süüvimine toob kaasa ka mõningaid iseärasusi , näiteks enda rolli ülehindamise ( võib-olla ekslikult ) , enda asendamatuse , erilisuse tunnetamise . Kas niisuguste spetsialistide juhtimisel on ka eripära ? On neid raske juhtida ? IN : Kui IT-spetsialiste võrrelda teiste spetsialistidega , siis torkab silma , et IT-spetsialistid on loogilisemad . Sel põhjusel pole nende juhtimisega ka tõsisemaid probleeme . IT-meeskonda eristab veel väga tugev tiimitunnetus . PL : Hansapank on selles mõttes eriline , et teil on ülebaltiline kollektiiv . Kuidas on Tallinna IT suhe näiteks Läti ITga ? IN : Hansapanga Grupp toimib põhimõttel “ äri on lokaalne , tehnoloogia - ülebaltiline ” . Seega juhib Olli Heinonen Grupi ülebaltilist IT-organisatsiooni , võtab tööle , määrab palgad - seetõttu mingeid balti personaliprobleeme pole ega saagi olla . Tõsi küll , väikseid sähvatusi esineb , kui lokaalsete muudatuste sisseviimine näiteks Lätis satub konflikti IT-süsteemi terviklikkuse nõudega , millel on loomulikult kõrgem prioriteet . PL : Siiski tundub , et siin peitub üks “ konks ” : Läti pangajuhi “ territooriumil ” asub talle elutähtis üksus , IT-tiim , mis talle ei allu . IN : Probleeme tegelikult pole : kohaliku panga juht on ühtlasi Grupi juhatuse liige , mistõttu võimalike probleemide lahendamismehhanism on paigas . PL Kuidas kannatavad Läti ja Leedu IT-spetsialistid seda , et põhilised otsused tulevad Tallinnast ? IN : See oli meil teatav probleem paar aastat tagasi . Nüüd oleme igati ülebaltiline organisatsioon . See hakkab juhatusest peale . Meil on juhatuses peale eestlaste ka kaks leedulast ja kaks lätlast . Edasi , paljude valdkondade juhid on kas lätlased või leedulased , s.t oluliste probleemide lahendamine toimub kõigi Balti riikide tasemel . Paljud tootehaldurid on Lätist , Leedust on neid praegu vähem . Selge tendents on “ raskuskeskme liikumine lõunasse ” - juba praegu tulevad pooled meie tuludest väljastpoolt Eestit . Pole ka imestada , et tööle tuleb seal võimekaid inimesi - Läti ja Leedu on suuremad riigid , seetõttu on seal ka võimekaid inimesi rohkem . Mainiksin veel , et ühisüritustel pole enam eestlaste nurka , lätlaste ja leedulaste nurka , inimesed suhtlevad enam valdkonniti . Rahvuse/riigi probleem on selgelt teisejärguliseks muutunud . PL : Kas on olnud probleeme sama IT-süsteemi rakendamisega kõikides Balti riikides ? IN : Lätis me alguses IT-süsteemi ei vahetanud , kuid panga kasvades olemasoleva süsteemi võimsusest ei piisanud . Meil oli kaks alternatiivi : kas osta mingi uus süsteem või kohandada meie süsteemi . Leedus aga polnudki korralikku IT-süsteemi . Seega olid mõlemad otsused suhteliselt lihtsad - uute süsteemide ostmine oleks olnud kulukam ja ka pankade konsolideerimine oleks olnud kui mitte võimatu , siis tülikam . PL : Kui võrrelda Balti pankade ITsid , mida võib märgata ? Kas nad on samal tasemel ? Või on erinevusi ? IN : Võrreldes Eestiga , on teiste Balti pankade ITd pisut maas , aga mitte palju . PL : Eesti pankade koostöö on üsna hea : Pankade Kaardikeskus , Sertifitseerimiskeskus , andmeturbealane koostöö , Eesti pangad on kokku leppinud mitmes andmevahetuse protokollis suhtlemiseks nii üksteisega kui ka teenusepakkujatega ( nt telekommunikatsioonifirmad ) . Kõik see on olnud üheks “ Eesti pangandusfenomeni ” põhjuseks . Kuidas on lood selles vallas Läti ja Leeduga ? IN : Eestis on asi lihtsam olnud : kui Hansapank ja Ühispank kokku lepivad , siis ongi pankadevaheline kokkulepe sõlmitud . Lätis ja Leedus on olukord teine , sama suurusega pankasid on rohkem , siin on konsensuse saavutamine raskem . Kuid positiivne liikumine on kiire - näiteks saab juba maksudeklaratsiooni täita Internetipanga vahendusel . PL : Tehnoloogia ja organisatsiooni suhtes on selgus käes . Muudame nüüd pisut vaatenurka . Hansapanga IT teenindab nii sise- kui ka väliskliente tipptasemel . Mida annab aga IT panga juhtidele ? Kuidas on lood otsustustoetussüsteemidega ( Decision Support System , DSS ; Management Information Systems , MIS ) ? IN : Nende süsteemide tähtsust ja vajalikkust alahindamata märgiksin , et tänapäeval on juht ülekülvatud kõikvõimalike arvutuste tulemitega , traditsiooniliste näitajate , nagu bilanss , kõrval püütakse mõõta ka kõike muud , näiteks kliendirahulolu dünaamikat kümnepallisüsteemis . Ega selles ju midagi halba poleks , kui juhi aeg ei oleks piiratud . Kogu esitatud materjali põhjaliku läbitöötamise korral ei saaks juht kabinetist üldse välja . Nii võib juht aga reaalsest elust irduda . Siin peab juht lähtuma tasakaalustamispõhimõttest : kui on näha , et areng toimub vales suunas , siis tuleb tasakaalustavaid meetmed rakendada . Seega tuleks rääkida enam klientide ja töötajatega , mitte piirduda kliendianalüüsi aruannete ja töötajate rahulolu analüüsi uurimisega jne. Tehnoloogial on ka pahupooli , näiteks kipuvad paljud tehnoloogilisi vahendeid kuritarvitama : selle asemel , et minna üle koridori ja kolleegiga rääkida , saadetakse e-mail . Niisugustest näidetest puudust pole . Meie püüame normaalse inimliku suhtluse ja juhtimise poole . PL : Traditsiooniline A &amp; A kui tudengiajakirja küsimus : missugune peaks olema see noor inimene , kes Hansapanga ITsse sobiks ? Mida peaks tudeng silmas pidama ? IN : Esiteks , õppimisvõime , valmidus eluaegseks õppimiseks on väga oluline . Head , mugavat elu pole - ja ei tule ka . Teiseks , meil on suur organisatsioon , seetõttu on igasuguseid suhteid palju . Niisuguses keskkonnas tegutsemiseks peab olema positiivse ellusuhtumisega . Suures organisatsioonis ei lähe kõik asjad alati nii kiiresti ja nii libedalt , kui tahad , mitte kõik ei laabu kohe . Seda peab mõistma . PL Kuidas saada IT-juhiks ? Kas enne peaks olema ka IT-spetsialist ? IN : Minu arvates ei võta IT-meeskond vastu “ kuskilt kõrvalt ” tulnud juhti - juhti , kes pole IT-spetsialist olnud . Meil on veel vähe kasutatud mujal üsna levinud skeemi : kui spetsialist on umbes kolm aastat töötanud , siis tööandja võib talle soovitada juhtimisalast magistrantuuri ( ka oma initsiatiiv pole välistatud ) . Skeemi eeliseks on see , et tööandja maksab talle sama palka kui tööl olles . Nii pole meil tegemist mitte “ vaese patuse magistrandiga ” , vaid magistriõpingute ajal igati kindlustatud noore inimesega . Pole kahtlust , et selge perspektiivi ja majanduslike muredeta magistriõpe on tulemuslikum - kasuks nii firmale kui ka noorele inimesele endale . Niisugune on minu nägemus IT-juhtide ettevalmistamisest . Kui aga keegi koolipingist tulnu mulle teatab , et ta on juht , siis soovitan tal minna trammi juhtima . Paul Leis Intervjuu Eesti Ühispanga presidendi Ain Hanschmidtiga  Paul Leis : Kuidas Sa hindad Ühispanga ITd praegu , võrreldes <arv>. aastaga ? Ain Hanschmidt : Kõik sõltub taustsüsteemist . Täna oleme ITga väga rahul . Eriti kõrgelt hindame oma IT-meeskonda . Ka <arv>. aastal oli meil hea meeskond - kuid omas ajas . Ajad muutuvad , sellega koos ka nõudmised . IT on olnud alati väga tähtis , ma olen sageli öelnud , et pank on IT pluss raamatupidamine . Hea IT-spetsialist pangas peab peale infotehnoloogia tundma ka pangandust - siis saavutame parima tulemuse . <arv>. aastal ütlesid IT-mehed : andke meile ülesande püstitus , küll me ära teeme . Tegelikult tuleks aga koos teha . Ka äripoole spetsialist peab tundma infotehnoloogiat , et koostöö oleks võimalik . Ühispanga infotehnoloogia suurim erinevus <arv>. ja <arv>. aasta vahel seisnebki selles , et nüüd on äripoole ja IT koostöö uuel tasemel , IT ja äripool on partnerid . PL : Olen kuulnud , et mõnes suures organisatsioonis pole äripool ITga üldsegi rahul - sinu jutust tuleb välja , et Ühispank oleks selles osas nagu mingi erand . AH : Tuntud Goldrati pudelikaelateooria järgi on tõepoolest paljudes organisatsioonides IT pudelikaelaks , mille taha kõik “ hea ja ilus ” takerdub . Meie aga võime täna kindlalt öelda , et Ühispangas pole IT pudelikaelaks . Ma arvan , et firma heaks käekäiguks on vajalik kõrgete oskustega IT-meeskonna olemasolu . PL : Aga probleeme ikkagi on . Kas või kohanemine SEBi nõuete ja tööstiiliga . AH : Selles osas on loomulikult muudatusi . Nüüd on SEB <arv>% Ühispanga omanik , me oleme SEBi esindaja Eestis . See toob endaga kaasa uued nõuded . Samuti on meie ülesandeks integreeruda ELiga . Põhimõttelisi probleeme me siin ei näe - meie tehnoloogia on piisavalt kõrgel tasemel . PL : Kas on vaja muuta/vahetada IT-süsteeme Ühispangas või SEBis ? AH : SEBi IT on piisavalt heal tasemel , seda veel paremaks muuta pole vajadust , pealegi on “ suure masina pööramine ” raske ja kulukas . Meie oleme SEBiga võrreldes uued tegijad , meie süsteemid on uuemad , kaasaegsemad - seetõttu ka paindlikumad ja kergemini modifitseeritavad vastavalt uutele äriideedele . Ühispanga IT-süsteemide integreerimine SEBi IT-süsteemidega pole praegu aktuaalne , sest Ühispank on väga efektiivne , kulude/tulude suhe on meil alla <arv>% , SEBil tervikuna aga <arv>% . Tegelikult pole probleem mitte IT-süsteemide integreerimises , vaid pangateenuse osutamise põhimõttes : kas osutada pangateenuseid tsentraalselt , tootekeskselt või lokaalselt/regionaalselt nagu praegu . SEB Grupis on kasutusel “ segastrateegia ” : Baltikumis on regionaalne printsiip , mujal tootekeskne , tsentraliseeritud . Perspektiivis peaks aga SEB Grupis olema üks IT-süsteem - töökeskkond on kõikjal SEBis sama , see annab võimaluse töötajate rotatsiooniks , muudab noortel hõlpsamaks siirdumise SEB Grupi teistesse pankadesse - s.t teha karjääri . SEB Grupp tervikuna saab kaadrit paremini kasutada , mis omakorda suurendab Grupi efektiivsust . Ühtset SEBi IT-süsteemi ühtsete pangateenustega tervitaksid ka SEBi rahvusvahelised kliendid , kelle arv pidevalt kasvab . Siiski oleks vaja ka kohalikku arendusmeeskonda , kes töötaks välja regionaalseid tooteid , mis arvestavad kohalikke iseärasusi . Ehk lühidalt : oleme rahvusvahelistele klientidele globaalne/rahvusvaheline ja kohalikele klientidele lokaalne pank . PL : Tuleme globaalprobleemidelt tagasi Ühispanga IT juurde . Kuidas Sa hindad Ühispanga otsustustoetussüsteeme ( Decision Support System , DSS ; Management Information Systems , MIS ) ? Mida annavad need Ühispanga juhtidele ? AH : Juhtimisinfo süsteemidega oleme rahul , järgmine oluline samm oleks kasutajasuhtesüsteemide ( Customer Relationship Management , CRM ) täiustamine . See annaks võimaluse paremini arvesse võtta klientide vajadusi , neid rahuldada ja sel viisil tagada panga kasumlikkuse kasvu . Kliendile suunatus tähendaks kõikide klientide teenindamist VIP-klientide tasemel , tänu CRM-süsteemile on kliendihaldur kursis kliendi probleemidega , teab juba pakutud lahendusi jne. Kokkuvõttes , kliendisuhte arendamine , kliendi vajaduste võimalikult täielikum rahuldamine on meile prioriteediks number üks . PL : Traditsiooniline lõpuküsimus : missugune peab olema noor inimene , kes tahab tulla tööle Ühispanka ? AH : Minu arvates on väga oluline sihikindlus : tuleb määrata oma eesmärgid ja siis nende suunas liikuda . Teiseks on oluline pühendumus - valmidus anda endast kõik , et oma tööd hästi teha , oma eesmärke saavutada . Sel viisil saavutab ka pank oma eesmärgid iga töötaja jõupingutuste tulemina . Kolmandaks - valmidus meeskonnatööks , üksi midagi ära ei tee . Harry Piela , Sybase Baltic piirkonnajuht EHK PEATUNUD TIIGRIHÜPE ? Mul on olnud meeldiv võimalus osaleda ja jälgida Eesti , Läti ja Leedu pankade infoteholoogia arengut juba <arv> aasta jooksul . Algul laua teisel pool , kaubandussüsteemide ja kaardimaksete spetsialistina , ning viimastel aastatel tehnoloogia tarnijana . Jälgida Tiigrihüpet nullist alates on olnud huvitav . Kuid mis on juhtunud ja mis toimub hetkel ? <arv>. aastate algus oli vaieldamatult “ hull aeg ” . Kõike taheti kohe saada , saada ei olnud aga midagi ; süsteemid pidid olema paindlikud ja integreeritavad ning võimaldama kiiret reageeringut muudatustele . Pankade juhtkonnas oli siiski ettevõtlikke inimesi , kes said aru , et IT laiahaardelisel kasutamisel on võimalik saavutada konkurentide ees eelis , mille abil on võimalik võistelda ka välismaiste ettevõtetega . Pankade oma IT-osakonnad kasvasid , kuid töömaht kasvas kohati ületamatult suureks , sest pangandusmaailm muutus pidevalt . Hea ettekujutuse muutustest saab , kui vaadata Eesti pangandust aastal <arv> ja võrrelda seda aastaga <arv>. KUIDAS TOIME TULDI ? Mõned faktid . Personal oli hästi koolitatud ja heal tehnilisel tasemel . Pankadel puudus koormav IT-ajalugu , nn mainframe . Nii olid paindlikkus ja kiirus , võrreldes “ lääne ” pankadega , teisel tasemel . Juhtkonnal oli selge ettekujutus IT tähendusest pankade arengus . Nendel eeldustel tiiger hüppaski . MUUDATUSED <arv>. aastate lõpus toimus kaks olulist muutust . Pangad jagunesid kahte selgesti eristatavasse rühma . A-rühma liikmed võtsid kasutusele parimad lahendused ja investeerisid muu hulgas mobiilsusesse ning business intelligence -i . B-rühma ettevõtetel lõppes usk ja nad jäid võitlema operatiivjuhtimise süsteemidega . Teiseks muutuseks oli juhtivate pankade üleminek välismaiste pankade omandisse . SAAVUTUSED On tore tõdeda , et pangandust on saatnud edu nii pankades endis kui ka neid teenindavates IT-firmades . Pankadest on kõige edukamad olnud need , kes on kasutusele võtnud business intelligence -i ja mobiilsed rakendused . Tähelepanuväärne on mobiilsete lahenduste areng Eestis . Vaevalt need lahendused on avaldanud erilist mõju pankade teenimisvõimalustele , kuid arengule küll . Vaieldamatult on piirkonna tähtsaimaks saavutuseks olnud kaardimaksete arendamine Konts Latvia poolt , kes on selle ala pioneeriks . Praeguseks on Konts Latvia TietoaEnatoria osa ja üks ettevõtte parimaid kullasooni . Samuti võib edukateks pidada leedu Forbis't pankade operatsioonisüsteemide arendajana ja investeerijana , ning Leedu Penki Kontinentai ATM-süsteemide arendajana . VEIDRUSED Hämmastav on see , et ikka veel ei tee mõned pangad vahet IT ja riistvara vahel . Ühest piirkonna pangast teatati alles hiljuti uutest IT-lahendustest - uhkusega teavitati mitme serveri ja suure hulga personaalarvutite soetamisest . Tehnoloogiliste lahenduste poolest liiguvad pangad eri suundades , on see hea või halb , seda näitab aeg . HETKESEIS Pankade IT-olukord on “ rahunenud ” . Kuid palju on veel vaja ära teha operatiivjuhtimise süsteemide valdkonnas ja puudu on strateegilistest lahendustest . A-rühma pangad on omaks võtnud üldlevinud euroopaliku trendi : vähendada kulutusi ja saada tulu investeeringutest . Tõenäoliselt mõlgutab IT-juhtkond omi mõtteid , omanikud aga teevad otsuseid , olgu siis ühes või teises suunas . TIIGER ? Tiiger on hüppe lõpetanud , hetkel roomab ta vaikselt edasi . Kas tiiger hüppab veel või jätkab roomates ? Toomas Kirt , Finantsinspektsioon , IT audiitor ; Dmitri Sokolov , inantsinspektsioon , finantsanalüütik Eesti on tuntud oma edumeelsusega arvutite ja elektrooniliste teenuste kasutamisel . Ka pankadega suhtlemisel on kujunenud peamiseks kanaliks Internet ja Internetipank . Järgnevas artiklis heidame pilgu sellele , millised arengud toimuvad elektroonilise panganduse valdkonnas ning kuidas peavad muudatustele reageerima järelevalveorganid nii Eestis kui ka mujal maailmas . <arv>. PANKADE JÄRELEVALVE E-panganduse areng loob võimalusi pankadele ja toob ka uusi ülesandeid riigi pangajärelevalve asutusele . Eestis on riikliku finantsjärelevalve teostamiseks loodud Finantsinspektsioon , mis on sõltumatu institutsioon ja asub Eesti Panga juures . See asutus moodustati <arv>. jaanuaril <arv> Eesti Panga Pangainspektsiooni ning Rahandusministeeriumi valitsemisalas tegutsenud Kindlustusinspektsiooni ning Väärtpaberiinspektsiooni ühendamisel . Pangandusjärelevalve subjektideks on kuus Eestis litsentseeritud krediidiasutust ( Hansapank , Eesti Ühispank , Sampo Pank , Eesti Krediidipank , SBM Pank ja Tallinna Äripank ) , kolm väliskrediidiasutuste filiaali ( Nordea Bank Finland PLC Eesti filiaal , AS Parekss-banka Eesti filiaal ja Vereins- und Westbank AG Tallinna filiaal ) ning pankade konsolideerimisgrupid ( liisingufirmad ning tütarettevõtted Lätis ja Leedus ) . Finantsinspektsiooni pangandussektori järelevalve põhineb riskipõhisel lähenemisel . Seetõttu on olulisemad tööfunktsioonid ära jagatud riskiiseloomu järgi . Enamasti seiratakse põhilisi kvantitatiivseid ( krediidi- , turu- ) ja kvalitatiivseid ( strateegiline , operatsiooni- ) riske , samuti on monitooringu all ka riskid , mis tulenevad väliskeskkonnast . Tulenevalt sellest , et enamasti kõik Eesti pangandusmaastikul tegutsevad kommertspangad pakuvad e-panganduse teenuseid , ja arvestades e-panganduse aina kasvavat populaarsust elanikkonna seas , seisavad Finantsinspektsiooni ees väljakutsed eelkõige kõrgenenud operatsiooniriski ( kui põhilise e-pangandusega kaasneva riski ) üle järelevalve teostamisel . Operatsiooniriski üheks osaks on ka infotehnoloogia risk . E-panganduse teenused sõltuvad olulisel määral infotehnoloogiast ning seetõttu on vaja jälgida valdkonnaga kaasnevaid riske . Eestis sai pankade IT valdkonna järelevalve alguse <arv>. aastal , mil tolleaegse Eesti Panga Pangainspektsiooni juurde loodi IT-inspektori ametikoht . Sellest ajast alates on pankade IT valdkonnad arenenud koos järelevalvega : ühest küljest on pankade tegevus üha enam hakanud sõltuma elektroonilistest kanalitest ja teisalt on pidanud järelevalve tegelema sellega kaasnevate riskide hindamisega . Kõrvaltvaatajale võib tunduda , et IT-järelevalve pankades kujutab endast põhjalikku süüvimist infosüsteemide ja riistvara hingeellu . Tegelikult on eesmärgiks hoopis hindamine , kuidas pank tegeleb IT-riskide juhtimisega ja kas see on piisav . See tähendab , kas pank on teadlik võimalikest riskidest , kas see on riskid tuvastanud ning võtnud ette samme riskide maandamiseks . Hindamaks , kas kõik riskid on arvesse võetud , võib olla ka vajadus hinnata konkreetseid süsteeme , aga see on pigem erand kui reegel . Probleemiks on valdkonna keerukus ja mitmekesisus turul ning kompetentsuse suhteliselt kõrge hind . Seepärast on oluline , et spetsiifilise valdkonnaga tegeleksid ikkagi oma valdkonna asjatundjad , aga samas on vaja tagada , et oleks rakendatud piisavalt kontrolle , mis võimaldaksid tuvastada spetsialisti adekvaatse tegutsemise . Nagu juba mõistest riskide juhtimine võib aru saada , siis tegemist on juhtimisprobleemiga : kuidas toimub ettevõttes juhtimine nii , et oleks rahuldatud ettevõtte äriprotsessides kasutatavale informatsioonile esitatavad kvaliteedi- , usaldus- ja turvanõuded . Rahvusvahelise infosüsteemide audiitorite ühingu poolt on välja töötatud infotehnoloogia auditi ja juhtimise standard COBIT ( Control Objectives for Information and Related Technology ) , milles on fikseeritud <arv> IT-protsessi kohta üle <arv> juhtimiseesmärgi . COBIT annab nii ettevõtte IT-juhile kui ka audiitorile vahendi IT valdkonna juhtimiseks ja suunamiseks , et ettevõtte ärihuvid oleksid tagatud paremini ning väiksemate riskidega . Nagu juba öeldud , peab IT valdkond toetama ettevõtte ärieesmärkide saavutamist . Pankade eesmärgiks on pangateenuste osutamine ja selle pealt kasumi teenimine , mitte IT-teenuste osutamine . Seetõttu otsused , millise kvaliteedi ja turvalisusega IT-teenust soovitakse , peavad tulema ettevõtte ärijuhtkonnalt . Sellest tuleneb ka roll ettevõttes : äripool peab tagama , et tal on vajalikud vahendid ärieesmärkide saavutamiseks ning selleks eraldatakse ressursse IT-süsteemide arendamiseks . Kui äri ei pea vajalikuks ressursside eraldamist IT arengusse ja turvalisusse , siis tekivad sellest pangale riskid ning pank võib kaotada turupositsioonis või klientide usalduses ning seeläbi väheneb ka panga kasumlikkus . Rahvusvahelisel tasemel on e-panganduse järelevalvevaldkonna koordineerimise vajadus teadvustatud juba ammu . <arv>. aastal loodi Baseli Pangajärelevalve Komitee juurde spetsiaalne töögrupp , mis tegeleb e-pangandusega - Electronic Banking Working Group ( EBG ) . See koosneb keskpangas või riigi finantsjärelevalve institutsioonis vastava valdkonnaga tegelevatest spetsialistidest üle terve maailma . Nende aastate jooksul on töögrupp teinud suurt tööd e-panganduse riskide tuvastamisel , kaardistamisel ja juhendite väljatöötamisel e-panganduse järelevalve tarbeks . Kuna e-panganduse valdkond areneb igas riigis tormiliselt , otsustas töögrupp , et ei saa välja töötada mingit kindlat ja universaalset metoodikat e-panganduse riskide juhtimise kohta . Pigem on mõttekas välja töötada põhimõtted , mida iga riik võib ise kohandada vastavalt oma maa spetsiifikale . Olulisimaks EBG väljundiks võib lugeda <arv>. aastal ilmunud publikatsiooni Risk Management Principles for Electronic Banking , kus esmakordselt käsitleti põhjalikult riskide juhtimise protsessi e-panganduse puhul . <arv>. E-PANGANDUS : OLEMUS JA VÄLJAKUTSED Panganduse IT järelevalve valdkonda kuulub ka elektrooniline pangandus ( e-pangandus ) . E-pangandusest rääkides peame eelkõige selgelt defineerima , mis see on . E-pangandus on e-rahanduse osa , mis üldisemalt kuulub e-kaubanduse valdkonna alla ( vt joonis <arv> ) . E-panganduse all mõistame pangateenuste osutamist elektrooniliste kanalite kaudu , milleks on Interneti- ja telefonipank ning muud elektroonilised pangakanalid .  Joonis <arv>. E-panganduse sisu ( Allikas : Nsouli , Saleh M. and Andrea Schaechter , <arv> ) Kui vaatame viimaste aastate arenguid pankade maksekanalite osas , siis võime täheldada , et üha enam kasvab elektrooniliste kanalite arvu osatähtsus ( vt joonis <arv> ) . Elektrooniliste maksekanalite kasutuselevõtt on ettevõttele oluliseks võimaluseks efektiivsust tõsta , kuid samas loob see ka uue riskikeskkonna . Üha olulisemaks muutub talitluspidevus ja süsteemide turvalisus , sest teenused peavad olema kättesaadavad avalikus võrgus .  Joonis <arv>. Pankade vahendusel jaemaksete tegemise võimalused Eestis <arv>. aasta lõpu seisuga ( Allikas : Finantsstabiilsuse ülevaade , mai <arv> ) Viimasel ajal on e-panganduse areng Eestis olnud märkimisväärne . Kahtlemata on e-pangandusel palju eeliseid traditsiooniliste pangakanalitega võrreldes . Vaadates maailmakogemusi e-panganduse valdkonnas , võib väita , et need eelised on universaalsed . Esiteks on elektrooniliste kanalite kasutamine panganduses väga mugav , sest e-pank on avatud ööpäev läbi ( <arv> × <arv> ) . Teiseks laiendab e-pangandus oluliselt pangakanalite kasutusvõimalusi üle rahvuslike piiride , võimaldades pakkuda ühes riigis asuva panga teenuseid ükskõik mis riigis üle maailma . Kolmandaks on e-panganduse tooted odavamad , võrreldes traditsioonilistega , seda nii panga kui kliendi vaatenurgast . Vaatamata arvestatavatele plussidele ja suurele populaarsusele Eestis , toob e-pangandus paratamatult kaasa ka riske , millega iga kommertspank peab kindlasti arvestama ja mida korralikult maandama . Kõige arvestatavamaks riskiks , mis assotsieerub e-pangandusega , on operatsioonirisk , mis esineb süsteemide , protsesside , pangapersonali või force majeure poolt tekitatud tõrgete näol . Koos majanduse , IT ja e-panganduse kiire arenguga arenevad ka häkkerid ning finantskurjategijad ja sellega peavad kindlasti arvestama nii Eesti kommertspangad kui ka riigi pangajärelevalve . Oluliselt suurenenud on kliendirisk , s.t omastatakse ja kasutatakse kuritahtlikult ära kliendi Internetipanga autoriseerimisparoole . Seetõttu on suund turvalisemate autoriseerimisvahendite , nagu ID-kaart ja PIN-kalkulaator , kasutuselevõtuks . Oluline on tagada ka pangaklientide koolitus , kuidas oma arvutit ja Internetipanka turvaliselt kaitsta . Artikli kirjutamise hetkel ( juuli <arv> ) avaldasid kõik Eesti suuremad pangad oma veebilehekülgedel vastavaid juhtnööre . <arv>. UUED PANGAJÄRELEVALVE PÕHIMÕTTED Tulemaks toime üha keerulisemate järelevalveülesannetega , on välja töötatud Basel II raamistik , mis näeb ette ka uuenenud operatsiooniriski juhtimise süsteemi . Järelevalve eesmärgiks on hinnata pankades sisemiselt väljatöötatud operatsiooniriski mudelite adekvaatsust . Kapitali hindamise ja kapitalistandardite rahvusvaheline konvergents - täiendatud raamistik või lihtsamas keeles Basel II raamistik ( The International Convergence of Capital Measurement and Capital Standards : a Revised Framework , Basel II Framework ) - pakub uut standardite kogumit pankade kapitali miinimumnõuete kehtestamisel . Seda valmistas ette Baseli Pangajärelevalve Komitee , keskpankade ja pangajärelevalve asutuste esindajate poolt koosnev grupp , mis rakendas esimest standardit juba <arv>. aastal . Kuigi <arv>. aastast kehtinud esimese kapitali adekvaatsuse raamistik oli esialgu suunatud vaid suurtele , rahvusvahelisel maastikul tegutsevatele pankadele Group of Ten ( G-<arv> , koosneb üheteistkümne riigi esindajast : Belgia , Kanada , Prantsusmaa , Saksamaa , Itaalia , Jaapan , Holland , Rootsi , Šveits , Suurbritannia ja Ameerika Ühendriigid ) , tunnistati see väga kiiresti kapitali adekvaatsuse hindamise etaloniks rohkem kui sajas riigis . Miks on kapitali adekvaatsuse seire ja kapitalile miinimumnõuete kehtestamine nii oluline igas toimiva pangandusturuga riigis ? Vastus tundub suhteliselt lihtne olevat : kapital on panga tulevase kasvu potentsiaaliks ja võimalike riskide maandajaks . Piisava kapitaliga pangad suudavad paremini toime tulla võimalike kahjude puhul , mis võivad tekkida majandustsükli käigus . Seeläbi suurendab adekvaatne kapitali tase avalikkuse usaldust nii normatiivi täitva üksikpanga kui ka terve pangandussüsteemi vastu . Kuna <arv>. aastaga võrreldes olid oluliselt muutunud riskid , nende iseloom , juhtimispõhimõtted , ning tehnoloogia ja pangandusturg olid arvestatavalt arenenud , ei suuda esimene kapitali adekvaatsuse raamistik kõike seda enam arvesse võtta . Selle aja jooksul olid oluliselt arenenud ka kommertspankade enda sisemised riskijuhtimise praktikad ja põhimõtted . Seetõttu otsustati välja töötada uus , ajakohastatud Basel II raamistik . Mille poolest erineb uus kapitali adekvaatsuse raamistik vanast ? Esiteks võtab see rohkem arvesse pangandussektori riske . Teiseks , Basel II oluliseks eelduseks on riskijuhtimise täiustamine . Põhinedes <arv>. aasta raamistiku kapitalinõuete struktuuril , võtab uus raamistik rohkem arvesse kapitaliraamistiku tundlikkust nende riskide vastu , millega kommertspank tegelikult oma igapäevases tegevuses kokku puutub . Siinkohal peab aga märkima , et Basel II eesmärgiks ei ole kapitalinõuete arvutamise metoodika muutmine , vaid täiendatud raamistiku riskipõhise lähenemise omaksvõtmise ergutamine . Basel II hõlmab lisaks kapitali miinimumnõuetele ka järelevalve ülevaadet ja turudistsipliini tagamise nõudeid eesmärgiga soodustada riskijuhtimise täiustamist . Seega on Basel II raamistiku peamiseks eesmärgiks edasi arendada pankade adekvaatset kapitaliseeritust ning kaasa aidata riskijuhtimise protsessi ülevaatamisele , et tugevdada seeläbi finantssüsteemi stabiilsust . See eesmärk viiakse ellu kolme samba abil . Uue raamistiku esimese samba näol ( minimum capital requirements ) on tegemist <arv>. aasta raamistikus sätestatud kapitali miinimumnõuete parema adapteerimisega iga panga tegeliku riskiprofiiliga . Esiteks täiendab Basel II kapitali tundlikkust krediidikahjude suhtes , nõudes kapitali kõrgemaid tasemeid nendele laenuvõtjatele , kelle puhul on krediidirisk suurem , ja vastupidi . Teiseks laieneb uus kapitali adekvaatsuse raamistik ka operatsiooniriskile . Nii nagu krediidiriskigi puhul , võivad pangad operatsiooniriski hinnates ise valida ühe kolmest võimalikust lähenemisest , tuginedes seejuures oma sisemistele kontrollidele ja riskijuhtimisele . Basel II raamistiku teise samba puhul on tegemist järelevalvega pankade riskiprofiili sisemiste hinnangute üle ( supervisory review ) , et selgitada välja , kas panga juhtkonnal on adekvaatne ülevaade panga riskikeskkonnast ja kas võimalike riskide maandamiseks on moodustatud adekvaatne kapital . Baseli Komitee hinnangul ergutab pankade kaasamine konstruktiivsesse dialoogi riskide hindamisest ja juhtimisest kindlasti panku arendama oma kontrolli süsteeme ning täiustama sisemisi riskijuhtimise protsesse . Kolmas sammas ( market discipline ) soodustab turudistsipliini teket nii kliendi kui ka panga seisukohalt , nõudes pankadelt avalikustamispoliitika ( sh ka kapitali- adekvaatsuse valdkonnas ) tõhustamist . Baseli Komitee on seisukohal , et turuosalistele piisava informatsiooni andmine panga tegevusest ning riskijuhtimise protsessist võimaldab paremini orienteeruda riigi pangandusmaastikul ning välja valida just see pank , mis suudab oma riske paremini maandada . Seega ei ole Basel II näol tegemist ainult riskitundlikuma kapitalinõuete metoodikaga , vaid selle uue kapitaliadekvaatsuse raamistiku rakendamine toob endaga kaasa nihke kogu pangandusjärelevalve olemuses , motiveerides kommertspankasid arendama oma riskijuhtimise protsesse . Kuna e-pangandus laiendab oluliselt panga tegutsemispiire ja pank võib oma e-panganduse teenuseid hakata pakkuma ka välismaal , siis aina kriitilisemaks muutub tööjaotus kohaliku- ehk home - ja välisriigi- ehk host i-järelevalveasutuste vahel . Üldjuhul vastutavad home-järelevalveasutused oma riigi territooriumil tegutsevate pankade järelevalve eest . Basel II raamistikku silmas pidades vastutab home-järelevalve ka ülevaate omamise eest uue raamistiku juurutamisel piiriülestes pangagruppides konsolideeritud baasil . Lisaks peab home-järelevalvelt lähtuma initsiatiiv koostöö edasiarendamiseks host-järelevalvega . Heaks tavaks on , et koostöö home - ja host-järelevalveasutuste vahel põhineks formaalsetel kokkulepetel , kus on selgelt piiritletud iga osapoole õigused , kohustused ja sätestatud ka koostöö ulatus , piirid jne. KOKKUVÕTE Eestis on pangajärelevalve teostajaks Finantsinspektsioon . Pangajärelevalve põhineb riskipõhisel lähenemisel , mille järgi on tööfunktsioonid ära jagatud riski iseloomust lähtudes . E-panganduse teenuste kasutamine suurendab pankade operatsiooniriski , millest ühe osa moodustab ka infotehnoloogia risk . Pankade IT-järelevalve eesmärgiks on hinnata , kuidas pank tegeleb IT-riskide juhtimisega ja kas see on piisav . E-pangandusega kaasnevate riskide hindamiseks on Baseli Pangajärelevalve Komitee juurde loodud Elektroonilise panganduse töögrupp välja töötanud ka metoodika . E-pangandus e-rahanduse ja e-kaubanduse osana tähendab pangateenuste osutamist elekt- rooniliste kanalite kaudu . Viimastel aastatel on selle areng märkimisväärne olnud , kuid samal ajal toob e-pangandus kaasa ka riske , nt üha olulisemaks muutuvad talitluspidevus ja süsteemide turvalisus . Pangad on e-pangandusega kaasnevatest riskidest teadlikud ja võtavad tarvitusele vajalikke meetmeid nende maandamiseks . Kuid üha tähtsamaks muutuvad klientidega seotud riskid , mille vähendamiseks peab kasutama turvalisemaid autoriseerimisvahendeid ( ID-kaart , PIN-kalkulaator ) , aga tagama ka pangaklientide koolitust , kuidas Internetipanka turvaliselt kasutada . Uue pangajärelevalve metoodika Basel II eesmärgiks on edasi arendada pankade kapitali- adekvaatsuse raamistikku ning kaasa aidata riskijuhtimise protsessi täiustamisele kommertspankade endi poolt . Basel II näeb ette ka uuenenud operatsiooniriski juhtimise süsteemi , mille eesmärk on hinnata pankades sisemiselt välja töötatud operatsiooniriski mudelite adekvaatsust . Et e-pangandus laiendab oluliselt kommertspankade teenuste osutamise geograafilist ulatust , muutub käesoleval ajal aina tähtsamaks hästi toimiv koostöö home - ja host-järelevalvete vahel , mis peaks põhinema formaalsetel kokkulepetel .  Arlet Rebane , Eesti Ühipanga siseaudiitor SISSEJUHATUSEKS COBITi TUTVUSTUS Tänapäeva organisatsiooni edukus ja ellujäämine on seotud informatsiooni ja infotehnoloogiaga , mida iseloomustavad : üha suurenev sõltuvus informatsioonist ja infosüsteemidest ; infosüsteemidesse paigutatavate praeguste ja tulevaste investeeringute suurus ; võimalused tehnoloogia abil luua uusi võimalusi ja vähendada kulusid ; süsteemide keerulisusest põhjustatud haavatavus ja lai ohtude spekter . Nii juhatatakse sisse COBIT ( Control Objectives for Information and Related Technologies ) - rahvusvaheliste standardite kogu , mis reguleerib infotehnoloogia ( IT ) juhtimist ja auditeerimist . Ülalnimetatud neli väidet peaksid olema piisav põhjus igale ettevõtte juhile vaadata kriitiliselt üle ettevõtte tegevusega seotud infotehnoloogilised riskid ja hinnata nende juhtimist . Tuleb määrata kindlaks tänane IT- protsesside kvaliteet organisatsioonis , kujundada teadmine , kuhu tahetakse jõuda , ning koostada tegevusplaan soovitud eesmärkide saavutamiseks . Paljud organisatsioonid mõistavad infotehnoloogia poolt pakutavaid võimalusi ja kasu , edukad firmad aga mõistavad ja juhivad ka uute tehnoloogiatega kaasnevaid riske . Juhtkond peab otsustama , milline riskitase on ettevõtte jaoks aktsepteeritav - liigne riskide võtmine võib mõjutada tulevasi sissetulekuid ; liigne riskide ( üle- ) ohjamine on kulukas tegevus , mis samuti ei avalda kasuminumbritele positiivset mõju . Niisiis peab juhtkond tõhusate juhtimisotsuste tegemiseks ja elluviimiseks tundma IT-riske ja nendest tulenevaid piiranguid . COBIT aitab ületada lõhesid äririskide ja tehniliste küsimuste vahel , määratledes ettevõtte ärieesmärkide saavutamist toetavad IT-protsessid ja kirjeldades mehhanisme nende ohjamiseks . Ärile suunatus ongi COBITi üks peamisi väärtusi . Standard ei ole toeks mitte ainult IT-juhtidele või -audiitoritele , vaid - mis peamine - sellest on kasu ka ettevõtte juhtkonnale ja äriprotsesside omanikele . TAUST COBITi esimene redaktsioon avaldati <arv>. aastal . Tänaseks on jõutud juba kolmanda redaktsioonini . Kui teine redaktsioon , mis ilmus <arv>. aastal , täiendas standardit praktilise rakendamise juhisega , siis käesolev redaktsioon lisab detailsed juhtimise suunised ( Management Guidelines ) , keskendudes veelgi enam IT juhtimisele ettevõtte eesmärkide kaudu . COBITi kokkupanemisel on lähtutud väga laiast ringist erinevatest , IT valdkonna juhtimist mõjutada võivatest standarditest , mistõttu väljend “ parim praktika ” ( best practice ) on COBITi iseloomustamiseks igati kohane : tehnilised standardid ISOlt , EDIFACTilt jt ; käitumiskoodeksid Euroopa Nõukogult , OECDlt , ISACAlt jt ; IT-süsteemide ja -protseduuride kvalifitseerimiskriteeriumid ITSEC , TCSEC , ISO <arv> , SPICE jt ; siseauditi ja sisekontrolli standardid COSOlt , ISACAlt , IIA jt ; majanduslikud praktikad ja nõuded majandusharu foorumitelt ( ESF , I<arv> ) ja riikliku toetusega platvormidelt ( IBAG , NIST , DTI ) jt ; spetsiifilised nõuded panganduselt , elektrooniliselt kaubanduselt , IT-tootmiselt jt. COBITi TOOTEPEREKOND Kolmandas redaktsioonis koosneb COBIT kuuest väljaandest , mis üheskoos moodustavadki COBITi tooteperekonna : Annotatsioon ( Executive Summary ) annab standardist ülevaate , tutvustab kasutajale olulisi mõisteid ning COBITi ülesehitust . Raamstruktuur ( Framework ) kirjeldab ülevaatlikult COBITi struktuuri - neli valdkonda , mis jagunevad <arv> IT-põhiprotsessiks ehk - juhtkonna seisukohalt - juhtimisülesandeks ( control objective ) . Iga juhtimisülesande aluseks on ärinõue , kõik nõuded seostatakse IT ressursivajadusega . Juhtimisülesanded ( Control Objectives ) detailiseerivad veelgi <arv> põhiprotsessi , defineerides ja sõnastades kasutajale <arv> alamprotsessi , mis peavad tagama soovitud eesmärgi - ärinõude tagamise - saavutamise . Auditi suunised ( Audit Guidelines ) kirjeldavad ülevaatlikult auditi läbiviimise protsessi ning esitavad põhjalikke praktilisi juhiseid IT-protsessidega kaasnevate riskide avastamiseks , tõestamiseks ning hindamiseks . Rakendusjuhised ( Implementation Tool Set ) sisaldavad erinevaid teste juhtkonna teadlikkuse ning IT kontrollikeskkonna hindamiseks , üksikasjalikke suuniseid COBITi esmaseks tutvustamiseks ja rakendamiseks organisatsioonis , samuti lahendusi enimlevinud probleemidele standardi rakendamisel . Juhtimissuunised ( Management Guidelines ) on varustatud hindamismudeliga , kriitiliste edufaktoritega ning indikaatoritega eesmärgi saavutamise ja soorituse hindamiseks . COBITi RAAMSTRUKTUUR Selleks et saavutada tõeliselt töötavat standardit , mis arvestaks samaaegselt nii IT juhtimise eripära kui ka ettevõtte ärivajadusi , oligi COBITi raamstruktuuri väljatöötamise üheks peaeesmärgiks nende kahe juhtimismudeli vahelise lõhe ületamine . Selle saavutamiseks töötati välja mudel , mis seob omavahel IT-protsessid , ärinõuded ( informatsioonile ) ning IT-ressursid . Ärieesmärkide rahuldamiseks peab informatsioon vastama järgmistele nõuetele : turbenõuded , mis jagunevad klassikaliselt konfidentsiaalsuse , terviklikkuse ja käideldavuse nõueteks ; usaldusnõuded , mille all mõistetakse vastavust välisnõuetele ( seadustele , lepingutele jmt ) ning usaldusväärsust ja piisavust juhtimisotsuste tegemiseks ; kvaliteedinõuded , mis jagunevad toimivuseks - informatsioon on tõene/kasutuskõlblik - ning tõhususeks - informatsiooni töötlemisel kasutatakse ressursse optimaalselt . IT-ressursid on COBITis defineeritud alljärgnevalt :  Joonis <arv>. andmed ; rakendussüsteemid , mille all mõistetakse tarkvaralisi süsteeme ; tehnoloogia , mille all mõistetakse riistvara ja operatsioonisüsteeme ; üldinfrastruktuur , mis hõlmab ruume ja muid seadmeid , mis on vajalikud inforessursside majutamiseks ja toetamiseks ; inimesed , mille all mõistetakse personali oskusi , teadlikkust ja tööviljakust infoteenuse pakkumisel . Informatsioonile esitatavate nõuete tagamiseks tuleb kehtestada piisavad kontrollimeetmed , mis saavutatakse omavahel seotud IT-protsesside sobiva läbiviimise ning seirega . COBIT kehtestabki vastava struktuuri , koondades vajaliku tulemuse saavutamiseks tehtavad tegevused protsessideks ( ühise eesmärgiga tegevuste jadad , millel on määratletav algus ja lõpp ) ning grupeerides protsessid aladeks . Organisatsioonides kujunevad aladest tihtipeale erinevate üksuste vastutusalad . Niisiis kujutab raamstruktuur piltlikult kolmemõõtmelist kuupi , mille ühel teljel paiknevad IT-protsessid , teisel informatsiooni kriteeriumid ning kolmandal IT-ressursid . Selline struktuur võimaldab erinevatel osapooltel ( juhid , audiitorid , äriprotsesside omanikud ) kasutada sama mudelit , kuid just neid huvitavast vaatenurgast . Erinevatel juhtudel ei pruugi raammudelit rakendada alati samas ulatuses - sõltuvalt tarbijast võib osa protsesse vaadelda üleorganisatsiooniliselt , teisi jällegi vaid äriprotsessi omaniku tasemel . Samuti ei avalda kõik protsessid ühesugust mõju informatsiooni kriteeriumitele . COBIT käsitlebki nimetatud mõju kolmel tasemel , tähistades need : primaarne , mis tähendab , et protsessil on otsene mõju infokriteeriumile sekundaarne , mis näitab protsessi piiratud või kaudset mõju infokriteeriumile ja tühi , mis näitab olulise mõju puudumist , kriteeriumile avaldavad mõju pigem teised protsessid . Sarnaselt infokriteeriumitele ei avalda kõik protsessid ühesugust mõju ka inforessurssidele . COBIT osutab iga protsessi puhul vaid nendele ressurssidele , mida protsess juhib , mitte lihtsalt protsessisisestele ressurssidele .  Joonis <arv>. JUHTIMISEESMÄRKIDE JAOTUS JA KÄSITLEMINE COBIT jagab IT-protsessid neljaks laiemaks tegevusvaldkonnaks ehk alaks : plaanimine ja organisatsioon ( planning and organisation ) ; hankimine ja evitamine ( acquisition and implementation ) ; tarnimine ja tugi ( delivery and support ) ning seire ( monitoring ) . Plaanimine ja organisatsioon keskenduvad strateegia ja taktika väljatöötamisele ning teavitamisele , riskide hindamisele ja projektijuhtimisele , otsides lahendusi , mis kõige paremini aitavad saavutada ärieesmärke . Pealegi on kohase organisatsiooni ülesehitamine niisama oluline nagu korraliku infrastruktuuri loomine . Hankimine ja evitamine keskendub protsessidele , mille toel luuakse või ostetakse sisse uusi lahendusi , viiakse sisse muudatusi . Peamised kriteeriumid , mida ärinõuded informatsioonile nendes protsessides seavad , on toimivus ja tõhusus . Tarnimine ja tugi koondab protsesse , mis on seotud IT-lahenduste rakendamise ning ekspluatatsiooniga . Oluline roll siinjuures on süsteemide talitluspidevuse ja turvalisuse tagamisel , aga ka kasutajate koolitamisel , probleemihaldusel jmt. Seireprotsessid osutavad vajadusele kõiki IT-protsesse regulaarselt hinnata , et olla järjepidevalt vastavuses äritegevuse poolt seatud kvaliteedinõuetega . Eelnimetatud neli ala jagunevad <arv> IT-põhiprotsessiks ehk - juhtkonna seisukohalt - kõrgema taseme juhtimiseesmärgiks . Iga juhtimiseesmärgi juures esitatakse selle aluseks olev ärinõue , mida võib ühtlasi käsitleda ka kui protsessi eesmärki . Ärinõude saavutamist võimaldav tegevus ( juhtimisdeklaratsioon ) ja protsessi läbiviimise seisukohalt olulised pidepunktid ( juhtimispraktikad ) lihtsustavad eesmärgist arusaamist ja selle saavutamist . Iga protsessi jaoks defineerib COBIT veel täiendavalt detailsed juhtimiseesmärgid , mis aitavad leida õigeid kontrollikohti protsesside läbiviimisel ja hindamisel . Sõltuvalt protsessist võib neid olla kolmest kolmekümneni - ühtekokku <arv> alamprotsessi/tegevust . JUHTIMISSUUNISED  Joonis <arv>. Ettevõtte juhtimises on IT-juhtimine omandamas aina olulisemat rolli . Riskide juhtimine ja kulude optimeerimine on saanud IT-juhtimises võtmesõnadeks . Kui kaugele peame minema ja kas teenuse eest makstav hind on õigustatud - need on igati tavapärased ja loomulikult õiged küsimused . Neile küsimustele vastamiseks on COBIT loonudki juhtimissuunised , mis püüavad lahata igat IT-protsessi järgmise struktuuri alusel : kriitilised edufaktorid defineerivad juhtkonnale olulisemad tegevused , millega saavutada protsessi üle kontroll ; eesmärgi saavutamise võtmeindikaatorid võimaldavad hinnata ärieesmärkide tegelikku täidetust ; soorituse võtmeindikaatorid hindavad IT-protsessi kvaliteedinäitajaid , mis lasevad loodetud eesmärki saavutada . Lisaks eelnimetatutele on iga protsess varustatud hindamiskriteeriumitega , mis määratlevad sõltuvalt juhtimismeetmete kvaliteedist taseme , mille organisatsioon antud protsessi juhtimisel on saavutanud . Juhtimise kvaliteeti hinnatakse tasemetel nullist viieni järgmiselt : <arv>. Olematu - protsessi juhtimist ei toimu . Täielikult puudub äratuntav protsess ( mõtestatud tegevuste jada ) . Organisatsioon ei ole aru saanud küsimuse ja probleemi eksisteerimisest . <arv>. Algstaadium - protsessid on juhuslikud ja organiseerimata . On tõendeid , et organisatsioon on tunnistanud küsimuse/probleemi olemasolu . Samas ei eksisteeri standardiseeritud protsessi , vaid seda asendavad juhuslikud lähenemised , mis sõltuvad isikutest või olukordadest . Üldist korrastatud juhtimist ei toimu . <arv>. Korratav - protsess järgib regulaarset tegevuskava ( mustrit ) . Protsess on arendatud staadiumisse , kus erinevad isikud toimivad juba mingil määral koordineeritult . Treeningut ega kommunikatsiooni ei toimu . Tuginetakse tegijate suurepärastele teadmistele protsessist , neile on jäetud ka vastutus . Suur vigade tõenäosus . <arv>. Defineeritud - protsess on kirjeldatud ja läbi räägitud . Protseduurid on standardiseeritud ja dokumenteeritud ning koolituse kaudu personalini viidud . Siiski vastutus protsessi järgimise eest on jäetud tegijatele ning on tõenäoline , et kontrollimisel ilmneb kõrvalekaldeid . Protseduurireeglid on olemasolevate praktikate kirjeldused . <arv>. Juhitud - protsessi monitooritakse ja mõõdetakse . Protsesse jälgitakse , mõõdetakse ja võrreldakse kehtiva töökorraldusega . Ebaefektiivsete käitumismudelite korral viiakse sisse muudatusi . Protsessid on pidevas arengus . Automatiseerimist rakendatakse piiratud ulatuses . <arv>. Optimeeritud - protsess järgib parimat praktikat ja on automatiseeritud . Protsessid on viidud nn parima praktika tasandile . Tegevuste läbiviimiseks kasutatakse abivahendeid ja automatiseerimist , mis tagavad kiireimad , efektiivseimad ja parimad lahendused . IT-PROTSESSIDE AUDITEERIMINE JA COBITi KASUTAMINE EÜP-GRUPI SISEAUDITIS Vastavalt Krediidiasutuste seadusele moodustatakse krediidiasutuse sisekontrolli süsteemi osana sõltumatu siseauditi üksus , mis jälgib kogu krediidiasutuse tegevust . Et kaasaegse finantsettevõtte tegevus sõltub olulisel määral infotehnoloogiast , on EÜP-grupi siseauditi osakonna koosseisus loodud eraldi IT siseaudiitori töökoht . Auditi eesmärk on anda juhtidele ja omanikele kindlust , et juhtimisel rakendatud meetmed ja kontrollid on ärinõuete täitmiseks piisavad . COBITis sisalduvad head tegutsemispraktikad annavad audiitoritele võimaluse neid võrrelda reaalsete protsessidega ning esitada juhtkonnale oma tähelepanekud oluliste riskivaldkondade kohta . COBITi auditi suunised ( Audit Guidelines ) on käepärane vahend IT-juhtimise auditeerimiseks ja hindamiseks ka seetõttu , et COBIT on oma suuniste väljatöötamisel arvestanud rahvusvaheliste auditiorganisatsioonide standardeid . Laialt levinud standardina on COBITil teinegi väärtus - suhtlemisel emapangaga SEB või Läti ja Leedu sõsarpankade audiitoritega , samuti koostööl välisaudiitorite või finantsinspektsiooni audiitoritega loob COBIT ühise keele , mis aitab efektiivsemalt informatsiooni vahetada ning paremini mõista üksteise poolt läbi viidud auditeid . Üldtunnustatud auditiprotsess , mida järgib ka COBIT , on järgmine : õpitakse tundma ärinõuetega seotud riske ning nende leevendamiseks rakendatud juhtimismeetmeid ; seejärel hinnatakse juhtimismeetmete sobivust ja piisavust ; testitakse kirjeldatud juhtimismeetmete vastavust nende tegelikule toimimisele ; tõendatakse meetmete piisavust loodetud ärieesmärgi saavutamisel . Siseaudiitorid töötavad juhatusega ja välisaudiitoritega kooskõlastatud ning nõukogu poolt kinnitatud tööplaani alusel . Tööplaani koostamisel lähtutakse põhimõttest , et olulisi , kõrge riskiga protsesse auditeeritakse kord aastas , keskmise riskiga protsesse iga kahe aasta tagant ning madala riskiga protsesside toimimisest antakse ülevaade vähemalt üks kord kolme aasta jooksul . Niisiis on siseauditi osakonna tööplaani aluseks auditeeritava valdkonna tegevuse riskianalüüs . Riskianalüüsi koostamisel : moodustatakse loetelu valdkonna protsessidest hinnatakse iga üksiku protsessi riski vastavalt kehtivale metoodikale ning omistatakse protsessidele riskitasemed . Infotehnoloogia valdkonna juhtimisega seotud tegevuste riskianalüüsi koostamisel , nii nagu ka auditite planeerimisel , on aluseks võetud COBIT , sest see katab oma <arv> põhiprotsessi ja enam kui <arv> alamprotsessiga pea lünkadeta kõik selle valdkonnaga seotud toimingud . Samas tuleb arvestada , et kuna erinevatel audiitorkontrolli tegevatel üksustel ( näiteks ettevõtte siseaudit ja välisaudit ) on kohati erinevad eesmärgid ja tegutsemispraktikad , on COBITi suunised üldloomulised ning vajavad iga konkreetse keskkonna jaoks eraldi kohendamist . EÜP-grupis defineeritakse riski kui võimalikku negatiivset kõrvalekallet loodetud majandustulemusest . Arvesse tuleb võtta nii võimaliku kahju suurust kui selle esinemise tõenäosust kindlaksmääratud ajaperioodil . Siseauditi metoodikas hinnatakse riski läbi kuue faktori . Võimaliku kahju suuruse leidmiseks hinnatakse protsessi käigus käsitletava vara väärtust ning protsessi mõju otsese kahju tekkimisele . Teiselt poolt võetakse riski realiseerumise tõenäosuse hindamiseks arvesse protsessi senist stabiilsust ( hiljutised muudatused protsessi läbiviimisel , varem esinenud kahjud ) , juhtimise kvaliteeti ning loomulikult eelmise auditi tulemust . Et riskil on omadus ajas muutuda , arvestatakse ühe faktorina ka eelmise auditi läbiviimise aega . Faktorite osakaalu riski määratlemisel iseloomustab alljärgnev digramm : Hinnatud protsesside riskitasemest tulenevatelt koostatakse valdkonnas läbiviidavate auditite plaan - nii lühema kui ka pikema perioodi lõikes . Riskianalüüsi värskendatakse igal aastal . Loomulikult ei saa IT-auditite planeerimisel ja läbiviimisel tugineda pelgalt COBITis etteantud mudelile . Nagu juba eespool nimetatud , tuleb raammudeli rakendamisel arvestada nii ettevõtte ärikeskkonda kui ka konkreetseid eesmärke . Et turvalisuse tagamine on rahaliselt kulukas ning muudab samas protsesside läbiviimise nii töötajatele kui ka klientidele ebamugavamaks , tuleb iga konkreetset sellesuunalist nõuet püstitades ja hinnates arvestada ettevõtte tegelikke vajadusi . Otsustus , kui palju ressurssi ühe või teise protsessi juhtimisel soovitakse kulutada , kuulub protsessi omanike ja ettevõtte juhtkonna pädevusse . COBITi protsessid on omavahel väga tihedalt seotud . Lähtuvalt näiteks ettevõtte ( organisatsiooni ) struktuurist või suurusest võib protsessi juhtimisest tervikliku ülevaate saamiseks osutuda auditite planeerimisel otstarbekas koondada ühte auditi programmi erinevaid protsesse/alamprotsesse COBITi erinevatest põhiprotsessidest või ka aladest .  Joonis <arv>. Näiteks talitluspidevuse tagamise auditeerimisel ( plaani olemasolu , piisavus , testimine ja haldus ) võib liita auditi programmi küsimusi serveriruumide haldusest , sest see mõjutab oluliselt ettevõtte suutlikkust katkematult oma teenuseid pakkuda , ja/või samuti talitluspidevuse tagamise oluliseks eelduseks oleva monitooringusüsteemi kohta või ka intsidentide kohaseks käsitlemiseks rakendatud töökorralduse kohta . Auditid lõpevad raporti koostamisega . Raportis kirjeldatakse lühidalt auditi käigus läbiviidud töid ning tuuakse välja protsessis ja töötajate tegevuses avastatud puudused . Puudused kajastatakse raportis oluliste või siis teisejärguliste tähelepanekutena , sõltuvalt sellest , milline võib olla nende mõju ettevõtte eesmärgi täitmisele . Siseauditi osakond analüüsib panga grupi ja selle töötajate tegevuses avastatud puudusi , ülesannete täitmata jätmise ja volituste ületamise juhtumeid ning teeb ettepanekuid puuduste kõrvaldamise ja vigade vältimise abinõude kohta . Oluline osa raportites on ka juhtkonna vastustel . Enne raporti allkirjastamist arutatakse kõik leiud läbi auditeeritud valdkonna eest vastutava juhiga . Auditite käigus tehtud tähelepanekute kõrvaldamiseks lepitakse kokku tähtajad ning määratakse töötajad , kes vastutavad lahenduste leidmise ja rakendamise eest . Siseaudit teeb järelkontrolle raportites kirjeldatud puuduste õigeaegse ( vastavalt kokkulepitud tähtajale ) kõrvaldamise kohta . Auditite käigus avastatud puuduste hulgast ja olulisusest tulenevalt omistatakse protsessile auditi reiting - A , B , C või D. Reiting A näitab , et auditeeritud protsess ja selle juhtimiseks rakendatud sisekontrolli süsteem toimivad efektiivselt , D osutab kriitilise riski olemasolule , sisekontrolli süsteem on puudulik , mistõttu eksisteerib tõsine oht turvalisusele ja/või panga eesmärkide täitmata jäämisele . Siseaudit esitab oma töö kohta aruandeid , need esitatakse omakorda panga juhatusele ja välisaudiitoritele . Kord kvartalis esitatakse kokkuvõte olulistest tähelepanekutest auditi komiteele , mis on ettevõtte omanikest moodustatud ja siseauditi tegevust koordineeriv ning tulemusi panga nõukogule vahendav nõukogu kontrollikomitee . KOKKUVÕTTEKS COBIT on rahvusvaheliselt tuntud ja tunnustatud standard , hea tava ning ühtlasi praktiline raamstruktuur IT juhtimiseks . COBITi rakendamisest leiavad kasu nii tippjuhid , kes otseselt vastutavad äriprotsesside ja tehnoloogia eest , äriprotsesside omanikud , kes sõltuvad tehnoloogiast ning tuginevad oma töös asjakohasele ja usaldusväärsele informatsioonile , audiitorid , kes varustavad juhtkonda süsteemse kindlustandva informatsiooniga IT-teenuse kvaliteedi kohta , ning loomulikult ka IT-töötajad , kes vastutavad IT-protsesside läbiviimise , kvaliteedi ning usaldusväärsuse eest . COBIT ei ole ainuke IT juhtimist käsitlev standard . Erinevatele IT valdkondadele rakenduvad mitmed muudki standardid , kuid nagu nähtub turult ja mida kinnitavad mitmed uuringud , annab COBIT parima võimaliku raamistiku IT juhtimiseks . Käesoleva aasta juunis on Finantsinspektsioon välja töötanud soovitusliku juhendi eelnõu “ Nõuded infotehnoloogia ala korraldamiseks ” , mille eesmärgiks on kehtestada miinimumnõuded finantssektori ettevõtetes infotehnoloogiaalaseks töökorralduseks ning kontrolliks , et vähendada süsteemseid ja operatsioonilisi riske . Juhendi koostamisel on võetud aluseks rahvusvaheliselt üldtunnustatud infotehnoloogia auditi ja juhtimise standard COBIT . Ain Järv , AS Sertifitseerimiskeskuse juhataja Hinnates meie ID-kaardi projekti ja võrreldes seda muu Euroopa analoogiliste projektidega , võime seni suhteliselt rahul olla . Meil on selgepiiriline arusaam ID-kaardi olemusest . Meil on korralik seadusandlik baas isikut tõendavate dokumentide ja digitaalallkirja seaduse näol . Meil on toimiv koostöö riigi ja erasektori vahel . Meil on piisav raamistik nii akadeemilistest uuringutest kui praktilistest kokkulepetest . Me toimetame keskkonnas , mis mujal Euroopas pole sugugi nii tavapärane . Kas sellele on aidanud kaasa ka meie väiksus , et osapooltevahelisi kokkuleppeid on lihtsam saavutada ? Või on see piiratud raharessurss , mida saame arendusteks kulutada ja mis tingib optimaalseima lahenduse ? Või on see meie võimalus ehitada uusi süsteeme suhteliselt nullist , ilma et meid segaksid ajaloolised traditsioonid asjaajamises ja juba ammu kinnistunud bürokraatia ? Või pigem on kõik kokku loonud meile baasi lahendusteks , millega oleme sedavõrd harjumas , et võtame kõike loomuomasena ? Internetipangandus , e-riigi lahendused , mobiilimaksed , pangakaartide ristkasutuski - võime üllatuda , et mujal Euroopas ei pruugi see kõik olla tavapärane . Meil on raske selgitada oma lahendusi , sest Euroopa traditsioonid , seadusandlus ja praktikad on kantud nende ajaloolistest tavadest . Järgnevalt mõningatest ID-kaardi , sellel põhineva avaliku võtme infrastruktuuri ja digitaalallkirja aspektidest , mis oma selgepiirilisuses võivad olla Euroopas raskesti mõistetavad . ID-KAART KUI VÕTI Kui Eesti ID-kaardile on lisatud kiip eelkõige selleks , et digitaalallkirja seaduse ellurakendamiseks on digitaalses keskkonnas vaja isikuid üheselt tuvastada , siis tundub , et Euroopas tihtilugu alles otsitakse kiibile näilisi rakendusi . Vaatame mõningaid näiteid . Kui Lätis käis ID-kaardi ettevalmistusprotsess ( mis nüüd kahjuks on takerdunud ) , siis arutleti seal väga ägedalt teema üle , missugust infot peaks kaardil olev kiip kandma . Esmaseks nende jaoks mõistlikuks põhjenduseks , miks lisada kaardile kiip , oli elukoha aadressi ja valimistest osavõtu fikseerimine , sest seadused nõudsid seda . Selleks et seda kaardile kirjutada ja andmeid muuta , planeeriti suurt hulka teeninduspunkte . Kuigi ollakse kuulnud , et Eestis räägitakse midagi digitaalallkirjast , ei ole seal veel päris lõpuni aru saadud , mis pistmist on sellel ID-kaardiga . See mõtteviis ei ole omane vaid Lätile . Ka näiteks Belgia kaardi puhul oli algselt plaanis kasutada kiipi vaid aadressi ja muude isikuandmete kandmiseks . Siis aga avastati , et kiibil oleva info väljalugemiseks on vaja kulukaid seadmeid , ning asi lõppes sellega , et aadress trükiti lihtsalt kaardile . Kiipi kasutavad nad nüüd paljuski Soome ja Eesti eeskujul - õnneks küll samuti vaid salajaste võtmete ja sertifikaatide hoidmiseks . Itaalia lisas oma kaardile lausa eraldi optilise mälu isikuandmete salvestamiseks . Nende hulka kuulub jällegi aadress . Tundub , et idee rahvastikuregistrist , mis meie jaoks on tavapärane ja kus koos isikuandmetega on kirjas ka aadress , on muu maailma jaoks uudne . Olukord on eri riikides erinev . Soomel on väga hästi toimiv rahvastikuregister ja info muutmine registris oli neil üks esimesi ID-kaardi rakendusi . Meil Eestis on see küll võimalik , kuid tänaseni veel väga “ ümbernurga ” - on võimalik saata allkirjastatud taotlus kohalikule omavalitsusele . Kes seda teab , see kasutab . Kui ma ei eksi , siis ametlikku infot jagab selle võimaluse kohta vaid Tallinna linn . Soome puhul polnud see aga mingi läbilöögirakendus , sest aadressi saab seal muuta ka vaid telefoniga helistades . Samas on Soomel omakorda probleem sotsiaalkindlustussüsteemi andmekogudega . Kui asuti sotsiaalkindlustuse kaarti ühildama ID-kaardiga , siis arvati , et oleks tore küll , kui neil oleks samasugune keskne tervisekindlustuse register kui Eestis ( tervisekindlustuse operatiivne kontroll Haigekassa infosüsteemist on meil reeglina esmane toiming enne arstiabi osutamist ) , kuid seni on asi piirdunud vaid kahe kaardi liitmise ja tervisekindlustusinfo trükkimisega ID-kaardile . Vaatamata sellele , et tervisekindlustusregister Eestis toimib , nõutakse meilt siiski veel Euroopa tervisekindlustuskaardi väljastamist . See on hetkel küll vaid plastikkaart , millest ei piisa isegi esitaja identifitseerimiseks ( seal ei ole pilti ega sisuliselt midagi muud peale isiku nime ) ja see ei kanna mitte mingit sisulist informatsiooni isiku kindlustatuse kohta . Pigem ütleb vaid seda , et kaardi esitajale peab olema tagatud vältimatu esmaabi . Ka sellele kaardile plaanitakse kanda kiip , mille otstarve on veel selgusetu . Loodan vaid , et me ei pea hakkama järgima Saksamaa lahendust , kus tegemist on mälukaardiga , millele on just nimelt kirjutatud tervisekindlustus . See tähendaks meie jaoks tagasipöördumist juba läbitud haigekassakaardi juurde , kuid veel suuremate kuludega . Seni paistab , et Euroopa tervisekindlustuskaart pole kantud mitte niivõrd praktika vajadusest , kuivõrd ideest “ tükike Euroopa Liitu sinu taskus ” . Tõdetakse , et meditsiinilise info kandjana ei ole kiip just kõige parem ja turvalisem lahendus . Elektroonilistest lahendustest mõeldakse , et oleks ehk tore , kui näiteks võiks ametlikke blankette lubada Internetist välja trükkida . Me ei saa sellest aru , kui ei meenuta , et oli meilgi aeg , kus ametlikud avaldused tuli teha ametlikule turvaelementidega blanketile - olgu need passitaotluse blaketid , haiguslehed jms. Andmebaaside levikuga oleme ise seda ametlikku “ blanketindust ” ära unustamas , kuid ka mitte täielikult - kui “ sinine leht ” ei pruugi tänapäeval olla sugugi mitte sinine , siis retsept peab ikka veel olema roheline . Rahvusvahelises autotranspordis ähvardab rakenduda elektrooniliste sõidumeerikute süsteem , kus väljastatakse suur hulk kaarte - autojuhtidele , remonditöökodadele kui ka politseile . Eks peab Eestigi neid nõudeid järgima hakkama . Isiklikult loodan , et meil ei hakata kohustuslikult nõudma kiibi kandmist juhilubadele . Sellelegi otsitakse põhjendust - ehk võiks sinna näiteks kirjutada auto registreerimistunnistuse info ? Eestis on kujunemas tavapäraseks arusaam , et andmeid hoiame ikka andmebaasides - raha panga baasides , tervisekindlustusinfot Haigekassa andmebaasis , Autoregistrit peab autoregistrikeskus jne. Eks sidevõrkude areng ja internetiseerumine on selle kontseptsiooni puhul oluline . Ka X-tee , mis ühendab andmebaase , on oluline komponent . Selles rollis on ID-kaart tõepoolest vaid võti andmebaasidesse . ID-kaart , tuvastades isiku , võimaldab asjaosalisel juurdepääsu vajalike andmeteni . Muide , sealsamas Belgiaski oli veel aasta tagasi saavutuseks , kui ühes maakonnas internetiseeriti mõningad ametkonnad ja loodi esimene infoportaal , kust võis leida nende ametkondade kohta vajalikku teavet . Meile on aga ühtne riiklik portaal ja iga ametkonna koduleht iseenesestmõistetav . Me ei kujuta oma elu ettegi ilma elektroonilise riigiteatajata . Eestis pooldatakse kontseptsiooni “ üks riik - üks dokument ” . Haigekassa ei nõua enam haigekassakaardi olemasolu . Pilootimisel on e-politsei lahendused , kus pärast isiku tuvastamist on politseil võimalik andmebaasidest kontrollida nii juhtimisõiguse olemasolu , autoregistri kui ka kindlustuse infot . Tehniliselt on see kõik juba võimalik . Kui hiljuti kaaluti Siseministeeriumis seni paberkujul väljastatava relvaloa asendamist kaardiga , siis näitas arvutus , et odavam on realiseerida korralik relvaregister ja nõuda jahimeestelt ID-kaardi jahiretkel kaasas kandmist . Piisab vaid isiku tuvastamisest , et veenduda nii relvalubade kui vajalike jahilubade olemasolus . Eestis on paarkümmend ametkonda ja osapoolt , kes peavad omama ülevaadet relvadest ja lubadest . Nendele registritele saab luua juurdepääsu nii vajalikele ametkondadele kui relvakauplustelegi . Sama tulemuseni jõuti ka Tallinnas , kus esialgu samuti kaaluti eraldi “ tallinlase ” kaardi väljastamist . Nüüdseks rakendunud lahendus kasutab olemasolevat ID-kaarti ja tallinlaseks olemist kontrollitakse reaalajaliselt rahvastikuregistrist . Tallinna ID-pileti projekt on ilmekas näide sellest , kuidas on võimalik sellistki õigust nagu bussipilet hoida keskses registris . Mine võta kinni , kas tegu on väheses riiklikus mõtlemises , vähearenenud ühtses infrastruktuuris , killustatud ametkondlikes huvides või tehnoloogiafirmade lobis , et Euroopas ei ole ühtseid arendusi ega välja kujunenud optimaalseid seisukohti . Seni juurutatakse seal erinevaid kaarte ja teisalt nuputatakse viise , kuidas liita neid erinevaid kaarte üheks multirakendusi kandvaks kaardiks . Ja meid jääb kummitama oht juurutada kohustuslikus korras veel mõni “ Euroopa kaart ” . ID-KAART KUI KASUTUSPIIRANGUTETA VÕTI Eesti ID-kaardi kiibi põhisisu moodustavad temas paiknevad salajased võtmed ja neile vastavad sertifikaadid . Ehk teisisõnu on ID-kaart avaliku võtme infrastruktuuri PKI ( Public Key Infrastructure ) ühe komponendi , salajaste võtmete , kandja . Eesti ID-kaardil olev kiip lisatigi põhiliselt digitaalallkirja seaduse ellurakendamiseks , andmaks igaühele võimaluse digitaalsetele teenustele juurde pääseda ja digitaalallkirja anda . Kuid see meie jaoks tavapärane ühtse infrastruktuuri käsitlus võib olla muu maailma jaoks pisut uudne . Põhjused peituvad siin ehk PKI ajaloos - algselt kasutati seda tehnoloogiat suletud andmebaasidele ligipääsu turvamiseks . Ka juurdepääsupiirangud on tihti sel juhul kirjutatud vastavatesse sertifikaatidesse . Need sertifikaadid väljastatakse organisatsioonis kindlatele inimestele . Sellest on kasvanud välja ka PKI algne käsitlus , kus tegemist on hierarhilise süsteemiga : kus firma juhataja väljastab sertifikaadid osakonna juhatajatele , need omakorda nende alluvuses töötavate osakondade juhatajatele või otse oma osakonna töötajatele jne. Teades , mis positsioonil töötab antud inimene organisatsioonis , saab selle positsiooniga siduda kõik vajalikud juurdepääsupiirangud . Lihtne , kuid praktikas pole see end keerukamate süsteemide juures õigustanud . Tegelikus elus pole volituste ja vastutuste delegeerimine ning organisatsiooni niivõrd täpne kirjeldamine võimalik . Väidetavalt pole see võimalik isegi sedavõrd reglementeeritud hierarhiates , nagu seda on sõjaväelised organisatsioonid . Pealegi kipuvad need volitused ja vastutused pidevalt muutuma , niivõrd kui muutub organisatsioon oma igapäevases elus või liiguvad ülesanded inimeste vahel . On küll ahvatlev luua süsteem , kus võiks öelda , et tähtis pole mitte isik , vaid tema roll . Ametikohaga kaasaskäivaid volitusi pole lihtne kirjeldada ja halvemal juhul võib süsteemi sellisel kujul bürokratiseerimine halvata kogu organisatsiooni . Kuid mõte , et sertifikaati panna volituspiiranguid , et isiku allkirjas sisalduks juba ettemääratult , kas tal oli volitusi mingi dokumendi allkirjastamiseks , elab edasi . Sellest mõttest on tihti kantud ametkondlike kaartide väljastamine . Ja siis läheb samavõrd teoreetiliseks aruteluks , kus leitakse , et isikul on tavapäraselt palju rolle ja erinevaid õigusi . Kuidas oskab inimene oma konkreetse rolli jaoks õige sertifikaadi välja valida ja kuidas tagada , et arst , olles parasjagu ise patsiendi rollis , ei kuritarvita oma arsti sertifikaati , või mis juhtub , kui ministri määrus allkirjastatakse golfiklubi sertifikaadiga ? Et sertifikaatide väljastamine ja haldamine on iseenesest keeruline ja kulukas lahendus , pole see osutunud kuigivõrd toimivaks rollide defineerimisel . Rollid on sedavõrd üldised või sedavõrd spetsiifilised , et neid pole üheselt ja lõplikult võimalik kirjeldada . Kui me vaatame tavapärast elu , siis isikule on üks ja omane tema allkiri . Ja see allkiri on ühtemoodi sarnane ja ühtemoodi siduv , sõltumata isiku konkreetsest rollist . Tihtilugu on isiku roll kirjutatud vaid konkreetse allkirja ette - kas dokument allkirjastati kui ministri või müügijuhi poolt . Isiku volitusi kontrollitakse teistest allikatest . Ministri volitused algavad meil Riigi Teatajas ilmumisest . Osapooled vahetavad kontaktandmeid ja volikirju . Erinevates infosüsteemides on volitused tihtilugu aga väga spetsiifilised . Väga detailselt võib olla määratud , missugune inimene missuguseid toiminguid missuguses ulatuses võib teha . Ja need on iga süsteemi keskselt erinevad . Volituste määratlemiseks toimib muu volitussüsteem paremini kui sertifikaatidesse valatud süsteem . Oluline on vaid veenduda , et teame täpselt , kes on see isik , kes antud juhul infosüsteemi kasutab või antud dokumendi on allkirjastanud . Eesti ID-kaardil olev sertifikaat tuvastab isiku üheselt . Meil on seda lihtne teha , sest igale Eestis viibivale elanikule väljastatakse unikaalne isikukood . Nii saame üheselt veenduda kaarti kasutavas isikus ning kaardiga antud allkirjad võrdsustada omakäeliste allkirjadega . Nii nagu omakäelisegi allkirja puhul , ei piiritleta rolli ka sertifikaadis . Näiteks Soomes oli esialgu väljastatud ID-kaart algupäraselt mõeldud vaid kodanikukaardiks - seda sai kautada vaid suhtes kodanik - riik . Alles hiljem tõdeti , et kui palju see kodanik siis ikka vaid riigiga suhtleb . Isiku ühtne identifikaatorgi lisati hiljem ja samas propageeritakse seda nüüd agarasti ka erasektoris . Kuid kõikjal pole selle järgimine sedavõrd lihtne . Paljuski ajaloolistel põhjustel on näiteks Saksamaal ja Austrias lausa keelatud isiku ühene identifitseerimine . Kui ID-kaardiga antud allkiri näitab vaid allkirja seotust isikuga , siis see ei tähenda , et vajadusel ei saaks näidata isiku seotust asutusega . Ega me praegugi , saades teate mõnelt asutuselt , ei hakka alati kontrollima alla kirjutanud isiku täpseid volitusi . Tavapäraselt me ei kontrolli , kas dokumendile allkirja andnud isik on ikka panga teller või maksuameti ametnik . Seda seni , kuni oleme veendunud , et saime selle dokumendi asutuse kontorist , see on vormistatud asutuse blanketil . Blankett võib omada asutusesisest numbrit ja võib olla varustatud asutuse pitsatiga . See kõik on selleks , et ühelt poolt võiks asutus olla kindel , et tema nimel ei antaks välja volitama infot . Teisalt võib dokumendi saanud isik olla kindel dokumendi päritolus ning teab , et selle sisu eest vastutab dokumendi väljastanud asutus . Asutusesisene vastutuse jagamine on asutuse sisekorra küsimus . Ka digitaalses keskkonnas on võimalik asutuse poolt väljastatud infole lisada asutuse digitaalne tempel . Tehniliselt on see sama mis digitaalsignatuur , kuid ei ole seotud mitte füüsilise , vaid juriidilise isikuga . See on väljastatud ning seda saab kasutada vastavalt asutuse poolt kehtestatud korrale , nii nagu varem oli määratud asutuse pitsati või templi kasutamise kord . Tehniliselt võib salajane võti paikneda turvatult serveris või samuti kiipkaardil . Digitaalset templit kasutatakse juba pankades maksekorralduse kinnituste väljastamiseks . Seda peaks kasutama igasuguste registriväljavõtete tegemisel . Lõpeks ära kord , kus notar , tehes päringu äriregistrisse , trükib välja ekraanipildi ja allkirjastab selle käsitsi , tõendamaks andmete seisu ka tagantjärele . Kui lähtuda Euroopa käibemaksudirektiivist , siis peavad kõik elektroonilised arved olema signeeritud . See tähendab , et nad ei pea olema varustatud mitte ilmtingimata isiku digitaalallkirjaga , vaid kandma vähemalt asutuse digitaalset templit . Nimetatud seadusemuudatused pidanuksid Eestiski rakenduma alates <arv>. maist <arv>. Nii nagu kaarditootjad on huvitatud paljude erinevate kaartide tootmisest , millele viitasime esimeses lõigus , nii tundub et PKI-süsteemide arendajad on huvitatud paljude PKI-süsteemide arendamisest . Nendevahelise koostöö saavutamine on aga jällegi väga keerukas . Nii saame palju avaliku võtme infrastruktuure , mis kõik toimivad oma suletud süsteemis . Kuid ühtse ID-kaardi ja avaliku võtme infrastruktuuri põhieelised ilmnevad alles avatud süsteemide ja vajalike kokkulepete puhul . Kuni seda pole saavutatud , kaheldakse tihti just sel põhjusel selle keeruka PKI-süsteemi laiapõhjalise rakendamise otstarbekuses . KAS DIGITAALALLKIRJA ON VAJA ? Kui mujal Euroopas alles mõeldakse , et kui oleks näiteks kiibiga ID-kaart , siis ehk saaks teha mõne e-maksuameti lahenduse . Või kui saaks mõne digitaalallkirja sertifikaadi laadida mobiili , siis saaks realiseerida mobiilimakseid . Selles osas on meil olukord teine . Internetipangandus , e-maksuamet , mobiiliparkimine jms eksisteerisid meil kõik juba enne ID-kaardi sündi . Suletud süsteemide jaoks ei ole tõepoolest ID-kaarti ja sellel põhinevat digitaalallkirja vaja . Tuletagem vaid meelde , et enne ühe või teise autentimissüsteemi kasutamist on vaja sõlmida kirjalik leping . Selles lepingus saab edaspidiseks suhtlemiseks kokku leppida mis tahes osapooltele vastuvõetava edasise autentimisviisi suhtes . Seni on niisugune eelnev leping tulnud sõlmida omakäeliselt ja paberil . See puudutab ka kõiki neid teenuseid , mille esinemissagedus pole nii suur , et selleks tasuks eraldi arendada mõnda automaatset süsteemi ja leppida kokku selle kasutustingimustes . Vaid teoreetiliselt on võimalik kirjeldada kõikvõimalikke autentimisviise ja -süsteeme , mida riigis tunnistataks digitaalseks allkirjaks . Ja ikka saab neid süsteeme sedavõrd palju , et lõpuks ei ole ühelgi neist iseseisvat tõestusväärtust , rääkimata sellest , et need allkirjad võiksid olla võrdsustatud omakäeliste allkirjadega . Tõenäoliselt ei omaks ükski nendest allkirjadest kohtu silmis otsest tõestusväärtust ilma eksperthinnanguta . Ja eksperthinnanguid võib olla mitmeid , lõpetades sellega , et ega kasutaja ei pea olema ekspert ja alati mõistma , kui ta võtab süsteemi kasutades siduva kohustuse , mis on võrdsustatud allkirjaga . Ühtne allkirjastamissüsteem ja praktika puudub seni paraku ka pea kogu Euroopas . Seda soosib paratamatult ka digitaalallkirjade kohta käiva direktiivi laialivalguvus . Püüdes seadustada kõikvõimalikke üldisi autentimis- ja allkirjastamisviise , ei kehti neist kohtus tegelikult ükski . Kokkulepete ja ühtsete käsitluste puudumine on viimas seisuni , kus Euroopas on hakatud kahtlema , et kui see kõik on nii keerukas ja kulukas , kui see kõik ei ole ennast tegelikkuses õigustanud ( s.t veel väga laialt levinud ) , siis ehk ei olegi kogu seda digitaalallkirja vaja . Vähemalt kujul , kus see on võrdsustatud omakäelise allkirjaga . Seda enam , et senini on paljud juristid kahtleval seisukohal , et kas digitaalne allkiri on ikka samaväärne isiku oma allkirjaga . Kõik uus ja harjumatu ning kohtupraktikas järele proovimata on kahtlane . Selle ilmestamiseks võib tuua kohtuvaidluse eelmise sajandi <arv>. aastal , kui Rootsis oli küsimuse all , kas pastapliiatsiga antud allkiri ikka on isiku päris-allkiri ja kas seda võib “ päris ” -dokumentidel ikka kasutada . Seni oli kasutatud allkirjastamiseks tinti ja sulepead , kuid vastleiutatud pastapliiats oli alles uudne tehnoloogia ja kes teab , kaua see pasta siis paberil ikka püsib . Digitaalallkiri on samuti nähtus , millest küll on aegade jooksul palju räägitud , kuid mida seni on kasutanud vähesed - see on olnud väga teoreetiline ja arusaamatu . Eestil on õnneks selge digitaalallkirja seadus . Vastandina Euroopa direktiivile ei püüa see reglementeerida kõikvõimalikke autentimisviise , vaid räägib selgepiiriliselt ainult digitaalallkirjast . Digitaalallkirjast vormis , mille puhul see on võrdsustatud omakäelise allkirjaga , ning viisil , mil see omab pikaajalist tõestusväärtust . Euroopas on sagedane käsitlus , kus allkiri kehtib vaid seni , kuni kehtib allkirjastamise sertifikaat , ehk seda kõike vaadeldakse tihti vaid kui kenade tehnoloogiainimeste kena leiutist andmete turvaliseks edastamiseks . Eesti seaduses kirjeldatud süsteemi järgi saab digitaalset allkirja koos dokumendiga säilitada ka pikaajaliselt , samaväärsena paberdokumendi ja tavaallkirjaga . Lisaks selgele seadusandlusele on tähtsal kohal Eestis saavutatud kokkulepped ühtsete allkirjaformaatide osas ja paljuski sihtasutuse Vaata Maailma rahastamisel välja töötatud ja kõigile vabalt kättesaadavad kliendiprogrammid . Peale ID-kaartide ja vaba allkirjastamistehnoloogia laialdase leviku , toetab meil rakendatud digitaalallkirju ka positiivne kohtupraktika eelkõige tänu Justiitsministeeriumi edumeelsusele ja advokaadibüroode sihikindlusele . Digitaalallkirjaga varustatud dokument omab meil kohtu silmis iseseisvat tõestusväärtust . Digitaalallkirjad on meil tõesti igaühe kasutada . Parimal juhul peab lisaks juba olemasolevale arvutile ning Internetiühendusele tegema kulutusi vaid kaardilugeja soetamiseks . Elioni turustatav kaardilugeja komplekt koos tarkvaraga on poodides saadaval vähem kui <arv> krooniga . Suuremates organisatsioonides tuleb pigem tähelepanu pöörata asjaajamiskorra muutmisele . Kui seni on sätestatud paberdokumentide hoidmine , siis nüüd tuleb lisaks sätestada digitaalsete dokumentide hoidmine . Kuid paljudes riigiasutustes olid vajalikud dokumendihaldustarkvarad juba varasemastki kasutusel . Enamik dokumentidest koostatakse niigi arvutis ja ka kooskõlastatakse ning edastatakse e-posti teel . Usun , et peagi vajub möödanikku seni veel laialt levinud soovitus - palun faksige allkirjastatud dokument ja saatke originaal postiga . KOKKUVÕTTEKS Meil on olnud suurepärane võimalus õppida muu maailma kogemustest ning juurutada uusimaid tehnoloogiaid ja järgida viimaseid standardeid . Tundub , et meil on mõningane edumaa nende tehnoloogiate praktikas realiseerimisel . Äärmiselt oluline on koostöö jätkumine nii era- kui riigisektoris , nii kodu- kui välismaal . Nagu eelnevalt püüdsin välja tuua , võivad eri riigid olla veel kaugel ühtsetest seisukohtadest ja me peame välistama ohu areneda päris oma suunas . Soomlaste eestvedamisel kokkukutsutud töörühm ID-kaartide sisuliseks ühtlustamiseks on osalt oma eemärki täitmas . Uued kaardid järgivad juba paljuski ühesuguseid printsiipe . Nüüd katsume omakorda eestvedada kokkuleppeid digitaalallkirjastamise praktika ühtlustamisel . Sellesisulised koostöölepped on sõlmitud Soomega ja on sõlmimisel Belgiaga . Koostöö vastu tunnevad huvi teisedki riigid - Sloveenia , Austria , Läti , Leedu . Usun , et jätkuvalt õppimis- ja arenemis- võimelisena võib Eesti nii mõnegi lahenduse osas olla Euroopas suunanäitajaks . Eesti ID-kaardi projekt toimus Soome Vabariigi vastava projekti eeskujul . Soomes ei ole projekt kahjuks veel väga suurt ulatust saavutanud , Eestis on aga ID-kaarte väljastatud juba rohkem kui <arv> <arv> kodanikule . Suured plaanid on sarnase tehnoloogia rakendamisel ka Belgias . Eesti ID-kaardil on kaks võtmepaari , millest esimene sobib autentimiseks ja teine digitaalallkirjastamiseks . Autentimist kasutatakse meil juba üsna paljudes veebisaitides ja muudes rakendustes . ID-kaardiga autentimine lihtsustab klientide teenindamist , sest isiku tuvastamisega tegeleb Eesti riik ja ettevõte peab vaid teadma , milliseid õigusi antud isik tema süsteemis omab ( autoriseerimine ) . Selline tööjaotus võimaldab ka väikeettevõtetel , kellel ei ole suurt eksisteerivat kliendibaasi ega ka laialdast kontorivõrgustikku , teenindada rohkem potentsiaalseid kliente . Ei ole vaja jaotada paroolilehti või muid oma autentimisvahendeid ja saab teenindada kliente , keda pole enne kohatud . Oma autentimisvahendite kasutamisel peaks pakkuma ka vastavat teenindust ja pidevalt kontrollima ning korrastama kliendiandmeid . Riikliku süsteemi kasutamisel täidavad seda funktsiooni riiklikud organid . Kasutajale pakub ID-kaardiga autentimine suuremat turvalisust ja vähendab paroolide hulka , mida tuleks meeles pidada . Digitaalallkirjastamist kasutatakse samuti mitme avaliku veebirakenduses lepingute sõlmimisel , rahaülekannete kinnitamisel , dokumentide tellimisel jne. Digitaalallkirjastamiseks saab kasutada DigiDoc ( ehk OpenXAdES ) teeke , mis on loodud programmeerimiskeelte Java ja C/C++ jaoks ning on kasutatavad mitmes operatsioonisüsteemis ( Linux , FreeBSD , Solaris , Win<arv> ) .  Digitaalallkiri on Eesti seaduste kohaselt samaväärne käsitsi kirjutatud allkirjaga . Digitaalallkirjastamise kasutamine võimaldab turvaliselt sõlmida lepinguid ja pakkuda teenuseid üle veebi . Firmadele on digitaalallkirja kasutamine veel kasulik väiksemate arhiveerimiskulude tõttu . Digitaalallkirjastamiseks on mitmeid rakendusi . Enamik neist kasutab S|E|B IT Partner Estonia loodud CDigiDoc ja JDigiDoc teeke . DigiDoc teegi valmisversioone , dokumentatsiooni ja algkoodi saab OpenXAdES veebisaidist ( <hyperlink> ) . JDigiDoc on loodud Java<arv> keskkonna jaoks ning leiab kasutamist mitmetes J<arv>EE-l põhinevates veebirakendustes . CDigiDoc on kirjutatud ANSI C programeerimiskeeles ning teegi põhiosa on kasutatav mitmes keskkonnas . Nimetatud saidist saab sobivaid pakette Win<arv>- ja Linux-keskkonna jaoks . Win<arv>-keskkonnas on sageli mugavam ( näiteks VisualBasic rakendustes ) kasutada CDigiDoc teegi COM-liidest . Veebirakenduste jaoks on ehk lihtsam kasutada Webservice lahendust . Viimase kasutamisel jääb enamik keerukamatest toimingutest serveri hoolde , mis ise asetseb Sertifitseerimiskeskuses . Antud veebiteenus pakub digitaal- allkirjastamiseks ka kliendi arvutis vajalike komponente ( Java<arv> applet ja ActiveX objekt ) . Selle teenuse tarbimisel on vajalik vaid SOAP <arv>.<arv> protokolli tugi . Veebiteenuse kasutamise hõlbustamiseks on loodud spetsiaalsed liidesed PHP- ja JS-keskkondade jaoks . Windows-keskkonnas saab digitaalallkirjastatud dokumente vaadelda ja luua DigiDoc programmi abil , mille on loonud IT-Grupp . Arvuti seadistamiseks vajalikke programmimooduleid saab aadressilt <hyperlink> Linux-keskkonnas saab kasutada GDigiDoc programmi , mille leiab aadressilt <hyperlink> Ülalmainitud digiallkirjastamisteegid kasutavad DigiDoc-formaati , mis on loodud rahvusvahelise XAdES-standardi ( ETSI TS <arv> ) profileerimise teel . XAdES baseerub omakorda XML-DSIG-standardil ning laiendab seda Euroopa Liidu direktiivides nõutud atribuutidega . DigiDoc-formaat defineerib XAdES-formaadi osad , mida Eestis kasutatakse , ning lisab spetsiaalse XML-konteineri definitsiooni , võimaldamaks salvestada ühes digitaalallkirjastatud dokumendis nii mitut allkirjastatud andmekogumit kui ka mitut allkirja .  XAdES digitaalallkirjaformaadi kasutajaid ja vastavate teekide loojaid on veel mitmeid - Microsoft , IAIK , Baltimore , FAST , Kataloonia ülikool ja teised . ETSI ( European Telecom Standards Institute ) organiseerib oma liikmetele kokkutulekuid , kus testitakse loodud teekide omavahelist ühilduvust . Selliste testide käigus on selgunud , et vähemalt IAIK ja Microsofti loodud teegid on suutelised kontrollima DIGIDOC-formaadis allkirju . Viited : XML-DSIG - <hyperlink> XAdES - <hyperlink> OpenXAdES - <hyperlink> Peeter Klanberg SEBi IT Partner Estonia OÜ juhataja Veiko Sinivee SEBi IT Partner Estonia OÜ projektijuht Jüri Kirme , Hansapank IT Hansapangas on pisut rohkem kui kümne aastaga loodud Baltikumi suurim ja keerukaim terviklik infotehnoloogiline keskkond , mille arendamise ja haldamisega tegeleb kolmes riigis üle <arv> inimese . Hansapanga grupil on kokku üle <arv>,<arv> miljoni kliendi , väljastatud on ligi kaks miljonit pangakaarti ning hanza.netti kasutab ligi miljon inimest . Süsteemid on kas täielikult tsentraliseeritud ( raamatupidamine , liising-faktooring , rahaturu- ja väärtpaberitehingud ) või siis on kolmes riigis juurutatud sarnased , kuid riigikohaste pisierinevustega rakendused ( pangasüsteemi tuum , laenud , hoiused , kaardisüsteem , hanza.net jms ) . Arendustöö ning tsentraliseeritud rakenduste haldus toimub põhiliselt Eestis . Kaks aastat tagasi kuulutas Hansapanga IT-juht Olli Heinonen välja strateegilise algatuse Visioon <arv> , mille eesmärgiks on IT-lahenduste edasine ühtlustamine ja tsentraliseerimine . Põhjused , miks algatus oli vajalik : paljud süsteemid on eri riikides “ peaaegu sarnased ” , kuid väikesed kohalikud erinevused suurendavad oluliselt arenduskulusid ; süsteemide keerukus on muutunud väga suureks , mis on tekitanud probleeme nende käideldavusega ; ressursid pole tänu detsentraliseeritusele optimaalselt kasutatud ; kulude struktuuri ei ole võimalik IT-halduse poolelt ( praegu <arv>% kuludest ) arenduse ( praegu <arv>% ) kasuks pöörata , jätkates praeguse heterogeense IT-arhitektuuriga , mis on tekkinud kümneaastase ülikiire kasvu ja laienemise tingimustes . Visioon <arv> raames on käivitatud terve hulk arendussuundi . Käesolevas artiklis kajastatakse neist kahte : arendusprojektide läbiviimise reeglistik ; uus IT-arhitektuur . ARENDUSPROJEKTIDE LÄBIVIIMINE Enne aastat <arv> eksisteeris Hansapangas viis erinevat arendusprojektide läbiviimise korda , mis kõik olid ametlikud ja kehtestatud eri riikide-osakondade poolt . Igaüks võis valida sobiva , kuid kokkuvõttes tähendas see ressursside ja arenduspotentsiaali raiskamist . Ülegrupilise arendusüksuse loomine äripoolele aastal <arv> andis võimaluse luua ühe ja ühise projektijuhtimise raamistiku ( Project Management Framework , PMF ) , mille abil sai : tekitada ühiselt hallatav projektide portfell ; suurendada arendusprotsessi efektiivsust ja läbipaistvust ; konsolideerida arendustöid ja väljatöötatavaid lahendusi üle riikide ja äriüksuste ; kehtestada ühtne otsustusprotsess ja Hansapanga kui terviku kasudest lähtumine ; kehtestada ühtsed reeglid algatatud projektide läbiviimiseks ja lõpetamiseks kehtestada standardsed rollid projektide läbiviimisel , määrata nende õigused ja kohustused . Nüüdseks juba kaks aastat kehtinud ning regulaarseid uuenduskuure läbinud PMF on tänaseks saanud kogu grupis de facto standardiks ning samas “ keeles ” räägivad inimesed Eestist , Lätist ja Leedust . PMF-i kohaselt jaguneb kogu arendusprotsess alljärgnevateks etappideks ja otsustuspunktideks ( väravateks ) :  Arendusettepanek Arendusettepaneku algatamise õigus on kõikidel Hansapanga töötajatel . Selleks tuleb täita kindlas formaadis ( hetkeprobleemid , oodatavad kasud ning lahenduse kirjeldus ) dokument ja esitada see Tellijale kinnitamiseks . Värav <arv> Arendusettepanek peab saama aktsepteeringu Tellija käest , kelleks on loetud hulk vastavate volitustega inimesi Hansapangas . Eeluuring Igale Värava <arv> läbinud arendusettepanekule määratakse kindel ärivaldkond , ta saab unikaalse numbri ja kantakse projektide portfelli . Vastava ärivaldkonna juht teeb kiiranalüüsi , vajadusel konsulteerib ITga . Valdkonnajuht annab esmase hinnangu , kas vastav arendustöö tuleks teha mitme riigi tarbeks või on tegemist lokaalse tööga . Värav <arv> Valdkonnajuhi otsus järgmisse etappi sisenemiseks . Määratakse äripoole projektijuht Detailuuring* Siin tuleb tavaliselt mängu IT-valdkonna juht , kes määrab IT-analüütiku ja IT-projektijuhi . Etapi jooksul viiakse läbi põhjalikum IT-analüüs , planeeritakse projekt . Selle tulemusena valmib projekti kirjeldus , ajaplaan ja eelarve . Lõplikult on kindlaks määratud , kas projekt on lokaalne või ülegrupiline . Ülegrupilise projekti korral konsolideeritakse eri riikide nõuded ja teostamiseks esitatakse ühtne kirjeldus . Värav <arv>* PanBalti Projektide Nõukogu otsus teostusprojekti algatamiseks . Projektide nõukogusse kuulub juhatuse liikmeid ning olulisemate äriüksuste esindajaid kolmest riigist . Kinnitatakse iga esitatud projekti eesmärgid , ajaplaan , eelarve ja meeskond ning projekti järelevalvenõukogu koosseis ja volituste piirid . ghtTeostus ja testimine Etapi jooksul toimub tegelik arendustöö ning testimine . Suuremate projektide korral toimub siin mitmeid järelevalvenõukogu koosolekuid , kus projektijuht esitab aruande seni saavutatud tulemustest ning tulevikunägemuse . Probleemide korral on projekti järelevalvenõukogul õigus projekti mahtu või teostamiseks kuluvat aega oma volituste piirides muuta . Kui projekti tegelik maht hakkab ületama järelevalvenõukogu otsustusõiguse piire , siis suunatakse see tagasi Projektide Nõukogusse . Värav <arv>** Projekti järelevalvenõukogu otsus projekti tulemuste juurutamiseks toodangu keskkonda “ katseekspluatatsiooniks ” . Prooviperiood** Projekti tulemused installeeritakse toodangu keskkonda , kus need on kättesaadavad ainult piiratud hulgale kasutajatest - panga oma töötajatele või siis kokkulepitud välistele klientidele . Värav <arv> Projekti järelevalvenõukogu otsus projekti tulemuste lansseerimiseks . Lansseerimine Projekti tulemused installeeritakse toodangu keskkonda või prooviperioodil sinna tekitatud süsteem “ avalikustatakse ” . Värav <arv> Projekti järelevalvenõukogu otsus projekti ametlikuks lõpetamiseks ja projektile hinnangu andmiseks . Projektijuht valmistab ette lõpuaruande . Projekti järelanalüüs Suuremate projektide korral toimub <arv>-<arv> kuud pärast projekti lõpetamist järelanalüüs , mille käigus uuritakse kas projekt on ennast ka ärilises mõttes ära tasunud . * Väiksemate tööde korral jääb detailuuringu etapp vahele ning otsustusprotsess on lihtsam . ** Prooviperiood on vajalik juhul , kui tegemist on täiesti uue toote või kanaliga . PMF on loonud tugeva eelduse Hansapanga infosüsteemi edasiseks konsolideerimiseks . UUS IT-ARHITEKTUUR Kümne aasta jooksul on meil tekkinud suur hulk erinevaid süsteeme , mis on sageli loodud , lähtudes konkreetsest vajadusest ning arvestamata pikemaajalist strateegiat või ITd kui tervikut . Samuti on mitmeid süsteeme teiste pankadega liitumisel “ kaasavaraks ” saadud . Olukord pole veel nii hull nagu enamikus Lääne pankades , ent läbimõeldud tegutsemine on siiski hädavajalik . Uue arhitektuuri väljaarendamisel pandi paika olulisemad põhiprintsiibid , muu hulgas : tsentraliseeritud ja ühtlustatud IT arendusprotsess ; ühtne arendustehnoloogiate profiil ; ühtlustatud teenused ja rakendused ; ühtlustatud ja sõltumatud ärikomponendid ; ühtlustatud ja lihtsustatud IT-infrastruktuur . Töö tulemusena jõuti välja kuuekihilise arhitektuurini . Iga kihi jaoks on sätestatud realiseerimisprintsiibid ja selged liidesed . Selline lahendus võimaldab sõltuvusi kontrolli all hoida ning arendajatele nn horisontaalset spetsialiseerumist :  Kiht Selgitus <arv> . Presentation layer Kanalite esitlusloogika : liidese kujundus ; kasutajaliidese kaudu sisestatud sündmuste käsitlus ja esitamine Transaction layer ile ja vastupidi . <arv>. Transaction layer Tegevuste töötlemise kiht : vastutab transaktsioonide efektiivse , turvalise , tervikliku toimimise eest ; teeb kättesaadavaks Component layeri funktsionaalsuse erinevate Presentation layer - tehnoloogiate jaoks . <arv>. Component layer Äriloogika realiseerimise kiht : ühendab ärikomponendid äriteenustesse ; iga äriteenus on realiseeritud üks kord . <arv>. Data access layer Andmehoidlatega suhtlemisekiht : suhtluskiht füüsiliste andmehoidlatega . Viimasteks võivad olla andmebaasid või failisüsteemid ; hoiab ärikomponendid ja andmestruktuurid vastavuses ; on sõltumatu füüsiliste andmehoidlate struktuurist , asukohast jms. <arv>. Data storage layer Püsivandmete hoidmise ja jagamise kiht : andmebaas , failisüsteem , sõnumihoidla . <arv> . Infrastructure layer Üldised teenused teistele kihtidele või välistele süsteemidele : sündmuste logimine ; API välisele monitoorimissüsteemile ; kasutajate ligipääs ja volituste kontroll ; jms. Tehnoloogilised märksõnad on Java , J<arv>EE , EJB , XML jne. Esimesed uue arhitektuuri järgi projekteeritud rakendused on juba tootmises ja edukalt läbinud katseperioodi . Praeguseks on väljatöötamisel nn teedekaart ( roadmap ) , mis on aluseks uue arhitektuuri laiemaks juurutamiseks . Olemasolevad rakendused kirjutatakse ümber käsikäes reaalsete ärivajadustega või kui selleks tekib tehnoloogiline hädavajadus . Paralleelselt toimub nn linnaplaneerimise printsiip , mis lähtub Hansapanga infosüsteemist kui tervikust , sealhulgas jälgib erinevate süsteemide funktsionaalset koosmõju ning sätestab üldised reeglid eri liiki rakendustele ( nii uutele kui vanadele ) ja nende omavahelisele suhtluskeskkonnale . Teet Rannut , Sampo Panga infotehnoloogia direktor Sampo Pank kuulub Sampo finantsgruppi , mis pakub pangandus- , kindlustus- , liisingu- ja investeerimisteenuseid nii era - kui äriklientidele . Sampo on Soome suurim kindlustus- ja finantsteenuseid pakkuv kontsern , mis on noteeritud Helsingi börsil . Sampo-gruppi Eestis kuuluvad Sampo Pank , Sampo Liising , Sampo Baltic Asset Management ja Sampo Elukindlustus . Sampo tegutseb lisaks Soomele ja Eestile veel Lätis , Leedus ja Poolas . Nagu igas ettevõttes on IT-funktsiooni eesmärgiks äritegevuse toetamine , nii teeb seda ka Sampos panga IT-divisjon . Kuidas IT- divisjon toimib ? Iseenesest on see suhteliselt konservatiivne üksus . Näiteks välistatud on üleöö kõigest vanast loobumine ja “ suure pauguga ” üleminek uuele . Kogu aeg tuleb arvestada olemasolevate süsteemide ja panga kui terviku toimimisnõudeid . Vaja on tagada teenused , mis kunagi toimima on pandud ja mida märgatakse üldjuhul vaid tõrgete korral . Panga IT-divisjon ei püri kõige innovaatilisemate tööriistade ja süsteemide poole , vaid toetub pigem läbiproovitud lahendustele . Tundub liiga enesestmõistetav ? Vähemalt kord aastas kuulen innovaatilisest tehnoloogiast , mida pakutakse enamiku seniste probleemide lahendamiseks . Paraku ei tunne panga IT oma senise elu jooksul sellist juhtumit , kus ühe tarnija poolt pakutav toode oleks toiminud kui imerohi kõikide hädade vastu . Kui aga imerohi ühtäkki leiutatakski , kuluks ilmselt omajagu aega , et panga IT seda usuks . Kuidas käib IT arenguga kaasas ? Oma valikutega ja need valikud peavad väljenduma toimivates lahendustes . Sampos pole sellist võimalust , et valitud tehnoloogia ebaküpsuse tõttu mingi ärilahendus ei toimiks . Eraldi mõõtmeks uute lahenduste kaalumisel on tõhusus või kulude kokkuhoid . Hetkel ei saa tõsiselt võtta süsteemi väljavahetamisettepanekut , millest lubatakse <arv>% kulude kokkuhoidu . Peavalu saab sellisest projektist rohkem kui kasu . Asjade üle tuleb aga tõsiselt järele mõelda , kui oodatav kokkuhoid on <arv>% . Olulisimaks kriteeriumiks iga otsuse puhul jääb selle realiseerimisedukuse tõenäosus . Mis juhib IT- divisjoni ? Kindlasti mitte ühe inimese uitideed ega tujud , vaid reaalselt toimivad mõjurid , millele tuleb reageerida . Mis mõjurid need siis on ? Alljärgnevalt mõned nendest : <arv>. Vajadus toetada pidevalt muutuvaid ärivajadusi Nähtavas tulevikus ei paista olukorda , kus IT tugifunktsioon pakuks igale teostusväärsele äriideele kohe automatiseeritud ärilahendust . Paraku ei saa kuidagi mööda tõsiasjast , et uusi ideid võib eriti viljakates oludes ka ühe koosoleku jooksul pudeneda rohkem , kui neid järgneva kahe aasta jooksul realiseerida on võimalik . Sedaviisi jääb IT alati üheks piduriks ja peotuju rikkujaks . Mis siis ikka , kui sellise võimalusega eos arvestatakse , on eeldused edasisteks positiivseteks üllatusmomentideks olemas . IT-lahendus nullist kuni juurutuse lõpuni võtab heal juhul aasta . Päheturgatanud äriideed tahaksid kohest realiseerimist , äärmisel juhul võib <arv>-<arv> kuud aega olla , aga see on pigem äripoole vastutulelikkus . Kuidas IT-pool saab äripoolele sinnamaale vastu tulla , kuhu nood seisma jäid ? Piisavalt juttu ajades . Ei tea ühtegi jumekat ideed , mis oleks täiesti tühjast kohast tekkinud . Reeglina on see enne küpsemist ringelnud mitme inimese vahel , täienedes , kogudes lisaargumente , kuni esmasest huvitavast mõttevälgatusest on tekkinud lahendus , mida ühelt poolt kasutada ja teiselt poolt pakkuda osatakse . Seega saab IT-pool hakata lahenduste osas kaasa rääkima juba siis , kui idee piisava formuleerimiseni jääb veel nädalaid , ajuti kuid . See on muidugi lihtsamalt öeldud kui tehtud , aga see on üks reaalselt toimiv probleemiennetusvahend . Lisaeeldusteks on süsteemide piisav parametriseeritavus ning liidestatavus . <arv>. Vajadus tagada olemasolevate süsteemide töö kasvavate ärimahtude juures Selle vajaduse valguses paistab kogu eelnenud jutt meelelahutusliku sissejuhatusena , tõsiselt ! Sampo Pank on viimase kolme aasta jooksul oma ärimahtudelt kasvanud kolm korda , pakkudes pidevalt laienevat teenuste valikut . IT-poole pealt tähendab see muuhulgas seda , et : valdav osa pangasiseselt toodetud lahendusi on projekteeritud märksa väiksemate tegevusmahtudega panga tarbeks kui seda on tänane Sampo Pank ; infrastruktuur ei vasta tänastele ärimahtudele ja on osati tulnud juba ümber ehitada , seda näiteks võrgu topoloogia osas . Siinkohal ei saa rääkida mingist lihtsast tegevuste nimekirjast , kust tuleb vajalikke asju järjest ära teha . Kasutatud on paralleelsete tegevuste gruppe , mille läbiviimiseks on ka IT-divisjoni sisene struktuur vastavaks kujundatud . Iga tegevuste gruppi veab eri osakond , kooskõlastamine käib IT-divisjoni tasemel , ärifunktsionaalsuse muudatused veel kõrgemal tasemel . Rakenduste uuendamise osas kasutatakse lähtealusena nende liigitamist nelja põhikategooriasse , kust tuleneb muuhulgas nende arendusstrateegia . Esimeses kategoorias on tarkvaratooted , mis skaleeruvad ja millel on tootja tugi . Teises kategoorias on meie eritellimusel meile tarnitud tarkvaralahendused , millel on tarnija tugi . Kolmandas kategoorias on sisemiselt toodetud lahendused , kuhu tuleb panustada , et tagada nende jätkusuutlikkus . Neljandas kategoorias on piisava toetuseta lahendused ja lahendused toetuseta platvormidel , nendest tuleb kiiremas korras vabaneda . Infrastruktuuri puhul tuleb tagada laiendatavus süsteemsete lahenduste osas . Kindlasti leidub turvalisi valikuid , nagu mainframe , paraku võib sellist turvalisust võrrelda soomustatud diplomaadiautoga . Tallinna tavaliikluses selliseid just palju ei märka - kallid on ! Sama kehtib pahatihti ka kõige turvalisemate valikute kohta infotehnoloogias . Sampos on Linux oluliste kesksüsteemide platvormina kasutusel juba aastaid ja seda Inteli platvormil . Laiendatavuse ja käideldavuse tagamine nõuab kohati rohkem läbimõtlemist kui mõne teise platvormi puhul , kuid õnnestudes on võit efektiivsuses ja eriotstarbeliste keskkondade loomise paindlikkuses vaeva väärt . Samas õnnestumisele alternatiivi pole . Selleks et laiendatavuse probleem tulevikus uuesti ei kerkiks , on välja kujunemas IT-arhitektuuri funktsioon , mis peaks andma turvatunde , et tänaste otsustega ei tekita me homseks pudelikaelu . <arv>. Vajadus kasutada kvaliteetseid tarnijaid ja omada kriitilisi kompetentse panga IT-s Ka parima tahtmise juures ei suuda me jätkata senisel viisil , tootes enamiku ärilahendustest pangasiseste jõududega . Ega me nii väga ei taha ka . Kindlasti ei ole Eesti IT-teenuste turg samade võimalustega mis põhjamaades . Eelmisel sügisel Gartner Groupilt tellitud analüüs sisaldas mõnelegi esmapilgul seedimatu järelduse : Eesti IT-teenuste turg on täna ebaküps . Ei , jutt ei käi hinnangust IT-spetsialistidele . Hinnang anti turu kohta . Täna ei ole turul pakkujat , kes pakuks finantsteenuste pakkujale IT-terviklahenduse valiku nõustamist , juurutaks lahenduse ja tagaks teenuste käideldavuse ning õigeaegse uuendamise . Õnneks on võimalik lahendusi väljast saada , kui seespool on tasemel tellijad olemas . Selle eest tuleb muidugi jätkuvalt hoolt kanda . Kas ka aasta pärast võiks antud kirjatükk minu hinnanguid ja arvamusi kajastada ? Täiesti võimatu see just pole , aga kindlasti on väga konkreetseid mõjusid keskkonna poolt , seda nii võimaluste kui ohtudega seotult , mis mõjutavad IT-divisjoni tegevust . Võib muutuda ka viis , kuidas IT-tegevust korraldatakse . Edasimõtlemiseks lõpetan siinkohal järgmiste märksõnadega : eurole üleminek ; Sampo-grupi sisene integratsioon ; riigipiire ületav finantsteenuste ja IT-teenuste turg . Priit Raspel , Eesti Ühispanga IT arendusjuht Usun , et ühegi teise Eesti panga infosüsteemil ei ole tulnud käia läbi nii keerulist arenguteed , kui seda on olnud Eesti Ühispanga infosüsteemi oma . Selle tee algusele vajutas tugeva pitseri panga enda loomine , kus pank moodustati kümnest väiksemast pangast , millest igal oli oma , veel välja kujunemata infosüsteem . Nende infosüsteemide ühendamise tähe all elati esimesed neli aastat . Seejärel saabus lühike rahulikum periood , millesse lõi mõra ühinemine Tallinna Pangaga ja jälle tuli paljusid töid otsast alata . Alles viimastel aastatel on Ühispanga infosüsteemi areng muutunud stabiilseks , seda loomulikult koos tormiliste arengu-aastate minevikku jäämise ja panga enda üldise stabiilse arengu faasi jõudmisega . Käesolevas kirjutises tahaksin heita pilgu tagasi sellele arengule ja vaadata , kuhu on Ühispanga infosüsteem tänaseks jõudnud . Tulevikuvisiooni avamine võiks ehk pakkuda huvi konkurentidele , kuid just seetõttu jätan siin selle teema puutumata . “ VANA AEG ” Esimest etappi Ühispanga infosüsteemi arengus võib tinglikult tähistada sellise sõnaga , sest see kõik toimus juba väga ammu ja neid IT-töötajaid , kes tollel ajal pangas töötasid , on praegu väga vähe alles jäänud ( aga on siiski ! ) . Lisaks sellele ei ole tolleaegsetest infosüsteemidest praegu kasutuses enam “ jupikestki ” . Siiski moodustab see aeg lahutamatu osa Ühispanga infosüsteemi arengust ja ilma selleta ei oleks meie infosüsteem selline , nagu ta täna on . Ühispank loodi kümne maapanga ühinemisel <arv>. aasta <arv>. detsembril . Kõigil neil pankadel olid omad suhteliselt noored ja välja kujunemata infosüsteemid . Samas olid ka pangad ise oma arengu alguses ja kogemused suhteliselt väikesed nii pankade enda töö korraldamisel kui ka terviklike keerukate infosüsteemide ehitamisel . Et ka operatsioonide ja pakutavate teenuste hulk oli väike , siis esimesed neli aastat elati olukorras , kus igal ühinenud pangal oli oma infosüsteem , opereeriti üksteisest eraldatult , aruandlus koostati lokaalselt ja kogu koondaruandlus koostati “ käsitsi ” . Ei saa küll öelda , et see oleks olnud lihtne või nõudnud vähe tööd , kuid hakkama saadi . “ VARAJANE KESKAEG JA KESKAEG ” Ajaloos on ikka kriisisituatsioonidega kaasnenud revolutsioonid . Sama juhtus ka Ühispangas . Kaua niimoodi eksisteerida ei saanud . Suurimaks piduriks panga arengus oli see , et kliendid olid “ kinnistatud ” selle panga külge , kus neil oli avatud konto , ja pangatehingute tegemine Ühispanga teiste all-pankade kontorites oli seotud suurte ebamugavustega . Kliendile paistis see küll vähem välja , kuid pangakontorite vaheliste operatsioonide tegemine panga sees oli seotud väga ebamugavate toimingutega ja toimis jälle peamiselt “ käsitsi ” , s.t inimesel baseeruval liidesel , kus ühe pangakontori teller pidi telefonitsi ühendust võtma teise pangakontori telleriga , selleks et teada saada kontojäägid ja tehing ära vormistada . Sellest olukorrast väljatulemiseks ei jäänud muud üle kui olemasolevate eraldatud pangasüsteemide väljavahetamine ühtse süsteemi vastu , kus kõik kontorid muutuvad sama pangasüsteemi kasutajateks . Et ükski olemasolevatest infosüsteemidest ei olnud niisuguse arhitektuuriga , mis oleks võimaldanud seda laiendada kõikidele kontoritele , siis tuli hakata vaatama sobivat süsteemi väljastpoolt . <arv>. aastal osteti koos lähtetekstidega firma Atsoft OY pangasüsteem NBS ( Network Banking System ) , mis <arv>. aastate alguses oli loodud esialgselt Soome Interbank'i jaoks . Süsteem osteti koos õigusega seda ise edasi arendada . Infosüsteemi loomise platvormiks oli innovaatiline keskkond Dataflex - andmebaasisüsteem ja arendus- keskkond rakenduste loomiseks . Ostetud süsteemis tehti vajalikud muudatused ja selle juurutamist alustati <arv>./<arv>. aastavahetusel . Esimesteks uude süsteemi üleviidavateks kontoriteks olid Tallinna ja Harjumaa kontorid , mis moodustasid eraldi võetuna kõige suurema osa klientidest ja seega ka tehingutest . Samas ei olnud vähetähtis ka see , et keskne infosüsteem pidi hakkama paiknema Tallinnas - pärast Tallinna ja Harjumaa üleviimist uuele süsteemile moodustus uue süsteemi tuum , millega hiljem hakati liitma teiste piirkondade pangakontoreid . Kõik kontorid olid uuele infosüsteemile üle viidud <arv>. aasta maikuuks . Loomulikult ei piirdunud kogu töö ainult uue infosüsteemi rakendamisega . Oluliselt oli vaja muuta seniseid äriprotsesse , sest eraldiseisvate infosüsteemide ajal rakendatud äriprotsess ei sobinud enam üldse keskse infosüsteemiga ärimudeli jaoks . Koos äriprotsessi järkjärgulise muutmisega muudeti ka nüüd juba käivitunud uut infosüsteemi . Suhteliselt stabiilne NBS-i areng jätkus nüüd kuni <arv>. aasta kevadeni , mil Ühispank ostis Tallinna Panga . Tallinna Panga infosüsteemiks oli tegelikult seesama NBS , mille oli ostnud ka Ühispank . Tallinna Pank oli selle süsteemi ostnud juba enne Ühispanka ( <arv> ) ja samuti koos iseseisva edasiarendamise õigusega . Kui nüüd vaadata aga seda , et aastanumber oli antud hetkel <arv> ja süsteemid olid lahus arenenud vähemalt kolm ja pool aastat , siis tegelikult olid need kaks infosüsteemi küll väga sarnased , kuid ikkagi täiesti erinevad . Seega seisis jällegi ees kahe infosüsteemi ühendamine . Kuna Ühispank oli ühendav pank ja Tallinna Pank ühendatav pank , siis oli loomulik , et võeti vastu otsus ühendada Tallinna Panga infosüsteem Ühispanga infosüsteemiga . Sel korral otsustati infosüsteemide ühendamisega mitte viivitada . Kõigil olid veel suhteliselt värskelt meeles need ajad , kui panga koondaruandlust tehti “ käsitsi ” , ja ka see , milliseid probleeme see tekitas klientide teenindamisel . Lisaks sellele oli pangandusturg palju edasi arenenud ja oli peaaegu mõeldamatu olukord , kus sama panga kliendil tekib tõrkeid teenuse saamisel panga erinevates kontorites , põhjenduseks vaid see , et kunagi oldi erinevate pankade kliendid ja konkreetne kontor oli kunagi just tolle teise panga oma . Muutunud olid ka pakutavate teenuste maht ja komplekssus , mis peaaegu et välistas infosüsteemide eraldatuse . Kui<arv> . aastate alguses oli võimalik mingit konsolideerimist teha veel “ käsitsi ” , siis selle aastakümne lõpus oli see sellisel kujul praktiliselt teostamatu . Suurt osa mängis ka see , et riiklikult nõutava aruandluse maht , keerukus ja operatiivsus olid oluliselt kasvanud ja eraldiseisvate infosüsteemide korral poleks neid nõudeid rahuldada suudetud . “ HILINE KESKAEG ” Ühendamine viidi läbi väga lühikese ajaga - neli kuud pärast Tallinna Panga ostmist olid andmed Tallinna Panga infosüsteemist Ühispanga infosüsteemi üle viidud ja Tallinna Pangas sõlmitud lepingute teenindamiseks vajalikud moodulid Ühispanga pangasüsteemile lisatud . Ei saa öelda , et need tööd kõik äparduste ja tagasilöökideta oleksid läinud , kuid nelja kuu möödudes oli infosüsteem taas stabiilne - seda küll “ väikese ” mööndusega . Selgus , et olemasolev infosüsteem ammendub õige pea , sest toimunud järsk andmemahtude kasv tõstis süsteemi koormuse lubamatult kõrgeks . Silmapiiril terendasid suuremad jõudluseprobleemid , sest juba sellel hetkel töötas kogu süsteem jõudluspiiri lähedal . Pealekauba selgus , et ilma suuremate probleemideta pole olemasoleva infosüsteemi platvormi võimalik niimoodi uuendada , et süsteemi koormus langeks aktsepteeritavatesse piiridesse . Oli jõutud järjekordse revolutsioonilise situatsioonini - vanades raamides ei olnud enam võimalik probleemideta edasi areneda . Lisaks süsteemi kummitavatele jõudlusprobleemidele selgus Tallinna Panga infosüsteemi ühendamise käigus veel see , et olemasoleval infosüsteemil puudub piisav dünaamilisus ja et järjest kiiremini areneva pangandusturu muutumise käigus võib see süsteem saada oluliseks takistuseks üha hoogustuvas konkurentsivõitluses teiste turul tegutsevate pankadega . Situatsiooni lahendus oli ainult üks - järjekordne infosüsteemi vahetus . Aasta oli <arv> , suve lõpp . “ UUSAEG ” Infosüsteemi vahetust kaaluti põhjalikult ja vaatamata sellele , et kõigil olid veel meeles nii eelmine süsteemivahetus <arv>. aasta alguses kui ka just lõpetatud Tallinna Panga infosüsteemi liitmine , pidime tõdema , et “ loodusseaduste vastu ei saa ” ja paratamatud asjad tuleb ära teha võimalikult kiiresti , et need ei segaks edasist arengut . Ajaloolisest aspektist vaadatuna langes täiesti juhuslikult samale hetkele veel üks sündmus , mis määras oluliselt Ühispanga infosüsteemi arengut . Kummaline on aga see , et sündmus ise toimus hoopis Hansapangas ja Hoiupangas . Hansapank ja Hoiupank ühinesid ning selle tulemusena jäi üle üks väga tugev pangasüsteemide arendamiskogemusega IT-meeskond . Arvestades seda , et Hansapank oli suurem kui Hoiupank ja “ jõud ” oli ühinemisprotsessis Hansapanga poolel , jäi loomulikult üle Hoiupanga IT-meeskond . Ühispank ei jätnud situatsiooni enda huvides ära kasutamata ja värbas selle meeskonna pea tervikuna enda juurde tööle . Seega tekkis unikaalne situatsioon - pangal oli olemas meeskond , kes hoidis üleval olemasolevat infosüsteemi , ja samas oli olemas ka meeskond , kes oli vaba arendama uut süsteemi . Jällegi osteti lähtetekstid sisse . Keskkond , milles arendama hakati , valiti selline , milles uus meeskond tundis ennast kodus - andmebaasiks ja arenduskeskkonnaks sai PROGRESS . Et pangal oli juba tsentraliseeritud infosüsteemiga töötamise kogemus , siis esialgne soov oli selline , et uus süsteem saaks võimalikult olemasolevaid äriprotsesse toetav . Paraku jõuti aga üpris kiiresti arusaamisele , et kui soovitakse saavutada kiireid tulemusi , mis oli üks eesmärkidest , siis tuleb olemasolevaid äriprotsesse muuta enamikul juhtudel vastavalt ostetud süsteemis realiseeritule . Ainult nendel juhtudel , kui äriprotsessi muutus ei olnud võimalik kas kehtiva riikliku seadusandluse või sõlmitud lepingute tõttu , tuli süsteem ümber programmeerida . <arv>. aasta septembris pandi paika ambitsioonikas plaan - uus infosüsteem peab olema rakendamiseks valmis <arv>/<arv> . aastavahetuseks ja uut panga-aastat alustatakse uue süsteemiga . Seega jäi kõigi tööde tegemiseks aega napilt üle kolme kuu . Plaani ellu viimiseks koostati vajalike muudatuste loendid , grupeeriti ülesanded teemade järgi , moodustati organisatsioon , jaotati ülesanded ja alustati programmeerimist . Uus infosüsteem sai nimeks NBSX ja see rakendati , nagu plaanitud , <arv>. aasta algusest . See ei tähenda muidugi , et uus süsteem oli “ valmis ” kohe pärast rakendamist , jaanuari alguses . Süsteemi käivitamise hetkeks olid tehtud kõik olulised muudatused , mis tagasid panga igapäevase , kõige vahetuma töö . Lisaks sellele olid vanast süsteemist üle toodud ka andmed . Süsteemi ei saanud aga mingil juhul nimetada stabiilseks . Stabiliseerimistööd kestsid erinevates valdkondades veel kaks kuni kuus kuud - lihtsamates asjades vähem , keerulisemates kauem . Loomulikult võtsid näiteks rohkem aega tööd , mis olid seotud laenude haldamisega . Sellega ei saanud aga pingeline aeg veel otsa . Et süsteemi arendamise ajaks oli peatatud vana süsteemi muutmine ja ka uue süsteemi käivitamise ning stabiliseerimise ajal ei tehtud sinna muudatusi , siis oli pangasüsteemi uute toodete ja olemasolevatele toodetele uute omaduste lisamine seisnud üle poole aasta . Kui nüüd suve alguseks saadi süsteem stabiilseks , algas kohe kibekiire süsteemi muutmine . Selline aeg kestis veel natuke üle poole aasta . Siiski võib öelda , et normaalsele arengutempole sai üle minna alles <arv>. aasta suve alguseks . Järgnes umbes kahe aasta pikkune periood , mille jooksul süsteemi arhitektuuri ei muudetud ja mille jooksul lisati süsteemile vastavalt turu nõudlusele ja panga äriplaanidele uut funktsionaalsust . NBSX loomise ja rakendamise projekt oli hea näide sellest , kuidas korrektsete plaanide ja hea juhtimise korral on heade spetsialistidega võimalik teha asju , mis esmapilgul tunduvad saavutamatud . Oluline struktuurimuutus toimus uues infosüsteemis <arv>. aasta suvel . Siis loodi süsteemi kandemootor , mille kaudu tehakse kõik tehingud süsteemis ja arvutatakse teenustasud . Kandemootori kutsuvad välja kõik tegevused , mis tahavad andmebaasi salvestada oma tulemusi . Panga kesksüsteemi arenguga paralleelselt toimus <arv>. aasta oktoobris veel üks oluline sündmus - käivitati andmelao projekt . Esimesed andmed laeti andmelattu <arv>. aasta jaanuaris . Praeguseks on andmelao maht umbes <arv> GB . Kõik olulised analüüsid tehakse andmelaos . Selleks kasutatakse analüüsitarkvara Business Objects . Andmelaost tehakse ka kogu riiklik aruandlus . Samaaegselt uue pangasüsteemi loomise ja rakendamisega loodi ka elukindlustuse infosüsteem . <arv>. aasta lõpus loodi Eesti Ühispanga Elukindlustusselts ja ka viimane vajas oma töö tegemiseks korralikku infosüsteemi . Selle projekteerimist alustati <arv>. aasta oktoobri keskel ja lepingute müük süsteemi abil algas <arv>. veebruaril <arv>. See ei tähendanud aga seda , et süsteem oli valmis . Valmis oli ainult front-office pool , mille abil töötasid kindlustusnõustajad - toimus lepingute müük . Suurem osa back-office -funktsionaalsusest valmis <arv>. aasta septembriks ja süsteemi funktsionaalsus , sellisel kujul nagu see esialgselt plaanitud oli , <arv>. aasta suveks . Edasi järgnes uute toodete loomise ja olemasolevate toodete täiustamise periood . Ei saa mainimata jätta seda , et <arv>. aasta lõpus ostis Eesti Ühispanga Elukindlustusselts LEKS- Elukindlustuse ja <arv>./<arv>. aastavahetusel nende süsteemide andmebaasid ühendati . Rakenduskeskkonnaks jäi Ühispanga Elukindlustusseltsi infosüsteem . Et see võimalik oleks , siis tehti <arv>. aasta viimase kolme kuu jooksul selles mõningaid muudatusi . Peab aga mainima , et muudatused olid suhteliselt väikesed , piirdudes peamiselt erinevate LEKS-Elukindlustuses kasutatud arvutusvalemite lisamisega Ühispanga Elukindlustusseltsi infosüsteemile . Uute muudatuste alguseks sai <arv>. aasta algus , mil pangas otsustati ärimudel muuta CRM-põhiseks ( Customer Relationship Management - kliendisuhte haldus ) . Projekteerimistööd käivitati juulis <arv> ja programmeerimistööd sama aasta septembris . “ KAASAEG ” Esimene versioon CRM-põhist ärimudelit toetavast tarkvarast valmis aasta pärast ja selle esimesed komponendid võeti kasutusele <arv> septembris . Üleminek uuele mudelile oli sujuv ja mingit süsteemi ebastabiilsust ei tekitanud . Muudatused olid enamikus loodud nii , et olemasolevat tarkvara ei muudetud . Tekkis juurde vaid uus tsentraalne siduv komponent , mis kollektsioneeris teistest infosüsteemi osadest informatsiooni ja kutsus teisi infosüsteemi osi välja . Loomulikult lisandus infosüsteemile suures koguses kliendihaldusega seotud funktsionaalsust . Korrektselt hakati registreerima klientide kontakte , prioriseerides neid kriitilisuse järgi , suunates neid automaatselt lahendamisele ja jälgides nende lahendamise käiku . Loodi kliendihalduritevaheline teabesüsteem , mis võimaldas klienti võimalikult vähe tülitades viia ühe kliendihalduri kaudu temani kogu vajalik informatsioon ja pakkuda suunatud teenust . <arv>. aasta septembris võeti infovahetuses kasutusele Sonic MQ ( message queing ) . Seda kasutatakse praegu peamiselt panga ja tütarde vaheliseks infovahetuseks . Lisaks sellele on MQ baasil välja arendatud ka mõned teenused nii äri- kui eraklientide jaoks . MQ kasutamine laieneb kogu aeg . Selline infosüsteemi struktuur on Eesti Ühispanga infosüsteemil ka täna . Sellest viimasest struktuuri- muutusest alates on süsteemi areng olnud stabiilne ja ilma suuremate tagasilöökideta . Laiendatud on süsteemi poolt toetatavat tootevalikut ja olemasolevate toodete tuge . Arengu üldiseks printsiibiks on olnud see , et kui midagi on võimalik teha automaatselt infosüsteemi abil ja see ka rahaliselt ennast ära tasub , siis tuleb “ see midagi ” infosüsteemile lisada . <arv>. aasta jaanuaris käivitati veel üks projekt - Ühisliisingule uue infosüsteemi tegemine . Siiani oli Ühisliising kasutanud sisseostetud tarkvara , mis oli pangasüsteemiga nõrgalt seotud . Samas oli pangaga seotud tehingute hulk märkimisväärselt suur . Kaheksa kuuga loodi Ühisliisingu infosüsteem Liisu , mis on nüüd juba tihedalt integreeritud panga põhisüsteemiga . Kogu Eesti Ühispanga grupi firmade tarkvaraarendus ja -hooldus toimub Ühispanga IT valdkonnas - Tarkvaraarendus Tarkvara arendusdivisjonis ja hooldus Hooldusdivisjonis . U- JA I-TEENUSED Kindlasti peab Eesti Ühispanga infosüsteemist eraldi esile tõstma nn U- ja I-teenuseid . Eesliidestega U- ja I- tähistatakse meil enamikku elektroonilistel kanalitel põhinevaid tooteid . Kõigil on vahest tuttavad tooted U-Net ja U-Net Business , aga on olemas veel tooted “ U-Pos ” , “ I-Pos ” , “ U-kaart ” ja muudki , mis laiemalt vähem tuntud . Kõik hakkas pihta toote Teleteenus arengust , mille nime järgi võib juba öelda , et tegemist on U- ja I- ajastu eelse tootega . See on nn off-line pank ettevõtete jaoks , kus ettevõttes asuvale arvutile installeeritakse tarkvara , mis võimaldab ette valmistada pangadokumendid ja siis need sideseansiga modemi ning telefoniliini kaudu panka ära saata . Loomulikult saab pangale esitada ka päringuid . Selline oli see tarkvara siis , kui ta esmakordselt loodi . See juhtus umbes <arv>. aastal . Praeguseks on tal vahetunud mitu versiooni ja ka teostatavate toimingute hulk on palju suurem . Suurem elektrooniliste kanalite kaudu pakutavate teenuste valik sai alguse koos Interneti töökindlamaks muutumise ja Internetipankade tulekuga . Esimene Ühispanga Internetipank käivitati <arv>. aasta kevadel . See baseerus andmebaasisüsteemil MySql ja keelel Perl . Internetipank baseerus täiesti iseseisval , pangasüsteemist lahusoleval andmebaasil ja andmete vahetamiseks pangasüsteemiga kasutati andmete replitseerimist . Programmi funktsionaalsus oli väga lihtne - teha sai maksekorraldust , vaadata kontojääki ja pärida kontoväljavõtet . Sellele programmile ei olnud aga pikka eluiga antud . Koos NBSi väljavahetamistöödega NBSX vastu alustati <arv>. aasta septembris ka uue Internetipanga loomist . See baseerus juba süsteemil PROGRESS ja tema Interneti-arendusvahendil WEBSpeed . Uus Internetipank käivitati koos NBSXga <arv>. aasta jaanuaris . Vana Internetipanga kasutamine oli võimatu kas või juba selle poolest , et tal puudus liides NBSXga . Uuele Internetipangale , mida sisemiselt hakati kutsuma U-Net <arv>-ks , lisati juba oluline hulk lisafunktsionaalsust . Lisandusid erinevate taotluste esitamise võimalused ( konto avamine , kaartide tellimine jms ) . Lisaks sellele lisandusid tüüpmaksed , mis olid nüüdsest ühised nii U-Neti , U-Liini ( telefonipank ) kui ka makseautomaatide jaoks . Vähehaaval hakkas lisanduma erinevat funktsionaalsust vastavalt sellele , kuidas pank arenes ja kuidas töötati välja uusi Internetipangas pakutavaid teenuseid . <arv>. aastal kirjutati kogu U-Neti tuum ümber , sest kiire arengu tõttu oli vaja saavutada olukord , kus rohkem töötajaid saab korraga tegeleda U-Neti arendamisega . Olemasolev tarkvaraarhitektuur seda ei võimaldanud . Kasutusele võeti aplikatsiooni server ja XML-põhine rakendus . Selle U-Neti versiooni sisemiseks nimeks sai U-Net <arv>. Kohe pärast seda tuli välja uus U-Neti toode - Business U-Net , mis oli ette nähtud spetsiaalselt ettevõtetele , kes seni kasutasid kas Teleteenust või siis tavalist U-Netti . Pärast seda ei ole U-Neti perekonnas suuremaid struktuurilisi muutusi toimunud . Lisandunud on vaid uut funktsionaalsust . <arv>. aastal lisati U-Netile elukindlustuse tooted ja <arv> aastal liisingutooted . <arv>. aastal laiendati Business U-Netti kontserni-halduse funktsionaalsusega . <arv>. aasta jaanuaris loodi koostöös Eesti Postiga toode Postipank , mille kaudu hakati Eesti Ühispanga kontori teenust ( küll minimaalses funktsionaalsuses ) pakkuma Eesti Posti kontorites . See võimaldas elementaarse pangateenuse oluliselt laiemalt viia kliendile lähemale . Aastatel <arv> kuni <arv> loodi tooted U-Pos , I-Pos , WEB-Pos , Maksemoodul , U-liin ja Automaatne telefonipank . <arv>. aasta juunis tuli Ühispank välja uue tootega WAP-pank . Toote väljatulek toimus WAP-teenuste “ esimese vaimustuse ” harjal ja sellega taheti näidata kahte asja . Esiteks , et Eesti Ühispank lisab oma süsteemile kõik uued kanalid , ja teiseks , et tänu Ühispanga infosüsteemi heale arhitektuurile ei võta see kaua aega . Kogu WAP-panga loomine koos silumise ja testimisega võttis aega ühe inimnädala . Toote väljatuleku hetkel oli see esimene WAP-pank põhjamaades ja Baltikumis . Sellest tootest arenes välja tooterühm GSM-pank , kuhu kuuluvad WAP-pank , WAP-leheküljed ja U-mobiil . Viimane võimaldab SMS-põhiselt saada informatsiooni oma kontode ja kaartide kohta ja sooritada makseid . Koos avaliku sektori ja Internetikaubanduse arenguga on laienenud ka elektrooniliste kanalite kaudu pakutavate toodete ja teenuste nimistu . Kohe U-Net <arv> rakendamisest alates hakati pakkuma autoriseerimisteenust , kus avalikul sektoril ja firmadel on võimalik autoriseerida juurdepääsu oma infosüsteemidele U-Net-i klientidele . U-Netile lisati ka viidad paljudesse avaliku sektori ja suurte erafirmade infosüsteemidesse : Maksuamet , Haigekassa , Eesti Energia , Elion , Tele <arv> , Maksekeskus ja erinevad kindlustusfirmad . See loend ei ole kindlasti lõplik , vaid täieneb kogu aeg . Erinevaid tooteid pakutakse nii avalikule sektorile kui ka Interneti- kui “ tava ” - kaupmeestele . Eraldi tahaks välja tuua ühe väga huvitava ja suhteliselt unikaalse toote - U-kaart . U-kaart on virtuaalne pangakaart , mida füüsiliselt kaardi kujul ei ole olemas . U-kaart on ette nähtud ostude sooritamiseks Internetipoodides . Internetipoodidest ostes peab klient andma kaupmehele oma krediitkaardi tüübi , numbri ja kehtivusaja . Paraku on oht selles , et keegi võib neid andmeid kurjasti kasutada või siis võivad need häkkerite tegevuse tulemusel välja lekkida . Selle ohu vältimiseks pakub Ühispank toodet U-kaart , kus panga U-Neti klient saab U-Neti kaudu avada U-kaardi , määrata sellele limiidi , mis on tema poolt sooritatava ostu hind , ja määrata ka kaardil kehtivusaja . Ühispank registreerib selle läbi elektronkanalite kohe VISAs . Kui nüüd Internetipoes küsitakse krediitkaardi numbrit ja kehtivusaega , siis tuleb öelda U-kaardi number ja kehtivusaeg , mis öeldi U-kaardi avamisel U-Netis . Kaupmehele paistab see kaart tavalise VISA-kaardina . “ Kaardi ” omanikule on aga tagatud turvalisus , sest seda kaarti kasutab ta ainult selle ostu tegemiseks ja kunagi hiljem ei ole selle kaardi numbriga kellelgi midagi peale hakata . Läbi elektrooniliste kanalite tehakse Ühispangas praegu stabiilselt <arv>% kõigist tehingutest . Harvad ei ole kuud , kus läbi elektrooniliste kanalite tehtud tehingute maht küünib kuni <arv>%-ni kõigist tehingutest . INFOSÜSTEEMI KOMPONENDID Selle pika , Ühispanga infosüsteemi arengut kirjeldava jutu lõpetuseks on ilmselt sobilik esitada loend nendest komponentidest , millest see infosüsteem tänasel päeval koosneb .  Jrk. nr. All süsteemi nimi Lühike kirjeldus <arv> Concorde XAL Raamatupidamissüsteem <arv> HR-Juht Personali juhtimise süsteem <arv> SAF Palk Palgaarvestussüsteem <arv> Andmeladu Andmelao funktsionaalsus : andmete kollektsioneerimine analüüs raportite koostamine sisemiseks otstarbeks Eesti Pangale SEBile ( omanikule ) Riiklikuks statistikaks jms <arv> Intranet Pangasisene informatsiooni jaotamise süsteem : uudised tootekirjeldused protseduuride kirjeldused erinev dokumentatsioon organisatsiooniline struktuur andmed töötajate kohta , telefoniraamat nõupidamisruumide reserveerimine jms <arv> CRM Tsentraalne töökeskkond klientide haldamiseks : kliendikontaktide/probleemide registreerimine klientide probleemide lahendamine klientidega sõlmitud lepingud klientide probleemide lahendamiste jälgimine kliendihaldurite haldamine kliendiportfellide haldamine kliendiraportid kliendipostituste haldamine jms <arv> TurboSwift SWIFT-kanali haldamise tarkvara <arv> TREMA Finance KIT , ver <arv>.<arv>. Raha ja kapitaliturgude ja riskihaldustarkvara <arv> <arv>. Reuters Dealing <arv> <arv>. Reuters <arv> Reuters-tehingute teostamise tarkvara ( FX ja rahaturud ) Reutersi informatsiooni ja kommunikatsiooni tarkvara <arv> NBSX Panga kesksüsteem <arv> LIISU Ühisliisingu infosüsteem <arv> U-Liising+ Interneti-liides , millega Ühisliisingu partnerid ( peamiselt automüüjad ) saavad on- line vormistada liisingutaotlusi . Liidese kaudu saab müüja sisestada liisingutaotluse , kus näidatakse ära kliendi andmed , liisitava objekti andmed ja muud liisinglepingu vormistamiseks vajalikud andmed <arv> U-Net Eraklientide Internetipank <arv> Business U-Net Äriklientide Internetipank <arv> Teleteenus Äriklientidele mõeldud off-line PC-pank , kus kasutaja saab vormistada panka saatmiseks panka vajalikud tehingud ja dokumendid ja saata need , kasutades modemit ja telefoniliini . Samuti on võimalik pangale esitada päringuid <arv> Life Eesti Ühispanga Elukindlustusseltsi infosüsteem <arv> EVK Väärtpaberite keskdepositooriumiga suhtlemise tarkvara <arv> Kaardiserver ATM server - rahaautomaatide juhtimise tarkvara <arv> TELE-server Elektrooniliste kanalite server - kõigi elektrooni- liste kanalite ( ATMd ) juhtimine <arv> Postipank Eesti Ühispanga telleri töökoht Eesti Posti kontoris . Võimaldab teha kõiki peamisi pangaoperatsioone <arv> Maksemoodul Ühe operatsiooniga Postipank - ainult maksete sooritamine <arv> GSM-bank U-mobiil , WAP-leheküljed ja WAP-pank <arv>. U-mobiil võimaldab Ühispanga kliendil mobiiltelefoni kaudu saada informatsiooni oma kontode seisu ja pangakaartide kohta , tasuda maksete , kaupade ja teenuste eest ning ettemakstavate teenuste eest <arv>. Eesti Ühispanga WAP-koduleheküljel saab klient kasutada järgmisi teenuseid : lugeda informatsiooni pangas pakutavate toodete ja teenuste kohta küsida valuutakursse kalkuleerida valuutakurssidega <arv>. WAP-pank ( WAP U-Net ) , Internetipank läbi WAP-liidese . Teenuse kasutamiseks on vajalik U-Neti leping <arv> U-liin ( Telefonipanga operaator ) Helistades panga operaatori telefonil , saab autoriseerimisinfo esitamise järel teha põhilisi pangaoperatsioone <arv> Automaatne telefonipank Telefonile vastab arvuti , mis juhendab klienti läbi erinevate valikute . Automaatse telefonipanga abil saab teha järgmisi toiminguid : määratud maksete loendis olevate maksete teostamine kontojäägi küsimine konto käivete pärimine ( kuni <arv> viimast käivet ) küsida valuutakurssi küsida informatsiooni pangateenuste ja teenustasude kohta tellida erinevat informatsiooni oma faksile <arv> U-POS Ühe operatsioonini piiratud U-Net - makse kliendi kontolt . Kasutamiseks peab olema U-Neti leping . <arv> I-POS Internetipoe maksete süsteem - füüsilist pangakaarti ei pea olema , piisab ainult krediitkaardi numbrist <arv> WEB-POS POS-makseterminali funktsionaalsus WEB-liidese kaudu - makse sooritamiseks on vajalik kaardilugejaga arvuti ja kaart Kindlasti ei ole see täielik loend , kuid kõik olulisemad Eesti Ühispanga infosüsteemi komponendid on siin tabelis olemas . INFOSÜSTEEMI ARHITEKTUUR Juba aastaid oleme oma infosüsteemi arhitektuuri joonistanud nii , nagu on näidatud järgmisel leheküljel oleval joonisel . Seda skeemi komponenthaaval lahti seletama hakata ei ole ilmselt mõtet - enamikust siin skeemil toodud komponentidest on olnud juttu juba eespool . Seega selgitan siin ainult selle arhitektuurilise ülesehituse peamisi põhimõtteid . Nagu jooniselt nähtub , on arhitektuur kihiline . Kas see joonistada üles “ tordina ” , nagu oleme teinud , või üksteise peale asetatud kihtidena , on maitse küsimus . Oluline on see , et kogu süsteemi funktsionaalsus on jagatud funktsionaalseteks kihtideks , kus igal kihil on konkreetne ülesanne ja võime jagada oma funktsionaalsust järgmiste , tema peal asuvate kihtidega . Süsteemi tuumaks on CRM ja andmeladu - need moodustavad süsteemi üleüldise ühendava kihi : CRM operatiivsel ( esmasel ) tasandil ja andmeladu viimasel tasandil kui kõigi tekkivate andmete kollektsioneerimise koht . Selle kihi peal asub panga kesksüsteem , kus on kliendibaas , kandemootor , teenustasud , valuutakursid , pearaamat jms. Kesksüsteemi peal asub äriloogika kiht , kus on kirjeldatud kogu äriprotsessidega seotud loogika . Ja selle peal esitlus/suhtlus-kiht , mille kaudu toimub äriloogikaga suhtlemine .  Selline mudel tagab , et kui mingi funktsionaalsus on äriloogika kihis juba kirjeldatud , siis on võimalik selle poole pöörduda mistahes esitusloogika komponendist . Nii näiteks kasutavad teller ja U-Net kasutaja makse tegemisel sama äriloogika funktsionaalsust ainsa vahega , et teevad seda erineva esitluskihi komponendi kaudu . Esitluskiht määrab ka selle erinevuse , et teller saab vabalt valida , millise kliendi milliselt kontolt ta maksekorralduse vormistab , U-Netis on aga võimalik valida ainult kontot - kliendiks on fikseeritult sisseloginud kasutaja või firma . Seda arhitektuuri teades on lihtne seletada ka eespool toodud näidet WAP-panga kiirest , nädala ajaga loomisest . Luua tuli ainult kasutajaliides , s.o esitluskiht , sest kogu äriloogika oli juba varasemast olemas . Selline arhitektuur vastab suhteliselt täpselt praegu maailmas levivatele ideedele . Ühispangas rakendati see arhitektuur juba mitmeid aastaid tagasi , samas kui mitmed teised Eesti juhtivad pangad alles planeerivad niisugusele arhitektuurile üleminekut . IT VALDKONNA ORGANISATSIOONILINE STRUKTUUR Kogu infosüsteemi ja infrastruktuuri arenduse ning infosüsteemi hooldusega tegeleb järgmise struktuuriga organisatsioon - IT valdkond :  Organisatsiooni juhib valdkonna juht . Tema alluvuses on kolm divisjoni ja tehnoloogiadirektor , kes on ühtlasi ka andmeturbe juht . Valdkonna juhi juures töötab kaks assistenti , kes tegelikult täidavad kogu valdkonna juhtivkoosseisu abistamise ja valdkonnasiseste korraldustööde funktsiooni . Tarkvara arendusdivisjon jaguneb kaheks osakonnaks , projekteerimisosakonnaks ja programmeerimisosakonnaks , ning arendusjuhtideks . Programmeerimisosakond koondab enda alla kõik programmeerijad ja projekteerimisosakond analüütikud ning projektijuhid . Nende osakondade kaudu toimub aga ainult administratiivne juhtimine . Tegelikkuses töötavad kõik analüütikud , projektijuhid ja programmeerijad mõne arendusjuhi alluvuses . Igale arendusjuhile on eraldatud oma teema ja just tema on pädev juhtima selle teema raames tehtavaid arendustöid . Nii on näiteks omad arendusjuhid panga kesksüsteemil , laenudel , liisingul , elukindlustusel , finantssüsteemidel , andmelaol jne. Arendusjuhte on kokku <arv>. Seega on ka infosüsteemi arendus jagatud <arv> valdkonnaks . Infrastruktuuri divisjon tegeleb infosüsteemi funktsioneerimiseks vajaliku infrastruktuuri projekteerimise ja ülesehitamisega . Arendusosakond tegeleb uute tehnoloogiate valikuga ja olemasolevate ajakohastamisega . Arendusosakond koosneb arendusjuhtidest , kuid kogu probleemala on jällegi arendusjuhtide kaupa valdkondadeks jagatud . Sideosakond tegeleb sidekanalite ja -tehnoloogiate väljaarendamisega ning arvutisüsteemide osakonnale kuulub kogu ülejäänud füüsilise infrastruktuuri ülesehitamise kohustus . Hooldusdivisjoni ülesandeks on kogu töötava süsteemi monitoorimine , korrashoid ja kasutajatugi . Lisaks selle kuulub nende kohustuste hulka ka töötavasse infosüsteemi arenduse poolt tehtud muudatuste testimine ja sisseviimine . KOKKUVÕTTE ASEMEL Loomulikult avab see kirjutis ainult veidike kardinat Eesti Ühispanga infosüsteemi arengu , struktuuri ja IT-organisatsiooniga seotud tagamaade eest . Teema ammendavale käsitlemisele ei pretendeeri antud kirjutis üldse - ammendav käsitlus nõuaks tunduvalt mahukamat ja süstemaatilisemat lähenemist . Siiski loodan , et käesoleva artikli lugeja mõistab , millise keerukusastmega süsteemi ja selle i arendusprotsessiga on tegemist ühe täisfunktsionaalse pangasüsteemi puhul . Kui see nii on , siis olen endale püstitatud ülesande täitnud . Ragnar Toomla , Eesti Ühispanga e-teenuste osakonna juhataja Oma igapäevases elus kasutame pea kõik pankade teenuseid . Kes külastab selleks pangakontorit , kes kasutab elektroonilisi kanaleid nagu Interneti-pank , telefonipank või siis pangakaarte . Kõik see tundub meie jaoks juba nii loomulik , et kui tekib vajadus teostada rahalist tehingut , siis pöördume oma eelistatud kanali kaudu panga poole ja saame oma probleemid lahendatud . Viimase kuue aasta jooksul on Internet toonud kaasa suure läbimurde erinevate tehnoloogiate kasutamisel nii Eesti kui ka maailma panganduses . Käesolevas artikliks käsitletakse Eesti e-panganduse arengut eelkõige Eesti Ühispanga näite varal . Elektroonilise panganduse ajalugu Eestis on vaid mõni aasta noorem kui Eesti panganduse ajalugu üldiselt . Hansapank avas oma esimese elektroonilise panganduse teenuse - Telehansa - aastal <arv>. Esimene rahvusvaheline pangakaart anti välja Eesti Ühispanga poolt <arv>. aastal . Aastal <arv> hakkasid Eesti Forekspank ja Eesti Hoiupank pakkuma Interneti-panga teenust . Interneti-pangandus ja üldse pankade tegevus Eesti IT-maastikul on suurel määral olnud arengute kujundajaks ning IT rakendamisel tuginev innovatsioon ( millega kaasnevad suurem kasutusmugavus ja võimalus ülekannete pealt raha kokku hoida ) on kindlasti aidanud kaasa Interneti levikule Eestis . Eesti on personaalarvutite ja Interneti-ühenduse suhteliselt laia leviku tõttu sõbralik keskkond uute e-panganduse lahenduste rakendamiseks . Vastavalt Emori e-Seire andmetele kuulus <arv>. aasta lõpuks Interneti kasutajate hulka , s.t nende hulka , kes olid viimase kuue kuu jooksul kasutanud e-maili või muid Interneti võimalusi , <arv>% ehk <arv> <arv> inimest Eesti <arv>-<arv>-aastastest elanikest . Võrreldes <arv>. aasta <arv>-% kasutajaskonnaga on kasv märkimisväärne . Tänaseks on praktiliselt kõiki rutiinseid pangatehinguid võimalik sooritada Interneti vahendusel . Antud hetkeks on Eesti pankade Interneti-panga lepingute arv ületanud juba <arv> <arv> piiri ning praktiliselt kõik turul tegutsevad pangad pakuvad nimetatud teenust oma klientidele . Tõenäoliselt ei ole reaalne Interneti-panga kasutajate arv nii suur , nagu pankade poolt deklareeritud lepingute arvu liites võib saada . See on tingitud sellest , et sama klient võib paralleelselt kasutada mitme erineva panga teenuseid . Praktikas aga ei ole võimalik tegelikku numbrit välja arvutada , sest see eeldaks kõikide pankade kliendibaaside omavahelist võrdlust , selline info ei ole aga konfidentsiaalsusnõuete tõttu kättesaadav . Tänu e-panganduse populaarsusele ning pidevalt kasvavale kasutajate arvule on pangakontorite osatähtsus tehingute sooritamisel pidavalt langenud : kui veel <arv>. aasta alguses tehti Eesti Ühispangas ligikaudu <arv>% ülekannetest pangakontorites ning kontori osatähtsus eraisikute teenindamisel oli peaaegu <arv>% , siis täna tehakse keskmiselt <arv>% kõigist maksetest elektrooniliste pangateenuste vahendusel . Samal perioodil on sooritatavate maksete arv kasvanud ligikaudu <arv>% . Tabel <arv> Internetipanga lepingute arv Eestis perioodil <arv>-<arv>  Kuu Internetipanga lepingute arv Hansapank Nordea Ühispank Sampo Krediidipank Kokku <arv>. <arv> <arv> <arv> <arv> <arv> <arv> <arv> <arv> <arv>. <arv> <arv> <arv> <arv> <arv> <arv> <arv> <arv> <arv>. <arv> <arv> <arv> <arv> <arv> <arv> <arv> <arv> <arv> <arv>. <arv> <arv> <arv> <arv> <arv> <arv> <arv> <arv> <arv> <arv> <arv> <arv> <arv> <arv>. <arv> <arv> <arv> <arv> <arv> <arv> <arv> <arv> <arv> <arv> <arv> <arv> <arv> <arv>. <arv> <arv> <arv> <arv> <arv> <arv> <arv> <arv> <arv> <arv> <arv> <arv> <arv> <arv>. <arv> <arv> <arv> <arv> <arv> <arv> <arv> <arv> <arv> <arv> <arv> <arv> <arv> <arv>. <arv> <arv> <arv> <arv> <arv> <arv> <arv> <arv> <arv> <arv> <arv> <arv> <arv> <arv>. <arv> <arv> <arv> <arv> <arv> <arv> <arv> <arv> <arv> <arv> <arv> <arv> <arv> Allikas : Eesti Ühispank , <arv>  Joonis <arv>. Erinevate jaotuskanalite osakaal Eesti Ühispangas sooritatud tehingutes perioodil <arv> - <arv> ( jaanuar <arv> = <arv>% ) Jooniselt võime näha , et Teleteenuse osakaal pangas sooritatavate maksete teenindamisel on jäänud suhteliselt muutumatuks , samal ajal on pangakontori kaal pidevalt langenud ning Internetipanga osatähtsus oluliselt kasvanud - <arv>. aasta maikuus tegid Ühispanga kliendid ligikaudu <arv>% ülekannetest Internetipanga kaudu . Maksete koguarvult on see rohkem kui viis aastat tagasi pangas kokku sooritatud maksed . Analoogiliselt maksetele on kontorist välja liikunud ka sularaha väljavõttude arv - kui <arv>. aastal tehti vaid <arv>% kõigist sularaha väljavõttudest sularahaautomaadi kaudu , siis tänaseks on automaadi osakaal kasvanud <arv> protsendini , kontoritesse on reeglina jäänud vaid suuremad tehingud , mida ATMi kaudu sooritada ei ole võimalik . Üheks põhjuseks , miks elektrooniline pangandus on niivõrd populaarseks saanud , on olnud asjaolu , et pangateenuste osutamisel ei olnud veel välja kujunenud traditsioone . Pangakontorisse minemist ei seostatud erilise tähelepanu saamisega ega personaalse teenindamisega , pigem oli pangakontoris järjekorras seismine ebameeldiv kogemus , mis oli vajalik igakuiste arvete tasumiseks . Elektroonilised kanalid pakkusid kontorile mugava ja soodsa alternatiivi ning see võeti klientide poolt meeleldi vastu . Võrreldes teiste arenenud Euroopa riikidega on Eesti pankadel olnud mitmeid eeliseid e-panganduse juurutamiseks : <arv>. Eesti pankadel ei olnud kasutusel vanu tehnoloogilisi lahendusi . Näiteks on mitmel Lääne-Euroopa pangal tänase päevani kasutusel <arv>. aastatest pärit kesksüsteemid , millele kaasaegsete reaalajas toimivate iseteeninduskanalite liitmine on keeruline ja kulukas . Eestis sisuliselt nullist alustanud pankadel on olnud võimalus rakendada kaasaegseid tehnoloogiaid . Samuti on valdav osa Eesti pankades kasutatavaid infotehnoloogilisi lahendusi loodud kohalikule oskusteabele tuginedes , see on võimaldanud reageerida paindlikult muutuvatele turutingimustele ning luua uusi lahendusi kiirelt ja suhteliselt madalate kuludega . <arv>. Üheks peamiseks põhjuseks e-teenuste populaarsusel on olnud elektrooniliste jaotuskanalite kaudu pakutavate teenuste odavus . Pikka aega olid kõikides pankades Interneti kaudu sooritatavad maksed tasuta , samal ajal kui kontoris tuli makse eest tasuda <arv>-<arv> krooni . Kiirelt kasvavate arvelduste mahtude juures ei olnud Eesti pankadel piisavalt suurt kontorivõrku , seetõttu oli ka suhteliselt lihtne ilma olemasolevat kontorivõrku kannibaliseerimata uusi ja odavamaid teenuseid juurutada . <arv>. Eesti pangandussektori suur kontsentratsioon on võimaldanud luua e-teenuste arengut ning uusi teenuseid soodustavaid standardeid . Näitena võib siinkohal mainida näiteks Internetipanga paroolidega e-poodides maksmist ning autentimist võimaldavat pangalingi teenust või veel suhteliselt värske teenusena mobiiltelefoni kaudu ülekannete tegemist võimaldavat mobiilimakse teenust . <arv>. Eestis kehtivad õigusaktid , mis toetavad tehnoloogilisi lahendusi . Olulisemateks seadusteks , mis reguleerivad elektroonilise panganduse kaudu sooritatavaid toiminguid , on <arv>. aastal jõustunud digitaalallkirja seadus ja <arv>. aastal jõustunud Võlaõigusseadus . Samuti on mitmete riiklike arenguprogrammidega nagu Tiigrihüpe ja e-riik loodud positiivne foon innovaatiliste lahenduste kasutuselevõtuks . <arv>. Viies tegur on Eesti Internetiühenduste suhteliselt madal hinnatase . Konkurentsile avatud Eesti telekommunikatsiooniturul on Interneti püsiühenduse tasud aasta-aastalt langenud . <arv>. Suure hulga uusi Internetikasutajaid on koolitanud Vaata Maailma sihtasutus . Üle <arv> <arv> inimese kaasanud arvutikoolitus on Internetikasutust suurendanud just tööliste hulgas : kui <arv>. aastal oli Internetti kasutanud <arv>% , siis <arv>. aasta lõpuks juba <arv>% sellest sihtrühmast . Internetipankade funktsionaalsus on arenenud lihtsatest teenustest järjest keerulisemate poole . Näiteks pakkus Ühispank <arv>. aastal oma Internetipangas võimalust vaadata kontojääki , kontoväljavõtet , sooritada siseriiklikku ja välismakset , teha väärtpaberitehinguid , vaadata kaarditehingute väljavõtet . Hiljem lisandusid võimalused mitmesuguste lepingute sõlmimiseks , koostöös partneritega käivitusid e-teenused kommunaalteenuseid pakkuvate ettevõtete ja avaliku sektoriga suhtlemiseks , kasutusele on võetud ID-kaart . <arv>. aastal avati pangateenuste kohta põhjalikku infot ja nõuandeid pakkuv finantsteenuste portaal U-Plaza ning aasta hiljem sai valmis personaliseeritav ning nõuandeid pakkuv uus U-Neti versioon . Olulisemad arengud Ühispanga Internetipanga arengus on toodud tabelis <arv>. Tabel <arv> U-Netti perioodil <arv>-<arv> lisandunud funktsionaalsus  <arv> Internetipanga käivitamine Baasfunktsionaalsus Siseriiklikud ja välismaksed Püsimaksed Määratud maksed Kontojääk ja väljavõte Hoiused Krediit- ja deebetkaardi info Väärtpaberikonto info ja tehingud Tekstiversioon Võeti kasutusele <arv>bitine SSL Otsekorraldused Laenuinfo <arv> Määratud maksete ühendamine ATMi ja telefonipangaga PIN-kalkulaatorite kasutuselevõtt Pangalingi teenuse käivitamine Pangakaartide tellimine ja parameetrite muutmine <arv> Mobiilipanga lepingu sõlmimine e-teenuste käivitamine ( Maksuamet , Eesti Energia , Elion jpt ) Elektrooniline tulude deklareerimine Finantsportaali U-Plaza avamine Fondsäästmine Laenu taotlemine Interneti kaudu <arv> E-arved Elukindlustus Uue U-Neti versiooni käivitamine Info liisinglepingute kohta Kauplemine välisväärtpaberitega Kasvuportfelli lepingu sõlmimine <arv> Internetipanga sidumine CRM-süsteemiga Eesti ID-kaardiga sisselogimine Täiendatud väärtpaberitehingud - aktsiate lühikeseksmüük , stopp-korraldused Investeerimisfondide detailinfo Pensioni II sambaga liitumine Äriklientide Internetipanga - U-Net Business käivitamine Automaatsed teated SMSi või E-posti teel kontol toimunud sündmuste kohta Faktooringarvete info Mobiilimaksed Välispankades asuvate kontode kasutamine Täienenud investori alajaotus U-Netis Digitaalallkirja kasutuselevõtt <arv> Lisandusid mitmed uued e-arvete esitajad Täiustatud väärtpaberiportfelli ja pensioni aruanded Panga poolt digitaalselt kinnitatud makse kviitungid Valuuta konverteerimine Nõustamisaja kokkuleppimine Interneti teel Kontsernikonto aruannete vaatamine ning kontserni raha juhtimine <arv> Nõuanded <arv>. aasta tuludeklaratsiooni täitmiseks Deebetkaardi tellimisel võimalus valida kaardi kujundust e-arvete teenuse täiustamine Allikas : Eesti Ühispank , <arv> Üldine suund Internetipankade arengus on muutuda tehingutele orienteeritud süsteemist nõustamis-iseteeninduskeskkonnaks , mis pakuks suuremat kasutamismugavust ning võimaldaks igaühel leida kõige efektiivsem ja mugavam moodus oma raha majandamiseks . Kliendid muutuvad teadlikumaks ning ootavad järjest kvaliteetsemaid teenuseid . Eesti pangandusturg on saavutamas küllastumisfaasi ning seetõttu muutub üha olulisemaks olemasolevatele klientidele täiendavate lisaväärtuste pakkumine . Lähitulevikus koguvad populaarsust mitmesugused mobiilsed teenused ning laia kasutust on ette näha ka e-arvete esitamisel . Kui täna on ligikaudu <arv>% Internetipangas sooritatavatest toimingutest seotud kas ülekande sooritamise või väljavõtte vaatamisega , siis Eesti elanikkonna sissetulekute kasvades muutub edaspidi järjest olulisemaks igapäevaste arvete tasumise kõrval ka säästmise ja raha võimalikult tulusa paigutamisse temaatika . Tõenäoliselt saavad tulevikus võimalikuks mitmesugused reaalajas toimivad analüüsid kliendi finantsvahendite efektiivseimaks paigutamiseks ning nn mis-siis-ku i -tüüpi stsenaariumianalüüsid , mis võimaldavad sisendparameetreid varieerides projitseerida tulevikunägemusi enne olulise laenu- või investeerimisotsuse langetamist . Raoul Järvis , Eesti Ühispanga IT arendusjuht Varahaldus on finantsteenus , mille kaheks peamiseks tegevusvaldkonnaks on investeerimisfondide valitsemine ja vahendamine ning investeerimisportfellide haldamine . Fondi valitsemine hõlmab endas fondi aktsiate või osakute väljalaske korraldamist , fondi vara investeerimist , fondi vara üle arvestuse pidamist ning muid eelmainitud tegevusi toetavaid toiminguid . Portfelli haldamise teenus on mõeldud firmadele või eraisikutele , kellel pole endal aega või teadmisi investeerimisega tegelemiseks . Kliendi investeerimisportfelli haldamise eesmärk on vastavalt kokkulepitud investeerimisstrateegiale kliendi varade kasvatamine . Investeerimisstrateegia määrab ära , milliseid instrumente millistel ajaperioodidel ja millise riskitasemega kasutatakse . Selleks et paremini mõista varahalduse infosüsteemide tööd , on asjakohane põgusalt tutvustada varahalduse äriprotsessi . Infosüsteemi aspektist vaadatuna on varahalduse äriprotsess jaotatud üldjoontes kolmeks osaks : front-office , middle-offic ja back-office . Front-office : analüüs , tehingute sisestamine ja kontrollimine , positsioonide monitooring ja simulatsioon . Middle-office : riskijuhtimine ja -monitooring , investeerimisinstrumentide ja portfellide defineerimine ja seadistamine , tootluse mõõtmine ( performance measurement ) Back-office : tehingute kinnitamine ja settlement , raamatupidamiskannete genereerimine ( edastuseks raamatupidamissüsteemile ) , fondiosakute puhasväärtuse ( NAV ) arvutus , aruandlus ja seaduslikkuse vastavuse ( näiteks limiitide ) kontroll Ülaltoodu põhjal võime nüüd identifitseerida varahaldussüsteemidelt nõutavad põhifunktsionaal- sused . Need jagunevad kahte suuremasse gruppi : <arv> ) protsessivoo juhtimine ja <arv> ) finantsmatemaatika . Lisaks nendele on olulised veel turuinfo ( börsihinnad , valuutakursid jne ) saamise liides , “ staatilise info ” ( portfellid , kliendid , instrumendid , valuutad jpt ) redaktorid ning liidesed teiste infosüsteemi- dega nagu pangasüsteem , andmeladu jne. Varahaldussüsteeme eristab üksteisest see , kui laiaulatuslikult ja sügavuti on need funktsionaal- sused implementeeritud . Eesti Ühispangas kasutatav Trema FinanceKIT on Straight-Through processing ( STP ) süsteem , mis tähendab seda , et ta toetab äriprotsessi kogu tehingu elutsükli ulatuses , alustades tehingu sisestamisest kuni tehingu teostamise , jälgimise ja raporteerimiseni . See on tehingu- ja rahavoopõhine süsteem . Tehingute sisestamisel genereerib süsteem iga tehingu kohta kõik selle tehinguga antud hetkel ja ka tulevikus kaasnevad rahavood . Tehingute ning nende rahavoogude baasil toimuvad kõik arvutused ja protsessi juhtimine . Trema FinanceKIT võimaldab kasutajal defineerida täpselt oma äriprotsessile vastava Transaction State Flow , millega määratakse ära tehingute töötlemise sammud , nende järjestus ning erinevad stsenaariumid . Tehingu töötlemise käigus “ liigub ” tehing läbi Transaction State Flow , omades erinevates sammudes erinevat staatust . Iga staatus määrab , millised on võimalikud operatsioonid selle tehinguga selles konkreetses staatuses oleva tehingu puhul . Näiteks on võimalik määrata , et teatud tingimustele vastavate tehingute puhul on vajalik lisa-kontrollsamm ( nn neljasilma-printsiip ) . Samuti määrab tehingu staatus ära , millistel kasutajatel ( kas front-office , middle-office , või back-office rolliga töötajatel ) on võimalik seda tehingut töödelda . Iga tehing kuulub mingisse portfelli , mis on kogum ühele isikule või organisatsioonile kuuluvatest investeeringutest . Portfellid võivad moodustada hierarhiaid , kus ühe portfelli alla võib kuuluda teisi portfelle , samuti võib üks portfell olla alamportfelliks mitmele teisele portfellile . Näiteks võib kliendi investeeringud jagada vastavalt instrumendi tüübile alamportfellide Aktsiad , Võlakirjad ja Fondiosakud vahel , mis omakorda kuuluvad kliendi kõiki investeeringuid kajastava peaportfelli alla . Portfellide hierarhilisus annab parema ja struktureeritud ülevaate varadest ning need on kergemini hallatavad . Näiteks on võimalik määrata kasutajaõiguseid hierarhia mingile harule või käivitada arvutus- või hooldusprotsesse , selle asemel et neid iga portfelli jaoks eraldi teha . Trema FinanceKIT on väga tugev kasutatavate investeerimisinstrumentide valiku poolest . Kuna instrumentide valik on väga lai ja samuti on igal instrumenditüübil palju erinevaid parameetreid , siis peab neid toetav süsteem olema väga paindlik ning hästi konfigureeritav ( ehk parametriseeritav ) . Erinevalt enamlevinud varahaldussüsteemidest võimaldab Trema FK reaalajas jälgida portfellide positsioonide turuväärtust , arvutades pidevalt portfellis olevate instrumentide kohta erinevaid näitajaid ja hinnates riske . See oskab võlainstrumentide turuväärtust ja teisi finantsnäitajaid arvutada nii instrumendi turuhinna põhjal kui ka selle instrumendiga seotud tulukõvera järgi . Viimane omadus on väga kasulik vähelikviidsete instrumentide puhul , kui pole võimalik usaldusväärset hinda turuinfo pakkuja ( näiteks Reuters või Telerate ) vahendusel saada . Paljudel lihtsamatel varahaldussüsteemidel seda omadust pole . Hea varahaldussüsteemi “ kõige väärtuslikum osa ” ongi finantsalgoritmid , mis oskavad portfellis olevate investeeringute näitajaid arvutada , võttes arvesse nende rahavoogusid tulevikus , erinevaid valuutasid ja nende intressimäärasid , diskonteerimisi , intressi- ja valuutariski ja palju muud . Arhitektuuri poolest on Trema FinanceKIT paksu kliendiga klient-server-lahendus , mis andmebaasina kasutab Sybase andmebaasimootorit . Lisaks lingile jaepangasüsteemi , mille kaudu toimub tehingute , sh maksete infovahetus , on Trema FinanceKITil lingid ka andmelaoga , raamatupidamissüsteemiga ning SWIFTi ja Reutersi teenustega . Jüri Kivimaa , Eesti Ühispanga IT andmeturbe ekspert Enamiku asutuste/ettevõtete jaoks muutuvad nende infosüsteemid aina olulisemateks ja missioonikriitilisemateks . Seega muutub üha tähtsamaks ka andmeturve , sest just see peab tagama infosüsteemide töövõimelisuse . Samal ajal muutub andmeturve järjest komplitseeritumaks , sest väga lihtne on leida Internetist häkkimiseks vajalikke teadmisi , konkreetseid ründekoode jms. Enam pole häkkimiseks vaja põhjalikke teadmisi ning suvaline arvutiga ja Internetiühendusega koolipoiss on võimeline tekitama vägagi suuri probleeme . Käes on aeg , kui iga firma , kellele infosüsteemi töösolek on oluline , peab andmeturbega tegelema ja teadma , mida selleks on vaja teha - s.t igal firmal peab olema metoodika vajalike andmeturbe meetmete määratlemiseks . Enam ei ole piisav ( eriti rahvusvahelisel tasemel ) , kui öelda , et jah , me tegeleme andmeturbega , kuid ei oska öelda ( kirjas ka pole ) , mida , kuidas ja miks me täpselt teeme . Jalgrataste leiutamise mõttetusest on tänapäeval üldiselt kõik teadlikud ja seega taandub küsimus järgimisele sobiva metoodika leidmisele/valikule . Andmeturbe üldmetoodikaid on kümneid ja ise sobiva otsimine võib osutuda küllaltki töömahukaks . Muidugi on kasulik olla kursis mitmega , kuid enamasti peab arvestama ressursside ( aeg , raha ) piiratuse ja majandusliku optimaalsuse tagamise nõuetega . SOBIVA ANDMETURBE METOODIKA VALIK Veidi lihtsustatult võib andmeturbe üldmetoodikad jagada kaheks : andmeturbekesksed ja kontrolli- ehk auditikesksed . Andmeturbekeskset metoodikat iseloomustab lähtumine vajalikest andmeturbe meetmetest/tegevustest - neid on vaja teha , et oleks tagatud infosüsteemi(de) turvalisus . Põhineb hetke parimale teadmisele/praktikale , vajab pidevat ajakohastamist , annab andmeturbe spetsialistile väga selgelt arusaadava ja üheselt mõistetava tegevuste loetelu . Kontrollikeskset metoodikat iseloomustab äriprotsesside ja nende turvariskide käsitlusel põhinev lähenemine . Määratletakse ohtude/riskide loetelu ja kontrollitakse , et kõigi nende jaoks on turvameetmed rakendatud ja piisavad ( sisuliselt põhineb turvameetmete piisavuse hinnang ka hetke parimale teadmisele/praktikale ) . Kogu see riskide/ohtude temaatika on andmeturbe spetsialisti jaoks tore populaarteaduslik jutt , kuid sealt konkreetselt vajalikele andmeturbe meetmetele üleminek on tõeline peavalu - peab hakkama populaarteaduslikust tekstist konkreetseid meetmeid välja otsima . Esmalt peabki endale andmeturbe metoodikat valiv firma määratlema , milleks tal seda vaja on - kas andmeturbe nõuetele vastavuse tõestamiseks ( nii endale kui teistele ) või andmeturbe süstemaatiliseks korraldamiseks ( peamiselt vajalike turvameetmete määratlemiseks ) . Muidugi on vägagi soovitatav kasutada mõlemat , sest koos nad täiendavad teineteist ja tagavad kindlamalt positiivse tulemuse ( turvaintsidentide vähenemise/puudumise ) . Keerukate , kõrgete turvanõuetega ja missioonikriitiliste infosüsteemidega asutustele ( Ühispank on kahtlemata selline ) on kahe metoodika kasutamine lausa kohustuslik - auditile kontrollikeskne ja andmeturbele andmeturbekeskne . Ent kui dubleerimiseks puudub ressurss või otsene vajadus , siis peab ikkagi valima ühe - kas andmeturbekeskse või kontrollikeskse metoodika . Et käesoleva artikli teemaks on just infoturve , siis hästi lühidalt ka infoturbe kontrolli/auditi metoodikatest . KONTROLLI- EHK AUDITI KESKSEID ANDMETURBE METOODIKAID EVS-ISO/IEC <arv> Infotehnoloogia - infoturbe halduse menetluskoodeks ; EVS-ISO/IEC <arv> Infotehnoloogia - infoturbe halduse suunised ; ISO/DTR <arv> Infotehnoloogia - pangandus ja sellega seotud rahandusteenused - infoturbe suunised ; Eesti riigi Andmekaitseinspektsioon - isikuandmete kaitse organisatsiooniliste ja tehniliste abinõude kirjelduse koostamise juhendmaterjal ; ISO <arv> series Quality Management standards ; COBIT ( IT Governance Institute ) + ISACA ( Information Systems Audit and Control Association ) ; Common Criteria ( CC ) for IT Security Evaluation ( ISO/IEC <arv> ) ; Orange Booki , TCSECi ja ITSECi järglane . Kontrollikeskseid metoodikaid on andmeturbekesksetest tunduvalt rohkem . Ilmselt on kontroll/audit hoopis meeldivam tegevus- ja kirjutamisvaldkond . Kui tekib vajadus andmeturvet ( eriti rahvusvaheliselt tunnustatult ) auditeerida , on vägagi sobiv ja soliidne tellida see teenus väljastpoolt ning just sellele spetsialiseerunud ja rahvusvaheliselt tunnustatud firmalt ning just nõutavale/sobivale kontrollimetoodikale vastavalt ( nt kui on vaja oma tasemel andmeturvet tõestada inglise firmale , siis oleks kindlasti eriti sobiv ISO <arv> ) . Kui just andmeturbe teenust sisse ei osteta , siis andmeturbekeskne metoodika peaks ettevõttele kindlasti vajalik olema ( kusjuures see võib olla ka täiesti sobiv/piisav andmeturbe sisekontrolliks ) . ANDMETURBEKESKSEID METOODIKAID Saksa Infoturbe Liiduamet ( BSI ) ( Bundesamt für Sicherheit in der Informationstechnik - Federal Agency for Security in Information Technology ) IT Baseline protection manual ; U.S. DEPARTMENT OF ENERGY Office of Security Affairs CLASSIFIED INFORMATION SYSTEMS SECURITY MANUAL . Seega on valik küllaltki piiratud ( täpsemalt oli , sest põhjalikumalt sai tegeletud otsimisega <arv>. a. ) - BSI ( Saksa Infoturbe Liiduameti ) etalonturve ja USA Energeetikaministeeriumi astmeline metoodika ( graded security requirements graded protection of the confidentiality , integrity , and availability ) . BSI etalonturbe metoodika plussid ja miinused : + etalonmeetmed võivad pakkuda ökonoomse lahenduse , sest samu või sarnaseid etalonmeetmeid saab suuremate pingutusteta kohaldada paljudele süsteemidele , kui suur hulk organisatsiooni süsteeme töötab ühises keskkonnas ja kui turbevajadused on võrreldavad ; + turvameetmete evitus nõuab riskianalüüsiks ja -halduseks ainult minimaalse hulga ressursse , seetõttu kulutatakse turvameetmete valimisele minimaalselt aega ja vaeva - kui etalontase on seatud liiga kõrgeks , võib mõne infotehnoloogilise süsteemi turve olla ülemäära kõrgel tasemel ; - kui tase on seatud liiga madalaks , võib mõnel infotehnoloogilisel süsteemil jääda turvet vajaka , nii et tulemuseks on kõrgem kaitsetuse tase ; - missioonikriitiliste ja kõrgete turvanõuetega infosüsteemide jaoks on majandusliku optimaalsuse tagamine praktiliselt võimatu - vajalikud turvameetmed võivad olla väga erinevad , isegi kui nõutav turvatase on sama . USA Energeetikaministeeriumi astmelise metoodika plussid ja miinused : + väga hea on astmelisuse sissetoomine - saab just konkreetsele infosüsteemile konkreetselt vajalikud turvameetmed , sõltuvalt turvanõuetest/turvaklassist , ja tagada sellega majandusliku optimaalsuse ; + turvameetmete valimisele kulub minimaalselt aega ja ressursse ( vajalik info ühe hiirekliki kaugusel ) ; - infoturbenõuete klassifitseerimine mitte eriti õnnestunud - tavaline/üldlevinud kõrge-keskmine-madal ( high -middle- low ) ( mingi asutuse keskmine võib olla teisele näiteks kõrge ja kolmandale hoopis madal ) ; - Eestis peaks üldjuhul kasutama Eesti Andmekaitse Inspektsiooni infoturbe nõuete klassifitseerimismetoodikat . Kolmanda võimalusena võiks veel kaaluda ISO <arv> poolt soovitatud segametoodika kasutamist - esialgse jämeda riskianalüüsiga selgitada välja suurte riskidega ( kõrgete turvanõuetega ) ja asutuse tegevuse seisukohalt missioonikriitilised infosüsteemid ning neile teha vägagi töömahukas detailne riskianalüüs , kõigile teistele süsteemidele rakendada etalonturbe meetodit . Segametoodika kasutamiseks sobiva asutuse integreeritud infosüsteemi nõutavate turvatasemete pilt oleks umbes järgmine ( enamik infosüsteeme madalate/keskmiste ja ainult mõned kõrgete turvanõuetega ) :  Joonis <arv> Kuid samas vaatame joonist Ühispanga suhteliselt keerulise integreeritud infosüsteemi nõutavatest turvatasemetest :  Joonis <arv> Eesti Ühispanga ( EÜP ) Grupi äriprotsesse toetavate infosüsteemide ( s.t tugeva enamiku ) nõutavad turvatasemed on kõik küllaltki ühtlaselt kõrged - vahemikus <arv> kuni <arv>. Arendus- , koolitus- , arhiivindus- ja analüüsisüsteemide nõutav turvatase on keskmine , kuid kahjuks moodustavad need süsteemid ainult umbes <arv>% infosüsteemidest . Seega on pilt täiesti vastupidine segametoodikaks sobivale ja lootus riskianalüüsi traditsioonilise segametoodika rakendamise otstarbekusest Ühispangas ei pea paika , sest : detailne riskianalüüs tuleks korraldada kõigile põhilisi äriprotsesse toetavatele infosüsteemidele ning see kujuneks vägagi töö- ja ajamahukaks ; etalontaseme määratlemine suurima võimaliku turvataseme lähedale teeb majandusliku optimaalsuse tagamise võimatuks - vajalikud turvameetmed võivad olla väga erinevad , isegi kui nõutav turvatase on sama . Andmeturbe metoodika valiku teema kokkuvõtteks : kui ettevõte piirdub ühe andmeturbe metoodikaga , siis peaks see olema üldjuhul andmeturbekeskne ; andmeturbekeskseid metoodikaid on vähe ja Ühispangas rakendamiseks tegelikult sobivat polegi . Seega : kätte on jõudnud aeg ja vajadus infoturbe uue mudeli jaoks . ASTMELINE ETALONTURVE Ühispangale sobiva vajalike infoturvameetmete määratlemise metoodika puudumisest tingitult oleme Eesti Ühispangas välja töötanud astmelise etalonturbe metoodika ( samas võiks see olla ka üheks täiesti arvestatavaks alternatiiviks suvalisele firmale Eestis , kes otsib endale metoodikat andmeturbe korraldamiseks ) . Astmelise etalonturbe põhieesmärgiks on välja pakkuda asutuste/ettevõtete infosüsteemidele turvariskide maandamiseks vajalike turvameetmete määratlemise metoodika , mille teostamiseks kulub minimaalselt ressursse ( s.t töömaht oleks ligikaudu sama mis etalonturbe puhul ) ja mis tagab igale infosüsteemile konkreetselt vajaliku/nõutava turvanõuete taseme ( s.t turvanõuete igale astmele määratletakse vastavad vajalikud turvameetmed ) . Jalgrattaid me leiutama ei hakanud , ühendasime kaks head ideed : Eesti Andmekaitse Inspektsiooni klassifitseerimismetoodika USA Energeetikaministeeriumi turvaklassist lähtuv turvameetmete määramise astmelise metoodika ( graded security requirements graded security measures complexes ) . Astmeline metoodika põhineb seega seni USA Energeetikaministeeriumis ( ja Eestis näiteks EÜPs ) mitmete infosüsteemide detailsete riskianalüüside üldistustel ja muidugi ka kogu infoturbealase tegevuse eelneval kogemusel . Astmelise etalonturbe metoodika on etalonturbe metoodika edasiarendus , kus ISde turvanõuded ( konfidentsiaalsusele , käideldavusele , terviklikkusele ) jagatakse astmeteks ( tasemeteks <arv> kuni <arv> ) ) ning on loetletud vajalikud turvameetmed ( <arv> + <arv> + <arv> + <arv> = <arv> komplekti ) turvanõuete kõigi astmete ( <arv> x <arv> x <arv> x <arv> = <arv> astet ) tagamiseks , s.t määratakse turvanõuete vajalikele astmetele vastavad etalonastmed . Klassifitseerimisel kasutatav hilinemise tagajärgede kaalukuse praeguse tõlgenduse põhjal ei teki sealt eriti otseseid seoseid turvameetmete määratlemisega . Seosed esinevad ilmselt ainult talitluspidevusega seonduvalt . Turvameetmete algvaliku mätta otsast vaadates on seega pigem tegemist turvaklasside <arv> ( <arv>+<arv>+<arv> ) erineva komponendiga ja nende baasil on võimalik moodustada <arv> ( <arv> x <arv> x <arv> ) erinevat turvaklassi . Võimalik , et <arv> ongi täiesti piisav astmelisuse tase . Riskianalü üs astmelises etalonturbes ( vt j oonis <arv> ) : tuleb kindlaks teha infosüsteemi võimalik kuuluvus mingisse erikategoorisse ( s.t süsteemi võib adekvaatselt turvata ka ilma astmeliste info turbemeetmeteta ) ja/või lepingutest/seadustest jms tingitud spetsiifiliste erinõuete olemasolu ning sellest tulenevad vajalikud/lisanduvad turbemeetmed ; infoturbe meetmete esialgseks ( kiiret realiseeritavust tagavaks ) määramiseks kõigile infosüsteemidele kasutatakse astmelist turvameetmete määramise metoodikat ; edasist turvaanalüüsi tehakse põhiliselt turvaintsidentide seire/analüüsi tulemustest ( s.t. hetkeolukorrast ja minevikuinfost ) lähtudes , mille põhjal vajadusel kas muudetakse/täiendatakse astmeliste turvameetmete metoodikat või ( kui intsident on tõesti infosüsteemispetsiifiline ) töötatakse välja konkreetsed lahendus(ed) konkreetsele infosüsteemile , kasutades selleks detailset riskianalüüsi metoodikat : toimub nii ettevõtte ( integreeritud ) infosüsteemi kui ka infotehnoloogia üldisest arengust tingitud perioodiline infoturbe metoodika kontroll/ajakohastamine .  Joonis <arv>. Infoturbe meetmete määramine Eduka realiseeritavuse tagamiseks on oluline astmelised turvameetmed loogiliselt grupeerida . Andmeturbe tegevusvaldkondadest rääkides on küllaltki levinud hüüdlause , et infoturve püsib kolmel sambal ( nt Eesti Andmekaitse Inspektsiooni ettekujutusest joonis <arv> - organisatsioonilised , füüsilised ja infotehnoloogilised meetmed ) , kuid eri käsitlustes kipuvad need kolm sammast erinevad olema ( vt ka joonis <arv> ) .  Joonis <arv>. Turvanõuded Turvaklass Turvameetmed  Joonis <arv>. Infoturbe kolm sammast Viimasel ajal kasutatakse üldiselt veidi detailsemat põhisammaste ning vastavate tegevusvalkondade jaotust : - PERSONAL - INFRASTRUKTUUR - TURVAORGANISATSIOON - INFOTEHNOLOOGILISED VAHENDID JA NENDEGA OTSESELT SEOTUD MEETMED - TALITLUSPIDEVUS Väga oluline on ka tegevusvaldkondade-sisene turvategevuste loogiline jaotus/grupeerimine . Allteemadeks jaotamisel on lähtutud kahest põhimõttest : kõik tegevusvaldkondade eriti olulised turvategevused peaksid olema vastava allteemana välja toodud ; allteemana väljatoodud turvameetmetegruppi peaks üldjuhul saama ellu viia ühe rakenduse või rakendus(t)e kompleksiga ja soovitavalt peaks see kuuluma IT ühe struktuuriüksuse ( spetsialisti ) teadmiste- ja tegevusvaldkonda - s.t on arvestatud , et vajaliku turvameetmetegrupi realiseerimiseks oleks olemas sobivad tehnilised ja infotehnoloogilised lahendused . Käsitlemise loogikast lähtudes on turvameetmed jagatud kahte gruppi : <arv> ) üldkohalduvad turvameetmed - ei sõltu töödeldava informatsiooni turvaklassist ; <arv> ) astmelised turvameetmed - sõltuvad töödeldava informatsiooni turvaklassist ) . Eelnevate põhimõtete järgimisel saime astmeliseks etalonturbeks vajalike turvameetmete järgneva jaotuse/grupeeringu : ÜLDKOHALDUVAD TURVAMEETMED : TURVAORGANISATSIOON <arv>. Infoturbe poliitika ja strateegia määratlemine ning organisatsiooni loomine <arv>. Infovarade kindlaksmääramine <arv>. Infovarade valdamine ( valdamiskord , valdajate määramine ) , infovaradele turvanõuete määramine ja infovarade klassifitseerimine <arv>. Infoturbemeetmete määratlemine ( metoodika , kord ) VÕIMALIKUD ERINÕUDED INFOSÜSTEEMILE <arv>. Kuuluvus erikategooriasse <arv>. Nõuded , mis tulenevad : <arv> ) seadustest , standarditest , eeskirjadest või <arv> ) lepingutest kolmandate osapooltega . ASTMELISED TURVAMEETMED : TURVAORGANISATSIOON <arv>. Turvadokumentatsiooni ja muudatuste haldus ( DOK ) <arv>. IS-turbe akrediteerimine ( TA ) PERSONAL <arv>. IT-personali haldus ( ITP ) <arv>. Töötajate instrueerimine , koolitus ja atesteerimine ( IKA ) INFRASTRUKTUUR <arv>. Füüsiline turve ( FT ) <arv>. IS kasutajate tööruumid ( TRM ) <arv>. Spetsiaalruumid ( serveri- ja sideruumid ) ( SRM ) INFOTEHNOLOOGILISED VAHENDID <arv>. Pääsuõigused ( PÕ ) <arv>. Side ( KOM ) <arv>. Välisperimeetri kaitse ( VPK ) <arv>. Sisevõrgu turve ( SVT ) <arv>. Viiruste ja õelkoodi tuvastamine ning tõrje ( VÕT ) <arv>. Info krüptimine ( KR ) <arv>. Seire , analüüs ( MON ) <arv>. IS kasutajate töö jälgimine ( KJ ) <arv>. Andmete varundamine ning taastamine ( AVT ) <arv>. IS haldus ( ISH ) <arv>. IS sisseostmine ja arendus ( ISA ) <arv>. IS testimine ( IST ) <arv>. Andmeturbe ajakohastamine , kontroll ja testimine ( AKT ) TALITLUSPIDEVUS <arv>. Talitluspidevuse ja taasteplaanid ( TTP ) <arv>. Infosüsteemide taasteplaanid ( ISTP ) VAJALIKE INFOTURBE MEETMETE MÄÄRATLEMINE Teeme kindlaks erinõuetest tulenevad vajalikud turvameetmed , mis : infosüsteemi kuulumisel mingisse erikategoorisse ( spetsiaalsüsteemid , mida võib adekvaatselt turvata ka ilma astmeliste turvameetmeteta ) välistavad vajaduse järgnevaks astmeliste turvameetmete määramiseks või lisanduvad järgnevalt määratletavatele astmelistele turvameetmetele . Turvatava informatsiooni turvanõuded ning turvaklassifikaatorid määravad vajalikud astmelised turvameetmed ( vt tabel <arv>. Astmeline turvameetmete määratlemine ) . Vajalikud astmelised turvameetmed koos võimalike erinõuetest lisanduvate meetmetega määravadki turvatavat infot töötleva infosüsteemi turvamiseks vajalikud turvameetmed . Eelkirjeldatud turvameetmete loetelu on järgneva analüüsi ( turvameetmete majanduslik otstarbekus , riskide aktsepteerimine ) etapi aluseks ( vt joonis <arv>. Infoturbe meetmete määramine ) . ASTMELISE ETALONTURBE PLUSSID Turvanõuete igale komplektile , s.t igale turvaklassile , seatakse vastavusse just sellele klassile sobiv ja vajalik turvameetmete komplekt . AKI klassifitseerimismetoodika järgi on infosüsteemidele võimalik moodustada <arv> ( <arv> + <arv> + <arv> + <arv> ) erineva turvaklasside komponendi baasil <arv> ( <arv>x<arv>x<arv>x<arv> ) erinevat turvaklassi . Seejuures määratleb astmeline etalonturve <arv> etalontaset , s.t <arv> erinevat turvameetmete komplekti . Igale infosüsteemile saab kiiresti ja optimaalselt määratleda konkreetsed vajalikud ja nõutavad turvameetmed . Lõpptulemusena saadakse turvameetmete loetelu ( tegevusvaldkondade ning allteemade kaupa ) , mida pole vaja nuputada või välja otsida populaarteaduslikest tekstidest . Infoturbemeetmed on valdkonniti loogiliselt ja edaspidist realiseerimist silmas pidades rühmitatud allteemadeks . Võimaldab ja ühtlasi tagab ka juba turvatud infosüsteemide infoturbe kiire ning optimaalse kontrolli - kas kõik vastaval astmel nõutavad turvameetmed on ka tegelikult realiseeritud . Võimaldab infosüsteemide turvaanalüüsil ja jääkriskide aktsepteerimisel täpselt määratleda kõik mittevajalikuks osutuvad turvameetmed . Aktsepteerides mingit konkreetset jääkriski ( sisuliselt aktsepteerides soovitavatest erinevaid turvanõudeid ) , muutub sisuliselt ju ka infosüsteemi turvaklass ja sellele vastav etalontase . Kõiki ebavajalikeks jäävaid turvameetmeid on väga lihtne piiritleda erinevate etalontasemete meetmete erinevusena ja ühe mitteotstarbekaks tunnistatud/aktsepteeritud turvameetme asemel saame neid enamasti mitu . Kui otsustatakse kasutada etalonturvet , siis võimaldab astmeline etalonturve kiiresti määratleda just konkreetse(te)l etalontaseme(te)l vajalikud turvameetmed . Kui otsustatakse kasutada detailset süsteemianalüüsi , siis võimaldab astmeline etalonturve kiiresti kontrollida detailse analüüsiga saadud turvameetmete loetelu - kiiresti saab kindlustunde suuremate vigade puudumisest ( ka rätsepaülikond võib vahel ebaõnnestuda ) . Astmelise etalonturbe praeguse versiooni on välja töötanud Eesti Ühispanga andmeturbegrupp ning see on juurutatud ka Eesti Haigekassas ja Eesti Politseiametis . Vaja oleks andmeturbespetsialistide laialdasemat koostööd , et tagada metoodika laialdasem sobivus erinevatele asutustele . Algatuse selliseks koostööks on teinud Riigi Infosüsteemide Arenduskeskus ( RIA ) : <hyperlink> ja <hyperlink> INFO TURVANõUETE JA VääRTUSE MääRATLEMINE EHK INFO KLASSIFITSEERIMINE Konkreetsele infosüsteemile turvameetmete määratlemine jaotub sisuliselt kolmeks alamülesandeks : turvanõuete püstitamine ( s.t saame vajaliku/nõutava turvaklassi ) ; vajalike turvameetmete algvalik ( määratlemine , lähtudes vajalikust/nõutavast turvaklassist ) ; infosüsteemile sobivate turvameetmete ( teatud ajaks ) lõplik valik ( analüüs , jääkriskide aktsepteerimine ) . Klassifitseerimise eesmärk on jaotada asutuse halduses olevad infovarad turvaklassidesse , et järgnevalt määrata nende turvaklassidele vastavad turvameetmed . Infosüsteemile vajalike turvameetmete valimine toimub turvavajadustest lähtuvalt määratletud turvanõuetest/turvaklassist . Turvavajaduse väljaselgitamisel ja turvanõuete püstitamisel on aluseks infovaradele valdaja/omaniku poolt antud hinnangud , ohu- ja riskianalüüsi tulemused ja ka kehtivatest andmeturvet puudutavatest seadustest/eeskirjadest/lepingutest tulenevad nõuded . Turvaklassid on nii turvanõuete kui ka -meetmete komplekside sümbolid , mis ei sõltu turvavajaduste põhjustest . Turvaklass omistatakse üldjuhul kogu andmebaasile/andmekogule/infofailile , kuid vajadusel ka selle osale , üksikutele andmeväljadele või ka teatud päringutele . Eestis kujunenud praktika kohaselt seisneb infoturbe nõuete ja vastava turvaklassi määratlemine selles , et konkreetsele infole ja seda töötlevale infosüsteemile omistatakse nii konfidentsiaalsus- , käideldavus- ( aegkriitilisus ja hilinemise tagajärgede kaalukus ) kui ka terviklikkusenõuded . ( vt joonis <arv> ) . Turvaklassi võib äriinfo valdaja seisukohalt vaadelda kui turvanõuete kompleksi . Turvaspetsialisti seisukohalt võib turvaklassi vaadelda kui turvameetmete kompleksi , mis ei sõltu turvavajaduse põhjustest . Eestis kujunenud praktika ning andmekaitseinspektsiooni kehtestatud üldpõhimõtete alusel peetakse riigiasutuste jaoks infoturbenõuete ja turvaklasside määramisel-kehtestamisel silmas allpool esitatud eesmärke ja tingimusi . Konfidentsiaalsuse alusel määratavad andmeturbenõuded ning vastav klassijaotus on järgmised : S<arv> - teabele ei ole seatud mingeid juurdepääsupiiranguid S<arv> - teabele juurdepääs on lubatud ainult teatud tingimuste täitmisel S<arv> - teabele juurdepääs on lubatud ainult subjektil , kelle kohta töödeldav teave käib , või infosüsteemi omaniku nõusolekul S<arv> - teave on seaduses või seaduse alusel salastatud . Teabe aegkriitilisuse alusel määratavad andmeturbenõuded ning vastav klassijaotus on järgmised : K<arv> - teabe saamisele ei ole seatud tähtaegu K<arv> - teabe saamisele on seatud tähtaeg päevades K<arv> - teabe saamine on oluline tundide jooksul K<arv> - teabe saamine on oluline sekundite jooksul . Teabe hilinemise tagajärgede alusel määratavad andmeturbenõuded ning vastav klassijaotus on järgmised : R<arv> - teabe mittesaamisega ei kaasne tagajärgi R<arv> - teabe mittesaamine võib takistada funktsiooni täitmist R<arv> - teabe mittesaamine toob kaasa olulise takistuse funktsiooni täitmisel R<arv> - teabe mittesaamine toob kaasa funktsiooni mittetäitmise . Teabe tervikluse alusel määratavad andmeturbenõuded ning vastav klassijaotus on järgmised : T<arv> - teabe allikas ega muutmise tuvastatavus ei ole olulised T<arv> - teabe muutmine peab olema tuvastatav T<arv> - teabe allikas peab olema tuvastatav T<arv> - teabel on tõestusväärtus ( s.t ka juriidiline ) . Mõni aasta tagasi kehtinud klassifitseerimismetoodika sisaldas ka info väärtust ( s.t hilinemise tagajärgede kaalukus oli siis rahas mõõdetav/määratav ) . Hilinemise tagajärgede kaalukus : R<arv> - andmete õigeaegne mittesaamine ei too kaasa mainimisväärseid tagajärgi R<arv> - andmete õigeaegne mittesaamine põhjustab häireid asutuse tegevuses , ohtu inimeste tervisele või keskkonnasaaste ohtu ja/või sadadesse tuhandetesse kroonidesse ulatuvaid kahjusid R<arv> -andmed , mille õigeaegne mittesaamine põhjustab olulist kahju asutuse mainele , ohtu inimelule või keskkonnasaastet ja/või miljonitesse kroonidesse ulatuvaid kahjusid R<arv> - andmete õigeaegne mittesaamine põhjustab asutuse pankroti , kahju , mis on võrreldav ettevõtte aastakäibega , mitmeid hukkunuid või ulatuslikku keskkonnasaastet ja/või kümnetesse miljonitesse ulatuvaid kahjusid . Eesti riigi ( Andmekaitse Inspektsiooni ) info klassifitseerimismetoodika töötati välja aastatel <arv> ja <arv> ning oli selle aja kohta kõrgel tasemel . Eriti hea oli lähenemine alamteemade astendamisele - mitte tavaline/üldlevinud kõrge-keskmine-madal ( high-middle-low ) ( mingi asutuse keskmine võib olla teisele näiteks kõrge ja kolmandale hoopis madal ) , vaid kõigile asutustele-ettevõtetele üheselt mõistetav/mõõdetav . Aeg on edasi läinud , kuid klassifitseerimismetoodika paraku mitte . Praktikas on ilmnenud ajakohastamist-täiustamist vajavaid kohti . Infoturbe mõttekate kulutuste piiritlemisel on väga oluline info väärtus ( varasem metoodika sisaldas seda ) . Äriinfo väärtus sisuliselt fikseerib maksimaalsed mõttekad kulutused infoturbele . Info terviklikkuse käsitlusest on välja jäänud selle õigsus/täielikkus ( praeguses on sisuliselt ainult tuvastatavus ) . Kuid küllalt tihti ( nt eelkõige panganduses ) võib info õigsuse/täielikkuse puudumine põhjustada suuremaid kahjusid , kui on võimalik hiljem tuvastatavusega tagasi saada . Käideldavuse juures ( eelkõige teabe saamist sekundite jooksul nõudes ) tuleks ikkagi arvestada ka töökindluse nõudeid . Teabe saamist alati sekundite jooksul nõudes on ainuvõimalikud infosüsteemide klasterlahendused , kuid näiteks <arv>,<arv>% töökindlust lubades võib nädalas olla üks kuni kümneminutiline infosüsteemi seisak ja piisavaks võivad osutuda dubleerivad/replitseerivad ( infoturbes kasutatakse “ dubleerimise ” mõistet HW-lahendustest rääkides ja “ replitseerimist ” SW-lahenduste puhul ) realisatsioonid - rahalised kulutused erinevad aga ligikaudu suurusjärgu võrra . Veel on väga oluline , kas käideldavuse nõuded peavad olema tagatud <arv> × <arv> või <arv> × <arv> tundi nädalas ( praktikas kaks väga levinud varianti ) . Klassifitseerimisel oleks vaja arvesse võtta ka info väärtust - see on hädavajalik turvameetmete realiseerimise majandusliku otstarbekuse hindamise ja jääkriskide aktsepteerimise etapil . Varasem hilinemise tagajärgede kaalukuse ( R ) ka rahas väljendamine oli ilmselt parem . Äriettevõttele ei valmista mingit raskust oma äriinfo rahalise väärtuse määratlemine , riigiasutustele on see millegipärast tihti tõsine probleem . Riigiasutused ( kuid tegelikult igasugune asutus , kellel on tegemist delikaatsete ja eraeluliste isikuandmetega ) peavad järgima AKI klassifitseerimismetoodikat , kuid see ei keela tegemast rohkem kui nõutud , s.t kasutada võib ka veidi keerukamat metoodikat . VAJALIKE INFOTURBE MEETMETE MÄÄRATLEMINE Teeme kindlaks erinõuetest tulenevad vajalikud turvameetmed , mis lisanduvad järgnevalt määratletavatele astmelistele turvameetmetele ( mõningaid süsteeme isegi võib adekvaatselt turvata ka ilma astmeliste turbemeetmeteta ) . Määrame valdaja poolt turvatavale infole esitatud turvanõuetele vastavad vajalikud astmelised turvameetmed ( vt tabel <arv>. Astmeline turvameetmete määratlemine ) : Määrame tabelis edasise töö aluseks olevad veerud vastavalt turvatava informatsiooni turvanõuetele/turvaklassifikaatoritele . Leiame tabelis valitud veergudest kõigile ridadele astme maksimumi reas - tulemus e kanname tabeli viimasesse veergu ( vt tabel <arv> - veerg “ Vajalikud meetmete astmed - nõutavatele turvaklassifikaatoritele vastavalt meetme maksimaalne aste reas ” ) , sisuliselt leidsime vajalikud meetmete astmed turvatavat infot töötleva infosüsteemi kõigile infotöötlusressurssidele-protsessidele . Vajalikele astmetele vastavate turvameetmete loetelud saame tabeli <arv> esimeses veerus toodud sisukorrapunkti alt - saime turvatavat infot töötleva infosüsteemi turvamiseks vajalike astmeliste turvameetmete loetelu . Turvatavat infot töötleva infosüsteemi turvamiseks vajalikud turvameetmed saame , kui astmelistele turvameetmetele lisame erinõuetest tulenevad meetmed . Saadud vajalike turvameetmete loetelu on aluseks järgnevale analüüsi etapile ( turvameetmete majanduslik otstarbekus , riskide aktsepteerimise , lõplikud turvameetmed ) . INFOSüSTEEMILE SOBIVATE TURVAMEETMETE ( TEATUD AJAKS ) LõPLIK VALIK Sisuliselt on tegemist eelnevate teemade praktilise teostamisega - kõigile infosüsteemidele määrata soovitavad infoturvanõuded ja info väärtused ning valitud turvameetmete määratlemise metoodikat järgides ka vajalikud turvameetmed . Lisandub jääkriskide aktsepteerimise ja turvameetmete lõplik valimine . Turvameetmete lõpliku valimise protsess jaguneb sisuliselt kaheks etapiks : analüüs : hinnatakse infosüsteemile turvameetmete spetsifitseerimise protsessi tulemusena saadud turvameetmete majanduslikku otstarbekust ( või olemasolevate sobivust/otstarbekust ) . Infovarade kaitse peab olema tagatud , kasutades parimaid ning ühtlasi majanduslikult mõttekaid/optimaalseid turvameetmeid ( s.t peab olema tagatud majanduslik tasakaal turvariskidest tingitud võimalike kahjude ja turvakulutuste vahel ) ; turvameetmete lõpliku komplekti valimine/määramine : eelnenud analüüsi tulemuste põhjal tehakse otsus jääkriskide aktsepteerimiseks või mitteaktsepteerimiseks ( kulutuste majanduslikust otstarbekusest ) ja kinnitatakse infovarale lõplik turvaklass/turvameetmed . Ettevõtte infosüsteemi muudatustest ja infotehnoloogia üldisest arengust tingituna tuleb infovarade ja vajalike turvameetmete nimistut pidevalt ajakohastada . Eelnevast tuleneb ka vajadus infovarade klassifitseerimise/ümberklassifitseerimise ajakohastamiseks . Ümberklassifitseerimine võib osutuda vajalikuks ka turvameetmete analüüsi/lõpliku määramise protsessis - näiteks kui osutub majanduslikult või tehniliselt otstarbekaks aktsepteerida jääkriske . Järgnevalt ka mõned konkreetsed näited allteemadest ja nei s va jalikest infoturbe meetmetest/ tegevustest ( igast infoturbe põhivaldkonnast üks ) . ETALONASTMETE TURVAMEETMED Kordan juba eespool öeldut - käesolevas töös esitatud astmelise etalonturbe metoodika realisatsioon pole mingi lõplik tõde , vaid seda tuleks käsitleda algversioonina , mis vajab üldistamist , täpsustamist ja perioodiliselt ajakohastamist . Juhin tähelepanu veel ühele väga olulisele põhimõttele : küllalt tihti on mõttekas kasutada mingi kõrgete turvanõuetega missioonikriitilise infosüsteemi jaoks vajalikke ja juba juurutatud/juurutatavaid turvalahendusi ka vähemkriitiliste juures . Seda just seetõttu , et enamasti juba juurutatud turvalahendus(t)e kasutamine ka mujal ei põhjusta üldjuhul olulisi lisakulutusi . On muidugi võimalikud probleemid koormuse ja läbilaskevõimega , kuid nende lahendamiseks on kulutused ikka oluliselt väiksemad . Eriti kehtib see sidelahenduste puhul - kui ikkagi mingi infosüsteemi jaoks on vajalik näiteks DMZ , VPN vms , siis on mõttetu ja isegi lubamatu nende kasutamata jätmine analoogiliste(te) süsteemi(de) sidelahendus(t)es . Tabel <arv>. Astmeline turvameetmete määratlemine TURVAORGANISATSIOON Turvadokumentatsioon ja muudatuste haldus ( DOK )  S<arv> S<arv> S<arv> S<arv> K<arv> K<arv> K<arv> K<arv> R<arv> R<arv> R<arv> R<arv> T<arv> T<arv> T<arv> T<arv> Turvadoku-mentatsioon ja muudatuste haldus DOK-<arv> DOK-<arv> DOK-<arv> DOK-<arv> DOK-<arv> DOK-<arv> DOK-<arv> DOK-<arv> DOK-<arv> DOK-<arv> DOK-<arv> DOK-<arv> DOK-<arv> DOK-<arv> DOK-<arv> DOK-<arv> Turvadokumentatsioon on süsteemide turbe alusdokument ja ühtlasi tõendus selle kohta , et süsteem või olemasoleva süsteemi muudatus vastab süsteemile esitatavatele turvanõuetele . Turvadokumentatsiooni kasutatakse kogu süsteemi elutsükli jooksul kui dokumenti , mis kirjeldab süsteemi ja selle käitluskeskkonda . Turbe konfiguratsiooni ja muudatuste haldusega tagatakse , et ajakohased turvameetmed on süsteemis juurutatud ja nende ülalhoid korraldatud . Turvadokumentatsioon on ka süsteemi inspekteerimise aluseks . DOK-<arv> nõuded Tegemist on süsteemiga millegi proovimiseks/enesearenduseks ja süsteemis sisalduva informatsiooni turvaklass on S<arv>K<arv>R<arv>T<arv> . Turvadokumentatsioon peab sisaldama alljärgnevat : <arv>. Süsteemi identifikaator . <arv>. Turvaga seotud personal : süsteemi valdaja . <arv>. Kirjeldus : mõnerealine kirjeldus süsteemi otstarbest ja võrgukasutusest . <arv>. Süsteemi turvanõuete spetsifikatsioon : - peab olema fikseeritud ( nt valdaja ja andmeturbejuhi poolt ) , et süsteemis sisalduva informatsiooni turvaklass on S<arv>K<arv>R<arv>T<arv> . DOK-<arv> nõuded Et infosüsteem pole kriitiline , siis on üldjuhul aega otsida konkreetset administraatorit , kes probleemi lahendaks - vajalik valdaja ja IT-administraatori(te) kontaktinfo , infosüsteemi ( HW/SW ) lühikirjeldus . Turvadokumentatsioon peab sisaldama alljärgnevat : <arv>. Süsteemi identifikaator . <arv>. Turvaga seotud personal : süsteemi valdaja ning serveri- ja rakenduse administraatorite nimed , asukohad ja telefoninumbrid . <arv>. Kirjeldus : lühike kirjeldus süsteemi otstarbest ja võrgukasutusest ( alamvõrgud , kommunikatsiooniseadmed ja -protokollid , süsteemi komponentide omavahelised seosed ja välised ühendused teiste süsteemidega jms ) . <arv>. Süsteemi spetsiifilised riskid ja nõrkused : süsteemi kõikide unikaalsete riskide ja nõrkuste ja vastavate turvameetmete kirjeldus . Kui ei eksisteeri süsteemi suhtes unikaalseid ohtusid või nõrkusi , tuleb see ka kirjelduses fikseerida . <arv>. Süsteemi turvanõuete spetsifikatsioon : - süsteemis sisalduva informatsiooni turvaklass , s.t turvanõuded konfidentsiaalsusele , terviklikkusele ja käideldavusele ; - lõplik turvaprofiil , s.t aktsepteeritud riskid ning lõplik turbemeetmete variant . <arv>. Turbe struktuur : lühike kirjeldus , kuidas süsteemis on juurutatud turvameetmed . <arv>. Turvanõuete tagamise kinnitus : andmeturbejuhi ( andmeturbe eest vastutava isiku ) kinnitus selle kohta , et kõik turvanõuete täitmiseks vajalikud turvameetmed on kohaldatud . <arv>. Turbe konfiguratsiooni ja -muudatuste juhtimise dokumentatsioon : peavad olemas olema protseduurid muudatuste ( rakendused , rakenduste platvormid , ühenduste riist- ja tarkvara ) dokumenteerimiseks . <arv>. Muudatuste haldus : peab käsitlema infosüsteemi(de) kõiki modifikatsioone . <arv>. Üldised turvanõuded infosüsteemide hoolduse korraldamisel ja konkreetsed lisanõuded hooldusele sõltuvalt töid teostavast personalist ( ettevõttesisene või kaughooldus ; ettevõtte- sisene või -väline hoolduspersonal jms ) . DOK-<arv> nõuded Kriitiline infosüsteem ja dokumentatsioon peavad olema sellisel tasemel , et neid suudab taastada ka dubleeriv administraator , s.t on oluline , et süsteemi kirjeldus oleks selleks piisavalt üksikasjalik ja ajakohane . <arv>. Kirjeldus : piisavalt põhjalik kirjeldus süsteemi otstarbest , arhitektuurist ja võrgukasutusest ( alamvõrgud , kommunikatsiooniseadmed ja -protokollid ; plokkdiagramm , mis näitab süsteemikomponentide omavahelisi ja väliseid ühendusi teiste süsteemidega jms ) . <arv>. Raport sõltumatult infoturbe testimise grupilt dokumentatsiooni ajakohasuse kohta oluliste muudatuste korral või vähemalt kord kolme aasta jooksul . <arv>. Andmeturbega seotud järelevalveprotseduurid : peavad olema dokumenteeritud ja rakendatud Kontrollprotseduurid - kes , mida , perioodilisus - , nii muudatused kui ka ekspluatatsioon . <arv>. Muudatustega seotud turvakontroll : kõik turvaga seotud modifikatsioonid ( sh tarkvara , riistvara või liidesed või võrguühendused ) peavad olema testitud ja kirjalikult kinnitatud vastavalt muudatuse jõustamise korrale . <arv>. Turvameetmete muudatuste teostamise üle peab otsustama IT-juht . <arv>. Andmeturbejuhi ülesandeks on korraldada kõigi väljapoole tavapärast jäävate muudatuste ( kiirmuudatused ) teostamine , samas tagades , et need muudatused oleksid nii tehniliselt kui protseduuriliselt lubatud . DOK-<arv> nõuded Dokumentatsioon sellisel tasemel , et neid suudab taastada ka suvaline valdkonda tundev hea spetsialist , s.t oluline on , et lisaks muudatustele ondokumenteeritud ja ajakohased ka installatsioonijuhendid , koopiad konfiguratsioonifailidest , andmete kirjeldused jms. Meil pole neid reaalselt üritatud tagada . PERSONAL Töötajate instrueerimine , koolitus ja atesteerimine ( IKA )  S<arv> S<arv> S<arv> S<arv> K<arv> K<arv> K<arv> K<arv> R<arv> R<arv> R<arv> R<arv> T<arv> T<arv> T<arv> T<arv> Töötajate instrueerimine ja koolitus IKA-<arv> IKA-<arv> IKA-<arv> IKA-<arv> IKA-<arv> IKA-<arv> IKA-<arv> IKA-<arv> IKA-<arv> IKA-<arv> IKA-<arv> IKA-<arv> IKA-<arv> nõuded Instrueerimine - töötajale tuleb anda vastavad kirjalikud materjalid ja võtta allkiri nende järgimise kohustusele . <arv>. Uutele töötajatele tuleb selgitada ITga seotud sisemisi eeskirju , tööpraktikaid ja protseduure ( õigused ja kohustused seoses ametiga , turvaabinõude praktika töökohas , võtmed , paroolid ) . <arv>. Töötajatele tuleb tutvustada turvaeeskirju ning kohustada ja motiveerida neid järgima ( konfidentsiaalsuslepingu , ärisaladuse lepingu ja ametikohustuste allkirjastamine ) . <arv>. Tuleb abistada/nõustada kliente ja infosüsteemide kasutajaid ( Kliendiabi klientidele ning Abiliin ettevõtte töötajatele ) . IKA-<arv> nõuded . Lisandub koolitus - rakenduste väära kasutamise vältimiseks tuleb kasutajaid eelnevalt koolitada . <arv>. Koolitusvajaduste väljaselgitamine . <arv>. Koolituse organiseerimine . <arv>. Turvaprintsiipide ja -teadlikkuse koolitus . IKA-<arv> nõuded . Lisandub atesteerimine - ärikriitiliste rakenduste puhul peab olema tagatud kasutajate teadmiste/oskuste nõutav tase . <arv>. Vajalik töötajate atesteerimine tööleasumisel ning edaspidi perioodiliselt , vajadusel täiendav koolitus . INFRASTRUKTUUR Serveriruumid ( SRM )  S<arv> S<arv> S<arv> S<arv> K<arv> K<arv> K<arv> K<arv> R<arv> R<arv> R<arv> R<arv> T<arv> T<arv> T<arv> T<arv> Serveriruumid SRM-<arv> SRM-<arv> SRM-<arv> SRM-<arv> SRM-<arv> SRM-<arv> SRM-<arv> SRM-<arv> SRM-<arv> SRM-<arv> nõuded <arv>. Serveriruumid peavad vastama juhtkonna poolt kinnitatud turvaeeskirjadele ja -standarditele . <arv>. Infosüsteemide serverid peavad paiknema nendes töödeldava info turvanõuetele vastavas turvaalas . <arv>. Protseduuriliselt peab olema kindlustatud , et kõik infosüsteemide serverid omavad nähtavat märgistust , mis näitab ära serveri nime ja inventarinumbri . Serveriruumis peab olema nimekiri , kus on kirjas serverite nimed koos inventarinumbri , IP-aadressi , rakenduse(te) , administraatori(te) nime(de) ja nende kontaktandmetega . <arv>. Peab olema tagatud , et elektrisüsteemi väljalülitumisega ei kaasneks andmete hävimist , sisuliselt tähendab see , et nõutav on katkematu toiteallikas ( UPS ) . <arv>. Peab olema tagatud füüsilise turvalisuse tase FT-<arv> . SRM- <arv>. Lisaks SRM- <arv>s esitatule tulevad SRM- <arv>s juurde alljärgnevad nõuded : <arv>. Peab olema tagatud , et infotehnoloogia ekspluatatsioonikoht oleks silmatorkamatu ning selle füüsiline märgistus piiratud . <arv>. Peab olema tagatud füüsilise turvalisuse tase FT-<arv> . <arv>. Perioodiliselt tuleb kontrollida ja ajakohastada tehnovõrkude vajadustele vastavust ning dokumentatsiooni . <arv>. Puuduste/probleemide ilmnemisel peab kohe täiustama/kontrollima tehnovõrke ning kaasajastama vastav dokumentatsioon . <arv>. Seadmetele , mis kuvavad või väljastavad informatsiooni loetavas vormis , ei tohi olla ligipääsu volitamata isikutel , nii et nad saaksid neilt lugeda informatsiooni ilma süsteemiadministraatori teadmiseta/loata . <arv>. Serveriruumis ei tohi olla otseselt mittevajalikke ruumi läbivaid vee- , elektri- jms juhtmeid . <arv>. Serveriruumi uks peab olema tulekindel . <arv>. Peab olema tagatud ruumi jahutus ( konditsioneerid ) . <arv>. Ruumis peavad olema suitsuandurid ja tulekahjusignalisatsioon . <arv>. Peab toimuma pidev serveriruumi temperatuuri kontroll . <arv>. Peab toimuma pidev toite monitooring . SRM- <arv> . Lisaks SRM- <arv>s esitatule tulevad SRM- <arv>s juurde alljärgnevad nõuded : <arv>. Peab olema tagatud füüsilise turvalisuse kõrgeim tase FT-<arv> . <arv>. Üleminek teisele toiteallikale toimub süsteemi poolt määratud nõuete kohaselt ( nõutav katkematu toiteallikas ( UPS ) ja generaator ) . <arv>. Peavad olema kohaldatud meetmed elektromagnetkiirguse põhjal konfidentsiaalse info tuvastamise raskendamiseks/välistamiseks . <arv>. Tuleb säilitada kõigi serveriruumis viibinute logi , kusjuures viibinu autenditakse allkirjaga , näpujäljega , elektroonilise võtmekaardiga vms. <arv>. Serveriruumi uks peab olema vee- ja tulekindel . <arv>. Ruumis peab olema automaatne tulekustutussüsteem . <arv>. Peavad olema paigaldatud niiskuse- ja veeandurid . <arv>. Peavad olema paigaldatud pumbad põranda tasemelt vee automaatseks ärapumpamiseks . INFOTEHNOLOOGILISED VAHENDID IS kasutajate töö jälgimine ( KJ ) Infosüsteemi kasutajate töö jälgimine käsitleb viit tegevuste valdkonda : Sessiooni kontroll - kasutaja identifitseerimise ja autentimise eesmärgil peab kontrollima kasutajaseansi loomist . Tehingute autentimine/autoriseerimine - tehingute/andmete sisestaja/muutja peab omama selleks õigust ja tema tegevused peavad olema hiljem ka tuvastatavad . Andmete sisestuse ja muutmise kontroll - eesmärgiks on informatsiooni õigsuse/täielikkuse tagamine . Ressursside kasutamine - peab olema võimalik kontrollida süsteemi ressursse ( nt mälu , kettaruum ) nii , et ükski kasutaja/rakendusprogramm ei saaks muuta võimatuks teise kasutaja/rakenduse juurdepääsu inforessurssidele . Kontrolljälg - peab olema tagatud infosüsteemi kasutajate ja administraatorite turvalisuse seisukohalt olulisteks loetud tegevuste informatsiooni salvestamine ja arhiveerimine . Kontrolljälje salvestisi kasutatakse tegevuste ja nende tegevuste eest vastutavate isikute seostamiseks ning vajadusel ka analüüsiks . Et kasutajate autentimise/autoriseerimisega tegeleb põhiliselt pääsuõiguste osa ( vt <arv>.<arv>.<arv>. Pääsuõigused ) , andmete õigsuse/terviklikkuse tagamisega spetsiaalsed rakendustesse sisseehitatud kontrollid ( vt Info klassifitseerimine ) ja ressursside kasutamisega seiresüsteemid ( vt <arv>.<arv>.<arv>. Seire ) ( ka füüsilise turbe ruumide elektroonilised pääsusüsteemid tegelevad tegelikult kasutajate töö jälgimisega ) , siis siin käsitleme kasutajate töö jälgimist lihtsustatult ja ainult kontrolljälje tekitamise/salvestamise/analüüsi/arhiveerimisega seotud turvameetmeid . Seega siin ja lihtsustatult : kasutajate töö jälgimine on võrdsustatud kontrolljälje tekitamise/salvestamise/analüüsi/arhiveerimisega .  S<arv> S<arv> S<arv> S<arv> K<arv> K<arv> K<arv> K<arv> R<arv> R<arv> R<arv> R<arv> T<arv> T<arv> T<arv> T<arv> IS kasutajate töö jälgimine KJ-<arv> KJ-<arv> KJ-<arv> KJ-<arv> KJ-<arv> KJ-<arv> KJ-<arv> KJ-<arv> - - - - KJ-<arv> KJ-<arv> KJ-<arv> KJ-<arv> Kontrolljälg sisaldab informatsiooni infosüsteemi kasutajate ja administraatorite tegevustest . Kontrolljälje salvestisi kasutatakse tegevuste , nende teostajate ja tegevuste eest vastutavate isikute seostamiseks . Salvestatud kontrolljäljed on järgneva analüüsi ja arhiveerimise aluseks . Võimalikud KJ realiseerimisvariandid ( rõhutan veel kord , et lihtsustatult , sest osa teemast/turvameetmetest on käsitletud teistes allteemades ) : KJ-<arv> : arvuti opsüsteemi ja rakenduste autonoomne logiteenus/logideemon tekitavad logifailid ( opsüsteemidest on see teenus olemas kõigil enamkasutatavatel : Windows , Linux , Unix ; rakendustel on logiteenuse olemasolu küllaltki küsitav ) ; vajadusel logide ülevaatus - seega ei midagi spetsiaalset , ainult opsüsteemiga/rakendusega kaasatulevat . KJ-<arv> : serverid ( neil töös logisüsteemi kliendirakendus ) edastavad automaatselt oma opsüsteemide/rakenduste ( opsüsteemidest on see teenus olemas kõigil enamkasutatavatel : Windows , Linux , Unix ; rakendustel logiteenuse olemasolu küllaltki küsitav ) autonoomsed logid kesksele logiserverile ; logide perioodiline ülevaatus/analüüs . KJ-<arv> : rakenduste logiteenus nõutav ; serverid ( neil töös logisüsteemi kliendirakendus ) edastavad automaatselt oma süsteemide/rakenduste autonoomsed logid kesksele logiserverile ; keskse logiserveri HA-lahendus ( klaster ) ; logide analüüs reaalajas . KJ-<arv> : klient-keskserver logiserveri HA-klasterlahendus , rakendus lisab klientide automaatselt keskserverile edastatavatele logidele nii kliendi kui keskserveri digitaalallkirjad ja ajatemplid , reaalajas toimiv logide analüüsi- ja teavitamissüsteem . KJ-<arv> nõuded : <arv>. Automaatse kontrolljälje loomine : infosüsteem loob automaatselt kontrolljälje või vastavasisulise logi ( opsüsteemidest on see teenus olemas kõigil enamkasutatavatel : Windows , Linux , Unix ; rakendustel logiteenuse olemasolu küllaltki küsitav ) . <arv>. Kontrolljälje turve : kontrolljälg peab olema kaitstud volitamata juurdepääsu , muutmise või kustutamise eest . <arv>. Kontrolljälje analüüs : vastavalt vajadusele . <arv>. Kontrolljälje säilitamine : kontrolljälge tuleb säilitada vähemalt <arv> kuud . KJ-<arv> - lisaks KJ-<arv>s mainitutele tulevad juurde järgmised nõuded : <arv>. Ajalise täpsuse tagamiseks peavad süsteemide kellaajad olema sünkroniseeritud <arv>. Kui toimiv infosüsteem ei võimalda automaatse logi pidamist , tuleb see organiseerida alternatiivsel viisil . <arv>. Kontrolljälje sisu : serverite/rakenduste automaatsed kontrolljäljed , mis salvestatakse kesksele logiserverile , peavad sisaldama : õnnestunud ja ebaõnnestunud sisse- ja väljalogimisi ; kasutajate autentikaatorite muudatusi ; kasutaja ID , terminali/tööjaama või juurdepääsu blokeerimise ning tegevuse põhjuse ; pääsuõiguse keelustamise ülemääraste ebaõnnestunud sisselogimiskatsete tulemusena . <arv>. Kontrolljälje analüüs : kontrolljälje analüüs peab olema graafikujärgselt korraldatud . Tulemused peavad olema dokumenteeritud . <arv>. Kontrolljälje arhiveerimine : logide perioodiline ( kord nädalas ) RO-meediale arhiveerimine , arhiivide säilitusaeg <arv> aastat . KJ-<arv> - lisaks KJ-<arv> s mainitutele lisanduvad järgmised nõuded : <arv>. Infosüsteem ( opsüsteem + rakendus ) peab kasutajate töö jälgimiseks tagama kontrolljälje/logi tekkimise kogu vajalikust/nõutavast infost kontrolljälje/logi tekkimise ( vajadusel tuleb vastavad funktsioonid rakendusse/programmi lisaks programmeerida/tellida ) . <arv>. Kontrolljälje sisu : serverite/rakenduste automaatsed kontrolljäljed , mis salvestatakse kesksele logiserverile , peavad sisaldama ( lisaks punktile <arv> ) : õnnestunud ja ebaõnnestunud juurdepääsul turvalisusega seotud failidele , sh failide loomine , avamine , sulgemine , modifitseerimine ja kustutamine priviligeeritud õigustega tehtud tegevusi süsteemi konsoolil iga süsteemi juurdepääsusessiooni algus- ja lõppaega . <arv>. Kontrolljälje jälgitavus : salvestatud logid peavad olema kohe kättesaadavad selleks volitatud isikutele volitamata muutmiste viivitamatuks kontrolliks või parandamiseks , samuti muudatuste kontrollimiseks suvalisel ajal. <arv>. Kontrolljälje rike : kontrolljälje rikke korral peab olema tagatud protseduuriliselt alternatiivkontrolljälg ( logide keskserveri HA lahendus või süsteemi väljalülimine . <arv>. Automaatne kontrolljälje analüüs : kontrolljälje analüüs ja raport tehakse automatiseeritud töövahenditega graafikujärgselt . KJ-<arv> - lisaks KJ-<arv> s mainitutele lisanduvad järgmised nõuded : <arv>. Pidev jälgimine : auditeerimine peab sisaldama pidevat auditeeritavate sündmuste jälgimist . Süsteem peab teavitama volitatud isikut ( kasutajaabi- ja monitooringuosakonda ) kohe võimalikest turvaeeskirjade rikkumistest . <arv>. Kõik keskserveril salvestatavad logid peavad olema automaatselt digitaalselt allkirjastatud ning ajatembeldatud . TALITLUSPIDEVUS Talitluspidevuse- ja taasteplaanid ( TPT )  S<arv> S<arv> S<arv> S<arv> K<arv> K<arv> K<arv> K<arv> R<arv> R<arv> R<arv> R<arv> T<arv> T<arv> T<arv> T<arv> Talitlus- pidevuse- ja taasteplaanid TPT-<arv> TPT-<arv> TPT-<arv> TPT-<arv> TPT-<arv> TPT-<arv> TPT-<arv> TPT-<arv> TPT-<arv> TPT-<arv> TPT-<arv> TPT-<arv> EÜP talitluspidevuse strateegiaks on talitluspidevuse plaani väljatöötamine , juurutamine ning selle alalhoid kõigi äriprotsesside osas , mis toetavad olulisi pangateenuseid kriisiolukordades . Kriisiolukorras osutatavate pangateenuste hulk on kindlaks määratud äriprotsesside analüüsiga . Talitluspidevuse plaanimine peab hõlmama meetmeid riskide tuvastamiseks ja leevendamiseks , leevendama õnnetuse võimalikke tagajärgi ning tagama elutähtsate toimingute kiire jätkamise . Talitluspidevuse plaanid peavad hõlmama : isikuid , kes vastutavad äriprotsesside läbiviimise eest , vajalikke ruume , ITd , telekommunikatsiooni , infrastruktuuriteenuseid ja juhendmaterjale . Vajalikud on ka äriprotsesside taasteplaanid nendes olukordades , kus ei ole võimalik kasutada tavapärast töökeskkonda ning -protseduure . Talitluspidevuse plaanile ülemineku korralduse peab andma Panga kriisikomitee juht , sest talitluspidevust tagavatest käsitsitöö ja/või autonoomsetest protsessidest normaalsesse tegevusse tagasiminek on üldjuhul väga töömahukas . TPT-<arv> nõuded <arv>. Plaani otsustus : süsteemide valdaja peab välja selgitama talitluspidevuse vajalikkuse . Talitluspidevuse plaani mittevajalikkuse kohta peab olema ka sellekohane kirjalik otsus . TPT-<arv> nõuded Lisaks TPT-<arv>s esitatule tulevad TPT-<arv>s juurde alljärgnevad nõuded : <arv>. Plaani koostamine : tuleb koostada talitluspidevuse plaanid infosüsteemidele , mille kohta on tehtud otsus nende vajalikkusest . <arv>. Talitluspidevuse protseduurid ( peavad olema kirjeldatud talitluspidevuse plaanis ) : erakorralised protseduurid ( intsidentide käsitlemine ) - kirjeldavad vahetuid toiminguid pärast talitlusoperatsioone ja/või inimelusid ohustavat õnnetust ; taandeprotseduurid - kirjeldavad vajalikke toiminguid , mis tuleb sooritada oluliste talitlusoperatsioonide üleviimiseks alternatiivsesse ajutisse asukohta ; taasteprotseduurid - kirjeldavad toiminguid , mis tuleb sooritada normaalsete talitlusoperatsioonide taastamiseks ( tavaliselt esialgses asukohas ) ; testi kirjeldus - kuidas plaani testitakse ; alalhoid/hooldamine - plaani igal tasemel ning igal üksikplaanil peab olema omaette hooldaja , kes vastutab plaani ajakohasuse eest ; koolitus - töötajaskond peab mõistma talitluspidevuse eesmärki ning olema koolitatud oma rolli läbiviimiseks talitluspidevuse protsessis . Talitluspidevuse plaanidele peab lisama või selles viitama vajalikele varundus- ja taastetegevustega seotud protseduuridele . <arv>. Protseduuride kaasajastamine : protseduure tuleb perioodiliselt kaasajastada , et tagada viimase versiooni vastavus protseduurijuhistele . Kaasajastamise sageduse määrab andmeturbejuht kooskõlas infosüsteemi valdaja(te)ga . <arv>. Selgitus : töötajaskond peab mõistma talitluspidevuse eesmärki ning olema teadlik oma rollist konkreetses talitluspidevuse protsessis . TPT-<arv> nõuded Lisaks TPT-<arv>s esitatule tulevad TPT-<arv>s juurde alljärgnevad nõuded : <arv>. Talitluspidevuse plaani testimine : protseduure tuleb perioodiliselt kaasajastada ja testida , et tagada viimase versiooni vastavus protseduurijuhistele . Talitluspidevuse plaani testimiseks tuleb koostada testplaan koos testide läbiviimise graafikuga ja testimistulemuste hindamisega . Testimise sageduse määrab andmeturbejuht kooskõlas infosüsteemi valdaja(te)ga . Priit Randla , Eesti Ühispanga IT arendusinsener LINUX PANGAS - MILLEKS ? Vesteldes inimestega , nii spetsialistide kui ka arvuti tavakasutajatega , kuuleb mõnikord väidet , et Linux ja vaba tarkvara on üldiselt vaid neile , kes “ päris ” -tarkvara mingil põhjusel osta ei jaksa või oma “ eliidi ” -staatust demonstreerida tahavad . Käesolevas kirjatöös üritan Eesti Ühispanga spetsialistide kogemustele toetudes näidata , et Linuxi ja vaba tarkvara eelistamine suure finantsasutuse infosüsteemides on mõttekas ja kasulik - lisaks kokkuhoitud rahale on olema vabadus infotehnoloogiliste lahenduste teostamisel ja süsteemide haldamine on lihtsustunud . ÜLEVAADE AJALOOST Aastal <arv> seisis kiiresti areneva Eesti Ühispanga IT-meeskond probleemi ees : mitmete erinevate pankade ühinemisel omandatud kirju arvutipark tuli ette valmistada ühendamiseks kesksel serveril toimiva uue pangasüsteemiga . Kuna ühendust vajavaid arvuteid oli palju , need asusid laiali üle terve Eesti ja arvutihooldusega tegelevate töötajate arv oli väga väike , langesid operatsiooni- süsteemi valikute hulgast välja MS-DOS ja MS-Windows , sest nende administreerimine nõudis IT-tugiisiku füüsilist kohalviibimist ( nende operatsioonisüsteemide kaugadministreerimist võimaldavad programmid olid tollal kas väga kallid või väga primitiivsed ) . Vabalt kasutatavate UNIXi-laadsete süsteemide hulgast valiti välja RedHat Linux [ RH ] kui suurima kasutajate baasiga , parima riistvaratoega ja töötamiseks suhteliselt väikese jõudlusega arvutit nõudev operatsiooni- süsteem . Nii valmiski <arv>. aastal Eesti Ühispanga esimene Linuxil baseeruv telleri tööarvuti konfigurat- sioon . Sellel oli funktsionaalsus rangelt piiritletud - graafilist liidest ei kasutatud , põhiliselt toimis see kaugterminalina pöördumiseks programmi ssh ( Secure Shell ) [ ssh ] abil andmebaasiprogrammi käitavatesse suurtesse UNIXi serveritesse . Kasutaja- ja grupiinfot levitati töökohtadele tsentraalselt , mis võimaldas töötajatel vabalt liikuda ühe pangaregiooni piires . Nüüdseks on see telleri töökoha esialgne profiil läbinud mitmeid evolutsioonilisi ja ka revolutsioonilisi muutusi , olulisimad neist võiksid olla sellised : ( <arv> ) Koos üleminekuga uuele pangasüsteemile valmis töökoha konfiguratsiooni uus redaktsioon . Kasutajate autentimine toimus nüüd tsentraalselt , Kerberos V<arv> [ Kerberos ] . abil . Mitmed infosüsteemi pakutavad teenused hakkasid toetama ja sõltuma Kerberose võimaldavast ticketitel baseeruvast kasutajate “ automaatsest ” autentimisest . ( <arv> ) Telleritel tekkis esmakordselt võimalus kasutada oma Linuxi-töökohal veebibrauserit ja e-maili klienti ( Netscape Communicator <arv> ) [ Netscape ] . ( <arv> ) LDAP-kataloogiteenuse [ OpenLDAP ] kasutuselevõtt . LINUX EESTI ÜHISPANGAS TÄNAPÄEVAL Tänapäeval on Eesti Ühispanga infosüsteemid standardiseeritud töötama kolmel platvormil : Sun Solaris <arv> - suurtel SPARC-serveritel baseeruvate andmebaasisüsteemi Progress [ Progress ] andmebaaside käitamiseks . Microsoft Windows <arv> - “ Backoffice ” töötajate arvutid ja neid toetav infrastruktuur ( Active Directory , failiserverid , haldustarkvara ) ja panga töös vajalikud spetsiifilised Windowsil baseeruvad rakendused . RedHat Linux <arv> - Harukontorite infrastruktuur ( töökohad , failiserverid ja neid toetavad serverid ) , Internetiteenused ( veeb , e-mail ) , rakendusserverid ( andmebaasisüsteemi Progress [ Progress ] programmide käitamine ) . Järgnevalt vaatlemegi erinevaid ülesandeid , mille lahendamisel kasutatakse operatsioonisüsteemina Linuxit kasutavaid arvuteid . Harukontorite infrastruktuur on üles ehitatud , lähtudes vajadusest saavutada turvaline , odav ja kergesti hallatav keskkond pangatöös vajalike toimingute teostamiseks . Nõudmised töökohaarvutile on üsna väikesed - see peab olema võimeline käitama XWindowsi serverit [ XFree ] ja openssh [ OpenSSH ] klienti . Kõik arvutusvõimsust nõudvad programmid käivitatakse nn kontoriserveris , mis tüüpiliselt asub samas harukontoris , jättes kasutaja arvutile vaid terminalifunktsiooni s.o ekraanipildi näitamise ja sisend-väljundseadmete vahendamise . See võimaldab vajadusel kasutada töökohal isegi päris vanu ( Pentium ja Pentium II protsessoriga ) arvuteid . Töökohaarvutites puudub igasugune kasutajainfo , kogu vajalik informatsioon saadakse sisselogimisel keskselt LDAP-serverilt , kasutajad autenditakse keskse Kerberose serveri abil . Et lokaalselt mingeid andmeid ei hoita , puudub vajadus varukoopiate tegemiseks , riistvara vigade korral võib katkise arvuti asendada lihtsalt uuega ja kasutaja saab kohe tööd jätkata . Töökohaarvutite ja kontoriserverite installeerimiseks kasutatakse vastavalt vajadusele nii ketaste kloonimist kui ka automaatset installatsiooni lokaalvõrgus . Kogu vajalik tarkvara ja konfigureerimisandmed paigaldatakse RedHati rpm-pakkidena . Kontoriserveriks peab olema suhteliselt kiire protsessoriga , suure mälumahuga ja töökindel arvuti . Suurimates kontoriserverites , kus üheaegselt töötab kuni <arv> Mozilla [ Mozilla ] ja OpenOffice.org [ OpenOffice.org ] sessiooni , on kaks kiiret protsessorit ja kuni <arv>GB mälu . Hetkel on olulisemateks kontoriserveritel töötavateks rakendusteks brauser ( Mozilla ) , e-maili klient ( Mozilla ) , kontoritarkvara ( OpenOffice.org ) , failiserveri tarkvara Windowsi kasutavatele arvutitele ( samba ) [ Samba ] , varundussüsteemi klient ja süsteemiuuenduste vahendamine töökohaarvutitele . Üksikute ( häda ) vajalike Windowsi rakenduste Linuxi-põhiselt töökohalt kasutamiseks on kasutusel rdesktop [ Rdesktop ] ( Windows Terminal Serveri kliendiprogramm ) . Rakenduste , konfiguratsioonide ja operatsioonisüsteemi uuendamine on realiseeritud tsentraalselt levitatavate APT-repositooriumitega [ Apt ] , mille koopiaid hoitakse laivõrgu koormuse vähendamise huvides kontoriserverites . Kogu võrguliiklus harukontoris asuvate arvutite ja kontoriserveri vahel ning ka harukontoris olevate arvutite ja tsentraalsete serverite vahel on krüpteeritud ja autenditud . Süsteemi suureks eeliseks on selle odavus ( rohkem kui viiesaja kasutaja ja töökohaarvuti jaoks pole vaja osta kommertstarkvara ; võimalus on kasutada töökohal ka üsna aegunud arvuteid ) , lihtne hallatavus ( tarkvarauuenduste levitamine on kiire ja automaatne ) , lihtne modifitseeritavus , käimaks kaasas pidevalt muutuvate ja arenevate äriprotsessidega ; samuti on tarkvaralised probleemid lihtsalt ja tsentraalselt parandatavad . Eeliseks tuleb lugeda ka seda , et süsteemis on võimatu käivitada enamikku tänapäeval suures koguses levivast kahjulikku sisu kandvast koodist ( e-maili või veebi kaudu levivad viirused/troojalased ) . Puudusteks tuleb lugeda suurt sõltuvust sidekanalite läbilaskevõimest ja tsentraalsete toetavate teenuste ( LDAP , Kerberos ) kvaliteedist . OpenOffice.org laialdane kasutamine nõuab kõikvõimalike üldiselt kasutatavate elektrooniliste dokumentide ja blankettide ülekontrollimist , tagamaks andmete ühese esitamise erinevates kontoritarkvara rakendustes ( uuemates versioonides on ühilduvus MS-Office'iga järjest paranenud ) . Kindlasti on vajalik ka kasutajate väljaõpe - enamasti on nende näol tegemist endiste MS-Windowsi , Internet Exploreri ja MS-Office'i kasutajatega , kelle jaoks Mozilla ja OpenOffice.org esialgu üsna võõrana võivad tunduda . Serverites kasutatakse Linuxit Eesti Ühispangas kõikjal , kus objektiivsed põhjused ei sunni teisiti otsustama . Sellisteks põhjusteks on kõige sagedamini kasutatava tarkvara Linuxi-versiooni puudumine või selle Linuxi-versiooni nõutavast väiksem funktsionaalsus . Linuxi serverite jaoks on välja töötatud ühtne standardkonfiguratsioon - vajalikud paketid installeeritakse kõigile serveritele automaatselt ja konfigureeritakse ühendused toetavate teenustega . Arvestades serverite suurt hulka , võimaldab selline lähenemine hoida kokku installeerimisele kuluvat aega ja vähendab konfigureerimisvigade tõenäosust . Vastavalt serveri soovitatavale funktsionaalsusele lisatakse muu tööks vajalik tarkvara ; kui see funktsionaalsus on mingis mõttes standardiseeritud ( nt klastritesse kuuluvad serverid ) , toimub seegi mingi metapaketi installeerimise teel . Et üksikute serverite riist- või tarkvarahäired infosüsteemi vähem mõjutaksid , üritatakse saavutada olukorda , kus ühe serveri peal töötaksid kas vähesed või üksteisega tihedalt seotud teenused ; reaalajas garanteeritult töötama pidavate teenuste puhul rakendatakse sageli klasterdamist . Kõik serverid on ühendatud tsentraalse jälgimis- ja logide korjamise süsteemiga . Serverite logide klassifitseerimiseks ja edasisuunamiseks on kasutusel UNIXi syslogd edasiarendus syslog-ng [ Syslog-ng ] . Panga seisukohalt olulisimate Linuxi serveritel töötavate rakendustena võiks välja tuua : Internetipank U-Net töötab kahest veebiserverist ja kaheksast rakendusserverist koosneval süsteemil ( kasutatavaks tarkvaraks Apache veebiserveritarkvara ja Progress WebSpeed ) . Terminali kaudu kasutatav pangasüsteem NBSX töötab seitsmest serverist koosneval klastril ( tarkvaraks Progress ) . Üheaegseid kasutajaid on umbes seitsesada . Raamatupidamissüsteem Concorde XAL ( baseerub andmebaasisüsteemil Oracle <arv>i [ Oracle ] ja operatsioonisüsteemil RedHat Enterprise Linux <arv> [ RHEL ] ) . Panga e-maili vajadusi rahuldab Linuxi serveril töötav sendmaili [ Sendmail ] ja imapd [ Imapd ] kombinatsioon . Linuxi serveritel töötavad ka kasutajainfot jagav OpenLDAP ja kasutajaid autentiv MITi Kerberos <arv> serverid . KOKKUVÕTTEKS Pikaajaline Linuxi ja vaba tarkvara kasutamise kogemus Eesti Ühispangas on näidanud , et nendesse tuleb suhtuda eelarvamustevabalt - uute süsteemide loomisel ja vanade uuendamisel tuleb analüüsida nii vabavara- kui ka kommertsproduktide häid ja halbu külgi . Kokkuhoitav raha pole ainus argument , mis vaba tarkvara valima sunniks . Keerulisemate süsteemide puhul pole mitte vähem oluline eelis vabadus ja võimalus modifitseerida tarkvaraprodukte vastavalt oma vajadustele . Mõninga know-how ja tahtmise olemasolul võib vabalt juhtuda , et organisatsiooni jaoks soodsaimaks lahenduseks osutub just vaba tarkvara kasutuselevõtt .  Indrek Hiie , Eesti Ühispanga IT hooldusdivisjoni direktor <arv>. SISSEJUHATUS Kujutlegem mõttes hüpoteetilise firma evolutsioonilist arengut ühemehefirmast rahvusvaheliseks suurkorporatsiooniks . Ilmselt võiks sellel mõttelisel arenguteel leida lõigu , mis sobib samastumiseks enamikule turul tegutsevatest firmadest . Ja ilmselt võiks sellel lõigul , isegi väga palju sõltumata firma põhitegevuse IT-mahukusest , leida ka paralleele IT meeskonna arenguga ühemehelisest tugiisik-IT-juhist kuni suure IT-organisatsiooni tekkimiseni . Selge on see , et kui majas on IT-alaga tegelev isik , kipuvad kolleegid ikka ja jälle erinevates tehnilise valdkonnaga seotud küsimustes tema poole pöörduma nõu või otsese abi saamiseks . Kui firma kasvab , leiab iga töötaja endale meelepärase IT-spetsialisti , kellelt sõltumata spetsialisti tegelikest tööülesannetest - enamgi veel , tihtipeale ka reaalsetest kutseoskustest - küsitakse nõu ja abi väga laias valdkonnas . Lõpuks kujuneb olukord , kus IT-spetsialist tunnetab ise , et konkreetse probleemi suudaks paremini lahendada mõni tema kolleeg , ja nii suunataksegi telefonikõne või probleem edasi kolleegile . Stiihiliselt , kontrollimatult , tihtipeale abivajaja teadmata . Ja paljudel juhtudel lahendatakse probleem edukalt , tihti sellest ka kliendile teada andes . Sellest hoolimata oleme saavutanud olukorra , kus probleemide lahendamine IT-osakonnas pole enam optimaalne . Ilmselt on tekkinud ka sisekliente , kes polegi enam kõiketeadvate IT-töötajatega rahul , sest osa probleemide lahendamine venib , osa probleeme kaob “ musta auku ” , mõned probleemid aga kaovad ja taastekivad justkui iseenesest . Samas hakkavad venima ka IT-projektid ja viibima kriitiliste probleemide lahendused , sest nii projektide kui kriitiliste ülalhoiu-ülesannetega tegelevad ( kallid ) spetsialistid lahendavad korrapäratult ja nende põhiülesannete efektiivseks täitmiseks kõige ebasobivamal ajal siseklientide esmaprobleeme ja neil ei jätku oma põhitöö jaoks enam mitte ainult aega , vaid tihtipeale ka tahtmist sellega tegeleda . Toimub IT-organisatsiooni sisene telefonipingpong , kus probleem suunatakse ühe IT-spetsialisti poolt teise kaela või edasi kolmandale ning kahjuks pole kellelgi enam ülevaadet probleemi lahendamise käigust , lõppfaasis tihtipeale paraku ka probleemi lahendumise faktist või mis veel halvem - algprobleemist endast . Tavaliselt üritatakse sellise olukorra tekkimist IT-osakonnas vältida ja nutikas IT-juht loob õigeaegselt töökoha , kus põhiülesandeks on siseklientide probleemide vastuvõtmine , nende probleemide lahendamine või vähemasti lahendamise eest hea seismine ja loomulikult lahendamise käigust ja lahendamise faktist tagasiside andmine . Oleme loonud Abiliini ( IT Helpdesk ) , mis on kasutajaprobleemide omanikuks IT-organisatsioonis . Eestipärasele nimele vastavalt on Abiliini töötaja kõige esmased töövahendid kahtlemata telefon ja teadmine meie IT-organisatsioonis töötavate inimeste tehniliste teadmiste ja oskuste , vastutusalade ning - üldsegi mitte vähem olulisena - nende töögraafiku kohta . Ilmselt oskab selline “ intelligentne inim-marsuuter ” leida probleemile õige lahendaja , vajadusel see probleem kas ümber suunata või/ja hoopis edasi suunata , ning olles kokku puutunud kõikide sissetulnud probleemidega , omab ta ka teadmist , kellele probleemi lahendamise kohta teade anda või - keerukamatel juhtudel - kellelt küsida kinnitust probleemi kadumise kohta . Kahtlemata on sellist kliendiabistamise tööd võimalik teha ruudulise paberi ja hariliku pliiatsiga . Ja kahtlemata on laial kommertstarkvara turul hulgaliselt “ täiuslikke ” , paraku aga kas liiga kohmakaid või lihtsalt kalleid kommertslahendusi . Tihtilugu leiame , et sellised vahendid pole mitte ainult kallid soetada , vaid et ka nende ülalhoid ning kohandamine on ressursi- või finantsimahukas . Näiteks võib niisuguse süsteemi muutmine osutuda maja sisemistele IT-ressurssidele ülejõukäivaks , sest kasutatavad vahendid pole kas laialt levinud või puudub oskus vastavaid arendusvahendeid kasutada või on tarkvaralitsentsiga selline tegevus välistatud , süsteem on kinnine ning eeldab tootjafirma kallite tippspetsialistide kasutamist - seda loomulikult pärast igat versiooniuuendust üha uuesti ja uuesti ning tihtipeale põrkudes tootjafirma poolt kehtestatud nii objektiivsetele kui ( meie jaoks ) subjektiivsetele piirangutele . Samas on õnneks olemas ka vahepealne võimalus : vabavaralised vahendid . Järgnevalt annamegi ülevaate ühe sellise võimaliku vabavaralise vahendi - “ phpHelpDesk ” -nimelise tarkvara - funktsionaalsusest ning sellega toetatavate tööprotsesside lähemast olemusest . Et antud vahend on litsentseeritud , kasutades GPL litsentsi ning teostatud PHP ning MySQL platvormil , on antud tarkvara kohandamine spetsiifiliste vajaduste , ideede ning olemasoleva infosüsteemiga üsnagi lihtne ja odav . <arv>. TICKET Eeldades , et Abiliinis pole tööl aastakümnetepikkuse mälumängukogemusega spetsialiste , peame ilmselt nentima , et kaotsimineku vältimiseks tuleb kõik laekuvad probleemid kuidagi registreerida kas paberil või siis näiteks vastavas rakenduses . Probleemi laekumise järel avame seega tema kohta vastava “ kaardi ” ehk ticketi . Ticket peaks kõigepealt kirjeldama probleemi ja tema omanikku : kellel on probleem , mis on selle isiku telefoninumber ja muud kontaktandmed , mis valdkonna probleemiga on tegemist ( rakenduse nimi , side , töökohaarvuti vms ) , milles probleem seisneb ning KUI KRIITILINE SEE ON FIRMA JÄTKUSUUTLIKKUSE SEISUKOHALT . Ehk kui globaalne on probleemi mõju ning millise prioriteediga selle lahendamine on . Ilmselt tuleb sõltuvalt probleemi valdkonnast küsida selle esitajalt suunavaid küsimusi probleemi reaalse olemuse ja prioriteedi täpsemaks ning veakindlamaks määramiseks . Samas aitab sobiva prioriteedi valimist hõlbustada ka see , kui nende kirjeldused sisaldavad indikatsiooni valitava teenuste taseme kohta . Illustreerimiseks toon siinkohal ühe võimaliku nelja prioriteeditasemega jaotuse : <arv> ) madal - tegeletakse siis , kui mahti saab , pole ärikriitiline ( reageerimine nädala jooksul ) ; <arv> ) normaalne - tegeletakse kooskõlas olemasoleva tööde järjekorraga ( reageerimine <arv> tööpäeva jooksul ) ; <arv> ) kõrge - tegeletakse esimesel võimalusel , võib segada tavapärast äriprotsessi ( reageerimine maksimaalselt päeva jooksul ) ; <arv> ) edasilükkamatu - vajalik kohene reageerimine , on ärikriitiline ( reageerimine esimesel võimalusel , maksimaalselt <arv> h jooksul ) . Probleemide valdkonnad ja nende alamliigid tuleks defineerida selgepiiriliselt ja arusaadavalt , aga samas üsnagi vabalt ja pragmaatiliselt , vastavalt konkreetsetele oludele . Näiteks on toodud üks selline reaalses keskkonnas kasutatav jaotus : <arv> ) kasutajakontode ja -õigustega seotud alamprobleemid : õigused , parooli aegumine , PIN-kalkulaator , töökohta logimine , kontori vahetus ; <arv> ) töökohatehnikaga seotud alamprobleemid : standardkonfiguratsioon-Linux , standardkonfiguratsioon - Windows , Office XP , OpenOffice , printimine ; <arv> ) rakendustega seotud alamprobleemid : pangasüsteem , Internetipank , liisingusüsteem , CRM , intranet , muu tarkvaraline probleem ; <arv> ) muud probleemid : riistvaraline probleem , ATM , välislink , muu probleem . Seejärel saame anda eelnevale kogemusele ning tervele mõistusele tuginedes esialgse hinnangu probleemi lahendamise tähtaja osas ning juhul , kui probleemi lahendamine pole kohe Abiliini töötaja võimuses , lõpetada kõne . Abiliini töötaja suudab ilmselt seejärel probleemi edasi suunata mõnele oma kolleegile . Kahtlemata võiksime sellega piirduda , kuid ilmselt oleme saavutanud vaid enamiku ITsse laekuvate probleemide kusagile kirjapaneku . Tahtmisel ja vajadusel saame teha statistikat probleemide valdkondade osas või näiteks siseklientide osas , kes ilmselgelt vajaksid IT-alast lisakoolitust . Samas pole oluliselt paranenud probleemide lahendamise määr ega lühenenud aeg , sest probleemide lahendamise käigu üle puudub endiselt kontroll . Õnneks on meie registreerimissüsteemis aga kogu oluline info olemas , eeldusel , et probleemi lahendaja märgib ka meie registreerimissüsteemis probleemi lahendatuks . Nimelt on tänu probleemide registreerimise süsteemile meil alati võimalik pärida , kellele millised probleemid suunatud said , ning jälgida , kas probleemi lahendamisele kulunud aeg oli vastavuses probleemi prioriteediga ja/või probleemi püstitaja struktuuriüksusega sõlmitud SLA tingimustega . Meil on võimalik tuvastada sellised ületamised või probleemide kuhjumised vajadusel ka automaatselt ning osa probleeme kas ümber suunata teistele lahendajatele ( kui ressurss on ebaühtlaselt kasutusel ) või lahendajate ülemusele ( kui mingil põhjusel pole probleemi lahendamine lubatud ajapiirides õnnestunud ) . Sel viisil tagame probleemide eskalatsiooni ning ilmselt paraneb lahendatud probleemide hulk ja leitakse õigeaegselt probleemid , mille lahendamine hakkab toetusorganisatsioonile omakorda probleeme tekitama . Ticketi sulgemist on vastavalt eesmärgile võimalik teha kolmes erinevas kohas . Näiteks võib ticketi sulgeda spetsialist , kes probleemi lahendamisega tegeles . See on küll IT-organisatsiooni sees kõige efektiivsem , kuid alati ei pruugi probleemi lahendanud spetsialisti arvamus ühtida probleemi tõstataja arvamusega . Juhtudel ja aladel , kus see tundub otstarbekas , oleks seega mõtet paluda ticket lõplikult sulgeda kas probleemi tõstatajal , või kui me ei soovi klienti sellise lisakohustusega häirida , võib probleemi sulgeda Abiliini töötaja , kes vastavalt kindlatele reeglitele või lihtsalt enda kogemustele konkreetse probleemi teema või esitajaga suhtlemisel kontakteerub probleemi esitajaga verbaalselt või teeb otsuse probleemi lahendamise kohta muude kriteeriumite alusel ( näiteks probleemi arvatava lahendamise järel on tal võimalik probleemi kadumine endal üle kontrollida ning saada sellele kaudne kinnitus uute samateemaliste probleemitõstatuskõnede sissetuleku lakkamise läbi ) . <arv>. STATISTIKA Juhul kui meie probleemide haldamise abivahend on realiseeritud paberi ja pliiatsi asemel vastava infotehnoloogilise rakendusena , õnnestub meil antud süsteemist kerge vaevaga saada väärtuslikku lisainformatsiooni . Näiteks juhul , kui lisaks probleemi lahendamise lõpetamise faktile on töötajatel kohustus ticketisse kirja panna ka lahendamiseks kulunud reaalne tööaeg , saame vajaduse korral üles ehitada tööaja arvestuse süsteemi ja/või teha statistikat erinevate töötajate ja/või tiimide ja/või struktuuriüksuste poolt lahendatud probleemide hulga osas , edasi suunatud ning lahendamata probleemide osakaalu osas probleemide koguarvus jms. Meie kasutada on ka probleemi lahendamise ajalugu , mille põhjal saab analüüsida teatud kindlat tüüpi probleemide lahendamisel tehtavaid vigu , mis omakorda võib anda meile väärtusliku võimaluse optimeerida IT-siseseid tööprotsesse . Siinkohal tuleb aga agarat statistikategijat hoiatada , et vaja on arvestada IT-alaste probleemide spetsiifikat : väliselt sarnasesse kategooriasse liigitatud probleemi lahendamise sisu võib olla väga erinev ning sellistel puhkudel on iga üksikjuhu efektiivsus raskesti hinnatav . On võimalik , et teatud spetsiifikaga tööde tegemisel pole näiteks mõnda konkreetset statistikat otstarbekas teha ega ole seega otstarbekas ka vastavaid andmeid koguda . Samas , paljudel juhtudel suudame vajadusel välja arvutada teatud tegevuste jaoks tüüpiliselt kuluva keskmise aja , millel võib olla hindamatu väärtus näiteks IT-hinnakirja realistlikul koostamisel . Üheks selliseks reaalselt kasutatavaks tulemiks võib olla uue töökohaarvuti installeerimiseks kuluv keskmine aeg . <arv>. INTEGRATSIOON TEISTE SÜSTEEMIDEGA phpHelpdesk on veebipõhine tarkvara , mis tähendab seda , et sisuliselt võime tema kliendi tuua igale firma igale töötajale , kellel on juurdepääs firma sisemisse intranetti . Paljudel juhtudel on ticket i algatamine üsnagi elementaarne ja puudub vajadus helistada Abiliini , et täita antud vorm kellegi vahendusel , kui kasutaja võib seda ise teha . Samas tuleb arvestada , et sellisel juhul on märksa raskem olla kindel probleemidele määratud prioriteetide realistlikus määramises ning ilmselt tuleb siinjuures kasutada lisakontrolli . Samas tõstame oluliselt Abiliini töötajate efektiivsust , kes saavad juba sisestatud ticketi ning suudavad seega väiksema ajakuluga probleemi kas ise lahendada või edasi suunata . Lisaks võimaldab see optimeerida Helpdeski töötajate tööaja kasutamist , sest sisuliselt oleme tekitanud puhvri . Sarnaselt siseklientide “ iseteenindusele ” on meil võimalik nii ticketeid algatada kui ka lõpetada , sidudes neid teistest rakendustest tuleva infoga . Näiteks võivad teatud monitooringusüsteemist tulevad alarmid automaatselt genereerida teatud sisuga ticket i . Samuti võivad mõned teise sisuga teated automaatselt genereerida teatud ticketitele lõpetamisstaatuse . Monitooringu- süsteemi eesmärgiks on tagada operatiivne probleemide haldamine , seega on lisaks moni- tooringusüsteemidele otstarbekas sarnaseid automaat-ticketeid genereerida kõikide rakenduste poolt , mis eeldavad IT ülalhoiu operatiivset reageerimist . Selliste süsteemide hulka kuuluvad kindlasti ka turvasüsteemid , näiteks IDS- ja IDP-süsteemid , viirusetõrje süsteem vms. <arv>. KOKKUVÕTE Selles artiklis tutvustati IT kasutajaabi korraldamist ning kirjeldati minimaalselt otstarbekat toetustarkvara funktsionaalsust php-Helpdesk tarkvara näitel . Kahtlemata sõltub minimaalselt otstarbekas funktsionaalsus igal konkreetsel juhul konkreetsest ettevõttest , kus sellise vahendi juurutamist soovitakse ette võtta . Kindlasti tuleks vastava rakendustarkvara valikuprotsessis jätta oma koht ka kommertstarkvarale , millest tuntumana võiks mainida ARS Remedy nimelist toodet . Seega tuleks siinkirjeldatut käsitleda eelkõige võimaliku rakendusnäitena ning reaalse vajaduse ja huvi korral mitte kohkuda tagasi külastamast kirjeldatud või sarnaste rakenduste autorite veebisaite ning leida aega minna ja kiigata , kuidas naaberfirmas need asjad korraldatud on . Risto Vaarandi , Eesti Ühispank IT arendusinsener <arv>. SISSEJUHATUS Ei leidu infosüsteemi , milles ei tuleks aeg-ajalt ette veasituatsioone - näiteks saab täis andmebaasiserveri kettapartitsioon , kaob võrguühendus firma peakontori ning mõne harukontori vahel jne. Tõsisema iseloomuga vigade puhul on äärmiselt oluline nende kiire avastamine või nende ettenägemine ( kuigi viimane ei pruugi alati võimalik olla ) , sest nii lüheneb aeg , mil süsteem ei ole veel kõrvaldamata vea tõttu täielikult töökorras . Sel põhjusel mängib infosüsteemi seire ehk monitooring olulist rolli pankade , telekomifirmade jt ettevõtete äriprotsesside toetamises . Seire toimub reeglina spetsiaalse monitooringusüsteemi abil , mis koosneb monitooringuserverist ning infosüsteemi sõlmedes ( serverites , võrguseadmetes jne ) töötavatest agentidest . Agendi ülesandeks on jälgida , et kohalik sõlm töötaks häireteta . Sõltuvalt agendi tüübist pärib monitooringuserver vigade avastamiseks agendilt lühikeste ajavahemike tagant infot ( nn pollimise meetod ) või agent agent vea ilmnemisel monitooringuserverile vastava teate ( nn notifikatsiooni saatmise meetod ) . Tänapäeval on enim levinud SNMP-agendid , mida toetavad näiteks väga paljud võrguseadmete tootjad , realiseerides agendi võrguseadme operatsioonisüsteemi osana . Lisaks agentidelt info pärimisele või vastuvõtmisele võib monitooringuserver kontrollida teenuste ja võrguühenduste toimimist ilma agentide vahenduseta , näiteks saates marsruuteritele pingi pakette ja genereerides alarmi , kui mõni seade ei vasta . Monitooringuserverile kogunev info süsteemis tekkivate vigade kohta esitatakse sündmustena graafilise kasutajaliidese abil süsteemi operaatorile . Samuti võib monitooringuserver graafilise kasutajaliidese abil esitada agentidelt kogutud mitmesugust statistilist või võrgutopoloogilist infot ( viimane on eriti oluline juhul , kui infosüsteemi osaks olev sidevõrk koosneb paljudest sideseadmetest ning on keerukama topoloogiaga ) . Viimase <arv>-<arv> aasta jooksul on infosüsteemide seireks loodud hulk monitooringusüsteeme ning üksikute seireülesannete lahendamiseks mõeldud rakendusi . Kommertssüsteemidest on tuntuimad HP OpenView , IBM Tivoli ning CA Unicenter . Kuigi kommertslahendused paistavad silma oma võimsuse poolest , on nende hind kõrge ning hilisemad hoolduskulud samuti mitte kõige väiksemate killast . Seetõttu on isegi tänapäeva suurkorporatsioonide hulgas raske leida firmat , kus ei kasutataks infosüsteemide monitooringuks kommertslahenduste kõrval ka vabatarkvara . Väiksemad ettevõtted ning akadeemilised asutused on sageli oma monitooringusüsteemi ehitanudki vaid vabatarkvarale [ O'Donnell ] . Käesolevas artiklis tutvustatakse mõningaid vabatarkvara pakette , mis võimaldavad lahendada erinevaid monitooringuülesandeid . Kõigepealt vaatleme SNMP-agente ning monitooringusüsteeme , seejärel aga lahendusi logide monitooringuks , sündmuste korrelatsiooniks ning statistika kogumiseks . <arv>. SNMP-AGENDID JA MONITOORINGUSÜSTEEMID Agentidest on tänapäeval enim levinud SNMP-agendid , mida toetavad paljud võrguseadmete ja operatsioonisüsteemide tootjad . Kui võrguseadmetesse sisseehitatud SNMP-agendid garanteerivad reeglina seadme seire vähemalt rahuldaval tasemel , siis serveritel töötavate SNMP-agentide võimalused ammendava seire konfigureerimiseks on tihti piiratud . Probleemi lahendamiseks algatati California Ülikoolis Davises ( UC Davis ) ligi kümme aastat tagasi Net-SNMP projekt [ Net-SNMP ] . Praeguseks on Net-SNMP pakett üks paindlikumaid ning stabiilsemaid SNMP agenditarkvarasid Unix-platvormile . Net-SNMP paketi koosseisu kuulub kõigepealt deemonina töötav agent , mille kaudu on äärmiselt lihtne monitoorida oluliste protsesside olemasolu protsessitabelis , vaba ruumi hulka kettapartitsioonides ning serveri koormust ( load average ) . Kasutajal on samas võimalus ühendada agendiga endakirjutatud monitooringuskripte , mille abil saab jälgida ükskõik milliseid kasutajale olulisi parameetreid . Kui varasemad Net-SNMP agendi versioonid toetasid vaid pollimise meetodil toimuvat seiret , siis praegu võib kasutaja konfigureerida agendi nii , et see saadab veasituatsiooni tekkimisel monitooringuserverile SNMP notifikatsiooni . Lisaks agendile on Net-SNMP paketi koosseisus deemon SNMP notifikatsioonide vastuvõtmiseks , käsurea-utiliidid SNMP päringute sooritamiseks ning notifikatsioonide saatmiseks , aga ka moodulid ja teegid SNMP rakenduste kirjutamiseks Perlis ja C-keeles . Kui infosüsteemi osaks olev sidevõrk koosneb paljudest sideseadmetest ning on keerukama topoloogiaga , siis on oluline , et monitooringusüsteem suudaks võrguseadmetes töötavatelt SNMP-agentidelt kogutud info põhjal teha kindlaks võrgutopoloogia . Tuntuim selline vabavaraline süsteem on OpenNMS [ OpenNMS ] , mis vaatamata oma uudsusele ( versioon <arv>.<arv> lasti välja alles aprillis <arv> ) on osutunud küllaltki populaarseks . OpenNMS on kirjutatud Javas ning võimaldab operaatoril veebiliidese vahendusel vaadelda monitooritavate sõlmede staatust ning süsteemis toimuvaid sündmusi . OpenNMS ei sisalda agenditarkvara , mille abil saaks monitoorida servereid , vaid selle asemel on olemas SNMP-agentide tugi . Seetõttu on võrguseadmete seire konfigureerimine eriti mugav , kuid pärast serveritele SNMP-agentide installeerimist on võimalik jälgida ka serveritel toimuvat . Teine levinud monitooringusüsteem on Big Sister [ BigSister ] , mida operaator kasutab samuti veebiliidese kaudu . Kuigi sellel süsteemil puuduvad vahendid võrgutopoloogia avastamiseks , sisaldab ta see-eest agenditarkvara nii Unix- kui Windows-platvormi jaoks ning toetab SNMP-agente . Big Sisteri agenti on sisse ehitatud paarkümmend seiremeetodit standardsete veasituatsioonide avastamiseks ( protsessori koormus , vaba kettaruum , protsesside seire jms ) , kuid samuti on kasutajal võimalik defineerida uusi meetodeid . Agent toetab ka logifailide monitooringut kasutaja defineeritud regulaaravaldiste abil , mis on oluline eelis Net-SNMP agendi ees . Vabavaralistest monitooringusüsteemidest väärib äramärkimist veel Nagios [ Nagios ] , mis on võrdlemisi sarnane Big Sisteriga - operaator suhtleb süsteemiga veebiliidese abil , Unix-platvormi jaoks on olemas agenditarkvara ning toetatud on ka SNMP-agendid . Nagiose eeliseks on paljude rakenduskihi protokollide tugi ning võime monitoorida paljusid eri tüüpi teenuseid ( HTTP- , POP<arv>- , IMAP- , FTP- jms teenused ) . Peale käesolevas artiklis mainitud monitooringutarkvara leidub terve rida teisi populaarseid lahendusi , mida pole ruumipuudusel kahjuks võimalik käsitleda ( täiendava info saamiseks vt näiteks SimpleWebi seiretarkvara kataloogi [ SimpleWeb ] või [ O'Donnell ] ) . <arv>. LOGIDE MONITOORING Enamik võrguseadmeid ja süsteemirakendusi on võimelised registreerima ( või logima ) oma töös ettetulevaid veasituatsioone , lisades viga kirjeldava teate tekstireana logifaili lõppu . Kuna sageli on logifail ainuke allikas , mille põhjal saab hinnata rakenduse või seadme seisundit , on logide seire oluline monitooringuülesanne . Kuna logimisel de facto standardiks muutunud syslog-protokoll toetab logiteadete saatmist üle võrgu teisele serverile ( võrguseadmete puhul on see ainuvõimalik logimise viis , sest neil puudub reeglina kohalik kõvaketas ) , siis logide monitooringu lihtsustamiseks kogutakse enamasti kõik infosüsteemi logid tsentraalsele logiserverile , et nende analüüs toimuks ühes punktis . Logifaili seireks jälgib logifaili reaalajas monitorprogramm , mis võrdleb uue tekstirea ilmumisel seda ette antud mustritega . Iga muster kirjeldab mingit veasituatsiooni ning rea sobimisel mõne mustriga viib monitor läbi mingi tegevuse ( näiteks saadab monitooringuserverile notifikatsiooni ) . Vanim ja ilmselt tuntuim vabavaraline logifailide monitor on Swatch [ Swatch ] [ Hansen ] , mis on kirjutatud Perlis ning mille arendus algas juba <arv>. aastal . Programmi konfiguratsioon antakse ette tekstifailis , mille iga kirje koosneb regulaaravaldiste keeles kirjeldatud mustrist , mustriga sobiva rea leidmisel läbiviidavast tegevusest ning täiendavatest parameetritest . Kui konfiguratsioonifailis on näiteks järgmine kirje watchfor = /file system full/ mail = admin@itserver , subject = “ disk full ” ja logifaili ilmub stringi file system full sisaldav teade , saadab Swatch selle logirea meiliaadressile admin@itserver ( subjektireaga disk full ) . Teine levinud logifailide monitor on Logsurfer [ Logsurfer ] [ Logsurfer+ ] , mis nagu Swatch kasutab mustrite defineerimiseks regulaaravaldiste keelt , kuid on erinevalt Swatchist kirjutatud C-keeles ning on seetõttu kiirem . Samuti võimaldab Logsurfer koguda omavahel sarnaseid logiridu sisemistesse puhvritesse ja kogutud logiridu hiljem mingil viisil töödelda . Kui näiteks mingi FTP-sessiooni raames ilmub logifaili ebaõnnestunud sisselogimist tähistav teade , siis on võimalik järgnevad samasse FTP-sessiooni kuuluvad logiteated salvestada puhvrisse ning sessiooni lõppemisel saata puhvri sisu turvaadministraatori meiliaadressile . Kuigi Swatch ja LogSurfer on enim kasutatud logifailide monitorid , leidub lisaks neile terve rida teisi utiliite logide seireks , mida pole ruumipuudusel võimalik käesolevas artiklis mainida ( põhjalikuma ülevaate saamiseks nendest utiliitidest ning muudest logide seirega seonduvatest teemadest vt LogAnalysis.org veebisaiti [ LogAnalysis ] ) . <arv>. SÜNDMUSTE KORRELATSIOON Kui monitooringusüsteem avastab infosüsteemi töös tekkinud veasituatsiooni , siis monitooringusüsteemis kajastub see viga sündmusena , mis esitatakse kasutajale graafilise kasutajaliidese abil . Harilikult sisaldab monitooringusüsteemi graafiline kasutajaliides eraldi sündmuste brauserit , mille aknas näidatakse kirjeid kõigi hiljuti toimunud sündmuste kohta . Iga kirje koosneb reeglina vähemalt kellaajast , sündmuse tekstist ja sõlme nimest , kus sündmus aset leidis . Kui monitooritav infosüsteem on suurem , siis on küllalt levinud olukorrad , kus sündmuste brauserisse ilmub kümneid või isegi sadu sündmusi sekundis . Sellise sündmuste voo puhul on operaatoril võimatu jälgida , mis infosüsteemis tegelikult toimub . Esmapilgul tundub probleemi lahendamiseks olevat kõige lihtsam klassifitseerida sündmused nende tõsiduse järgi ning jätta sündmuste brauserist kõrvale väiksema tõsidusega sündmused . Selle võtte rakendamisel võivad operaatorile aga märkamatuks jääda kriitilised veasituatsioonid , mille tunnuseks on mitu väiksema tõsidusega sündmust - näiteks ühtainust ebaõnnestunud sisselogimist serverisse võib ignoreerida , kuid kümme sellist sündmust lühikese aja jooksul viitab sissemurdmiskatsele . Teiseks võib isegi vähemtõsiste sündmuste kõrvalejätmisel olla allesjäävaid sündmusi liiga palju - näiteks on andmesidevõrkudes tavaline , et sidekanalitel esinevad aeg-ajalt väga lühikese kestusega sidehäired , kus kriitilise tõsidusega link down sündmusele järgneb viivitamatult vea kadumist tähistav link up sündmus . Kui andmesidevõrk on suurem ja koosneb väga paljudest kanalitest , võib ühes sekundis sündmuste brauserisse ilmuda mitu link down ja link up sündmuste paari , kuna aga link down on kriitiline sündmus , pole võimalik neid paare lihtsa väljafiltreerimise teel kõrvale jätta . Ülaltoodud põhjustel kasutatakse paljudes monitooringusüsteemides sündmuste korrelatsiooni - enne teatebrauserisse jõudmist läbib sündmuste voog sündmuste korrelaatori , kus olemasolevatest sündmustest tuletatakse uusi sündmusi ning ebaolulised sündmused kõrvaldatakse . Sündmuste korrelatsiooni puhul on enim levinud reeglipõhine lähenemine , kus sündmuste korrelaatori konfiguratsioon antakse ette reeglite baasina . Näiteks link down ja link up sündmuste töötlemiseks võivad reeglite baasis olla järgmised reeglid : Kui link down sündmusele ei järgne <arv> sekundi jooksul link up sündmust , suunata link down sündmus sündmuste brauserisse , vastasel korral kõrvaldada link down ja link up sündmused ning genereerida link bounce sündmus , mis suunatakse korrelaatori sisendisse . Kui viimase <arv> minuti jooksul on täheldatud <arv> link bounce sündmust , genereerida link quality degradation sündmus ja suunata see sündmuste brauserisse . Need reeglid garanteerivad ühelt poolt , et teadete brauserisse ei jõua lühikesi sidekatkestusi tähistavad sündmused , aga kui lühike katkestus ei olnud juhuslik ( sellele järgnevad lühikese aja jooksul uued katkestused ) , antakse süsteemi operaatorile sellest ikkagi teada . Kuigi enamik sündmuste korrelaatoritest kujutavad endast kommertstarkvara , on siiski loodud ka mõned kas täielikult või osaliselt vabavaralised lahendused . Esimene laiemale avalikkusele tuntuks saanud sündmuste korrelaator on Elvin [ Elvin ] , kuid kahjuks pärast esialgse prototüübi valmimist on Elvini edasine arendus takerdunud . Samuti on Elvin vabavarana kasutatav vaid akadeemilistes asutustes . Teise vabavaralise sündmuste korrelaatorina väärib märkimist RuleCore [ RuleCore ] . Toode võimaldab kasutajal spetsifitseerida reegleid graafilises keskkonnas , korrelaatori sisendsündmus on kindla formaadiga , koosnedes sündmuse tüüpi tähistavast stringist ning suvalisest arvust tekstilistest parameetritest . Sündmusi saab korrelaatorile ette anda TCP/IP sokli kaudu , kuid korrelaator suudab vastu võtta ka Tibco Rendezvous ja IBM WebSphere MQ sündmusi . Kuna RuleCore eeldab , et sisendsündmused on kindlas formaadis , ei sobi ta üldjuhul sisendsündmuste vastuvõtmiseks teistest monitooringurakendustest või logifailidest , vaid selleks otstarbeks tuleb kirjutada eraldi konverter . Kolmas selles artiklis käsitletav sündmuste korrelaator on autori poolt loodud Simple Event Correlator ( lühendatult SEC ) [ SEC ] . Rakendus on kirjutatud Perlis ning sobib suvalises formaadis tekstikujus sündmuste töötlemiseks . Korrelaatori konfiguratsioon antakse ette tekstifailides , kus iga fail sisaldab vähemalt ühte reeglit . Enamiku reeglite koosseisu kuulub regulaaravaldis ja kui sisendsündmus sobib sellega , siis rakendatakse reeglit antud sündmuse töötlemiseks . Reeglid võimaldavad suruda maha korduvaid sündmusi , korreleerida sündmusi paarikaupa ( näiteks kontrollida , kas sündmusele A järgneb <arv> sekundi jooksul sündmus B ) , loendada sündmusi teatud ajalises aknas jne. Reegli väljundiks on mingi tegevus , näiteks pöördumine sisemise või välise skripti poole , uue sisendsündmuse genereerimine , konteksti loomine või kustutamine jne. Kontekste kasutatakse reeglite dünaamiliseks sisse- või väljalülitamiseks - kui reegli koosseisu kuuluv kontekstidest koosnev loogiline avaldis on tõene , on reegel sündmuste töötlemiseks rakendatav , vastasel korral mitte . Korrelaatori sisendiks on fail , Unixi failisüsteemi FIFO või standardsisend , kusjuures sisendeid võib olla rohkem kui üks . Seetõttu saab SECi rakendada paljude logifailide üheaegseks monitooringuks ( samas kui enamik logifailide monitore nagu Swatch või Logsurfer suudavad monitoorida vaid üht logifaili korraga ) , kuid samuti kasutada SECi koos suvaliste monitooringurakendustega ( näiteks HP OpenView NNM või Snort ) , mis suudavad korrelaatorile sisendsündmusi kas logifaili või FIFO kaudu ette anda . <arv>. STATISTIKA KOGUMINE Statistika kogumine infosüsteemi komponentidest on oluline monitooringuülesanne , sest see võimaldab aegsasti kindlaks teha infosüsteemi kitsaskohti ehk “ pudelikaelu ” ning ennustada tulevasi veasituatsioone . Näiteks info sidekanali koormuse kohta viimase kuue kuu jooksul aitab administraatoril ette näha kanali läbilaskevõime ammendumist ning annab võimaluse läbilaskevõime suurendamiseks veel enne probleemide teket . Statistika kogumiseks infosüsteemist kasutatakse sageli lahendust , kus kesksel statistikaserveril töötav programm pöördub teatud ajavahemike tagant üle võrgu serverites , marsruuterites ja muudes seadmetes töötavate SNMP-agentide poole , pärides neilt mingeid huvipakkuvaid andmeid ( näiteks võrguseadme protsessori koormust ) . Esimene laiema leviku saavutanud vabavaraline tarkvarapakett statistika kogumiseks on MRTG [ MRTG ] [ Oetiker ] , mis töötab nii Unix- kui Windows-platvormil ning mille arendus algas juba <arv>. aastal MRTG pärib oma töö käigus SNMP-agentidelt arvandmeid ja formeerib andmete baasil graafikuid sisaldavad veebileheküljed . Kuna esimesed MRTG versioonid olid suunatud sidekanalite koormusstatistika kogumisele , siis saab graafikutel kujutada maksimaalselt vaid kahte kõverat ( algselt mõeldud võrguinterfeissi siseneva ja sealt väljuva liikluse tähistamiseks ) . Samuti ei ole võimalik SNMP-agentidelt andmeid pärida sagedamini kui iga viie minuti tagant . MRTG puuduste tõttu alustas selle autor <arv>. aastal uue tarkvarapaketi RRDtool arendamist [ RRDtool ] . RRDtool on nii Unix- kui Windows-platvormil töötav vahendite komplekt arvandmete arhiveerimiseks ning arhiivide sisu põhjal GIF- või PNG-formaadis graafikute genereerimiseks . Kuigi RRDtooli vahendite hulka ei kuulu ( erinevalt MRTGst ) tarkvara päringute esitamiseks SNMP-agentidele , on RRDtooli jaoks kirjutatud terve rida päringumootoreid ( neist ülevaate saamiseks vt [ RRDfrontend ] ) . Üksikasjalikuma pildi saamiseks sidevõrke läbiva liikluse iseloomust kasutatakse sageli proobe , mis paigutatakse huvipakkuvatesse võrgusegmentidesse ning mis registreerivad kogu võrgusegmente läbiva liikluse . Statistikaserver saab proobidelt andmeid üle SNMP , NetFlow , vms protokolli . Enim tuntud SNMP protokolli toetavad proobid on RMON-proobid , paraku on ainsaks teadaolevaks vabavaraliseks lahenduseks Beholder [ Beholder ] , mille arendus lõppes juba <arv>. aastal SNMP kõrval on võrgustatistika kogumiseks väga levinud ka NetFlow protokoll , mille töötas välja Cisco Systems . Selle protokolli kohaselt jagatakse kogu segmenti läbiv võrguliiklus voogudeks . Voogusid eristatakse üksteisest IP lähte- ja sihtaadresside , TCP/UDP lähte- ja sihtportide ning muude parameetrite põhjal , proobi ülesandeks on aga saata statistikaserverile lühikeste ajavahemike tagant infot võrgusegmenti läbivate voogude kohta . NetFlow protokolli abil statistika kogumiseks ei pea tingimata muretsema proobi , sest selle protokolli tugi on sisse ehitatud paljudesse Cisco ja teiste tootjate võrguseadmetesse . Populaarseim ja tõenäoliselt parim NetFlow toega statistikaserveri vabavara on Flow-tools [ Flow-tools ] [ Fullmer ] . Flow-tools töötab Unix-platvormil , sisaldades deemonit NetFlow pakettide vastuvõtmiseks proobidelt või võrguseadmetelt , vastuvõetud andmete arhiveerimiseks ning arhiivide põhjal raportite genereerimiseks . NetFlow protokolli kasutamine on problemaatiline juhul , kui ükski huvipakkuvas võrgusegmendis töötav võrguseade seda protokolli ei toeta . Õnneks on hiljuti alustatud arendustööd kahe vabavaralise NetFlow proobi loomiseks , kusjuures kokkusattumuse tõttu kannavad mõlemad tarkvarapaketid ühesugust nime Fprobe [ Fprobe<arv> ] [ Fprobe<arv> ] . Mõlemad tarkvarapaketid töötavad Unix-platvormil , võimaldades võrguadministraatoril ise ehitada NetFlow proobi näiteks Linuxi- või FreeBSD-platvormile . Võrgustatistika kogumise lahendustest kõneldes ei saa kuidagi jätta mainimata paketti nimega Ntop [ Ntop ] [ Deri ] . Sarnaselt Fprobe nime kandvate pakettidega töötab Ntop deemonina Unix-platvormil , kuid kogutud andmeid ei saadeta edasi statistikaserverile , vaid kasutajal on võimalik neid vaadelda veebiliidese vahendusel ( Ntoppi on sisse ehitatud nii HTTP- kui HTTPS-server ) . Ntopi suurim omapära on asjaolu , et kogutud andmeid esitatakse kasutajale väga sageli vaid kumulatiivselt , Ntopi deemoni käivitumise hetkest alates ( mõningates olukordades on selline esitusviis küllalt häiriv ) . Ntopi kompileerimisel on võimalik sisse lülitada hulk täiendavaid omadusi , nagu NetFlow ja RMONi proobi funktsionaalsus ning RRDtooli tugi , kahjuks peab aga märkima , et paljud Ntopi “ lisad ” ei ole eriti hästi realiseeritud . Sellele vaatamata on tegu võrdlemisi populaarse võrgustatistika kogumise lahendusega , millel on üle maailma tuhandeid kasutajaid . <arv>. KOKKUVÕTE Selles artiklis tutvustati mõningaid vabavaralisi lahendusi infosüsteemide monitooringuks - monitooringusüsteeme , logifailide monitore , sündmuste korrelaatoreid ning vahendeid statistika kogumiseks . Suurem osa selles artiklis käsitletud lahendusi on tasuta kasutatavad mõne OSI ( Open Source Initiative ) poolt heakskiidetud litsentsi tingimustel [ OSILicenses ] .  Margo Engel , Eesti Ühispanga IT süsteemiinsener <arv>. INFOSÜSTEEMIDE TURVAMEETMED JA NENDE MÄÄRATLEMINE Andmeturve saab tänapäeval tavaliselt alguse sellest , et andmete omanikul on tekkinud teatavad turvavajadused , millest lähtudes ta püstitab andmetele turvanõuded . Et neid nõudeid rahuldada , tuleb rakendada kokkulepitud turvameetmeid . <arv>.<arv>. TURVANÕUDED JA TURVAKLASSID Turvanõuete all mõistetakse tavaliselt nõudeid andmete konfidentsiaalsusele , käideldavusele ja terviklikkusele . Et turvanõuete püstitamine oleks erinevate inimeste hulgas üheselt mõistetav , on võetud kasutusele universaalsed kokkuleppelised turvaklassid , mille abil on võimalik turvanõudeid lihtsamalt ja konkreetsemalt esitada . Turvaklasside määramise aluseks võetakse andmete konfidentsiaalsusest , käideldavusest ja terviklikkusest tulenevad nõuded . Sel juhul vastavad igale turvaklassile kindlaksmääratud turvameetmed . Kaks levinumat metoodikat turvameetmete määramisel on etalonturbe metoodika ja astmeliste turvameetmete metoodika . Etalonturbe metoodika põhineb sellel , et kui rakendatakse teatud turvameetmeid ( põhineb eelnevatel kogemustel ja/või autoriteetsete organisatsioonide poolt tehtud riskianalüüsil ) , siis on keskmise asutuse jaoks turvariskid majanduslikult optimaalselt maandatud . Astmeliste turvameetmete metoodika korral jagatakse infosüsteemide turvanõuded ( konfidentsiaalsusele , käideldavusele ja terviklikkusele ) astmeteks ( tasemeteks <arv> kuni <arv> ) ning loetletakse vajalikud turvameetmed turvanõuete kõigi astmete tagamiseks , s.t määratakse turvanõuete vajalikele astmetele vastavad vajalikud turvameetmed ja nende astmed . Turvanõuded esitavad süsteemile infovaldajad ( omanikud ) ning määravad sellega infosüsteemi turvaklassi , mis omakorda määrab vastava infosüsteemi infoturbeks vajalike turvameetmete kompleksi . Selliste turvameetmete kompleksi üheks osaks ( turvameetmeks ) on andmete varundamine ja taastamine . Täpsemat informatsiooni erinevate turvanõuete alusel moodustatud turvaklasside ja nendele vastavate turvameetmete määramise metoodika kohta on võimalik lugeda Riigi Infosüsteemide Arenduskeskuse koduleheküljelt : <hyperlink> <arv>. ANDMETE VARUNDAMISE TEHNOLOOGIAD <arv>.<arv>. SISSEJUHATUS Varundus on turvameede , mille käigus kirjutatakse andmed , erinevate varundamistehnoloogiate abil alternatiivsele meediumile süsteemi taastamise võimaldamiseks . Traditsiooniliselt on selliseks meediumiks magnetlint , kuid lähiaastate jooksul on oodata magnetlindi järkjärgulist asendumist erinevate kettamassiividega . Varundamist on vaja , et vältida andmete võimalikku hävimist või terviklikkuse kadu õnnetus- juhtumi ( tulekahju , uputus ) tagajärjel , rakenduse ( programmi ) vea tõttu , andmekandja ( ketta ) hävimise või rikke tõttu , kasutaja eksimuse või arvutiviiruse tegevuse tagajärjel . Seoses viimaste aastate suundumustega globaalses majanduses on ilmne , et varundamist vajavate andmete hulk kasvab pidevalt ja varundamiseks ning taastamiseks võimaldatav ajaaken ( backup window ) väheneb . Seetõttu on paaril viimasel aastal lisaks traditsioonilistele varundusmeetoditele tulnud kasutusele mitmed uued meetodid . Varundamise ja taastamise kiiruse suurendamisele aitavad kaasa serverita ( server free ) varundussüsteemid ( vt punkt <arv>.<arv>. ) , odavad kettamassiivid ( disk to disk ) ning mitmed admebaaside varundamist hõlbustavad lahendused ( nt After Image tehnoloogia ) ( vt punkt <arv>.<arv>. ) . <arv>.<arv>. FAILI- JA KETTAPÕHINE VARUNDAMINE Eristatakse kahte andmete varundusmeetodit : failipõhine varundamine ( logical backup ) ja kettapõhine varundamine ( physical backup , ka raw device backup ) . Failipõhine varundamine on aeglasem , kuid tema eeliseks on võimalus varundada ja taastada faile valikuliselt . Kettapõhine varundamine on kiirem , sest andmeid loetakse kettaseadmelt järjestikku , kuid puuduseks on see , et kogu varundatav kettasüsteem või selle osa kirjutatakse alternatiivsele meediumile ühe loogilise kogumina . <arv>.<arv>. VARUNDUSE LIIGID Täielik varundamine ( Full backup ) Täieliku varundamise korral tehakse koopia kõigist failidest , hoolimata sellest , kas nad on pärast viimase varukoopia tegemist muutunud või mitte . Ka kettapõhine varundamine kuulub täieliku varundamise alla . Taastamiseks on vaja viimast täielikku varukoopiat . Täieliku varundamise eeliseks on taastamise kiirus , puuduseks aga suur ressursimahukus ja varundamise aeglus . Kumulatiivne inkrement varundamine ( Cumulative Incremental backup ) Varundatakse ainult need failid , mis on muutunud pärast viimast täielikku varundamist . Taastamiseks tuleb kasutada viimast täielikku varukoopiat ja viimast inkrementvarukoopiat . Diferentsiaalne inkrement varundamine ( Differential incremental backup ) Diferentsiaalse inkrementvarundamise korral tehakse koopia ainult nendest failidest , mis on muutunud pärast viimast täielikku või kumulatiivset inkrementvarundamist . Taastamiseks on sellisel juhul vaja viimast täielikku varukoopiat , viimast kumulatiivset inkrement- ja kõiki pärast neid tehtud diferentsiaalseid inkrementvarukoopiaid . Diferentsiaalne inkrementvarundamine on kiirem , võrreldes kumulatiivse inkrementvarundamisega , taastamine aga aeglasem . Sünteetiline varundamine Sünteetilise varundamise korral tehakse varundamist vajavatest andmetest ainult üks täielik varukoopia . Järgmine täielik varukoopia ( sünteetiline ) moodustatakse kogumina viimasest traditsioonilisest täielikust varukoopiast ja sellele järgnevatest diferentsiaal- ja/või inkrementvaru- koopiatest . Järgmise sünteetilise koopia moodustamisel kasutatakse täieliku varukoopia moodustamiseks juba eelmist sünteetilist varukoopiat . Sünteetilise varunduse eelisteks on varundatava serveri koormuse vähendamine , võrguliikluse vähendamine ja varundusseadmete efektiivsem kasutamine . Sünteetilise varundamise puuduseks on tema kasutamise piirangud , see on efektiivne ainult siis , kui igapäevaselt muutuvate failide hulk on suhteliselt väike ( umbes <arv>% ) ning inkrementvarukoopiad tehakse selleks kohandatud kettasüsteemile . <arv>.<arv>. VARUNDUSSÜSTEEMID Direct-attached backup See on kõige tavalisem varundusmeetod , mille korral ei kasutata serveris olevate andmete varundamiseks arvutivõrku , vaid andmed kirjutatakse otse serveri külge ühendatud varundusseadmesse . Kohtvõrgul põhinev varundamine Sel juhul saadavad varundatavad serverid andmed üle kohtvõrgu tsentraalsesse varundusserverisse , mille külge on ühendatud üks või mitu varundusseadet . Sellised varundussüsteemid on tänapäeval ettevõtetes kõige rohkem kasutusel . “ D isk to disk ” ja “ disk to disk to tape ” varundus Need meetodid on kohtvõrgul põhineva varundamise edasiarendused ja seisnevad selles , et varundamise ja eelkõige andmete taastamise kiirendamiseks toimub varundamine odavale ATA kettamassiivile ja vajadusel sealt edasi magnetlindile . Kohtvõrguta varundus ( LAN-free backup ) Sellise topoloogia puhul asuvad nii varundusseade kui kõik varundatavad andmed SANis ( Storage Area Network ) . Varundatavad andmed liiguvad kettasüsteemist läbi serveri varundusseadmesse . See meetod ei koorma kohtvõrku , sest kõik andmed liiguvad SANis . Serverita varundus ( Server-free backup ) Serverita varunduse korral kopeeritakse varundatavad andmed SANis kettasüsteemilt varundusseadmesse , ilma et andmevahetusse oleksid segatud serverid . Serverita varundus põhineb tänapäeval kas intelligentsetel kettasüsteemidel ( point-in-time ja remote copy ) või süsteemil SCSI-<arv> Extended copy . Point-in-time koopiad jagunevad omakorda kaheks - hetketõmmis ( snapshot , “ copy in write ” ) ja kloon ( clone ) . Klooniks nimetatakse kettasüsteemi ühe ala täielikku koopiat sellesama kettasüsteemi sees teisele alale . Kettasüsteemi ühest osast koopia tegemine snapshot-tehnoloogia abil toimub järgmiselt . Kui mingi rakendus tahab backupi ajal kopeeritavale kettaosale kirjutada , siis kõigepealt tehakse nendest andmeplokkidest spetsiaalsele snapshoti alale koopia ja alles siis lubatakse rakendusel kirjutada . Varukoopia tegemisel kirjutatakse muutunud andmeplokid spetsiaalsest snapshoti alast ja muutumatud andmeplokid varundatava originaal-kettasüsteemi alast . Samal ajal kasutab rakendus ainult originaalandmeala . Remote Copy käigus kopeeritakse andmed reaalajas ühelt kettasüsteemilt teis(t)ele , ilma et andmeid kasutav server midagi teis(t)e kettasüsteemi(de) olemasolust teaks . Remote Copy puuduseks on vajadus kasutada ühe ja sama tootja kettasüsteeme ning see kaitseb ainult kettasüsteemi füüsilise hävimise eest . Remote C opyl on kaks erinevat moodust - sünkroonne ja asünkroonne . Sünkroonne Re mote C opy toimub lühikeste ( &lt; <arv> km ) distantside korral . Kui serveri poolt tuleb kettasüsteemile kirjutamiskäsk , siis kirjutatakse see esmasele kettasüsteemile ja seejärel otsekohe ka teisele kettasüsteemile . Alles siis , kui mõlemad kettasüsteemid on kirjutamise lõpetanud , antakse I/O lõppemisest teada ka andmete kirjutamist alustanud serverile . Asünkroonne R emote C opy on peaaegu analoogiline sünkroonse R emote C opyga . Erinevus seisneb selles , et kirjutamist alustanud serverile antakse kirjutamise lõpetamisest teada otsekohe pärast seda , kui andmete saatmine esimesele kettasüsteemile on lõppenud . Esimene kettasüsteem paneb kirjutatavad andmed järjekorda ja saadab need teis(t)ele kettasüsteemi(de)le . SCSI-<arv> Extended copy , ka Third Party Copy Kõige uuem meetod serverite varundamiseks on kasutada SCSI-<arv> laiendatud kopeerimist . Extended Copy toetab SCSI käske , kopeerimaks andmeid ühelt seadmelt teisele . Seadmed , mis sellist kopeerimist toetavad , võivad olla kõvakettad , lindiseadmed või varundusrobotid , mis on omavahel ühendatud SCSI kaablitega või üle Fibre Channel ühenduse . Andmete saatmist algatav server kogub kokku vajaliku informatsiooni ja edastab selle läbi Extended Copy SCSI käsu kopeerimist teostavale seadmele . Kui kas või üks andmevahetuses osalev seade on lindiseade ( removable device ) , siis saadab server sellele enne kopeerimise alustamist SCSI käsud lindi laadimiseks ja õigesse kohta positsioneerimiseks . Seejärel annab server andmete kopeerimist juhtivale seadmele käsu alustada kopeerimist ning edasine andmevahetus ja kommunikatsioon toimub otse SCSI-seadmete vahel . <arv>.<arv>. ANDMEBAASIDE VARUNDAMINE AFTER IMAGE TEHNOLOOGIAL After Image ( AI ) tehnoloogia võimaldab taastada andmete hävimise korral andmebaasi täpse hävimiseelse seisu . Kõik andmebaasis tehtud muudatused salvestatakse selle tehnoloogia korral spetsiaalsetesse ( AI ) failidesse . Andmebaasi taastamiseks kasutatakse neid faile ja viimast andmebaasi varukoopiat . Suurema kaitse huvides soovitatakse After Image faile ja andmebaasi ennast hoida erinevatel kettasüsteemidel . <arv>.<arv>. VARUNDUSTARKVARA Hea varundustarkvara peab võimaldama kogu varundusprotsessi automatiseerimise ning toetama kõiki eespool käsitletud varundusmeetodeid . Juhtivad varundustarkvarad maailmas : Veritas Netbackup <hyperlink> IBM Tivoli <hyperlink> Legato Networker <hyperlink> <arv>. ANDMETE VARUNDAMINE EESTI ÜHISPANGAS <arv>.<arv>. VARUNDAMISE PÕHIMÕTTED EESTI ÜHISPANGAS Eesti Ühispangas on andmete varundamise aluseks turvameetmed , mis on määratud USA Energeetikaministeeriumi astmelise metoodika alusel . Turvameetmete määramise aluseks võetud turvaklassid on moodustatud Eesti Andmekaitse Inspektsiooni klassifitseerimismetoodika alusel . Andmete varundusskeem koosneb järgmistest etappidest : Andmete omanikud või selleks volitatud isikud esitavad varundamist nõudvate andmete kohta varundustellimuse . Varundustellimuses on kirjas varundamist vajavate andmete asukoht , varukoopiate tegemise aeg ja sagedus ning säilitamise kestus . Varundusadministraator ( varundussüsteemide ja varundustellimuste täitmise eest vastutav töötaja ) täidab tellimuse , kasutades keskset varundussüsteemi . Varundustellimuste alusel tehtud varukoopiate õnnestumisest või ebaõnnestumisest antakse automaatselt HP OpenView abil teada Eesti Ühispanga kesksesse monitooringusüsteemi ning monitoorija kajastab saabunud teated igapäevases “ valveinfo raportis ” . <arv>.<arv>. EESTI ÜHISPANGAS KASUTATAVAD VARUNDUSTEHNOLOOGIAD Eesti Ühispanga keskne varundusüsteem koosneb kahest spetsiaalsest varundusserverist ( SunFire v<arv> ja Sparc Ultra Enterprise <arv> ) ja kahest varundusrobotist ( Sun StorEdge L<arv> ) , milles on kokku <arv> LTO<arv> , LTO<arv> ja DLT<arv> draivi . Varukoopiate kirjutamiseks kasutatakse ainult LTO<arv> magnetlinte . Robotites olevaid DLT-draive kasutatakse üksnes varasemate , DLT-lintidele tehtud varukoopiate taastamiseks . Keskse varundustarkvarana on Eesti Ühispangas kasutusel Veritas NetBackup Enterprise Server <arv>.<arv>. Eesti Ühispangas võib eristada kolme erinevat varundamise tehnoloogiat vajavat andmete klassi . <arv>. Ligikaudu sajal Solaris - , Linux - ja Windows-operatsioonisüsteemiga serveril olevate andmete varundamine toimub üle kohtvõrgu serveritele paigaldatud spetsiaalse Veritas NetBackup i kliendi abil . Praegusel hetkel tehakse suuremast osast varundatavatest andmetest üks varukoopia , v.a kõige ärikriitilisemad andmed , millest tehakse kaks varukoopiat . Teise varukoopia kirjutamine toimub paralleelselt esimese koopia tegemisega , varukoopiate hilisemat dubleerimist üldjuhul ei toimu . <arv>. Pangasüsteemikesksete andmebaaside ( Progress <arv>.<arv>D ) kui panga seisukohalt kõige suuremat käideldavust nõudvate andmete varundamiseks on kasutusel mitu kombineeritud varundusmeetodit . Pangasüsteemikesksed andmebaasid asuvad kahel eri asukohtades paikneval Hitatchi <arv> seeria kettamassiivil . Ketamassiividevaheline andmete kopeerimine toimub sünkroonse Remote Copy tehnoloogia abil . Lisaks sellele kasutatakse nende andmebaaside jooksvaks varundamiseks Progressi andmebaasi After Image tehnoloogiat . Andmebaaside pikaajalisem säilitamine toimub kaheastmelise varundamise abil , kus andmebaasi enda vahenditega tehakse baasist koopia ( dump ) , mis seejärel kirjutatakse keskse varundussüsteemi abil üle kohtvõrgu magnetlintidele . Ka Data Warehouse 'i andmete varundamine toimub kahes etapis . Esimesel etapil tehakse varundamist nõudvast kettapinnast Compaq MA<arv> kettasüsteemi süsteemsete vahenditega kloon . Seejärel peatatakse kettapinda kasutav Sybase'i server ning kettasüsteemi sees tehakse split-originaal ja kloonitud kettaalade sünkroniseerimine lõpetatakse . Kloonitud kettaala ( <arv> GB ) ühendatakse seejärel varundusserveri külge ning kirjutatakse , kasutades kettapõhist varundamist , plokkhaaval magnetlintidele . Data Warehouse 'i varundamine on kohtvõrguta varundamine ja andmevahetus kettasüsteemi ning varundusseadme vahel toimub SANis . <arv>. KOKKUVÕTE Selle , milliseid varundusmeetodeid infosüsteemide varundamise juures kasutada , määravad põhiliselt ära nõuded infosüsteemis olevate andmete käideldavusele ( aegkriitilisus , andmete hilinemine ) ja kasutada olevad ressursid ( raha ) . Sõltuvalt esitatud nõuetest ja ressurssidest võib olla otstarbekas kasutada suvalist , eespool käsitletud varundustehnoloogiat . Sõltuvalt varundamist vajavate infosüsteemide hulgast , spetsiifikast ja käideldavuse nõuetest võib osutuda efektiivseks erinevate varundussüsteemide ning -meetodite omavaheline kombineerimine . Lisaks tuleb ( uute ) varundusüsteemide kavandamisel arvesse võtta nende süsteemide hilisemat laiendatavust , avatust , olemasolevat infrastruktuuri ja ettevõtte strateegilisi eesmärke . SISSEJUHATUS Igal pool , kus luuakse või kasutatakse infosüsteeme , võivad esineda vead , defektid , tõrked vms probleemid , mis põhjustavad nendega kokkupuutuvatele inimestele peavalu või rahalist kahju . Testimine on üks tegevusi , mis aitab selliste vigade vastu võidelda . Kui vaadelda infosüsteeme elusorganismidena ja haigusi defektidena , siis on testija diagnostiku rollis , kes aitab hoida süsteeme elus ja terved ning nende arengut soodustada . Areng tundub aga tänapäeval üha enam kiirenevat , põhjustades seega kui mitte täieliku väljasuremise ohtu , siis vähemasti massilisi epideemiaid ja suuri tagasilööke . Näitena olgu toodud ülemaailmsed viiruste ja usside levikud , millega koolipoisid miljardite dollarite suurust kahju suudavad tekitada ( süsteemide turvavead ) , ning üha suurenev oskamatus uute ja keerukamate seadmetega ringi käia ( kasutatavuse vead ) . Käesolev artikkel püüab anda üldpildi infosüsteemide testimisest praktiku silmade läbi . Formaalsele lähenemisele on eelistatud lihtsamat arusaadavust ning täpsete viidete asemel on väljendid ja märksõnad , mille abil leiab Internetist lisalugemist . PÕHIMÕISTED Käesolevas kirjutises käsitletakse testimist kui sihipärast ja efektiivset tegevust defektide avastamiseks ( eesmärgiks parandamine ) või nende puudumise hindamiseks ( kindlustunde saamiseks enne süsteemi kasutuselevõttu ehk ekspluatatsiooni ) . On võimalikud ka teistsugused definitsioonid ( tegevuste , metoodikate vms baasil ) , ent autori arvates on eesmärgi kaudu lähenemine kõige viljakam . Tavaarusaama jaoks on testimine valmisprogrammide proovikasutamine ja seega suhteliselt rutiinne tegevus . See väide on muidugi õige , ent viimasel ajal väheneb automatiseerimisega seoses selle osakaal testijate jaoks . Teisest küljest on võimalik vigu leida mitte ainult süsteemi tööd jälgides , vaid ka lähtekoodist , andmetest , logidest , dokumentatsioonist vms. See valdkond on juba hoopis keerukam ja nõuab teistsuguseid teadmisi ning oskusi ( analüütiline mõtlemine , võimalike stsenaariumite ettekujutamine ja läbimängimine ) . Testobjektiks võib seega olla infosüsteem või selle osa realisatsioon , süsteemi kirjeldus nii inim- kui arvutikeeles või isegi töödeldavad andmed - kõik see , mis võib potentsiaalselt sisaldada vigu või viidata nende olemasolule . Vigu aga ei saa otsida etaloni olemasoluta , sest iga programm teeb midagi õigesti . Veaks muutub mingisugune käitumine siis , kui see erineb kasutaja soovidest ja ootustest . Soovid on kirja pandud spetsifikatsioonis , mille alusel süsteem luuakse , ja testimises eristataksegi valideerimist ja verifitseerimist . Valideerimisel esitatakse küsimus , kas luuakse õiget süsteemi , ja protsess kujutab soovide võrdlust spetsifikatsiooniga . Verifitseerimisel võrreldakse spetsifikatsiooni loodud süsteemiga ja uuritakse , kas süsteemi tehakse õigesti . Seega võib spetsifikatsioon olla kord etaloni , kord jälle testobjekti rollis . Eksisteerib meetodeid spetsifikatsiooni loomiseks valmissüsteemist ( nn reverse engineering ) , kuid sel juhul saab testimisel hinnata süsteemi sisemist terviklikkust ehk konsistentsust ja iga erand ei pruugi olla viga , vaid vajab eraldi analüüsi ( ” Bugs as Deviant Behavior : A General Approach ” ) . Defektide ja vigade sisu on seega muutuv ja seotud eelkõige testitava objekti ja selle töötamisvaldkonnaga . Siia kõrvale võib panna veel tõrke mõiste , mis on eelmistega põhjuse ja tagajärje seoses ning otseselt kogetav ( nt süsteem ei tööta ) . Kuidas iganes ka neid nimetada , sisuliselt on tegemist süsteemi väärtust tema kasutajate jaoks kahandavate nähtustega . Defektid ja vead on reeglina süsteemi sees peidus ja avalduvad tõrgete , anomaaliate jt sümptomite kaudu . Kui süsteemis on komponente palju ning seosed keerulised ja üksteisega läbipõimunud , võivad esineda stsenaariumid , kus : viga on praktiliselt võimatu leida , kuigi selle avaldumine on ilmne ( parandamatud vead suurtes süsteemides ) ; defektid annulleerivad üksteist ( nt vigane väljund filtreeritakse välja ) . Testimist võib kasutada ka kindlustunde suurendajana , et testobjekt ei sisalda tõsiseid vigu . Sellise eesmärgi saavutamiseks määratakse kriitiliste nõuete kogum , mis peavad olema rahuldatud , ning testimine võrdlebki nende vastavust testobjektiga . Tulemuse hindamisel ei maksa siiski minna väga optimistlikuks ja tasub meenutada Dijkstra kommentaari , et testimine ei saa kunagi näidata vigade puudumist , ainult nende esinemist ( konkreetses situatsioonis ) . TESTIMISPROTSESS Vaadates testimist kui protsessi , võib öelda , et see on abiprotsess , mis parandab ja hindab põhiprotsessi kvaliteeti ( infosüsteem on teenust osutava protsessi osa ) . Kui enne testimist on tegemist hägusa dokumentatsiooni , ebamääraselt käituva ja tundmatute näitajatega testobjektiga , siis pärast testimist on kvaliteet paranenud nii avastatud vigade kui ka umbmäärasuse vähenemise tõttu . Testimisprotsessi võib jagada järgmisteks sammudeks : etaloni ja testobjekti täpsustamine ; testide ja testkeskkonna loomine ; etaloni ja testobjekti võrdlemine ; tulemuste analüüs ja vormistamine . Testimisprotsessi alguses määratakse kindlaks , mida ja mille suhtes testitakse . Keerukate seoste korral võib see ülesanne päris keeruline olla . Mõistlik on fikseerida konkreetsed versiooninumbrid või versioonihalduse puudumisel testitavatest programmimoodulitest koopiad teha . Kõik see , mis jääb skoobi sisse , moodustab testobjekti , väljapoole jääv - testkeskkonna . Kui piirid on paigas , saab täpsemalt plaanida järgnevaid tegevusi . Testide loomine ehk disain on tegevus , mille käigus fikseeritakse konkreetsed testid . Iga testi puhul peab olema selge , millist etaloni nõuet selle testi käigus testitakse , milliste tegevuste ja andmetega testitakse ja milline on oodatav tulemus . Neist viimast iseloomustab nn oraakli probleem , mille korral nõude tõlgendus ei ole ühene ja konkreetse käitumise lugemine veaks on raskendatud ( ” this is not a bug , this is a feature ” ) . Mida konkreetsemalt ja ühemõttelisemalt testid on kirja pandud , seda parem . Automatiseerimise korral on kirjelduskeel formaalne , testija puhul piisab reeglina sellest , et test oleks hiljem korratav ( sh teiste inimeste poolt ) . Ka kõige piinlikuma täpsusega kirja pandud tegevuste loetelu ei pruugi garanteerida testi korratavust , sest tavaliselt ei suudeta tagada täpselt samasugust testkeskkonna seisundit ( süsteemi madalamad kihid ja seotud välissüsteemid ) . Sellised juhuslikult esinevad anomaaliad panevad keerulisse olukorda nii testija ( raske demonstreerida ) kui arendaja ( raske parandada ) . Testkeskkonna loomine tähendab testobjekti infrastruktuuri tekitamist ja seadistamist . Testkeskkond peaks olema võimalikult sarnane reaalse keskkonnaga ehk adekvaatne ning olema eraldatud teistest keskkondadest ehk autonoomne . Reaalse ekspluatatsioonikeskkonna kasutamine testimiseks on mõnel juhul möödapääsmatu ( alfa- ja beetatestimine , liidesed välissüsteemidega ) , kuid sel juhul tuleb tähelepanu pöörata võimalikele ohtudele ja võtta tarvitusele lisameetmed kõrvalmõjude minimeerimiseks . Tänapäevastelt süsteemidelt nõutakse tihti erinevate keskkondade toetust ( nt erinevad Windowsi versioonid või Linuxi distributsioonid ) ja selliste nõuete testimiseks kasutatakse eraldi ühilduvusteste . Et sel puhul läheb korduvalt vaja palju testkeskkondi , on soovitatav tekitada nende kujutisefailide ( disk image ) kogu või kasutada keskkonna emuleerimist virtuaalmasinal . Testandmed on vajalikud testide sooritamiseks ning neid iseloomustavad sarnaselt testkeskkondadega adekvaatsus ja autonoomsus . Testandmeid võib tekitada käsitsi , genereerida , kasutada reaalseid andmeid või nende modifitseeringuid või mitut toodud meetodit korraga . Reaalsete andmete kasutamisel peab jällegi arvestama lisaohtusid , mis kaasnevad andmete konfidentsiaalsuse kao ehk lekkimisega ( intsidendieelset seisu taastada on praktiliselt võimatu ) . Selle vastu aitab andmete spetsiifiline muutmine ehk saneerimine , millejärgselt ei saa andmeid seostada reaalsete isikutega . Lisaks eelnevale võivad testandmed “ lekkida ” ka ekspluatatsioonisüsteemi ning selle ärahoidmiseks on mõistlik kasutada kergesti äratuntavaid andmeid ( nt testklient <arv> ) . Testide ja testandmete juures võib välja tuua efektiivsuse mõiste , mis iseloomustab nende võimet avastada vigu . Tavaliselt kasutatakse andmeväärtusi , mis asuvad lubatud piiride peal või põhjustavad algoritmides esinevates hargnemistes erineva haru valiku . Tegevuste korral võib samuti luua stsenaariume , mis panevad süsteemi võimed proovile ja toovad välja ettenägematud asjaolud . Süsteemide taluvuse testimiseks võib kasutada ka juhuslikult genereeritud andmeid ja stsenaariume ( nn ahvitestid ) . Testide sooritamine on testimise põhitegevus ja kui eelnevalt on loodud korralik testide ja testandmete komplekt , läheb ka testimine lihtsalt . Paraku on reaalsus alati mitmekesisem : testkeskkonnas puuduvad testijal õigused , testobjekt on konfigureerimata , ära on unustatud süsteemsete andmete sisselaadimine jne. Kui testimine viimaks pihta hakkab , võtab testija loodud testid ette ja hakkab sooritama testimistegevusi , sisestades testandmeid ja fikseerides väljundi ( ka analüütiliste tehnikate puhul võib rääkida sisend- ja väljundandmetest ning sooritatud tegevustest ) . Abiks on siinkohal mitme arvuti või akna kasutamine , kus ühes toimub testimine ja teises täidetakse testimispäevikut ning vajadusel parandatakse testide kirjeldusi . Väljundite ja tehtud tegevuste fikseerimiseks võib kasutada erinevaid ekraanipiltide salvestamise ning klahvivajutuste ja hiireliigutuste logimise programme . Viimase tegevusena toimub tulemuste analüüs , mille alusel saab otsustada , kas testimine lõpetada või mitte . Lõpetamise korral ( ressursid otsas , vigu enam ei leita ) vormistatakse testimisaruanne , mis sisaldab avastatud vigade kirjeldust , statistilisi andmeid testobjekti ja testimisprotsessi kohta ( vt Meetrika peatükk ) . Samuti võib sinna lisada tähelepanekuid esinenud probleemidest ning ideid ja mõtteid , mida järgmine kord annaks paremini teha . Testimisaruande vormistamisel tuleks lähtuda sihtrühmast - arendajale tehniliselt ja täpselt , kasutajale arusaadavalt ja näitlikult . Mõnel pool vaadeldakse testimisprotsessi osana ka avastatud vigade jälitamist . Veendumine , et info vigadest on õigesse kohta pärale jõudnud , kuulub arusaadavalt testija ülesannete hulka . Paranduse tellimine ja sisseviimine peab aga jääma teiste teha , sest muidu ei pruugi testija säilitada sõltumatust ja paranduse testimisel on tal samasugused silmaklapid peas nagu arendajal või kasutajal ( vt Organisatsioon ) . Sarnaselt infosüsteemide arendusele on ka testimises viimasel ajal moes iteratiivsed ja spiraalsed elutsüklid . Sellist nähtust testimises ekstreemumini viies saadakse mängimisele sarnane uuriv testimine ( exploratory testing ) , kus toimub korraga nii testobjekti täpsustamine , testide loomine , sooritamine kui ka tulemuste vormistamine . Võrreldes seda senise süsteemse ja järjestikulise lähenemisega ( scripted testing ) , saavutatakse suurem adaptiivsus ja ressursside kokkuhoid uue ja tundmatu süsteemi testimisel , kuid kaotatakse tekkivas kindlustundes ja raisatakse rohkem ressursse tuntud süsteemi testimisel . Kahe äärmuse vahelised variandid on samuti võimalikud . Näiteks fikseeritakse järjest testitavate nõuete loetelu , millest mõne puhul rakendatakse uurivat testimist . Üldiselt tasub valida selline testimise elutsükkel , mis vastab kõige paremini firmas kasutatava tarkvara arenduse ja juurutamise protsessidele , olgu see siis traditsiooniline langeva vee mudel , moodne ekstreemprogrammeerimise mudel vms. ORGANISATSIOON Iga kokkupuudet süsteemiga võib vaadelda testina ning testijateks võivad olla ka süsteemi loojad ja kasutajad . Arendajad leiavad tõenäoliselt suurima osa vigadest , sest nad tunnevad süsteemi kõige paremini ja on tõenäoliselt kokku puutunud paljude varasemate vigadega . Kasutajad leiavad tõenäoliselt kõige olulisemad funktsionaalsed vead , sest nemad tunnevad antud valdkonda ja on tihtipeale süsteemi tellijad ning seega soovide autorid . Testimise efektiivsusest rääkides peab arvestama seda , et arendaja kui süsteemi ülesehitaja huvi on näidata , et süsteem töötab , ning tema poolt loodud test on loodud seda kinnitama , mitte vigu avastama . Kasutaja aga ei pruugi tähelepanu pöörata harva esinevatele eriolukordadele ning defektidele , mis avalduvad väljaspool funktsionaalsust . Sõltumatu testija püüab näidata , et süsteem sisaldab võimalikult palju võimalikult olulisi vigu ( ” Most Important Tests ” ) , ja annab seega võimaluse need likvideerida enne suurema kahju tekkimist . Selline ülesandepüstitus nõuab teatud määral nn destruktiivset mõtlemisvõimet ja oskust leida kohti , sisendandmeid ja tegevusi , mis vigade olemasolu kinnitavad . Loomulikult tuleb destruktiivsus tulemustest välja rookida ja anda võimalikult täpset tagasisidet , kus , mis tingimustes ja milline viga esines . TEHNILISED VAHENDID Testimisel on lisaks üldistele ( tarkvara arenduse ) projekte toetavatele vahenditele kasutatavad mitmesugused tarkvaralised lahendused testide , testandmete ja testkeskkonna loomiseks , testide läbiviimiseks , tulemuste vormistamiseks ja kohaletoimetamiseks , parameetrite hindamiseks jne. Artiklis on mitmel pool konkreetsete toodete ja tootjate asemel mainitud märksõnu , mille abil on netist otsides võimalik leida seda konkreetset tegevust toetavaid või funktsiooni realiseerivaid lahendusi . Paar linki alustuseks : <hyperlink> <hyperlink> METOODIKA Konkreetse testimisprojekti elluviimisel jõutakse metoodika küsimusteni , mis näitavad võimalikke lähenemisteid ning aitavad nende vahel valida . Põhimõtteliselt võib testimisele lähenda nii testobjekti , etaloni kui otsitava vea poolt . Sisulise jaotuse võib teha vastavalt testobjekti toimimisvaldkonnale , tüübile , realiseerimisplatvormile , skoobile või elutsüklifaasile . Testimise korraldamine testobjekti aluseks võttes on kõige sagedasem ning testitava süsteemi toimimisvaldkond on siinkohal üks olulisemaid faktoreid . Mida levinum on valdkond , seda rohkem on olemas spetsiifilist kirjandust , standardeid ja juhendeid infosüsteemide testimise kohta , seda suurem valik on testimist toetavat tarkvara ja testandmete kogumeid ning seda suurem on spetsialistide ja konsultantide kogukond , kellelt on võimalik nõu küsida . Vähelevinud valdkondades õnnestub jalgratta leiutamisest pääseda , kasutades sarnaste valdkondade teadmisi või üldist metoodikat . Testobjekti tüüp ja realiseerimisplatvorm ( programmeerimiskeel , operatsioonisüsteem , vahevara ) panevad samuti paika testimisprotsessi sisu ja võimalikud kasutatavad tehnilised vahendid . Levinumad süsteemide tüübid on liidesed kasutajate ja teiste süsteemide vahel ning suuri andmehulki töötlevad süsteemid , vähemlevinud on reaalajalisi nõudeid , hajustöötlust või keerukaid algoritme realiseerivad süsteemid . Kindlasti eksisteerib valdkondi , kus see nii ei ole ( nt teadusuuringud ja arvutimängud ) , kuid käesolev kirjutis keskendub rohkem äriprotsesse toetavatele süsteemidele . Liideste testimiseks saab kasutada sisendite ja väljundite ümbersuunamist ( wrappers ) , protokollide analüsaatoreid vms. Andmehulkade töötluse testimist abistavad testandmete ja koormuse genereerimise vahendid ( load generators ) . Testobjekti skoobi järgi võib eristada mooduli , alamsüsteemi , integratsiooni või terviksüsteemi testimist , kusjuures neist esimesi teevad peamiselt arendajad ja viimaseid kasutajad . Kui süsteemi arendamine ja testimine toimuvad käsikäes , abstraktsiooni vähenemise suunas ehk nn ülevalt alla , siis nimetatakse seda -mudeliks , kui testimine algab juba valmis tehtud moodulitest ja liigub alt üles , siis V-mudeliks . Mõlemat lähenemist koos rakendavat mudelit kutsutakse võileivamudeliks ( hammustatakse korraga pealt ja alt ) . Moodulite ja alamsüsteemide testimisel võib nende käivitamiseks emuleerida veel realiseerimata osasid liideste tasemel , kasutades draivereid ja jupatseid ( driver , stub ) . Testobjekti elutsükli faas määrab testobjekti valmidusastme ja kirjelduse abstraktsioonitaseme . Alguses on tavaliselt tegemist uduse ideega ( vt valideerimine ja verifitseerimine ) , siis valmib esmane kavand või prototüüp , mida edaspidi täiendatakse , ning arenduse lõpus antakse üle valmissüsteem . Kavandite puhul kasutatakse vigade leidmiseks ülevaatust ja uuritakse sarnaseid lahendusi ning nendes esinenud vigu . Arendusprotsessi keskel kasutatakse erinevaid tehnikaid sõltuvalt nende efektiivsusest . Üleandmis- ja vastuvõtuaktile võivad eelneda alfa- ja beetatestid , kus arendajad ja kasutajad testivad reaalses keskkonnas süsteemi või sõltumatud testijad teevad aktsepteerimistestid . Süsteemi ekspluateerimisel tekib tavaliselt vajadus mitmesuguste muudatuste sisseviimiseks - töö käigus avastatud vead tuleb parandada ja uute nõuete puhul süsteemi täiendada . Muudatuse testimiseks kasutatakse regressioontestimist , kus oluline roll on võimalike kõrvalmõjude kindlakstegemisel . Siin aitavad testimist automatiseerida record-replay tüüpi lahendused ning võib kasutada ka vana ja uue süsteemi võrdlustestimist ( back-to- back testing ) . Spetsifikatsiooni tüübi alusel saab süsteemi nõuded jagada laias laastus funktsionaalseteks ja mittefunktsionaalseteks . Funktsionaalsusnõuded saadakse otseselt süsteemile püstitatud eesmärkidest ja need on tihedalt seotud süsteemi toimimisvaldkonnaga ( nt äriloogika ) . Neid suudavad kõige efektiivsemalt testida kasutajad , kes antud valdkonnas orienteeruvad . Mittefunktsionaalsed nõuded tagavad eesmärkide saavutamise ja siia kuuluvad nõuded sellistele aspektidele nagu jõudlus , turvalisus , taluvus , paindlikkus , portatiivsus , skaleeritavus vms. Need on tehnilisemat laadi nõuded ning rohkem arendajate ja sõltumatute testijate pärusmaa , neile mõeldud nõuete standardeid , testimistarkvara ning erialast kirjandust leidub suures koguses Internetis . Olenemata nõude tüübist , on iga testi puhul oluline , et sellele vastav nõue oleks teada ja selle allikas täpselt fikseeritud ( requirement tracking ) . Testimisele võib läheneda ka lõpptulemuse poolt , võttes aluseks otsitavad defektid või nende klassid . Testide loomiseks püstitatakse erinevaid veahüpoteese ning luuakse testandmed ja stsenaariumid nende võimalikuks tuvastamiseks . Selline lähenemine nõuab rohkem testijapoolset kogemust ja on lihtsamini rakendatav keelavate nõuete ning tuntud veaklasside testimisel ( nt turvalisus ) . Muul juhul kasvab võimalike vigade arv üle pea ja testimise efektiivsus langeb . Vigadest lähtub ka mutatsioonide testimine , kus luuakse suur hulk testobjekti mutatsioone ning võrreldakse nende käitumist . Lisaks eelnevatele jaotusviisidele on levinud testimise jagamine “ musta kasti ” ja “ valge kasti ” tehnikateks , kus musta kasti korral pole midagi teada testobjekti siseehituse kohta , valge ( ka läbipaistva ) kasti korral on teada aga kõik . Sellise jagamisega on seotud tehnikate klassifitseerimine staatilisteks ja dünaamilisteks . Staatilised tehnikad on need , kus vigu otsitakse testobjekti kirjeldust analüüsides ning seega kuuluvad need valge kasti tehnikate hulka . Dünaamiliste ja musta kasti tehnikate kasutamisel toimub testobjekti käitumise mõjutamine ning jälgimine töörežiimis . Igas projektis tuleb testimisstrateegia loomisel valida üks või mitu eespool toodud lähenemisvarianti , määravaks saab tavaliselt tehnika efektiivsus leida vigu ning testobjekti dokumentatsiooni , testija oskuste , vahendite ja muude ressursside olemasolu ja suurus . MEETRIKA Igasugune otsuste langetamine eeldab info olemasolu . Teisest küljest on mõõtmine kasulik ainult siis , kui tulemusega on midagi teha . Mõõtmine tuleb teha võimalikult lihtsaks , võimalusel automatiseerida . Inimmälu ja kõhutunne on esmased ning kõige odavamad abimehed , tuleb ainult võtta meenutamisaega ning küsida endalt ja teistelt projektiga seotud isikutelt konkreetseid küsimusi . Testimises mõõdetakse nii testobjekti kui testimisprotsessi ennast . Levinud meetrikad testobjekti hindamiseks on keerukus ( cyclomatic complexity , funktsionaalsuspunktide analüüs ) , veatihedus , vigade avastamise ja parandamise dünaamika . Need näitajad on olulised testimiseks vajaminevate ressursside suuruse leidmisel . Testimisprotsessi iseloomustavad nõuete , koodi ja andmete kate ( protsent kõigist , mis on juba testitud ) , avastatud defektide arv ja olulisus ( tavapärased testiraportid ) ning testimisjärgselt avastatud defektide arv ja eripära ( testimisprotsessi täiendamine ) . Kokkuvõttes võib öelda , et mõõtmisele kulutatud ressursside maht võib olla väga erinev ning õige tase sõltub konkreetsest firmast ja otsustajatest - kellele on vaja palju täpseid numbreid ( nt keskmine veatihedus on <arv>,<arv> viga tuhande koodirea kohta , turvanõuete testimise kate on hetkel <arv>% ja ülejäänud <arv>% testimine nõuab <arv> <arv> krooni ja <arv> inimkuud ) ja kes lepib kvalitatiivsete hinnangutega ( nt testimisel avastati paar kriitilist viga , mis on nüüdseks kõrvaldatud ning jäänud on ainult mõned jõudlusprobleemid , millega tegeletakse ) . RISKIPÕHINE LÄHENEMINE Nii testitavat süsteemi kui testimisprotsessi ohustavad mitmesugused ohud , mille tõenäosust ja võimalikku kahju iseloomustatakse erinevate riskidega . Testimist võib siinkohal vaadelda kui riskide vähendamise vahendit . Arvestades riskidega , on teoreetiliselt mõeldav leida optimaalne käitumisviis nii , et võimalik kahju oleks minimaalne . Praktikas olukord nii roosiline ei ole , sest kõik suurused on hinnangulised ning reaalsuse mudel on alati lihtsam kui reaalsus ise . Eriti hästi kehtib see väide IT valdkonnas , mis on veel lapse- , kui mitte imikueas ning kus ei saa tormilise arengu tõttu minevikusündmusi ekstrapoleerida tulevikku . Paremat lahendust aga ei ole ning kui aktsepteerida riskide olemasolu riskide hindamise protsessis endas ( metarisk ) , siis on see meetod täiesti kasutatav . Laiast maailmast on võimalik saada statistilise sisuga riskide andmebaase ning riskide identifitseerimist ja suuruse hindamist abistavat tarkvara , kuid nende kasutamise efekt võib olla illusoorne , seevastu kulutused aga väga reaalsed . Firmasisese statistika kogumine on märksa kasulikum , sest oma vigadest on ikka lihtsam õppida kui teiste omadest ( rohkem õigeid eeldusi tuleviku ennustamiseks ) . Samuti on võimalik risk “ maha müüa ” ehk end kindlustada või omada reserve ootamatute olukordadega tegelemiseks . Selline praktika ei ole veel väga levinud , aga liikumine sinnapoole toimub ( raha armastab kasvada , see aga eeldab stabiilsust ) . Testitava süsteemi riskide suuruse määravad süsteemi väärtus ning seal esinevate defektide hulk ja olulisus , mis väljendub väärtuse kahanemises . Selle riski põhjal saab hinnata ressursside hulka , mida testimisele kulutada . Kui paljudele on teada suurt kahju tekitanud infosüsteemide vead ( Ariane <arv> süstiku plahvatus , Therac-<arv> kiirituse üledoseerimine , <arv>. aasta elektrikatkestus USAs jne ) , siis vähem teadvustatakse “ pisiprobleeme ” , mis oma esinemiskohtade ja -tiheduse poolest hoopis suuremat summaarset kahju põhjustavad ( süsteemide kinnijooksmine , andmete riknemine ja hävimine ) . Testimisprotsessi riskideks on avastamata defektid , põhjendamatu kindlustunne , ressursside ( aeg , raha , inimtöö ) ületamine või raiskamine ning soovimatud kõrvalmõjud ( nt testkeskkond mõjutab ekspluatatsioonikeskkonda , testandmete leke vms ) . Kaudseks kõrvalmõjuks võib pidada ka seda , kui testija elab oma rolli liialt sisse , märkab igal pool üksnes defekte ja vajakajäämisi ega ei hoomagi süsteemide häid omadusi ja nende poolt loodavat (lisa)väärtust . Autori hinnangul on just testijatel hea võimalus panna vigade otsimisel kasutatav destruktiivne mõtlemisvõime tööle uute ja paremate lahenduste märkamiseks igal pool enda ümber ( ” What You Can't Say ” ) . Risk on seega igapäevaelu paratamatu kaaslane , mida pole võimalik ega vajalik täielikult vältida - see aitab leida kompromisse liigse hirmu ja hulljulguse vahel . Mõne teadlase arvates on just parem riskidega hakkamasaamine see , mis eristab inimest loomast ning on põhjustanud kujutlusvõime ja ratsionaalse mõistuse arengu . TESTIMISEGA ARVESTAMINE Infosüsteemide testitavus on omadus , mis väljendab , kui suurt ressurssi tuleb kulutada testimiseks . Mida parem on testitavus , seda odavamalt on testimises võimalik läbi ajada . Oluline on siinjuures see , et testitavuse parandamisel on pearoll arendajatel ja kasutajatel . Testitavust parandab varajane testimisprotsessi kaasamine arendusprotsessi , süsteemi selge dokumentatsioon ( lihtne , ühemõtteline , formaalne ) , hästi jälgitav algtekst ( liigendatus , kommentaarid ) , süsteemi hea juhitavus ( mõjutatavad siseolekud , formaalsed liidesed , modulaarne arhitektuur ) ja jälgitavus ( formaalne väljund , logid ) , automaatne või lihtsustatud vigade ja tõrgete raporteerimine ning analüüs ( bug tracking ) . Tavaliselt baseeruvad süsteemid olemasolevatel standarditel ja peavad vastama erinevatele firmasisestele ning -välistele nõuetele ja hea tava näebki ette võimalikult suurt valmislahenduste kasutamist ( reuse ) . Ka testimise teeb selline lähenemine lihtsamaks , sest saab kasutada olemasolevaid testide komplekte , vahendeid , testandmeid vms. Eraldi tasuks veel märkida , et sellise süsteemi kirjeldus ( spetsifikatsioon ) peaks ära tooma kasutatavad standardid , head tavad , komponendid vms ja soovitatavalt viidete , mitte ümberjutustusena - see vähendab läbitöödeldava materjali mahtu ja lihtsustab kirjelduse ajakohasena hoidmist . TULEVIKUTRENDID Tulevikust rääkides on selge , et muutused leiavad aset nii infosüsteemide loomisel , kasutamisel kui ka testimisel . Viitamata konkreetselt ühelegi uurimusele või visioonile , võib päris kindlasti väita , et suureneb : süsteemide arv ( inimkasutajatele lisanduvad poolautonoomsed agendid ) ; muutuste arv ajaühiku kohta süsteemis ; süsteemide integratsioon üksteisega ; kasutajaliideste arv süsteemis ( tavalistele arvutitele lisanduvad mobiilid , PDAd ) ; keelte abstraktsioonitase ja keerukus ( . NET , XML , audio-visuaalsed liidesed , semantiline veeb ) ; keskkondade ja kasutajaskonna mitmekesisus ( operatsioonisüsteemide ja vahevara areng , globaliseerumine ) ; tehisintellekti tehnikate ja vahendite kasutamine ( heuristikad , geneetilised algoritmid , närvivõrgud , hägus loogika vms ) . Testimise seisukohalt võib teha järgmised järeldused : vigade arv suureneb ( võib esineda kriitiline piir , mille ületamine viib süsteemi väljasuremiseni ) ; rohkem vigu kandub ühest süsteemist teise ( sh ühest firmast või riigist teise ) ; mittefunktsionaalsed nõudmised muutuvad olulisemaks ( turvalisus ja kasutamis- mugavus ) ; konfiguratsiooni- ja integratsioonitestimise vajadus suureneb ; testimine peab toimuma suuremas mahus , kiiremini ( nt turvapaiga regressioonitestimine ) ja väiksemate ressurssidega üksiktesti kohta ; testimisvahendite , -keskkondade ja -metoodikate areng on möödapääsmatu ( ainuke võimalus on arenguga kaasa minna ) . Eraldi tasuks ära märkida mitteformaalse ja tõenäosusliku komponendi sissetoomist nii infosüsteemides ja nende dokumentatsioonis kui ka süsteemide loomise ja kasutamise protsessis , olgu siis põhjuseks innovaatilisus ( mainitud tehisintellekti tehnikad , “ Hackers and Painters ” , “ The Cooperative Bug Isolation Project ” ) või lihtsalt puudulikud teadmised ( testing dirty systems ) . Samasugust trendi on võimalik märgata ka testimises ning au sisse hakkavad tõusma testija kõhutunne , intuitsioon ja kogemus . Põhjus on selles , et formaalselt ja täpselt spetsifitseeritud nõuete testimine toimub järjest enam automatiseeritult juba süsteemide arendusfaasis . Testija ülesandeks on sel juhul keskenduda vigadele , mis sellisest testimisprotsessist välja jäävad ( exploratory &amp; ad-hoc testing ) ning leida võimalusi nende avastamiseks ja avastusprotsessi formaliseerimiseks . KOKKUVÕTE Kui käesolevas artiklis on vaadeldud testimist üldiselt , siis olgu siinkohal ära toodud mõni sõna ka seekordse A &amp; A peateema kohta . Pangandus on valdkond , mis seab suhteliselt kõrged nõuded infosüsteemidele , kuna töödeldakse suure rahalise väärtusega andmeid . Olulised on kulutuste kokkuhoid , põhjendamine ja optimeerimine , klientide ja omanike usalduse hoidmine ja kindlustunde pakkumine . Infosüsteemide keerukus seisneb suurt hulka reegleid ja erandeid sisaldavas äriloogikas ning laias integratsioonis välissüsteemidega ( ka teistes organisatsioonides ) . On olemas suhteliselt lai valik tarkvara , standardeid vms materjale , kuid Eesti pankade lühikese ajaloo , väheste teadmiste ja ülikiire arengu tõttu on paljud asjad ise välja mõeldud . Arendusprotsess on mahukas ja kiire ( oma IT valdkond , ressursside olemasolu ) . Tähelepanu pööratakse võimalikele riskidele ja nendega arvestatakse ( nt muudatuse tagasivõetavus , kriitiliste nõuete mahukam testimine jne ) . Testimine on hajutatud arendaja , tellija ja sõltumatu testgrupi vahel , vajadusel kasutatakse ka väliseid partnereid . Kasutatakse mitmeid erinevaid testimise tehnikaid sõltuvalt nende efektiivsusest . Testimisel kasutatav tarkvara koosneb nii sisseostetud kui omaloodud vahenditest . Testimine on suur ja keerukas valdkond , millele võib läheneda paljude erinevate tahkude poolt . Alustades aabitsatõdedest ja tavamõistusest ( common sense ) , liigutakse edasi keerukamate tehnikate suunas ja omandatakse laialdasemaid kogemusi , kuni jõutakse algusesse tagasi . Nii nagu igal teadmisel on piirid , on ka igal reeglil erandid . Tuleb aru saada , miks just selline reegel on loodud ja kas selle rakendamine konkreetses olukorras on mõistlik või tuleb luua uus reegel . Niimoodi toimides avastamegi , et liikumine pole mitte ringikujuline , vaid spiraalne ja kulgemine toimub juba uues dimensioonis . Igast veast on võimalik midagi õppida - millised veaklassid on veel võimalikud , milline on konkreetse süsteemi veatihedus , kuidas sarnaseid vigu paremini otsida jne. Mida varem vead üles leitakse , seda parem , ent just avastamata vead on need , mis testimisse tõsisemalt suhtuma panevad . Testijate õnneks ei kao need vähemalt lähitulevikus kuhugi , kuid nende ülesleidmine muutub aina raskemaks , esitades testijatele järjest uusi väljakutseid . Ervin Hülp Eesti Ühispanga IT testimise grupijuht