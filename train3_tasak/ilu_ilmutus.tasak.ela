kirjak	ilu_ilmutus.tasak.ela	PRIIT URING ARTUR LEIDIS ÜHEL PÄEVAL , et nüüdsest tuleks elada teistmoodi elu , sest isade maailm oli täielikult kadunud . See kadumine oli toimunud kuidagi märkamatult , samal ajal kui tema enda eksistents alles avardus ja kujutas endast täiesti omaette nähtust . Tegelikult oli Artur oma õnnesse hoolimatult suhtunud nagu oleks see mingi kuldraha , mille sära iial ei tuhmu . Kullast oli ju ka Tutanhamoni surimask , mis muistsel ajal Egiptuses surnud vaarao sarkofaagi asetati ja kui siis tema viimne puhkepaik meie ajal juhuslikult uuesti avastati ja lahti kaevati , säras näokate niisama kirkalt nagu siis , kui see omal ajal valmistati , nii et aastatuhandete kulg polnud selle läiget kübetki vähendanud - see oli vaid üüratu aeg nähtamatu olnud . Tutanhamon ise oli kahjuks juba surnud , kui see kaunis kuldese sepistati . Nii ei saanudki ta näha ega teada midagi oma õnne teispoolsest ilust , mis alles siis särama lõi , kui teda ennast enam elavate seas polnud . Aga võib olla suhtus temagi oma õnnesse hoolimatult ega teadnud selle mõningatest aspektidest midagi . N sajandit hiljem saabusid Läänemere äärsesse Eestisse kristlastest kontvõõrad Germaaniast . Esialgu imbusid sisse maakuulajad musta linase pika rüü varjus tulevast strateegilist platsdarmi uurima , võltsettekäändeks paganate ristimise pakiline vajadus , mille sakraalsust lisaks tugevama õigusele tõestas ka Rooma paavsti asjakohane bulla . Tõsi küll , ettevaatus asendus mõne aja pärast kristliku verejanuga , mille täielikuks rahuldamiseks kahekümne aasta jooksul löödi maha enamus võitlusvõimelisi mehi ja vägistati enamus suguküpseid naisi . Ometi peetakse seda esivanemate muistset vabadusvõitlust isegi heroiliseks ajajärguks eestlaste varasemas eksistentsis . Tegelikult jooksis õnnetus õnnetuse otsa kinni , vahepeal juhtus olema ikalduseaastaid , siis puhkes mitmel korral katk ja lõpuks mandus kõik kaotatud vastupanu järgsesse ajuvabasse vegeteerimisse . Sestpeale hakkasid allesjäänud eestlased hingeliselt kiratsema , kuigi nende suhtluspartneriteks omataoliste kõrval olid endiselt peamiselt puud ja põõsad , pinnavormid , ohvrikivid , allikasilmad , loodusilmingud , Kuu ja Päike ning laotus pea kohal . Lisaks koolnute hinged . Neid oli lõputu hulk ja nendega võis suhelda suud paotamata ... ESIMESENA SURI VÄHKI ARTURI EMA tuhande üheksasaja seitsmekümne kuuendal aastal . Vanaisa matusteks olid ta säilmed juba kaks aastat kääpas lebanud . Küllap olid ema maised jäänused nii meeter kaheksakümne sentimeetri sügavusel mullapõues asuvas suletud kirstus juba kõdunema jõudnud hakata . Ehk olid kalmule istutatud paradiisiõunapuu juured juba kirstulaeni jõudnud , laudade vahelt sissegi pugenud ning imesid nüüd kapillaarrõhkude erinevust naturaalse osavusega ära kasutades tema ema mateeriast endale kasvuks ja kandmiseks elujõudu ning muud head-paremat . Igatahes tavatses Artur selle õunapuuga mõttes juttu vesta , kui ta Jaanipäeva-eelsel surnuaiapühal Põltsamaal vanemate haual käis ning nende hingedele oma eluasjadest aru andis , kuigi ta , peab tunnistama , seda lahkunutega suhtlemise kommet esialgu mitte , et eitas , vaid koguni naeruväärseks atavismiks pidas . Aga paradiisiõunapuu õitses ja õilmitses , kandis vilju , neid rippus okstel rohkesti , nad olid kõik pöidlaotsa suurused pabulad ning hästi punased . Ainult maitsesid mõrult . Teisena suri vanaisa , kes oli enne jõudnud saada üheksakümne nelja aastaseks . Ta kustus kevadel , enne taimede vegetatsiooniperioodi algust meie sajandi seitsmekümne kaheksandal aastal . Loodus oli veel tärkamata aga kohe-kohe tärkamas . Nende suguvõsas surdi alati kevadeti , täpsemalt öeldes , pärast talvist pööripäeva , seega siis peale Jõulusid ja Nääridest alates kuni Jaanipäevani . See oli lahkumine valguse kasvu aegu , mis muistsete õpetuste kohaselt tähendab ühtlasi tagasipöördumatust , loobumist viimasest kehaolekust eelnevate lugematute kehajadade päraotsas . See oli see õige vabadus , priius kallis aare , mida enamus sündivaid ja surevaid eestlasi ilma lisatingimuseta otse loomulikul kombel kätte saavad . Vabasurmasidki pannakse toime peamiselt kevadeti ja sügiseti , olenevalt sellest , kuhu hing pärast kehast irdumist suvatseb kolida – kas ülemisse või alumisse ilma , Taevaisa juurde või Maaema põlle alla . Kes kevadel kaob , tõuseb taevasse , kes sügisel kõngeb , vaob mullapõue ! Arturil on kõik isikuandmed keskpärased . Pikkus meeter seitsekümmend kuus sentimeetrit , kaal seitsekümmend kuus kuni kaheksakümmend kolm ( talviti ) kilo , käed-jalad proportsionaalsed , toitumus keskmine , aeg-ajalt ( talviti ) isegi hea . Pea juustega ja prillid koos nüüdseks hallineva habemega juurde lisada ja ongi meil endine selle sajandi neljakümnendatel aastatel sündinud keskmine meeseestlane . Mingi eriline sekspomm ta ju polnud , aga lapsed olid valmis karatud mitme naisega , kandsid kaela ja mõned neist elasid juba omaette kes siin , kes seal . Selleks ajaks , kui vanaisa suri , oli Arturil juba teine naine ja teine laps , noorem poeg nimega Melis , kolm aastat vana . Nii nad sõitsid koos naise ja lapsega Põltsamaalt Imaveresse vanaisa matustele . Viimased paarkümmend aastat oli vanaisal olnud läikiv kiilaspea , mis tuletas meelde hiigelsuurt ja pruuniks päevitunud just kui mingi olematu või siis ammu väljasurnud linnu muna . Huvitav oli see , et Arturi väike poeg ei kartnud üldse surnud vanavanaisa , kui ta isa käsivarrel istudes koolnuga ühes toas viibis . Melis vaatas oma isa täiesti elusat suurt nägu ja paremat silma hästi lähedalt ja küsis : " Kas sinu vanaisa magab ? " " Ei , ta on surnud ja külm , " vastas Artur ja küsis : " Kas tahad katsuda , kuidas issi vanaisa on surnud ? " Poiss noogutas ja katsus . Surnu pea oli tõesti külm ja sile . Kolmandana suri vanaema , kes oli juba üheksakümmene seitsmene . Raadiot ta veel kuidagimoodi talus , aga telerit mitte üks raas ja kui see tädi majas Tallinnas sisse lülitati , ütles vanaema iga kord kurja häälega : " Jälle te panete need kosmosetuuled puhuma ! " Viimased kümme aastat vastas ta laste ja lastelaste ning lastelastelaste küsimusele tervise kohta alati ühtemoodi : " Näe , ootan surma , aga surm ei tule ega tule ! " Ja vedas oma hambutu suu pärani . Geneetiliselt programmeeritud isane elab ju riskimaailmas . Kui Artur oli väike poiss ja ei käinud veel kooliski , lõi teda hobune sellepärast , et laps tahtis noorloomaga vallatleda . Artur oli väike ja ka hobune oli väike – varss , kes ülemeelikusest kepsutas endises mõisapargis kammitsas oleva mära ümber . Artur , kes ei teadnud ohu võimalikkusest midagi , lähenes paha aimamata varsale ahtri poolt küljest ja see lõi takka üles nii , et kabjahoop tabas teda paremale poole kubemesse . Poiss lendas hingetult uperkuuti . Kehal oli nädalapäevad nähtav sinine kabjajälg ja ema-isa tundsid mingit kummalist kartust , mille varjatud põhjust laps ei taibanud . Eks nad kartsid kaugemaid tagajärgi , sest varss lõi ju sellisesse kohta , mis võinuks teha ta suguvõimetuks , aga õnneks siiski ei teinud . Hilisem elu ja Arturi kaheksa last kokku kolme naisega olid selgeks tõestuseks , et selle koha pealt on asi küll täiesti korras . Ja siis tulid need Kochi kepikesed . Ema keelitas korduvalt nii Arturit kui temast aasta vanemat õde Annit : " Ärge minge selle tädiga kaasa , ärge võtke tema käest midagi vastu , kui ta pakub . Kas jääb meelde ? Kas jääb meelde ? " Niimoodi seletas ema , hoides neid kordamööda oma käte vahel ja põngerjad noogutasid innukalt , aga õue minnes unustasid emme hoiatuse , sest nad elasid ju hoopis teises maailmas kui täiskasvanud . Sellel tädil oli lahtine tuberkuloos ja talle meeldis kahjurõõmu pärast teisi nakatada . Kui ükskord õues mängides hakkas Arturit vaevama janu , kutsus tädi ta kaasa oma korterisse , kallas läbipastvasse rohelisse kanditud külgedega klaasi vett , rüüpas ise ja andis lapselegi juua . Sellel janukustutusel olidki saatuslikud tagajärjed , nimetusega Kochi kepikesed ... Viimasena suri isa südamerabandusse Põltsamaal kuldvihma ( laburnum ) põõsa all . Ta istus parajasti jalgratta sadulas ja pressis vastutuult üle suure silla kultuurikaupade kaupluse suunas , kui südamelihas rebenes . Isa kaotas teadvuse , ta käed keerasid samal ajal lenksu paremale , inertsi tõttu pöördus ratas kõnniteele , ületas selle ning isa prantsatas koos jalgrattaga endise hüdroelektrijaama kõrval kasvava kuldvihma põõsa alla kummuli maha . Seal ta lämbuski mõne minuti jooksul vereringe äkki tekkinud tugeva puudulikkuse tõttu . Suur Südametepuudutaja oli ta oma haardesse võtnud . Aga nüüdseks on nad enamasti eelmised olijad : Tutanhamon , nuuskuritest maakuulajad , kristlastest kontvõõrad , muistsed võitlejad , mandunud eellased , esimesena surnud ema , vanaisa , vanaema , isa , mära koos varsaga , teda nakatanud tiisikusehaige naine , rohkem kui sada aastat tagasi elanud eelmiste põlvede eesti rahvas , isegi härra Koch . Ainult härra Kochi kepikesed on elujõulised igavesti ja kargavad ka edaspidi valimatult kopsu . Ja ometi vedas tal hullupööra , sest kaheksateistkümnendaks eluaastaks sai Arturi organism imekombel iseeneslikult tuberkuloosist jagu . KEEGI PÕHJUSTAS MÄRTSIS KELLEGI SURMA , seda küll kaudselt , sest tegemist oli tõestamata enesetapule viimisega . Selliseks tavatuks kevadekuulutajaks osutus kahekümneaastane näitsik . Suitsiidiohver oli Arturi hõimlane , tema eksnaise õepoeg . " Kõikjal me mõtlesime koomast " , kordas Artur omaette olles korduvalt . Vahepeal nad nutsid natuke , sugulased isekeskis ja vaheldumisi , asudes Eestimaa eri paigus . Ja mõistus ning meelerahu läksid kõndima , läksid rändama lausa omatahtsi . Tegelikult oli neiu üllatavalt enesekeskne , tal oli ajaloolise rahaühiku nimi ja ta oli ingel . Muidugi oli ta kujustatud ingel , tal olid nähtamatud tiivad , millega ta unes lendas ja varjatud nokk , millega ta enese teadmata hingi korjas . Eesnime järgi Eeva , elas ta juba teist aastat nõndanimetatud faktilises abielus praeguseks ja edaspidi igaveseks kahekümne nelja aastase noormehega , kes jutuksoleval lumikellukestekuul viibis neljandat päeva Tallinnas Mustamäe kiirabihaigla intensiivravi osakonnas sügava kooma seisundis . Paratamatult seotud hingamisaparaadiga , raviminõelad mõlema käe veenides , trahheas kõri kohal auk , selles voolik , mille kaudu kliinilises surmas viibivad kopsud on ühendatud järjekindlalt rinnakorvi värsket õhusegu pressiva elektrilise meditsiiniseadmega . Nõnda hoiti Ralfi keha füsioloogilise funktsioneerimise seisundis . Sellesse olukorda sattus ta ülimalt kahetsusväärsete asjaolude kokkulangemise tagajärjel omakäeliselt neli päeva tagasi ühel laupäeva õhtul vastu pühapäeva ja sellele oli eelnenud sõnelus Eevaga . Laupäevale oli eelnenud esimene kevadehõnguline reede ja reede õhtul oli Eeva olnud ilma Ralfi teadmata täiesti vastutustundetult rohkem kui tund aega kestnud salajases sugulises vahekorras oma endise klassivenna Robiga tolle vanemate korteris ühes Lõuna-Eesti maakonnalinnas , esivanemad ise olid elamisest ajutiselt lahkunud , tuttavatele külla . Need kaks olid häbitult ühtinud ja see ootamatu kõlvatusepuhang andis Eevale kogu vahekorra kestel mingi erilise kaifi , mis aegamööda paisus selliseks mõistusevastaseks orgasmiks , mida ta varem polnud kogenudki . Järgmisel päeval sõitsid nad Tallinna tagasi , kus Ralf õppis ülikooli viimasel kursusel inseneriks ja kus neil oli ajutiselt üüritud väike korter . Oma uue viimase peal saladusega varustatult alustas Eeva juba saabumise päeval , mis juhtumisi osutuski eelnimetatud laupäevaks , ilma näiva põjuseta , tegelikult varjatud mõnumälestustest tingitud , masohhistlikke hingevärinaid tekitavat ja tühjast-tähjast ajendatud sõnavahetust Ralfiga . Kemplemine katkes , kui Ralf tõmbus äkki näost kaameks ning vakatas poolelt sõnalt , Eeva seevastu läks puusi ööritades võidukalt teise tuppa pesu triikima . Kui ta mõne aja pärast pesuga ühele poole sai , toimingu lõpetas ja tualetti põiehäda leevendama kiirustas , istus seal ülestõstmata kaanega potil Ralf , püksirihm korralikult vööl , peenike heinapallitamis- nöör kaela ümber silmusesse seotud , pea rinnale ebaloomulikult rippu vajunud . Ehmatusest laskis Eeva oma ihuhäda otse püksi . Kuni ta masinlikult bikiine vahetas ja üle keha võdisedes lapiga loiku käimla ukse eest pühkis , kulus kaks minutit . Kolmas minut läks kiirabisse helistamisele ja kaksteist minutit ahenenud teadvusega ootamist kadus parameedikute tulekuni . Kui üks saabunud meestest Ralfi kaela silmuses hoidva nööri läbi lõikas , oli aega kulunud ühtekokku viisteist minutit . Ometi õnnestus neil elustamise käigus Ralfi süda uuesti tööle saada ja ta toimetati nüüd juba aega viitmata Mustamäe kiirabihaiglasse intensiivravi osakonda tilgutite ja hingamisaparaadi alla . " Ei pääse ligi " , ütles imearst kakssada kaheksakümmend kilomeetrit eemal Ralfi vennale . Tark , kes ilma eelandmeteta oli täpselt ja lühidalt kirjeldanud nii Ralfi kui tema elukaaslast Eevat . " Vaim on kehast nii kaugele eemaldunud , et ligi ei lase , " kordas nägija siis ning jätkas : " Midagi ei saa teha , lööb valge risti ette . Aga ega ta esimest korda siin maailmas ole ja ega see viimaseks ka jää ! " ... " Lootust ei olegi enam " ütles Ralfi vend väsinud häälega telefonitsi Arturile . " Minu peale tuli mingi imelik rahu , kui ma arstiga sain ära räägitud " , jätkas ta . Seejärel pärast pausi : " Tuleb see mõni päev veel oodata ja siis hakata matusteks ettevalmistusi tegama . " Ja nad lõpetasid kõne . Artur oli kohe pärast hommikust ärkamist süüdanud puhvetikapi otsas küünla . Tema isiklikult lootis veel imet , öelgu või rääkigu või mõelgu teised mida tahes . Ja ta kutsus Ralfi vaimu tagasi , isegi laulis näiliselt sobimatut aariat ühest ooperist , mille nime ta ei mäletanud , parafraseerides kergelt selle teksti , asendades sõna " kallim " sõnaga " vaimuke " ja sõna " mu " sõnaga " oma " : " Vaimuke sa käeke mul anna ja tule oma lossi sa ! " Ta kasutas mõttes ja kuuldavaltki laulukutset , et järsku ehk hõimlase vaim võtab ikka kuulda ja mõtleb veel ümber ning naaseb oma senisesse kehavaldusesse , kus hing oli endiselt aparaadi abil keha küljes kütkes . Seda asendust laulutekstis ei teinud ta küll niisama , vaid pärast korduvaid kõnesid intensiivravi osakonna telefonil . Ta vabandas korduva helistamise pärast ja küsis siis naiselt teises otsas : " Öelge mulle palun , kas ma saaksin Ralfi heaks midagi teha ? Näiteks tulla sinna tema juurde . " " Kas te olete arst ? " küsis elukogenud hääl teisest otsast . Artur eitas . " Siis saame ainult meie midagi teha , kui üldse saame ... " Nõnda jäi siis Arturile ainult põlev küünal , asendussõnadega ooperiaaria ümisemine ja lootusetu lootus . Hommikuks oli vahepealne kevadilm taas külmale pööranud ja kraadiklaas akna taga välisraami küljes näitas kella kuue paiku üksteist kraadi alla nulli . Kell kakskümmend kaks oli Ralfi seisund endine , ikka aparaadi all ja ikka sügavas koomas . Umbes samasugune oli tema seisund ka kakskümmend päeva hiljem kella nelja paiku peale lõunat , kui Artur viimast korda haiglasse kõne võttis , sest pärast seda polnud enam üldse põhjust haiglasse kõlistada või sinna ülepea kohale minna . Siis haigestus Artur ise viiruslikku adenogrippi , millest ta aga viie päeva pärast täielikult paranes . See oli lihtsalt midagi kevadiselt tülikat , ajutist ja ebameeldivat . Ometi oli selle aja jooksul Ralfi seisundis toimunud mingi vaevumärgatav nihe paremuse poole , sest ta hakkas iseseisvalt hingama , teadvus aga kahjuks ei naasnudki . " Oli liiga kaua silmuses " , hindas kainelt olukorda hingamiskeskuse intensiivravi osakonna juhataja doktor Hiis . Ja tegelikult osutuski see iseseisev hingamine vaid lootuse kaugeks kumaks , otsekui oleks päike pärast igapäevase ilmumise algust mingil salapärasel põhjusel tõusuprotsessi katkestanud ja viimasel hetkel otsustanud ikkagi silmapiiri taha pidama jääda . Kolm päeva enne lõppu lubas meditsiinitöötaja Arturi üllatuseks teda Ralfi külastama . Oli järjekordse pühapäeva kellukestehõnguline pärastlõuna , nii kella kuueteistkümne paiku , kui Artur Mustamäe kiirabihaiglasse jõudis ja liftiga kaheksandale korrusele tõusis . See oli Ralf , mis Ralf , kes seal voodis selili lamas , aga ta oli kohutavalt abitu olekuga ja hingas kuidagi liiga kiiresti . Artur , kes jäeti mõneks ajaks voodi kõrvale Ralfiga kahekesi , unustas tahtmatult kõik muu ja vaatas üksisilmi oma noort sugulast , kes hingeldades pidas nähtamatut ja kahjuks lootusetut võitlust – seal oli tema keha ja seal oli tema hing , aga vaimu ei olnud teps mitte . Arturit valdas aegamööda selline meeleliigutus , et ta oleks tahtnud Ralfi haiglanõuetele vastava erikonstruktsiooniga voodi kõrvale hardusest põlvili langeda , aga enne tuli halastajaõde tagasi , ja nii lahkus ta sõnagi lausumata ... Kaks päeva pärast seda ja kaks tundi enne letaalset lõppu külastas kevadingel Ralfi taas esimest korda peale tüli ja võttis lahkudes oma nähtamatu noka vahel kaasa selle viimse , mis mehe kehalisest olemisest arstiteaduse edusammude tõttu veel hingitsema oli jäänud . Ajalooline rahaühik , mille järgi kujustatud ingel kunagi nime sai , kui ta omal ajal Paradiisist inimeste sekka välja saadeti , oli taaler . Miks ta tollel saatuslikul laupäeval Ralfi kaela sooninud heinapallitamisnööri esimese hooga läbi ei lõiganud , jääbki tavainimeste arvates arusaamatuks ... Pärast ütlemata kurbi matuseid hakkas Artur mõtlema Jeesusele , kes Uue Testamendi kohaselt ei lämbunud silmuses , vaid lahkus kehast oma Taevase Isa tahtel , vaakudes ristil hinge Jeruusalemma linna lähistel Kolgata mäel tinglikult tuhat üheksasada üheksakümmend kaheksa aastat tagasi . ME EI LEIA PARIMAGI TAHTMISE JUURES Jeesuses midagi seksuaalset ja see on asjaolu , mis eraldab teda teistest kahejalgsetest ning tegelikult võimaldab teha järelduse , et ta ei olnudki ehk soojavereline või oli üksnes inimesekujuline sootu olend . Ja kui ta oligi kunagi olemas , siis oli ta sugunäärmeteta , võimetu lihalikult elu jätkama , niiöelda võimetu kopulatsioonist mõnu tundma . Just sellega on seletatav evangeeliumide steriilne kuivus , rusuv rõõmuta paine , esimese hüpoteetiliselt loodud kunstelu , esimese hüpoteetilise inimesesarnase tehisolendi kahetsusväärselt masendav jalgsimatk künkaharjal ootava näiliselt haleda lõpu suunas . Ja Kolgatal puudub valgus , puudub soojus , puudub ülevus , puudub isegi kangelaslikkus . Seal puudub kahjuks ka ohver , sest teatavasti oli ju tegemist kohtuotsuse täideviimisega , mitte mingi sakraalse toiminguga , härdalt õndsa loobumisaktiga Jahve altaril Saalomoni templis enne selle lõplikku hävitamist roomlaste poolt juba pärast Jeesuse väidetavat ülestõusmist . Tegelikult oli kõik palju proosalisem ja viidi lihtsalt täide sajatuste ning mõnituste saatel nagu tolajal arvatavasti kombeks oligi . Tundmatu Jeesus ilmub meie silme ette kui põgenev ja tagaaetav jahiobjekt . Kuid ühtegi tema tegelikkusele vastavat isikukirjeldust pole olemas ja nii ta jääbki konkreetse persoonina ähmaseks kuni lõpuni . Pole andmeid tema pikkuse , kehaehituse , silmade ja juuste värvi , näo kuju , nina profiili , kõrvade asendi , lauba kõrguse , habeme või vuntside olemasolu kohta , rääkimata mingitest identifitseerimisel olulist tähtsust omavatest eritunnustest nagu näiteks sünnimärgid , armid näos , vigastused kätel või jalgadel , võimalikud luumurrud , mille tõttu isik lonkab või on kaotanud midagi liigeste liikumisvõimest või on näiteks selgroovigastuse või sünnitrauma tõttu koguni ehk küürakaks jäänud . Põgenev ja peitupugev Jeesus ilmutab ennast meile juba enne kulminatsiooni , milleks teatavasti oli mitte kohtumõistmine , Kolgata teekond ega ristilöömine vaid hoopis Laatsaruse surnust äratamine . Aga Laatsarusest kunagi teine kord . Olulist tähtsust omab ju vaidlus juutidega Johannese evangeeliumi järgi . Selle vaidluse kohaselt selgus Jeesuse jutust kategooriline väide , mida ta esitas vestluspartneritele tõsiasja pähe . Sõna-sõnalt ütles ta nii : " Oleks Jumal teie isa , siis te armastaksite mind , sest mina olen lähetunud Jumalast ja tulen temast , sest ma ei ole ju tulnud iseenesest , vaid tema on mind läkitanud . ... Teie olete oma isast kuradist ja oma isa himude järele te tahate teha ! Tema on inimese tapja olnud algusest peale ega ole jäänud püsima tõesse , sest tõde ei ole tema sees . Kui ta räägib valet , siis ta räägib omast , sest ta on valetaja ja vale isa ! ... " Seesinane vaidlus lõppes paraku nii , et siis nad haarasid kive , et tema peale visata . Aga Jeesus peitis enese ära ja väljus pühakojast . See toimub pärast seda kui Jeesus väidab Jeruusalemma pühakojas : " Mina ja Isa oleme üks ! " Siis võtsid juudid jälle maast kive , et teda nendega visata , sest nad olid jõudnud seisukohale , mida nad väljendasid nii : " Hea teo pärast me ei viskaks sind kividega , vaid Jumala pilkamise pärast ja et sina , kes oled inimene , pead ennast Jumalaks ! " Väitlus lõppes sellega , et siis nad püüdsid taas teda kinni võtta , aga ta pääses nende käest jälle . Mil moel ja kuhu , sellest pühakiri paraku vaikib . Antud lühike episood leiab aset siis , kui mingid suvalised kreeklased soovivad Jeesust näha , aga Jeesus ennast neile ei näita , küll aga peab teistele parasjagu juuresviibijatele tähendusliku kõne valguse ja pimeduse teemal . Selle sõnavõtu lõpetab ta järgmiselt : " Valgus on veel üürikeseks ajaks teie keskel , käige niikaua kui teil valgust on , et pimedus teid ei tabaks ; sest kes käib pimeduses , ei tea , kuhu ta läheb . Uskuge valgusesse , niikaua kui teil valgus on , et te saaksite valguse lapsiks ! " Seda ta rääkis ja läks ning peitis enese järjekordselt ära nende eest . Kõigist Jeesuse väidetavatest toimingutest ja tegemistest on miskipärast kõige vähem tähelepanu pööratud , kui üldse on , just neile peitmise ja kiire lahkumise juhtumitele ja ebaloogilistele ning osalt ka väljaütlemata põhjendustele , mis , teatud rakursi alt vaadatuna , Jumalapojale nagu hästi ei sobiks või tunduvad kogunisti häbistavad ning on pigem arguse ilmingud . Põgenev Jeesus on õieti öelda senitundmatu suurus , uus paradigma , teisalt jälle praeguse olevikuga kuidagi tuttavlikult haakuv ja võiks öelda otse tänapäevane trend . Just nagu päris , kui unustada , et inimesed on lootusetult ja väljapääsmatult verbaalse tasandi sõltlased ning evangeeliumid pole midagi muud kui tagantjärele sakraalseks kuulutatud aeglaselt surevad kirjasõnad ... Jeesuse kui tõeliselt eksisteerinud isiku kohta teatavasti ei ole jälgi tema niiöelda kaasaegseis ürikuis , ei endise Rooma Impeeriumi seni säilinud , avastatud ja uuritud arhiiviühikutes ega ka Surnumere äärest Qumrani koopaist leitud papüürusrullidel . Ometi räägivad evangeeliumides kirjapandud faktid küll anonüümse , kuid ikkagi elava olendi ja osaliselt ka ajalooliste sündmuste toimumise kasuks . Liiga palju detaile , et olla pelgalt fantaasialend või üksnes kirjanduslik väljamõeldis . Tegelikult on Jeesuse fenomen muidugi rohkem juutide sisemine asi , nende endi rahvusliku identiteedi ja eksistentsi varjatud probleem , millele osalise lahenduse nad on piiblitekstides inimkonnale võimalik , et mõnevõrra ennatlikult , aga siiski arusaadavalt avalikustanud . Ehk oli ta isegi tegelikult olemas , kas üksi või mitmes samaaegses isendis esialgu eraldi ja hiljem ühtsesse teksti kokkukirjutatult kui praeguse Uue Testamendi keskne tegelaskuju . Olnud ta nimelt meessoost laps , kes esmakordselt kaheteistkümne aasta vanuse poisikesena ununes vanematest teadmata põhjusel mingil Jeruusalemma-käigul maha , leiti aga hiljem samas linnas üles ja nimelt templist , kus ta loomusunni mõjul võttis osa kirjatundjate vaidlusest . Oma hilisema aktiivse sotsiaalse tegevuse alguses olevat ta olnud nii kolmkümmend aastat vana ja ristilöömise hetkel arvatakse , et kolmekümne kolme aastane . Siiski leidub viiteid , et Jeesus oli surres vanem kui kolmkümmend kolm . Nimelt on Johannese evangeeliumis üks kindel koht vaidlusest juutidega , mille käigus Jeesus teatab vestluskaaslastele , et ta olevat isiklikult näinud Aabrahami , nende esiisa , keda ta oma vestlusaegse vanuse juures mitte kuidagi ei saanud näha muudmoodi kui unes või siis prohvetlikus meeleseisundis . Ja sellega seoses märgivad teised juudid temale järgmist : " Sa ei ole veel viiskümmend aastat vana ja oled näinud Aabrahami ? " Kuidas siis vanuse kohta öeldakse ? Kui ei ole veel kahtekümmetki aastat vana , siis kümne ja kahekümne vahel . Kui ei ole veel kolmekümmetki aastat vana , siis kahekümne ja kolmekümne vahel . Kui ei ole veel neljakümmetki aastat vana , siis kolmekümne ja neljakümne vahel ja kui ei ole veel viiskümmend aastat vana , siis neljakümne ja viiekümne vahel . Nõnda pidi Jeesuse vanus ristilöömise hetkel olema ajavahemikus neljakümnest kuni neljakümne üheksanda eluaastani . Ja see on tunduvalt rohkem kui kolmkümmend kolm . Ajal kui ta Kolgata mäel ülempreester Kaifase kirglikul õhutusel ja Rooma prokuraator Pontius Pilatuse lahkel loal niiöelda sundkorras teise ilma hingusele olevat saadetud . Kas ta ise üldse kunagi pingevabalt olla sai ? Kristuse puhkuse ja une kohta puudub meil samuti oluline info . Aga võib olla ta ei lõõgastunudki eales nii nagu meie käesoleval narkoajastul , vaid oskas meelevaldselt suvalisel hetkel , suvalises kohas ja suvalisel vajadusel üle minna näiteks astraalolekusse , kuhu tavainimene vaid unes ja kahjuks enese teadmata sattub . Võib olla on just sellega seletatavad tema kummalised põgenemised . Mis veel puutub Jeesuse olemasolusse üldse ja tema olemise vormi , siis sellekohasele küsimusele vastanud teatavasti pime , aga kuulus meie sajandi Bulgaaria nõid ja ekstrasents Vanga midagi hoopistükkis jahmatavat : " Jeesus on olemas küll , aga tema kuju ei ole selline nagu arvatakse . Tegelikult on ta kerakujuline ! " Vanga kaasaegses ilmutuslikus seisukohas on tähelepanuvääriv asjaolu , et ta räägib Jeesusest oleviku vormis , pannes sellisel moel kahtluse alla kogu evangeelse ristilöömise tõepära üldse . ALLJÄRGNEVALT MÕNED JUHTUMID animistlikust algolekust , kuhu me igal ööl , kui vähegi uinuda tihkame , igatseme ikka-jälle vaistlikult tagasi pöörduda . Meil on ju embrüonaalne sundigatsus suubuda juurtesse , tungida varakevadises lumahanges lillakaspunaselt õilmitseva näsiniine mürgimahlasoonte kaudu lausa alumisse ilma nagu teavad seda teha nõiad , aga see olevat eelkõige seotud Maaema ohtliku väetoimega . Seepärast on astraalis viibimise eeltingimuseks hämarolek , segipäine loveseisund , mis pole kahjuks kaugeltki kõigile jõukohane . Juhuslikult sinna sattumine mõnel ju toimub , aga uni lõikab pea alati sündmused läbi ning ärkamine jälle lõikab pea alati unemälestuse kehaolekust lahti . Sest maine inimelu pole midagi muud kui ahvatlev lõks . Seepärast sooviks Arturgi olla pigem druiid kui taarausuline . Tahaks teine olla veel praegugi taimedega ühendhingeline nagu esivanemad seda suutsid . Ja ehkki ta arvatavasti Suurbritannias nõiaproove tehes nurjuks , oleks ta ometi nõus istuma liikumatult mitu päeva järgemööda eksamikaljule kuristiku serval mingi imeviguri abil terava otsa peale tasakaalu sätitud kivimüraka kukil , et sel moel sooritada viimane katse ja edasi toimetada juba pühitsetud paganliku puupreestrina , kui et vegeteerida praeguses Vabariigis paljulapselise ( viis poissi ja kolm plikat ) reproduktiivse meeskodanikuna , kelle eluperspektiiv näikse vääramatult suubuvat ainelisse kitsikusse ja nõmedalt ebaratsionaalsetesse rutiinaskeldustesse , kuni teda lõpuks Ood Rõõmule saatel tassitakse pidulikult piklikus puumahutis Liiva-Annuse juurde ussipidu pidama , tõuguballil osalema , vikatisabatil sehkendama . Kui nüüd just ei kremateerita . Sestap asja juurde , enne kui päris hilja ! See oli nüüdseks ainuke mitmeosaline uni Artur-Aadu elus ( momendil viiekümne nelja aastane , aga seisab ikka veel püsti ega küüruta , jumal tänatud ! ) . Esimene kord ta lihtsalt sattus teispoolsusse , kus paiknes lakitud puidust elamu , mis kuulus talle mingi tõestamist mittevajava omandiõiguse alusel , kuigi ta polnud seda ise püstitanud . Katusematerjali päritolu ta ei oleks osanud kirjeldada ei siis ega praegu , kuid see oli väljast tumedam ja seest heledam lakitud puidust individuaalehitus . Kõik üleni stiilne , isegi kuidagi jaapanipärane , filigraansete nikerdustega . Sees olid tahveluksed , sirmid ja lükandseinad . Ja muidugi siserõdu kauni rinnatisega , mille võrevardad kujutasid endast igaüks eraldi võetuna mingit kordumatut kunstiteost . Artur viibis üsna kaua oma nikerdatud ja lakitud puidust elamus , käis kõikjal takistamatult ringi . Miskipärast kogu aeg sokkide väel laiadel höövelsiledatel keerulise sigri-migri mustriga põrandaplaatidel . Oli nagu õnnelikki , kuid siis hakkas tasapisi häirima üks jonnakas tõsiasi ja nimelt : ta oli selles suurepärases majas , selles inimsõbraliku ehitustöö kvintessentsis ihuüksinda . Seejärel ilmusid kusagilt triviaalsed laulusõnad , mida otsekui nähtamatu suu hakkas hääletult vormima ja seejärel väljutama , nii et mõisted esialgu õhku hõljuma jäid nagu mingid vikerkaarevärvilised ilma puna- või sininihketa seebimullid , mis pärast mõningast sihitut sebimist rivistusid grammatikareeglite kohaselt järgmise lööklaulu sõnastusse : Sest kartagi on kahekesi julgem Kui vapper olla ihuüksinda Aga karta polnud mõistusepäraselt nagu midagi ja siinkohal unenäo esimene pool lõppes . Mõni aasta möödus ja ühel ööl külastas ta uuesti seda lakitud puidust elamut , leidis ennast jälle tuttava läve ees , mõnusa äratundmisega , et kõik oli nii nagu enne – pikk möödanik polnud vahepeal ehitisele mingit mõju avaldanud ja nüüd ta järsku adus , et oli taas oma teispoolsuse igavikuolude salasoppi kellegi tundmatu ehitusmeistri poolt püstitatud reservkodus . Kuid ajatusel oli sedapuhku pakkuda ootamatu üllatus , ülemeeleline sürpriis , sest seal paotus vähehaaval juba ahhetamapanevalt kaunite nikerdustega lakitud puidust välisuks ja selle raamistuse tühjas avas ilmus nähtavale jahmatamapanevalt ilus , jahmatamapanevalt tagasihoidlik , jahmatamapanevalt jaapanipärane , jahmatamapanevalt nukulik , jahmatamapanevalt meelepärase üleskergitatud soenguga ( kosmeetilised hõbenooled juuksepuhmasse torgatud ) noor naisolend , käed südame kohal rinnal asjakohaseks tervitusvastuvõtuks kokku surutud , ülakeha kööksus kummargil , pea aukartusest ja alandlikkusest longu lastud , nii et ta nägi marmorvalgel kuklal peeni tumedaid juuksekarvu nagu toonekure udusulgi värelemas . Ja tõdes Artur ajatu äratundmisega , aga hääletult nagu ikka enamjaolt teadvustamata meeleseisundis juhtub : " Etsa kae ! Minu reservkodu on vahepeal saanud endale sobiva emanda ! " Hiljem selgus , et naine oli tegelikult korealanna , pärit keisri õukonnast , põgenenud punase terrori eest sajandi esimesel poolel koos tislermeistrist isaga Vene Kaug-Itta , õppinud kunagi kusagil ülikoolis õigusteadust , saanud miilitsauurijaks Krasnojarski krais ja katkestanud siis kehalise elu lurriläinud armastuse tõttu enesetapuga vasaku käe veeni läbilõikamise teel . Ta kandis nime Sinilga Pak , jumaldas metrooga sõitu tolleaegses Leningradi linnas ja andus Arturile alati vaid ühiselamu duÜiruumis pihustist langevate soojade veejugade all , ühendades niimoodi idamaise kõrgpäritolu , unenäolisuse , kümblusmõnu ning orgasmielamuse . Alati ütles ta Arturile pärast suguühet : " Iga kord pärast vahekorda tahaksin sind tappa ! " Ja alati valdas Arturit neid sõnu kuuldes hetkeks sisemine värin nagu oleks ta kunagi kusagil teises maailmas ja teises elus juba korduvalt surnud olnud . Täna ja siin aga elas ta tõeliselt edasi ning polnud tähtis , kas maailm oli päriselt uni või oli uni päriselt maailm või läks üks teiseks üle niivõrd märkamatult , et vahet oli peaaegu võimatu teha . Ta sõitis isa iidamast-aadamast vana kohvipruuni värvi sõiduautoga ( mark MoskvitÜ <arv> , nüüdseks anakronism , ostetud avariijärgselt <arv>. aastal Põltsamaa Keskkooli tolleaegse direktori käest üheksasaja rublaga , remonditud ja uuesti sõidukõlblikuks muudetud ) mäkke , mis tõusis silmapiirini ja veelgi kõrgemale nagu oleks kogu ilm äkki täiesti ohutult pöörlemise peatanud , lamedaks muutunud ja üleöö püstakile kaldu pöördunud . Mitte siis vaid juba hiljem , ärkvel olles tuli ta mõttele , et see võis olla küll see müstiline Meru mägi , millest pajatatakse orientaalsetes pärimustes , mille algtekste on peamiselt kahekümnenda sajandi kuuekümnendatel ja seitsmekümnendatel aastatel tõlkinud eesti keelde momendil alaliselt Tartus resideeruv idamaade keeli valdav tuntud õpetlane härra Milder Lind . Sellel taevasel mäenõlval paiknes üsna kõrgel üks ulatuslik õndlaauk nagu oleks suur ja nüüdseks unustatud hiid seal kunagi hallil ajal korraks ühele põlvele puhkama laskunud ja sellest jäigi lohk mäeküljele losutama . Ja selles lohus seisis madal palkhoone , mille ees ta oma vanamoodsa sõiduvahendi peatas . Saun , mõtles Artur ja astus järgmisel hetkel sisse mõnusalt sooja eesruumi . Seal viibis mitmeid vaikivaid eakaid mehi , kes olid kõik alasti ja ühel neist oli kummaline nahk – see moodustus suurtest punastest peopesasuurustest soomusplaatidest nagu olnuks tegu mingi saurusteaegse olendiga , kes tema unes oli millegipärast uuesti elustunud . Mis ajastutest teised vanamehed pärinesid , jäigi arusaamatuks . Arturi viibimine selles müstilises seltskonnas paistis küll saunalistele teada olevat , kuid nad ei teinud temast väljagi nagu oleks ta mingi absoluutselt tähtsusetu tegelinski või siis juhuslik kontvõõras , kellel toimuvaga otsest pistmist polegi . Välja arvatud soomusmees , kellega Artur siiski nagu mingit tähenduslikku sidet tundis . Siis äkki kostus seina tagant krabinat , oli kuulda kõmpimist ja keegi prõmmis väljastpoolt vastu aknaluuki . " Mingi pätt käis pulli tegemas , " jõudis Artur mõelda ja kuulis siis õuest eemalduvaid jooksusamme . Kui ta uuesti soomusmehe suunas vaatas , oli tolle väikeste nahkplaatidega kaetud punanäol pahameeleilme . Nüüd märkas Artur soomusmehe käes mingit imelikku torukujulist riistapuud . Vanamees viipas Arturi enda juurde ja tõstis vaikides asjavärgi tema nina ette . Artur sulges ühe silma ja vaatas teisega instrumendi sisse . See osutus mingiks kaamerataoliseks optikariistaks , mille hämarrohelises sisemuses paistis lumelagendikul jooksva inimese siluett . Siis suurenes kaader iseenesest ja ühtlasi hakkas ta kuulma põgeneja lõõtsutavat hingamist , tema kiirenenud südamelööke ning vaheldumisi liikuvate jalgade sumpsumist sügavas lumes . Nüüd ilmus kaadri keskele sihiku kriipsurist ja Artur taipas sedamaid , et tegemist on mingi enneolematu tapariistaga . Järgmisel hetkel kostus särtsatus ja põgeneja haihtus nagu hõõguvtulisele pliidirauale kukkunud üksik veetilk . " Annihileerus , " kordas Artur mõttes ehmunult ja hakkas hirmust üleni võdisema . Siis kuulis ta esimest ja viimast korda soomusmehe absoluutselt ilmetut ning absoluutselt kirjeldamatut häält : " Nii juhtub kõigi segajatega ! " Seekord seisis ta kõrgel kaldal olematu jõe kohal , mille ülemjooks asus kusagil maailmameres ja mis oma sügavale uuristatud sängis liikus aeglaselt veniva tumeda lakkamatu voolumassina vastupidiselt tegelikkusele , otse maakera südame suunas , neeldudes põhjatusse . Jõe vastaskallas paistis paarikümne meetri kaugusel . Üle selle viis kitsas rippsild , millele ta mõtlematult astus , sest teda valdas ületamatu soov jõuda teisele kaldale . Alles sillal olles märkas ta , kui pehastunud ja vana see tegelikult on . Ristipidi asetatud kõdunenud sillalauad ragisesid jalgade all . Mis veelgi hullem , sild näis lagunevat lausa silmanähtavalt sedamööda , kuidas tema edasi jõudis . Ka ripptrossid , mis kogu seda kaadervärkki kuristiku kohal koos püsida aitasid , hakkasid nõkshaaval järele andma . Kuid oli juba hilja tagasi pöörduda ja üle juuksekarva jõudis ta siiski pärale , selja taga variseva silla raksatus . Teine kallas oli üksainus haljendav aas ja selle aasa jõepoolses servas seisis maamaja , mille poole Artur sammud seadis . Välisukse kõrval puupingil istusid mingid elatanud mehed , kes Arturi arvates tegid lihtsalt niisama aega parajaks . Artur avas välisukse ja astus esikusse . See mida ta seal nägi , kui silm hämarusega harjus , oleks iga teise elulooma täitnud mitte ainult , et hirmuga vaid otse õudusega . See oli poolpüsti suletud siseukse vastu nõjatatud kaaneta kirst ja selles kirstus lebas püstakile tema ammusurnud ema , kes polnud ei elav ega surnud vaid tegi mingi aegluubilise tempoga kalamoodi liigutusi . Ja taipas Artur kübetki hirmu tundmata , et ta oli oma ema leinanud ülemäära kaua , tervelt viisteist aastat . Selle liigse leinamise tõttu ei ole ema saanud siiani rahus surra , konstateeris Artur kahetsusega ja teadis järgmisel hetkel , et nüüd lõpuks ometi on tema ema täielikult vaba . Ta pöördus , astus üle läve tagasi õue , jäi ukse kõrvale seisma ja pisarad ta silmist hakkasid ühtlaselt nirisema , ähmastades kogu nägemisulatuse . Aga siis kuulis ta häält , mis kuulus ühele neist meestest , kes ennist ukse kõrval pingil lösutasid : " Mis sa tönnid , mehike , varsti saad endale noore naise ! " Ilma mingi üleminekuta sattus ta kõrgmäestiku lumisele platoole , kus tema ees paiknes Parnassi nimeline küla , mille esimestele majadele ta samm-sammult lähenes , täheldades ühtlasi , et kõik eluasemed olid madalad ja ehitatud kuivanud sõnnikuplonnidest , seejärel olid seinad kunagi lubjaga valgeks võõbatud . Katused olid lamedad , sarikateks ümarprussid , nende vahele põimitud pikad painduvad , kusagilt mägede jalamilt toodud puuoksad , katteks muld . Küla tundus primitiivse ja mahajäetuna . Ja Parnassil oli kõle . Üle kõige laotus pilvitu sinitaevas koos ruumisügavuses lakkamatult kiirgava päikesega , mis aga kahjuks ei soojendanud ja oli haloähmasse mässitud nagu oleks ta ootamatult haigestunud . Ta jõudis esimeste majade vahele ja nägi oma üllatuseks tanumal vastu tulemas üleni valges õhukeses poolläbipaistvas rüüs noort ilusat naist ( Gloria Concordia , sähvas peast läbi ei tea kust ilmunud võõrapärane nimi ) koos tema kõrval neljal pikal sihvakal jalal perenaisega samas tempos pehmelt tippiva hiiglasuure musta karva koeraga , kelle kõrvad olid kikkis ja kõrvade otstes karvatutid . Isegi siinses valguskülluses särasid peni suured valvsad silmad nagu mingid erilised päevavalguslambid ja imelikul kombel peegeldus neis inimlik teadvus . Artur oleks tahtnud sellelt mägede kaunitarilt midagi küsida , sest temas tekkis ähmane aimdus , et tegemist on üleloomuliku olendiga , aga enne kui ta jõudis suud paotada , päris teine magusalt kauni ja mälukaotust põhjustava maheda flöödihäälega midagi täiesti triviaalset : " Kas tahad näha , kuidas ma laskun ? " Tema muidugi soostus , sest äraütlemine ei tulnud nagu kõne allagi . Ja siis sirutas Gloria oma ebamaise kahvatu käe , mis oli mõnemeetrisele vahemaale vaatamata samasugune nagu inimkäsigi , kuid ükski inimolend ei suudaks ju teist puudutada viie meetri kauguselt , aga ometi astraalolend tegi seda , sealjuures ise paigal püsides . Puudutuse tõttu muutus Artur otsemaid sädelevaks litrikeseks , mille Gloria Concordia koketselt muiates oma lauba kohale juustesse torkas . Seejärel hakkas ta helisevate kellukeste kombel naerdes laskuma . Inimkujulisena poleks Artur iial seda sööstu välja kannatanud , sest see toimus niisuguse hooga ja niisuguses olukorras , et jäi mulje nagu oleks see alanud teises dimensioonis , teises ajas ja teisel taevakehal , kuid lõppenud ometi siinses tuttavas ümbruses , kusagil Põhja-Eesti kandis pankranniku all veepiiril . Seal leidis Artur ennast Ontika kaldapealse all suvesüdame Aa rannal , mille liivariba pea märkamatud lainekeeled laisalt leebudes limpsisid . Oli kadunud Gloria Concordia , tema must koer , mägi , peadpööritav laskumine , Parnass ja kõrguste üdinitungiv kõledus . Järgmisena märkas ta , et kaldast paarikümne meetri kaugusel madalal laiuseljandikul keset ümbritsevat vetevalda seisavad suvises loojangukumas tema viis poega ja kolm tütart , kes vaatavad pingsalt kalda suunas , ometi teda nägemata . Oma lihaste laste äratundmisrõõmust tingituna unustas ta kõik muu ja hakkas läbi madala vee nende poole kahlama , uskudes , et iga lähenev samm muudab teda natuke nähtavamaks ja kui ta lõpuks nende juurde pärale jõuab , siis ehk tunnevad nad ta päriselt ära . Miski turgutas jätkuvalt tema unenägude pimedat usku isegi pärast ärkamisi . Võib olla see lihtne teadmine , et ka tema oli kunagi noor olnud . Möödunud aastate taha jäänud algus tundus talle vahepeal kuidagi udusena , aga nüüd meheeas mõnikord mälestusi mõlgutades , avastas ta noorusaegades mingi kummalise , arvatavasti pöördumatust eemaldumisest tingitud nostalgia . Ikka veel sõnatu kummardus , ikka veel sõnatu väljumine tantsusaalist - garderoobi . Tõmbasin mantli selga , sidusin salli kaela ning jäin lahkuvate peoliste kõrvale seisma . Nägin eemalt , kuidas ta riietus . Ei osanud kohe midagi teha . Pidin juba äragi minema , aga läksin hoopis tema juurde ja ütlesin ( kähedalt muide ) : " Vabandust ! " Ta oli parajasti seljaga minu suunas , hääle peale aga pöördus . Nägin ta silmi ja küsisin : " Kas ma tohin teid koju saata ? " Nägin ainult ta silmi ja neis polnud kuristikke ega põhjatust vaid hoopis kohmetus . " Ma ei tea kohe , me pidime hoopis sõbrannaga koos minema , " ütles tema ja alles pärast seda nägin ta sõbrannat . Mul pole tast muud meeles kui valge pluus . Jah , valge pluus oli tal seljas küll . Jumal , kuidas me ei märka neid , kes meile ei meeldi ! Nad lähevad kahekesi , jõudis mulle siis otsekui läbi udu pärale . Aga miks nad peaksid kahekesi minema ? Mind valdas hämmeldus . Et mitte kauem mökutada , pärisin : " Kuidas siis nii ? " " Just nii ! " " Ärge minge kahekesi ! " pahvatasin seejärel siiralt ja nad mõlemad hakkasid naerma . Tema aga tuligi minuga . Väljusime kultuurimaja külguksest ja õues võtsin ma prillid eest ning sõnasin : " Nüüd , kus seltskondlik osa on läbi , võtan ma prillid eest . " " Kas teil on silmad haiged ? " Nii ta vist päris . Täpselt kohe ei mäleta , mitte kohe ei mäleta . Ja sedagi ei mäleta , mida mina vastasin . Kui ta ikka nii küsis . Lõppude lõpuks võib ju mälu ühe või teise koha peal toppama jääda . Aga üks oli kindel - kogu Põltsamaa oli sellel hetkel veel pime , sest tänavavalgustus oli sisse lülitamata . Meie jõudsime oma viiskümmend meetrit kultuurimajast eemale jalutada , kui tuled järsku süttisid ja mina ütlesin : " See mees jäi täna küll vist magama , kes neid sisse pidi lülitama . " " Vist jah . " Sellepeale sigines kuidagi ebamääraselt venima hakkav vaikus ja lisaks sellele kerkis mu silme ette üüratult suur ja paks õigekeelsuse sõnaraamat , mille kaante vahelt piilusid välja siivutute mõtete tühjad kestad . Pärisin kähku täiesti vastutustundetult : " Kas elate kaugel või lähedal ? " " Mitte väga kaugel . Linna servas . " Vähe sellest . Hakkasin kontrollimatult lobisema , kuidas me klassivend Jukuga alles hiljuti käisime pärast viimast pidu kahte tüdrukut saatmas , kes elasid Lustivere kandis nii kuue kilomeetri kaugusel linnast ja meie olime tagasi tulles sellest öisest kõmpimisest puruväsinud . " Ega tea jah , " ütles tüdruk mu kohatu jutu peale . Mina ei söandanud enam kõssatagi ehkki tahtsin lisada , et teda muidugi oleksin ükskõik kui kaugele saatnud . Kojusaatmine oleneb ju meeldimisest . Aga ma vaikisin , sest õnne ei tohi mul kohe mitte olla . Tegelikult olin ta elukohta küsinud lihtsalt selleks , et seda totrat vaikust murda ja samuti seda kuradi sõnaraamatut eemale peletada ja muidugi , et ikka teada saada , kus ta elab . Lõpuks polnudki see teab , mis maitsetu - see tema kollane kleit ja mustad sukad . Aga ma ei jätnud jonni ja püüdsin talle uuesti teisest küljest läheneda : " Kas käite tihti tantsimas ? " " Mitte just eriti . " " Mina ka mitte eriti . " " Pole aegagi , päeval käin maaparanduses tööl , õhtuti pean õppima . " " Õhtukoolis või ? " " Jah . " " Mitmendas klassis ? " " Üheteistkümnendas . " " Ohoo , siis te ju lõpetate tänavu . Täitsa tubli olete ! " " Ah , mis nüüd tubli . " " Ma sain kohe alguses aru , et töötate - teil oli säärane päevitunud nägu ja karedad käed . " " Nägu oleks mul veel rohkem päevitunud , aga naha eest tuleb vastavate hoolitseda . " Täpselt nii ta muide ütleski - vastavate vahenditega . Mina reageerisin sellele järgmiselt : " Kosmeetika ? " " Jah , seda küll , " ütles tema . Me kõndisime mööda vana-Tartu maanteed linna serva poole . Nööpisin mantlihõlmad taas valla , sest öö oli üllatavalt soe . Peaasi , et ma uuesti ärplema ei hakkaks , kordasin endale samal ajal hoiatavalt . Aga jutuotsale me siiski saime . Vestlesime päris ladusalt ta vanematest , kes veel elavad ja nende isiklikust majast . Mina heietasin sellepeale kuuldavalt , millal mina omale maja saan . Seejärel tundis tema huvi , et kas ma tahan siis nii väga oma maja . Mina vastasin , et ega paha teeks küll - oleks vaid raha ehitamiseks . Meie olime senini elanud ainult üüripindadel . Seejärel jõudsimegi linna serva . Selleks ajaks oli ka sõnaraamat ( jumal tänatud ! ) haihtunud koos seda saatvate võimalike rõvedustega . Taevas ei leidunud pilvekübetki ja tähed vilkusid täiesti meeldivalt . Oli üldse üks esimesi sooje öid sel kevadel . Sestap siis tegingi ettepaneku veel natuke jalutada ja me läksime mööda maanteed linnast välja . Tuled jäid samm sammult selja taha . Siis jõudsime mingi truubini , mille piirdeid oli õige ähmaselt näha . Küsisin : " Ei tea , kas need käsipuud on metallist ? " " Ei tea , " ütles tema . Läksin ja kaesin perra - need olid tõesti metalltorudest ja õlivärviga üle võõbatud . Värvitooni ei suutnud silm kahjuks enam eristada . Kõpsisin kontsaga vastu toru - kostis õõnes kõlksatus . " Tasa ! " ütlesin siis ja me jäime kuulatama . Alt kraavist kostus vee sulinat . Vaatasin ümbrust . Vastas üle tee kasvasid kuused nagu pikad tumedad sakilised koonused . Hakkasin rääkima : " Vee sulin silla all , kuused seal üle tee , tähistaevas pea kohal ja linna kuma eemal - päris kena looduspilt . " " Jah , päris tore , " ütles tema , " ainult kuma pole hästi näha - need kaks viimast valgustit on liiga lähedal . " Nõnda see oli . Siiamaani ei mõista , miks ma endast jälle lobisema hakkasin . Ka oli mu jutt tegelikult üsna seosetu . Mul on muide isegi vahemaa meeles - rääkisin seda linna servast kuni truubini . Ja muudkui seletasin , kuidas isa mulle üsna sageli ihuvatti andis . Korraks ta isegi naeris . Lõpetasin sellega , et siis sai mul keskkool läbi ja pärisin : " Arvake ära , mida ma edasi tegin ? Kui täppi läheb , kingin teile tahvli Üokolaadi , suure juubeliÜokolaadi . " " Tõesti ei tea arvata , " ütles tema ja minul hakkas selle Üokolaadi pärast kohutavalt piinlik . Kus ikka kukkus kelkima ! Endas täiesti pettunud , sõnasin kurvastusega hääles : " Räägime seda teine kord . " No ja siis jõudsimegi truubini , mille piirdetorud mulle huvi hakkasid pakkuma ... Tagasi pöördusime varsti pärast seda . Seisime ta koduväravas ja enne kui ta õue sisenes , küsisin nime . Vastus tuli meelsasti : " Eeva . " " Minu nimi on Artur . Kas te mind koolipõlvest ei mäleta ? " " Oh , mäletan küll , et tegite sporti . Aga mina olin siis ju nii väike ! " " Ja kui vana te praegu olete ? " Ta kõhkles viivuks : " Kaheksateist , aga varsti saan üheksateist . " " Mis te arvate , kui vana mina olen ? " Tema ütles esimese hooga kohe õigesti : " Kakskümmend kolm . " " Täppi läks ! Kas me lähme tänaseks lahku , Eeva ? " " Jah . " Ma võtsin ta käe oma kahe peo vahele ja ütlesin : " Tulge siis mõnikord ikka veel peole ! " " Jah . " " Head õhtut siis ! " " Head ööd ! " Pöördusin kohe ja lahkusin - isegi tagasi ei vaadanud . Koju kõmpides tundsin , kuidas kusagilt saabus rahulolu . Mismoodi ma sellega hakkama sain , et intiimseks ei läinud ? Seksuaalset momenti ei tekkinudki . Ma ei lasknud seda lihtsalt tekkida , seda kuradi seksi . Aga ehk oli ka suurel õigekeelsuse sõnaraamatul sealjuures oma väike osa mängida . Seekord oli kultuurimajas mingi kontsert . Või hoopis üks näitemäng ? Täpselt , Põltsamaa linna kultuurimaja näitering sai uue tükiga maha . Päris vaatamisväärne oli , aga pealkirja ei mäleta , no mitte ei mäleta ja sisugi on tänseks peast nagu peoga pühitud . Vaheajal muide nägin Eevat - ta jalutas fuajees ja tal oli seljas toosama kollane kleit ning jalas mustad sukad . Mu isiklikust peakesest välgatas läbi mõte , et võib olla ta riietus just nimelt nii meie tookordse vestluse pärast ... Praegu jah tuleb eriti selgelt meelde , et kui me eelmine kord sealt truubi juurest tagasi jalutasime , siis ikkagi mitte päris vaikides . Mõne sammu pärast ütlesin mina : " Märkasin teid sellepärast , et teil oli kollane kleit ja mustad sukad . " Tema tahtis teada , et kas see äkki oli sobimatu ja mina sõnasin silmakirjalikult : " Ei - see oli päris huvitav . " " Ei tea isegi , miks ma täna just niimoodi riietusin . " " Tegelikult tahavad kõik musti sukki kanda - need ju praegu moes . Ainult , kõigile need ei istu . Teil on ilusad jalad , teile need lähevad . " " Ma ei tea , " ütles tema . Muide , just praegu meenus mulle , et tal olid ju ka mustad kingad . Täna kultuurimajas oli ta jälle samamoodi riides ja mina arvasin , et ehk selle eelmise korra ütlemise pärast . Seal ta jalutas taamal , mina omakorda ajasin ühe tuttava abituriendiga juttu ja teesklesin tähelepanematust . Tegelikult nägin vägagi hästi , kui ta jalutades sinnapoole tuli , kus meie fuajees istusime ja siis jälle eemaldus . Nii ma siis salgasin teda ... Ei tea isegi , miks ma seda mitte-märkamise-nõksu kasutasin . Nii või teisiti läksin pärast ikkagi tema juurde , kui kõik parajasti jälle garderoobis trügisid . Jälle oli ta seljaga minu poole . Võtsin tal käsivarrest kinni ja ütlesin : " Tere , Eeva ! " " Tere ! " " Suur trügimine , ei saa kohe riideid kätte või mis ? " " Jah ei saa . " Tema sai niimoodi riided enne kätte ja ma aitasin talle mantli selga . Inimmurd oli ees ja omaenese mantli juurde ma kuidagi läbi ei pääsenud , Eeva aga oli juba riides . Ütlesin : " Ärge kohe ära minge , Eeva ! Lähme koos ! Eks ju ? " " Hea küll , " ütles tema . Läksin sellepeale ja trügisin välja ka oma mantli juurde . Küsi siin veel viisakusest . Me väljusime jälle kultuurimaja külguksest ja mina pärisin : " Kuhu me siis täna läheme ? " " Ei tea , " ütles Eeva . Pakkusin välja kohviku võimaluse ja ta nõustuski . Jalutasime rannakohviku suunas . Kui elektrijaamast ja suurest sillast möödusime , kuulsime vee kohinat , kui see tammist alla voolas . Jalutades jäi kohin selja taha ja siis üha vaiksemaks ja vaiksemaks , kuni lõpuks hoopis kadus . Kummardusin käigu pealt tema kohale : " Kas võib ühe ettepaneku teha , Eeva ? " " Noh ? " " Aga ärge seda kellelegi avaldage , eks ! Hakkame sinatama ! ? " Ta vaikis kuidagi ebalevalt ja mina hakkasin kohe sõnaohtralt põhjendama , miks me just sinatama peaksime . Noh , et kõik noored peaksid sinatama ja me nagu koolivend-kooliõde ja nii edasi ... Praeguseni on selle kõneliialduse pärast kuidagi piinlik . Muide , sinatama me siiski hakkasime . Sina , Eeva , sina Artur , sina , sina , sina ... Edaspidi siis alati sina ? Jah , nõnda see oli . Me läksime kohvikusse sisse . Nägin eesruumist , et taamal on vabu laudu küll ja aitasin Eeval mantli seljast , aga siis tuli riietehoidja ning ütles , et enam sisse ei lasta , sest kohe pannakse puhvet kinni . Minul oli mantel veel seljas , Eeval juba ei olnud , aitasin talle mantli uuesti selga ja kogu see mantli äravõtmine oli olnud üks mõtetu värk . Pahvatasin : " Laseme siit jalga ! " Kõndisimegi tagasi . Öö oli vahepeal kätte jõudnud , selge vist seekordki . Jah , ka seekord vilkusid tähed . Läksime jälle elektrijaamast ja sillast mööda , samast lõppematust kohinast läbi . Silda valgustasid kaks neoonlampi . Tegin ettepaneku : " Tead , Eeva , nüüd läheme õige Kiisamauru vaatama ! " Ta ei tahtnud algul nagu tulla , aga siis lunimise peale ikka tuli . Tänavavalgustus seal meieni enam ei ulatunud . Seisime Kiisamauru sillal väikese paisu kohal ja vaatasime vett , mis ülevalt tiigi poolt küljest lähenes silmale märkamatult , nihkus aga siis rahulikult , soliidselt ja kuidagi diplomaatiliselt venides üle paisu serva alla . Eeva ütles selle kohta : " Nagu mesi ! " All muutus mesi jälle veeks ja tõttas kobrutades edasi Kamari poole , linna vahelt läbi ja Lipsu koplist mööda . Vahutordid helendasid pimeduses . Tegelikult pidime kohina tõttu häält kõvendama ja õieti me ei rääkinudki seal rohkem . Oli tunda veetolmu näol . Siis läksime üle Õpetajate silla teisele kaldale ja mööda Kalda tänavat vene kirikuni . Mina ütlesin , et selles kirikus pole ma veel kordagi käinud , et huvitav , milline ta seest peaks välja nägema . Eeva ütles , et tema pole kah käinud . Seejärel hakkasime millegipärast orelitest rääkima ja mina tunnistasin , et orelimuusika meeldib mulle kohe üliväga ning jutustasin , kuidas ma ükskord vana-Tallinna maantee poolt kesklinna tulles läksin läbi varemetes lossi hoovi ja luteri kirikust mööda . Kiriku välisuks oli lahti , puust sisemine võreuks aga lukus . Astusin lihtsalt uudishimust lähemale . Seest hoovas jahedust . Läve ette oli laotatud värskeid kuuseoksi . Keegi mängis sees orelit , vist kirikuõpetaja kompjalaga poeg . Vaatasin võreukse vahelt läbi ja nägin teise avatud vaheukse kohal puust jumala reljeefkuju , puust oreool ümber pea , kaugemal valgeid tühje kirikupinke ja laest rippuvat kullatud kroonlühtrit . Jumalakujutise all oli puutähtedest tekst : OMA RAHU ANNAN MINA TEILE ! Siis orel vaikis hetkeks ja alustas ootmatult avamängu Wagneri ooperile " Tannhäuser " . See oli nii üllatav , et ma jahmusin ja tunnen siiamaani kirikust hoovavat jahedust , kuuseoksade lõhna ja kuulen sedasama muusikat . Ümberringi aga laotub Põltsamaa oma igapäevase elu ja igavusega . Jasmiinid õitsesid . Kaks autot sõitsid kirikust mürinal mööda . Mina läksin oma teed ... " See võis ilus olla küll , " ütles Eeva . " Oligi ! " , kinnitasin ja hakkasin ise kohe Wagnerit vilistama . Ega teadnudki tookord , et Wagner oli aastatel <arv> kuni <arv> oma ihulises olekus elanud Riia linnas , Liivimaa südames . Põltsamaa asub muide endise Liivimaa siinpoolses servas ja kõik me oleme seega olnud teatud määral Wagneri kaasmaalased . Kui seda kõike Eevale jutustasin , olime seisma jäänud . Nüüd siis liikusime edasi , üle Sauna silla teisele kaldale tagasi . Keset silda me peatusime ja rääkisime sellest , kuidas varem kevadeti jää silla minema viis . Huvitav , mis näo tegid inimesed , kes olid harjunud iga päev üle jõe käima ja leidsid ühel kevadhommikul oma ehmatuseks , et silda polegi enam . Aga meie seisime ikkagi tõelisel sillal . Kuulasime vee vulinat ja nägime , kuidas kesklinna tuled eemal jõepinnalt vastu helkisid . Kusagil läheduses prääksusid nähtamatud metspardid . Siis ma tegin nalja , tõstsin oma käed tema kohale ja ütlesin pühaliku häälega : " Oma rahu annan mina sulle ! " Ta naeratas . Mulle aga tuli meelde Hemingway " Vanamees ja meri " : " " Ma ei ole usklik , " ütles vanamees . " Aga ma loen kümme Meieisat ja kümme Püha Mariat , kui ma vaid selle kala kätte saaksin ; ja ma luban , et teen palverännaku Püha Neitsi auks , kui ma ainult selle kala kätte saaksin . Seda ma tõotan . " " See tuli meelde ja ma mõtlesin , et Hemingway on vähemalt minu kaudu sellel kevadel jõudnud ka Põltsamaale . Küsisin Eevalt : " Kas sa Meieisa palvet tead ? " " Ei tea . " Lugesin siis palve talle ette . " Sa oled ju nagu kirikuõpetaja , " ütles Eeva . " Jah , ainult et ma ei usu . Tahaksin hoopis ise jumal olla . Ma olengi nüüd jumal ja küsin sult , miks sa ei usu minusse ? Vasta ! " " Ma olen komsomol . " " Sa oled komsomol ! Kas ei usu sa mind sellepärast , et oled komsomol või ei taha inimesed mind tõepoolest enam uskuda ? " " Ma ei tea ! " " Et sa seda ei tea , siis muudan sind liikumatuks . Sa oled nüüd liikumatu ! Miks sa veel käid ? " Samal hetkel lämmatas mind köhahoog . Jõudsin vaid öelda : " Oh , kurat ! " Nädal tagasi külmetasin ennast Pede kandis kalal olles põhjalikult ära ja mul oli juba mitu päeva selline korralik köha . " Jumalad ei köhi , " ütles Eeva . " Jah , aga ma ei olegi tegelikult jumal . Ei tea , miks ma niimoodi rääkisin . " " Sa proovisid lihtsalt osasse sisseelamist , " ütles Eeva . " Vist jah . " Kartsin , et hääl mu reedab , sest tundsin äkki heldimuspuhangut . Leidus ometi keegi , kes mind mõistab . Minna oli veel jupike maad ja see kadus vaikuse saatel . Aga tänane vaikus ei rõhunud üldsegi mitte . Miski justnagu kasvas mus tasapisi suuremaks ja suuremaks . Seisime jälle ta koduväravas . Võtsin ta käe oma kahe peo vahele ja ütlesin : " Jahe käsi sul . Aga kuidas minu käed on ? " " Soojad . Sa hoidsid neid ju taskus . " Seekord oli öö veidi jahedam . Libistasin oma käe ta käisesse ja tundsin sooja rannet . Ta ranne oli nii hea-soe-pehme , et mul tekkis soov seda oma näo juurde tõsta , vastu põske . Aga ma ei teinud seda . Ütlesin vaid : " Head õhtut , Eeva ! " " Head ööd ! " Seejärel vaatasin , kuidas ta väravast sisse läks , pöördusin ja tulin läbi öise linna koju tagasi . Leppisime kokku , et läheme võidupüha õhtul kohvikusse . Jalutasin talle vastu mööda seda tänavat , kust ta tulema pidi . Ta jäi natuke hiljaks ja ma istusin endise Pajusi maantee nurgal juba suletud kaupluse trepile ning jäin teda ootama . Korraks mõtlesin , et äkki ta ei tulegi , aga siis sain lootuse uuesti tagasi . Tuli ikka . Jalas olid tal seekord pruunid kapronsukad ning juba tuttavad mustad kingad . Ta oli õige kergelt oma huuli värvinud . Seljas oli tal tumesinine kevadmantel . Enne kui püsti tõusin , jõudsin mõelda , et ta on elegantne ja tõusingi püsti . Ta punastas kergelt , kui mind nägi . Kavatsesin just teretama hakata , aga tema jõudis ette . " Tere , " vastasin ja vaatasin automaatselt kella . Tema küsis kohe : " Kas ma jäin hiljaks ? " " Natuke , " ütlesin täiesti ükskõikselt ja me hakkasime astuma . Kohvikus oli rahvast vähe - võidupüha õhtu ikkagi , rahvas eelistas koju jääda . Igatahes sõjast meie ei rääkinud , sest pühad olid küll alles , aga võitu enam polnud ja seda teadsid kõik . Istusime sisse minnes vasakult teises lauas , poodiumil . Ümber kogu tantsupõranda kulges hoburauakujuline poodium - tantsupõrand ja seal paiknevad lauad asusid paarkümmend sentimeetrit madalamal . Tellisin natuke konjakit ja kohvi . Ettekandja läks tooma , Eeva aga küsis minult : " Kas sulle meeldib , kui naised suitsetavad ? " " Ei , " ütlesin , " ega mulle joomine ka meeldi ! " Siis jutustasin talle , et õppisin Tartus poolteist aastat juurat , aga tulin ära . Veel rääkisin , kuidas me esimesel kursusel muudkui jõime ja jõime ja kuidas nüüdki ülikoolis juuakse . Sekka jõime ikka üpris tihti õlut . Mõnikord käisime isegi loengute vahel õllesaalis . Ja kus me korraldasime alles omavahelisi labrakaid . Pärast aitasid poisid üksteist oksendada . Kole , mis ? " Mina võin kah kõvasti juua , " ütles Eeva ning jätkas : " Aga ma ei usu , et võib nii purju jääda , et enam midagi ei mäleta . " " Oh , mis sa räägid ! Võib küll . " Meile toodi konjakit ja kohvi . Kallasin pitsid karahvinist täis ja lükkasin oma pitsi keset lauda , ise ütlesin : " Lööme nii kokku , et keegi ei näe ! " Eeva lükkas oma pitsi tasase kõlksatusega vastu minu pitsi . Me vaatasime teineteisele silma . Konjak oli kõris valus , aga siis tundsin kõhus soojust . " Oi , küll on kibe ! " ütles Eeva . Mäletan hästi , et vaid meie laual seisis harilik kanttahkudega veeklaas ülastega . Ühegi teise laua peal lilli muide ei olnudki . Me veel rääkisime sellest ja ka sellest , kuhu ta pärast eksameid peaks minema edasi õppima . " Aga kuhugi peaks ikka minema , " ütles tema . Mina küsisin järsku ilma mingi seoseta : " Kas tead , et ma olen tarbijate kooperatiivis inventeeria ? " " Kus ma siis tean , kui sa mulle rääkinud ei ole , " ütles tema . Mina polnud seda talle tõesti rääkinud nagu sedagi , et kommunism on mu meelest üks paras jama . Nüüd usutakse kommunismi nii nagu antiikajal usuti maakera lamedust . Aga mina kahjuks ei usu ja see teeb elu kindlasti keeruliseks ja võimalik , et isegi ohtlikuks ... Mina usun seda , mida on võimalik kätte saada ja inimlikkust . Ja mitte ei mõista , kuidas saab üleüldse uskuda seda , mida polegi olemas . Ja pole kunagi olnud . Kuid olgu kuidas on , olime Eevaga kohvikus ja kommunismist ma talle ei kõssanudki . Ka sellest ei rääkinud sõnagi , kuidas ma eelmisel suvel Tartus botaanikaaia müüri ääres rebisin katki oma esimese tõelise pruudi portreefoto ja tema enda juuresolekul tükkide peal jalgadega trampisin - ainsaks põhjuseks asjaolu , et ta minuga tutvumise ajaks ei olnud enam neitsi ; aasta tagasi olin absoluutselt kindel , et ma enam kunagi , mitte kusagil ega mitte kedagi armastama ei hakka ... Ja Karlat ma samuti ei näinud , sest istusin seljaga ukse poole . Aga Eeva ütles mulle : " Näed sa , Karla tuli ! " Pöördusin poolenisti ja nägingi sõber Karlat koos naisega meist mööda minemas alla ühte lauda , ilma et nad meid oleks märganud . Läksin kähku ja kutsusin nad meie seltsi . Jõime nelja peale ära ühe väikese pudeli jugoslaavia konjakit . Naine nokkis kogu aeg Karlat ja mind samuti . Pikapeale hakkas see tüütama , aga ei saanud teps midagi parata . Küsisin Karlalt , millal me jälle kalale läheme , aga ta ei osanud selle peale esimese hooga midagi täpsemalt kosta . Jäi nii , et küllap me ühel päeval ikka läheme . Karlaga , kes oskab trompetit puhuda , hüppab neliteist ja pool meetrit kolmikut , töötab põllumajanduskombinaadi konservitehases vaakumaparaadi peal operaatorina ja sureb mõne aasta pärast kolmekümne üheselt , sest tal on kaasasündinud südamerike , ilma , et ta ise seda teaks ... Unustasin ennast Eevale silmadesse ja tema küsis : " Kas tahad tõtt vaadata ? " " Ei , " ütlesin mina , aga vaatasin talle ikkagi veel kaua otsa - vist hakkas konjak mõju avaldama . Tal oli seljas mingi tume kleit , sädelevate litritega kaeluse äärel . Litrid olid viisnurksed ja kuldsed ning mu pilk mängis nendega . Selle kõige peale küsisin lõpuks , kas ta maki musa järgi tantsida tahab , tema vastas , et tahab küll ja me tantsisime pikalt . Kell üksteist pandi puhvet kinni , aga me istusime veel umbes pool tundi , enne kui lahkusime . Väljas küsisin Eevalt : " Kuidas tunned ennast ka ? " " Hästi , aga sina ? " " Mina kah hästi , " ütlesin ja tundsin samal hetkel jälle heldimust . Suure silla otsa juures Karla ja tema naine peatusid ja naine ütles paljutähendava häälega : " Siit on meil vist erinevad teed . " " Vist küll , " ütlesin mina jälle hästi ükskõikse häälega ja me jätsime hüvasti . Nad läksid üle silla , aga meie läksime Kiisamauru tammile koske vaatama , elektrijaama valgest korpusest ja kuldvihma põõsastest ( nende põõsaste kõrval mu isa ühel päeval sureb ) mööda . Vesi mühises ja raske oleks olnud rääkida . Mina ei tahtnudki rääkida ja Eeva vist samuti mitte . Mõtlesin , et see on konjaki süü ja vee mühina süü , et ma teda kallistada tahan ja võtsin tal õlgadest kinni . Ta muutus kohe nagu jäigaks , aga mina surusin oma näo ta juustesse . " Ei tohi nii , " ütles tema ja ma lasksin ta lahti ning me läksime üks ees , teine taga mööda paisutiigi betoneeritud kaldaserva , suure leinakase alt läbi , sealt minema . Kui seisime juba tema koduväravas , surusin ta uuesti endad vastu ja silitasin nüüd ta juukseid . Vallandasin need klambritest ja mängisin nendega . Panin oma käe ta juuste alla ja võtsin ta kuklast õrnalt kinni - ta kael oli soe . Panin oma pea ta rinnale ja tundsin suurt kummuvat igatsust ning soovi aega kasvõi korraks peatada . Aga niisugused soovid on muidugi mõista võimatud . " Lase mul nüüd tuppa minna , " ütles Eeva tüki aja pärast ja nii see läkski . Seekord oli mul koju naastes tunne nagu oleks ta minust midagi endaga kaasa viinud . Käisin teda laupäeval ette teatamata vaatamas , aga teda polnud kodus . Tulin siis tagasi ja mõtlesin , et mina tegin nüüd küll kõik , et teda täna näha . Kõik , mis oli minu võimuses . Aga teda lihtsalt polnud kodus . Toomingad juba õitsesid . Kui tulin ausalt öelda pettunult tagasi , murdsin möödaminnes kahe õiekobaraga oksa - nii väikese , et saaks viinapitsi torgata . Kohe seejärel vedaski mul uskumatul kombel - Eeva kogu oma naiselikus elusuuruses tuli mulle juhuslikult vastu just siis , kui olin juba leppinud , et teda täna ei näegi . Nüüd nägin sealsamas ootamatusest tekkinud õhetust ta näol . See oli küll nagu hea sõnum . Ulatasin talle toomingaoksa . Ta küsis : " Kust sa selle murdsid ? " " Kultuurimaja juurest . Oleksin suurema murdnud , aga mõtlesin millegipärast , et sind pole kodus . " Küsisin , ega ta pahaseks saa , et käisin teda kodunt otsimas ja nägin ühtlasi ära ta ema . Eeva vaikis ja siis ma küsisin natukese aja pärast uuesti . Ta ütles : " Ma ei tea isegi , mul on pea nendest arvestustest täitsa segi ! " Ta oli täna kolm arvestust ära õiendanud - see viimane aasta keskkooli lõpuklassis oli talle eriti raske , sest esimest aastat töötas kool nüüd kaugõppe vormis . Varem tegutses siin päevakooli kõrval ka õhtukool ja siis oli kergem . Nüüd aga tuli teha arvestusi ja õppida iseseisvalt nagu ülikooliski . Ja veel töö kõrvalt . Sel päeval oli ta siis teinud kolm arvestust ega teadnud paugupealt öelda , kas oli mu peale pahane või mitte , et ma teda luba küsimata kodunt otsimas käisin . Me jalutasime tagasi . Ajasime veel tunde juttu . Kui nii seal vestlesime , võis kell olla kusagil kaheksa paiku ja päike säras veel õhtutaevas . Paremal pool päikest paistis üks väike hallikas pilv , milles valgus äkki vikerkaarena murdus . Nägime seda vaid mõne minuti jooksul , sest pilv liikus edasi ja värvid tuhmusid aegamööda . Veel nägin , kuidas kuldnokk lendas elektritraadile ning jäi sinna istuma . Lennu hoog pani traadi kõikuma ja kuldnokk kiikus veel tükk aega üles-alla , nähtamatu surm surisemas küüniste vahelt läbi , ilma teda puudutamata ja ilma , et ta ise oleks seda teadnud . Mina istusin vanade postide virnal tänava servas , seljaga lõunasse , Eeva aga seisis . Kui hiljem tõusin , et minema hakata , nägin lõunataevas täiskuud nagu õrna loori tagant helkimas , sest päev oli ikka veel valge . Eeva ütles , et oli kuud juba tükk aega tagasi näinud ja mina mängisin siis solvunut , et ta seda mulle ei näidanud . Mina ju spektrit pilvel talle näitasin . " Ma lihtsalt ei tahtnud su juttu segada . Kuu paistab ju nüüd ka . " " Õige küll , " ütlesin ja soovisin , et tal eksamid hästi läheksid ja kui ei peakski minema ega seegi maailma lõpp ole . " Siis ma lähen siit Põltsamaalt küll minema , " ütles Eeva . Ma julgustasin teda , et ei maksa selle peale mõelda , sest eksmid pole ju veel alanudki . Leppisime järgmise kohtumise suhtes kokku ja ma tulin ära . Tulles sain järsku teadlikuks , et seekord ma ei puudutanud teda näpuotsagagi ja äkitselt tundsin imelikku teravat soovi seda teha . Aga enne järgmist nädalat ei maksnud selle peale isegi loota . Mõni päev hiljem läksin Vana-Tallinna maantee äärde koolivend Valdo juurde ja ütlesin talle : " Kuule , anna mulle sääreväristajat , ma lähen trehvunksi . " Ta tegi parajasti hoovis kahekohalist süsta . Sõrestik oli juba valmis , veel ainult vineeriga üle katta . Me arutasime seda asja ning leidsime , et vahed võib ka mitmekihilise paberiga katta . Ja kui süst kord valmis saab , teeme treti ja vaatame , mis seal Põltsamaa jõe ülemjooksul toimub . Võib olla tõmbame koguni Endla järveni välja . Muidugi , kurat võtaks , vastu voolu üles , nii et mühiseb ! Sääreväristaja ehk abimootoriga jalgratta ta andis . Käisin Eeva juures , aga tal oli kiire ja me leppisime kokku , et tulen õhtul kella üheteistkümne paiku uuesti tagasi . Vahepeal käisin Valdo sääreväristajaga Mõhküla all ujumas - vesi oli soe ja natuke ehmatav , aga väga karastav . Pärast kaldal pehmes rohus lesides tuli ülimalt loid tunne kogu kehasse ja ma mõtlesin juba mõnuga ette homsele ujumisele . Tõesõna ... Keetsin ka rabarberikisselli - tuli välja liiga vedel , aga muidu hää maitsega . Tärklist sai vist vähevõitu pandud . Jahutamine võttis tükk aega . Panin köögi aknale kärbsevõrgu ette ja tõstsin kissellipoti aknalauale jahtuma . Kui siis hiljem kisselli taldrikule kallasin , kuulsin , kuidas naabermaja kahest vanatüdruku-õest üks ütles teisele : " Näe , poiss on omale kisselli keetnud ! " Hakkasin omaette itsitama . Eks ta mõtles , et ma ei kuule , aga neilgi oli ju kärbsevõrk akna ees ja kuuldavus oli seetõttu priima . Taldrikutäis jahtus kähku ja ma helpisin selle ära – oli teine hää hapukas-magus . Nüüd iga kord , kui rabarberit söön , tuleb kohe meelde , kuidas ema kunagi mainis , et rabarber mõjub eriti hästi ajutegevusele . Kui kissellisöömisega ühele poole sain , läksin elutuppa , viskasin diivanile pikali ja hakkasin lugema John Waini " Onukest " . Kahtlen tõsiselt , kas veel kunagi ükski pealkiri mind veel rohkem jahmatab , kui Waini " Löö isa surnuks ! " . Mu ema ja isa ning minust aasta vanem õde olid küll täitsa elus , kuid mingil kummalisel kombel just nimelt sellel tuhande üheksasaja kuuekümne kuuenda aasta kevadel olid nad mu maailmast välja libisenud . Või olin hoopis mina nende maailmast välja libisenud ? Kui tulid moodi need hästi kitsad püksid , olin kuueteistkümne aastane . Hüppasin hoolega kõrgust ja õppisin ka trummi plõnnima . Natuke timmisin isegi kontrabassi . Veel mängisin tantsuorkestris ja oma eale vaatamata lubati mul erandkorras isegi jõeäärses rannakohvikus mängimas käia koos vanemate pillimeestega . Meie linna tuli ühel kevadel uus muusikaõpetaja , kellel nimi oli Melak . Ta oli selline heleda lokkis peaga ja väga ilus mees , nii et naised ikka talle tormi jooksid , isegi pärast seda kui ta hiljem õnnetult ühe oma jala liiklusavariis kaotas . Mina seda muidugi ei teadnud . Mina teadsin ainult , et ta on suur muusik . Akordioni mängis ta mu arust lausa virtuooslikult . Eriti meeldis mulle üks marss , mida kutsutakse kergeratsaväe marsiks . Õiget nime ma muuseas ei teagi , aga noh seesama : tam-ta-ta-ram , tam-ta-ta-ram , tam-ta-ta-ra-ta-ta-taida ja nii edasi . Ühel õhtul olime järjekordselt rannakohvikus mängimas . Vahepeal pidasime pausi ja istusime kõik koos omaette lauas . Meid teenindas tuttav ettekandja Lille . Kui ta tuli esimest korda tellimust võtma , ütles üks längusõlgadega pillimeestest : " Tere , Lille ! Mida paned ka ? " " Tere , tere , " vastas Lille oma alalise lahke naeratuse saatel . Siis patsutaski Melak talle käega vastu taguotsa ja küsis häbematult : " Lille , kas täna nussi ka saab ? " Keegi ei öelnud selle peale midagi , ka Lille ei öelnud midagi peale : " Ah , ära jama ! " Aga mina märkasin suures hämmingus , kuidas Melaku pea ümber selle hetkeni säranud puhtmuusikuoreool äkki jäädavalt kustus . Ühel õhtul me läksime jälle mööda asfaldit linnast välja . Oli juba täiesti soe ja häda nende sääskedega . Eevale kippusid säärte kallale , minule kaela ja näo ning pea kallale . Küsisin : " Kas nad sulle pea kallale ei kipu ? " " Ei tunne nagu küll ! " " Sul on paksud juuksed , sellepärast . " " Jah vist . " Mina tahtsin teda enda vastu suruda , aga ta oli ka seekord kaval , laskis pea alla ja kummardus ning ma ei saanud teda hästi emmata . Ise ta ütles : " Ei tohi nii ! " Ma ei osanud tõesti midagi kosta . Püüdsin küll enda vastu hästi tähelepanelik olla , et teada saada , mida ma siis ikkagi tahan . Õieti öelda oli see tobe tähelepanu , sest mida ma ikka võisin tahta ? Mis muud , kui teda puudutada , teda kallistada , teda enda vastu suruda ja lõpuks , kuidagi segaselt , tulid ka juba rohkem kui aastavanused tiirased tahtmised . Katsusin kõiki neid tahtmisi maha suruda ja kainelt kaaluda , kuidas ma peaksin toimima . Kogu asi seisis tegelikult kätes . Pistsin käed taskusse , et need tema poole ei kipuks . Niimoodi võisime tükk aega käia ning vaadata loojangutaevast tulevaid kitsaid pikki pilvi , mis tervikuna moodustasid nagu mingi hiiglasliku halli lehviku , ots lausa ehapunas . Kuulata ka rääke ja vaadata rohelisi puid , põõsaid , samuti rohtu ja kaugusesse kaduvat halli aÜfaldilinti , millel kohati mõned augud sees nagu vanal sallil . Aga sain ma siis lõpmatuseni oma käsi taskus hoida , kui Eeva mu käeulatuses käis . Panin oma parema peo ta kuklale , juuste alla , tundsin kaela tuttavat soojust ja ütlesin : " Ma ei saa sinna midagi parata , et sind puudutada tahan . " Vastuse asemel pööras ta ennast mu käe alt välja ning kui ta mulle jälle otsa vaatas , siis ta naeratas . Tema säärane käitumine ärritas mind lootusetult . Siiski , mitte päris . Äkki oskasin ka mina tegutseda nagu vaja . Võtsin tal kätest ja tõmbasin ta hooga enda vastu ning haarasin tal ümber piha . Tundsin ta keha soojust ja vetruvat kõhtu . Ta laskis nii sündida , ainult veidi aja pärast ütles : " Lase , mind , palun , lahti ! " Pidin seda tegema , kui ta juba niimoodi rääkis . Muide , ka sääskede pärast . Kui teda enda vastu surusin , hakkas üks parajasti mu kaelal verd imema . Sõnasin ruttu : " Kuule , vaata , üks sääsk imeb mu kaelal ! " Ta libistas käega üle mu kaela ja vastas : " Ei ole siin ühtegi sääske ! " Minul oli nende sääskedega ikkagi vähem tegemist , temale aga kippusid nad jalgade kallale . Ja me lihtsalt ei saanud kauem nii seista , minul nägu tema juustes , temal käed minu õlgadel . Jalutasime edasi . Videvik oli kätte jõudnud . Suur taevalehvik muutus vahepeal tumedamaks . Kahe pilveharu vahelt välgatas kuu tuttav kahvatu helk . Ja äkki ma hakkasin mõtlema lumest . Sulgesin silmad ja nägin sisimas , et sajab laia lund ; siis sadu lakkas ja kevade ning suve soojad värvid muutusid korrapealt talve valgeks , silmipimestavaks sädeluseks . Kui silmad uuesti avasin , mõtlesin , et need nägemused tulevad arvatavasti kuu surnukahvatusest . Ja ma palusin Eevat : " Ütle mulle : ära ole kuutõbine ! " " Miks ? " " Noh , lihtsalt ütle ! " " Ära ole kuutõbine ! " " Ma ei ole enam kunagi kuutõbine . Minu rüütlivanne selle peale ! " Ta naeris mu narruse üle , sest mis see muud oli , kui narrus . Siis ta küsis : " Kas läheme veel kaugemale ? " " Jah , Tartusse ! " vastasin ja me vaidlesime veel tükk aega selle üle , kumb meist esimesena alt ära hüppaks kui tõepoolest jalgsi peaksime Tartusse minema . Ikkagi kuuskümmend kilomeetrit – annab vantsida , nii et seda nägu oled . Lõpuks hakkasime siiski tagasi astuma . Seal , kus tee ääres kasvavad hiigelsuured hõbepajud , kükitasin mina esimesena keset teed , sest tundsin jalgades juba kerget väsimust . Ütlesin mõtlematult : " Kas sa tead , et neegrid puhkavad kükitades ? Ma olen ka neeger - valge neeger . Sa ei taha olla valge neegri naine ? Kükita ka , no kasvõi solidaarsuse mõttes ! " Ta kükitaski . Seal me kükitasime mõlemad ja naersime . Öö oli kätte jõudnud . Ja äkki ma kuulsin mõttes ennast uuesti küsimas : " Sa ei taha olla valge neegri naine ? " Tegelikult kõlas see ju nagu abieluettepanek ( ! ) . Edasi ei suutnud ma enam oma reaktsioone valitseda ja tundsin vere kuuma õhetust näos . Hea , et oli juba üsna pime . Oleksin arvatavasti pidanud küsima õigesti hääldades nii : " Kas sa ei taha olla valge neegrinaine ? " Kuid oli juba hilja . Jääb vaid loota , et ka Eeva mu alateadlikust sõnademängust aru ei saanud . Sellest õhtust alates olen vahetevahel mõelnud , et kui võtaks õige tõesti naise . Või läheks hoopis sügisel uuesti Tartusse juurat edasi õppima . Tõega oleks kõik nagu korras olnud , õigusega aga olid asjad alles lootusetult segamini . Tagatipuks vaevab mind aeg-ajalt kohutav kahtlus , et ma ei saa iialgi täiskasvanuks ega muutu kunagi vanemaks . Täpselt nagu jumalad , kes erinevalt meist ei pruugi üldse köhida . Pean ka tunnistama , et vahel näen unes õhtueelset päikest ja selle kõrval väikest halli pilvekest , mille sees lööb ootamatult särama vikerkaar . Iga kord soovin siis hulkuda sellel vikerkaarel ja tõusengi lendu , kuid alati katkeb tõus poolepealt sel proosalisel põhjusel , et ärkan . Alguses ei suutnud sa üldse kõndida , sest sul puudusid isegi jalad , polnud olemas sinu käikude apogeesid ega perigeesid , orbiitidest ei oleks sa osanud unistadagi . Miski või keski sa poolikult muidugi olid , mingi viburjätkega väljalangemisele määratud sisemine energofoor , asukohaga isa munandikotis . Enne kosmilise , allpool kuulmisläve kõlava mürafooni taustal tupesisemusse paiskumist aga näidati sulle midagi enneolematut – seda , kuidas keermed kruvi küljest lahti kooruvad . Sinu spiraaljas paarikaupa kinnitumine desoksüribonukleiinhappe molekuli ruumvõre külge katkestati välise tõmbejõu tõttu otsustavalt ja nii sa spermakulleseks moondusidki , kruvi asemel kaasas vaid ühekordsed keermesammud , mis muide tuleb seada naiseihus tekkiva teadvuseväliselt kütkestava miniatuurse munarakukese suunas . Tundub otse võimatu olla sõbralik nii üleüldse . Ometi soovitab valge habemega nutikas vanamees seda sõna korrata , korrata , korrata ... Hommikuti üksi olles ja õhtuti üksi olles , enne teiste virgumist ja pärast teiste uinumist . Maharishi nimeline meeskodanik , praeguseks arvatavasti kehaliselt kustunud . Olla mõistev , mitte andestav uusrikaste , karjeristide , küünikute , kerjuste , küürakate , kretiinide , õnnetute ja kurjade vastu , sest nemadki väärivad seda . Oma seisundid on nad kuhjaga ära teeninud . Nagu mammonagi või selle puudumise , mis on nende rikutuse võrdlusvahend . Puhkajad teises toas , praegused lapsed ja naine siin , eelmised lapsed seal , esivanemate vaimud , kõik sugulased , sild üle jõe , Robinson Crusoe tundmatul saarel , unes lendamine ... Hoida käepärast hõllanduse turvamiseks , kui oled sel kord juba sarvist kinni sasinud . Jätta meelde , et vene piljardi munad on valmistatud elevandiluust ! Uus ilm on kangastunud koidukumas , kuid keskpärasuski kogub hiilgust , mõttejõuetus võtab maad , aated devalveeruvad , silmakirjalikkus vallutab meeli . Märksõnadeks vaimuvaesus , vägivald ja lepinguvabadus . Vana maailm muutub otse silme ees eilseks uneluseks . Kaubapakkumise nõksud on nüüd ümber nimetatud reklaamikunstiks . Endiste geeniuste looming moonutatud ja paisatud turule . Mozardi öömuusika motiivid sobivad hästi näiliselt erinevate , tegelikult üheotstarbeliste hügieenisidemete naistele kaelamäärimiseks . Elevandipeaga tarkusejumal GaneÜa teiselpool maakera Indias on kõige selle pärast otsata kurb ja tema lont vajub ajutiselt norgu . Vaat milleks talle elevandijõudu vaja on – et seda masenduskoormat mingilgi määral kanda . Üksikutele õhumolekulidele läbitav ühendustee kitsas kobarjas lõpuosa enne sisemist vesikeskkonda , nende lühipeatus rakumembraanide ees , kõrval , peal ja all . Raske uskuda , et see üldse olemas on ja isegi kui suletud laugudega midagi näed , nagu näiteks helesiniseid või lillakasroosasid pulsseerivaid sfäärilisi valgusläätsi meis kas lahkumas või naasemas nagu mikroufosid , on siinpoolsuse valdavaks seisundiks pimedus , pilkased kuristikud ja sügaviku põhjas Stüksi tüüne liikumatu pindpinevus , vaakum kontrollimatuid tõmblusi põhjustava halvatuse ümber . Sinna elutule taevakehale kupatatakse surnuid , kes pole veel lõplikult otsi ära andnud , neid transporditakse ilma kõrgendusteta portedega järelkärutaoliste tundmatute ruumisõidukitega , kus jahtuvad kehad on kastides lastiks nagu halud kuhjas , ainult nad on risti-rästi läbisegi üksteise otsa pillutud ja mõned neist koguni liigutavad veel ennast ... Ka surm on protsess nagu kõik muugi . Suured rattad veerevad kolinal mööda asteroidide vööndit . Needsinatsed sõidukid on täielikult tühjusekindlad – garanteeritud värk ... Kõiksuse lõhkemine , mis eemaldudes vaataja silmis varem või hiljem valgustäpiks kokku kahaneb ja siis üldse kaob ruumikõveruse taha nagu kõik ülejäänudki plahvatused . Jumal tänatud , et meie oleme siin koos eemaldumisega , niiöelda protsessis eneses osalejad . Kaugeneva keskusega igavesti veresidemetes ! Valguse vangid SUURE PAUGU mälukurdudes ! Koht kuhu vähemalt üks üüratu ruumikonks kinnitub , sest muidu laguneks kogu see kaadervärk koost nagu kaardimajake ... Tuntud jäme krõmpsluust tunnel , mis ühendab välisõhu rindkeres asuvate sopiliste sisemullidega , milledele toetuvad lugematud nähtamatud vesiämblikud . Olendid pole midagi muud , kui nendesamade vesiämblike anomaalsed hiigelkonglomeraadid . Kunstlikult suletud atavistlik bioloogiline toruots , sõlme taga seespool puksiv igatsus üsasisese märgoleku järele , loogikavaba enesearmastus , mõttetu ootus , lootusetu järelhüüd pöördumatule punanihkele . Ühemärgiline raidkiri , mis jutustab ülipikka lugu lühiajalisest looteseisundist . Arukus on vaid väike tähtsusetu äärmus , teispoolsus seevastu masendavalt jõle fenomen – silmapiirist silmapiirini , kogu ülejäänud laotus kokku . Ootamatud külalised , kaasas tundmatud kingitused . Mõni pillilugu , härduspisar , hüpe tundmatusse . Vahel on selline tunne , et me hävitame üksteist ja mitte sellepärast , et me ise seda tahaksime , vaid sellepärast , et Maa seda soovib . Ta on väga kiivas ja kõiki meid lõksu püüdnud , nii et kui ükskõik kes tahab sellest kaerajaanist pääseda , asub Maa teda otsemaid hävitama , ajab meid üksteisega karvupidi kokku , õrritab takka ja vaatab siis mesimagusalt naeratades pealt , kuidas me vennatapu verepulmas kõngeme nagu nürimeelsed tõprad , sest lõppkokkuvõttes jäävad just sellisel juhul nii võitjad kui võidetud ikkagi lõksu edasi . Kui me praegu oleme elusalt lõksus , siis pärast Armagedoni oleme ka surnult püünispaeltes . Ja Maa ütleb : " Mina olen lõksude lõks ja pääsejaid pole olnud , ei ole ega saagi tulema ! " Maa , see suurim hoor , suurim , kui üldse ette kujutada suudetakse ... Öövaikuse naksatused , vestlus hämarolekus nähtamatu kaaslasega , suhtlemine loomade ja taimedega . Kusagil kaugel maakera kumeruse taga lööb kellegi kodus magajate teadmata kell kaheteistkümnendat kesköötundi . Aga sina kuuled seda siin nagu taotaks suurt hiina trummi . Käteta kallistus , pilguga liigutamine , õhuvõnked kuulmekäikudes , sosinal saabuv sõnum , sipelgas randmeseljal , paituse järeltunne liblika tiivalöögist . Uni kui meelepete , süsimust jälestusväärne kogu vaatevälja servas – Vanatühi ise , nähtud vasakust silmanurgast pisarnäärmete kõrvalt ... Selle tulemusena moodustub piisk , veereb nõrekotist välja , sattub vaba langemise käigus valgusvihku ja selle sees lööb murdosa sekundi vältel särama miniatuurne vikerkaar . Elumahl...jumalik nektar tupegrotis enne orgasmi puhkemist . On ikkagi vaks vahet , kas mekkida seda või visata hinge alla klaasitäis bensiini . Feromoonid , suira , angervaksad , mõrumandel , va patukott ... Kellegi hääl ütles täiesti sobimatult : " Tsüankaalium ! " . Hulgus rehmab lootusetult käega ja ronib vikerkaare seljast maha . Valgete kallade klorofüllihõng on selleks ajaks segunenud veripunaste rooside armuhingusega . Hakkab kostma vaikset veemuusikat . Ja samal hetkel tabab teda igatsus elektrikalade järele . Lühiühendusega kaasneb alati mingi omapärane , imal , kummiliimi meenutav lõhn . ÕNNE JÄI SAATMA SÜNDIMATA LAPSE LUGU , sest Saara oli rasestunud , kuid varjas seda hoolega isegi Arturi ees . Tal oli kalleid ehteid , mida ta kiivalt hoidis ja harva kandis : kullast kõrvarõngaid väikeste briljantidega , türkiisiga ja ahaadiga sõrmuseid ning poolvääriskivist kaelakeesid . Ja ta oskas olla niivõrd märkamatu , et see oli lausa uskumatu . Üks sellise üleloomuliku häbelikkuse ilminguid oli muide ka see , et Saara mitte kunagi ilmsi avalikult oma kõhutuuli ei lehvitanud , erinevalt Arturist , kes ihugaase üldreeglina ei häbenenud , iseäranis siis , kui nad viibisid kahekesi Arturi korteris Tallinnas Maarjamäel . Tegelikult elasid nad ühtekokku seitse aastat niinimetatud visiitabielu , mis näis neile mõlemale sobivat , sest pärast teistkordset lahutust ei soovinud Artur enam üldse seaduslikke kooselusidemeid sõlmida . Aga ükskord täiesti juhuslikult Artur siiski avastas , millal Saara kõhutuuled puhuvad . Oli üks teatava perioodi järel ikka jälle korduv öö , mil Artur sõba silmalegi ei saanud . Selliseid unetuid öid esines tal juba alates varasest lapsepõlvest . Niisiis oli üks järjekordne unetu öö , kui Artur lebas magava Saara kõrval täiesti vaikselt ja liikumatult , meel virge ja silmad pimeduses pärani . Kuna midagi muud polnud teha , siis ta lihtsalt kuulatas vaikust . Ta kuulis läbi selle kõikehõlmava mandumise maja immaginaarseid naksatusi , mingeid kummalisi mürtsatusi kurat teab kus ja siis muidugi Saara ülivaikset unesõõtsumist . Saara magusalt prink ja magamissoe keha oli siinsamas tema kõrval , lausa vastas , aga kus oli Saara teadvus , seda ei teadnud keegi ja see jääbki teadmata . Siis täiesti ootamatult Saara pussutas läbi une . Seegi hääl oli niivõrd tagasihoidlik ja kuidagi eriliselt vähenõudlik , et Arturil hakkas äkki Saarast ilma näiva põhjuseta kohutavalt kahju . Saaral lihtsalt puudusid sellised vägevad kehaväljendused nagu Arturil . Ja mis peer see õieti oli – mingi vähenõudlik plumps . Nende salajane kooselu hakkas alla käima pärast seda , kui Arturile kuidagi iseeneslikult selgus , et Saara oli ettekavatsematult rasedaks jäänud , varjas seda tema ees ja läks erahaiglasse enda sõnul munasarja põletikku ravima , tegelikult hoopis aborti tegema . Ega ta hiljemgi kunagi otsesõnu tunnistanud , et käis aborti tegemas , aga Artur jõudis ise sellisele järeldusele pikkade mõtiskluste tulemusena ja näiliselt märkamatuid tunnuseid tagantjärele kõrvutades . Erahaigla asus Nõmme mändide all ja patsiente võis igal ajal külastada . Seda Artur tegigi , mingi kummaline meelekibedus hinges . Aga sellele vaatamata ei suutnud ta Saarast halvasti mõelda , ta isegi ei rääkinud oma kahtlustustest . Pigem vastupidi , sest Saara oli tema jaoks nagu külaline , kes saabus kusagilt hästi kaugelt , peatus mõnda aega seletamatutel asjaoludel ajutiselt Arturi juures ja siis läks sama kaugele või veelgi kaugemale tagasi . Või hoopiski edasi ? Isegi Jeruusalemma siirdumist suutis ta Arturi ees varjata kuni viimse hetkeni ja Artur sai alles pärast Saara ärasõitu aru , et just Tõotatud Maale tagasipöördumine oligi arvatavasti peamiseks põhjuseks , miks Saara üldse tookord raseduse katkestas . Veel oli Saaral omadus , mis iseloomustab merd , ta oli nagu Läänemere lainekeel , mis lakkamatult randa limpsib ja oma eksistentsi hetkekski unustada ei lase . Igal võimalikul juhul , kui nad viibisid kahekesi , oli tal kombeks istuda Arturile sülle ja alati tekkis Arturil sealjuures tunne nagu oleks Saara just selle sülle istumisega lõpuks ometi tema juurde alatiseks pärale jõudnud . Nagu oleks temaga koos lõpuks ometi Eestisse , Tallinnasse , Arturi korterisse alatiseks pärale jõudnud ka GilgameÜi eepos , Mesopotaamia , Iisrael , piibli naised , kõik Vahemeremaad , veeuputus , Atlantise hukkumine , Liibanoni seedrid , Niiluse delta , vana-aja linnad , püramiidid , seitse maailmaimet , türgi saun , suured laevad , Sindbadi seiklused , surnud keeled , granaatõunad , mõrumandlid , palmid , tundmatud mereloomad , delfiinid , korallisaared , inimkonna eelnev elukulg ja kogu ekvaatoritagune lõunapoolkera , küll kahe tuhande aastase hilinemisega , aga parem hilja kui mitte kuangi . Neid tabas üheksolemise katarsis ja maailma pöörlemine oleks nagu peatunud või vähemalt oma tempot märgatavalt aeglustanud . See põhjustas Arturis soovi oma sookuuluvusest lahti öelda ja olla tervenisti Saara . Esines juhuseid , kus ta oleks tahtnud Saarat hammustada või teda lihtsalt ära süüa . Ka mõtles ta Saarast tihti nagu oleks tegemist mingi kujutava kunsti teosega , allkirjaks näiteks " Kübar kinnastega " või " Krüsanteemid sügisel " . Ja siis oli seal Saara , sõnum Vanast Testamendist , palve Nutumüüri äärest , saladus diasporaas , kummaliselt rauged suvetunnid Suurupi madala rannapanga all liivajoonel , kuhu nad ühel jaanipäeva eelsel nädalavahetusel väljasõidu tegid . Saara istumas kuumal , miljonite aastate vanusel ja kaksteist tuhat aastat tagasi mandrijääst mahajäetud liustikukivil , ihualasti , meelalt suletud laugudega nägu keeratud üles päikese poole , pajuleht süljega ninale kleebitud , higipiisad pärlendamas ülahuule kohal . Vaikelu , mida segamas üksnes sipelgad ja lainete hällitav rannalejooks . Ja siis oli Saara põuavirvenduses muutunud raidkujuks , kaunimaks kui ükskõik milline varem loodud marmotaies , sest Saara ju elab veel , süda pumpab verd ringi tema soojas , tõmmus , väikeste prinkide rindadega kahekümne seitsme aastases kehas , kopsud lõõtsutavad keskmiselt kuusteist korda minutis leitsakulist Suurupi suveõhku tema poorsesse rinnakorvi . Ainult reied on veidi inetult istumise tõttu kivile just nagu laiali valgunud . Õige pisut . Inetult ? Kelle jaoks ? Pole ju kedagi , kes nii võiks väita . Pole kedagi , kes võiks salaja kiibitseda Saara häbemevõlvi , musta krässus karvadega kolmnurka tema Veenuse kingul , veidi lamedaks vajunud vooljaid reisi , mis unustatud hooletult avali , nii et lähedal lesija võiks vabalt tema üska imetleda . Kui ta oleks nähtamatu ja ilma , et Saara sellele tähtsust omistaks . Üksainus olend võiks seda segamatult teha , mõtleb Artur ja pomiseb siis kuuldavalt : " Jumal . " Aga mitte keegi ei kuule tema pominat . Saara peesitab paar sammu eemal edasi , silmad kinni , lained limpsivad endiselt kuuma kaldaliiva , kus parasjagu õitsevad madalad valusate okastega kibuvitsapõõsad - Suurupi roosade kroonlehtedega õilmitsevad liivakibuvitsad . Üks elus sipelgas , kes millegipärast veab jonnakalt seljas teist ilmselt surnud liigikaaslast , on Saara unelevast üsast niisama kaugel kui hääl igavikust . Saara võiks teda märgata , kui vaid viitsiks silmi paotada , et jälgida neid kaht liivateradest veidi kopsakamat roostepunast , üht elavat , teist elutut olendit . Saara , tema võiks , kui viitsiks ja tahaks , tema küll . Aga sipelgad ei saaks Saara olemasolust iialgi midagi teada , sest nende elu taustsüsteem ja maailmatunnetus on hoopis teine . Selline on vahe Saara ja sipelgate vahel , mõtleb Artur ja tõmbab silmad naerul kissi . TEINEKORD OTSIS TA KAUA JA PÕHJALIKULT Saara näolt ja üldse tema olemusest eelmiste elude jälgi . Sest kui inimkond on igivana , peaks ju hoolsal vaatlusel paistma midagi ka minevikust . Pole ju Homo sapiens mingi puhas paberileht - tabula rasa , vaid keeruline rakukooslus oma suveräänse mälu ja imepärase talitlusega . Kuhu need eelnevad liigikogemused ikka kaovad - ega ometi kõigi nelja tuule poole . Midagi peaks olema märgata kui hästi hoolega uurida ja otsida . Nii ta siis vahel jälgiski Saarat üksisilmi sellise pilguga , et Saara oli sunnitud küsima : " Mis sa must nii imelikult vaatad ? " Mille peale Artur esimese hooga vastas : " Ei tea isegi ! " Aga tegelikult otsis ta midagi , mille kohta tõesti ei osanud veel isegi hinnangut anda . Mingit vaevutajutavat tunnust , mis kõige kiuste pidi avastatav olema . Kuni leidiski selle , mida otsis . Saara olemuses oli varjul üks varjatud hirm , mingi kummaline ebalus , mingi eriline tagasihoidlikkus . Ei , hirm polnudki vist õige sõna . Õige sõna oli hoopis alandlikkus . Kui ta siis oma avastusest ka Saarale endale rääkis , ütles Saara kuidagi käepäraselt just nagu enne teda kellegi teise poolt varem valmispandud vastuse , mis Arturile teravalt meelde sööbis : " See on sajandite hirm ! " Kohe kerkisid Arturi silme ette lugematud juudipogrommid , põlema süüdatud getod , jalge all surnuks sõtkutud naised , lapsed ja vanurid , surmalaagrite krematooriumikorstnatest taeva poole hõljuvad arvutud nähtamatud taaveti tähed . Saarat oli must miljon korda vägistatud , tapetud , esimese ettejuhtuva puu oksa külge üles poodud , paljaks varastatud , hobuste vahel tükkideks rebitud , piiramisrõngaste ajal nälga suretatud , kodumaalt põgenema sunnitud , Babüloonia vangipõlve viidud , alasti ilma peale jäetud ja lõpuks ka risti löödud , õudselt valusad naelad kubemes . Ning ometi oli ta nüüd siin , istus koduselt Arturi põlvedel ja ta süda tuksus mehele armastuse kuulmatus siserütmis . Ise ta nimetas seda küll hirmuks , mis Arturi meelest alandlikkus oli ja mille jaoks vist kõige õigem sõna oli hoopiski kannatus . Aga nüüd oli sellele lisandunud õnn . Saaral oli veel üks iseärasus - mitte kunagi kõigi nende aastate kestel , mil nad teineteist armastasid , ei väljendanud naine oma tundeid sõnades . Ta just nagu kartis , et sõnad võiksid õnne ära kaetada . Arturi suurim saavutus oli armuembuste ajal vaid Saara suletud laugudega õhetava , eriliselt kauni näo jaatav noogutus tema enda ohtrasõnaliste armutõotuste ja küsimuste peale . Ise ta küll päris mehelt tihtipeale : " Kas sa mind armastad ? " Ja alati vastas Artur siis jaatavalt , sest tema ei kartnud kaetamist ega olnud ta ka nii ebausklik kui Saara . NAISED ON NAGU SULETUD UKSED , mõtleb Artur järjekordsel üksindusehetkel - koputa ja sulle tehakse lahti . Mõned on küll pitseeritud , mõned aga niisama koomale tõmmatud . Müksi näpuga ja teiselpool avaneb õrnroosa triumfikaar - buduaar , kus puudri lõhnaga seguneb feromoonide peibutav hõng . Aheneb mõistus ja paisub meeste malahiitvasar , genitaalne korgatskeha , salapärane soojätkamiskombits . Otsi vaid sundjärjekindlusega kohta , kus kahekesi pikali variseda , et seejärel viivitamatult alustada ühinemishellitusi . Ja Saaral on üsa asemel jalgade vahel lilleõis , mille nõtke nähtamatu eluväät jookseb läbi selgrookanali otse ajupoolkerade kaitsvas rüpes unelevasse käbinäärmesse - sellesse imepärasesse keskmesse , mis juhib sisesekretsiooniprotsesse tervikuna ja ükshaaval . Vaatad talle ülevalt otsa nii nagu vaid silmamoondaja oskab seda teha , ning otsekui kuulmatu käsu peale hakkab allpool üks varjatud õienupp elustuma ja avaneb siis uhkelt nagu mõni eksootiline taimeharuldus . Sõõrmeid puudutab taas feromoonide eeterlikult haakuv molekulsõnum ja õpitud käitumismallid kaotavad sedamaid oma sisulise tähenduse . Verbaalne homomaailm ja ühiskondlik-poliitilised mõttekonstruktsioonid tunduvad otsemaid absoluutselt teisejärgulistena . Saara peanoogutus , kulmukergitus , pahameelekorts laubal , muie huulenurgas , ahhetav imestushüüatus , kõik temas tundub võrratult tähtsamana kui puhkeda võiva maailmasõja oht . Või teiste meesolendite jõuetu kiivus . Sest Artur on käimasolevas arutluses eatu saatür , kellel nümfid olümposliku ettemääratuse tõttu igal kevadel lubavad endaga praktiliselt takistamatult lembevahekorda astuda . Ülejäänud sookaaslased , sealhulgas nooremadki , adugu võimetu kõrvalseisjana asjakäigu olemust ja suundugu siis mujale asendusobjekte otisma . Hoolimata aastatest , sest tavamaailmas on Arturil eluringe juba üle neljakümne . Just seetõttu tuleks Saarale hümne kirjutada , ülistuslaule tema rindade poolkerapaarist , puusade vetruvusest ja üsa niiskelt-soojast , üliahvatlevast sügavusest . Oh Saara , oh maailmade tühisus , oh vastuseta jäänud küsimused , oh õitsev maarjalill , oh küütlev pärlihelk õrnroosal pidurüül ! VAHETULT PÄRAST JÄRJEKORDSET ORGASMI hakkab Saara vaikselt itsitama - nad on mõlemad häbitult alasti . Ta lebab Arturi rinnal , põsk vastu põske , jõuetuna , rahuldatuna , õnnelikuna . Ning jätab nüüd itsitades hüvasti ajatute hetkedega , mis pöörasid otsemaid lõbuskoomiliseks kõik eelneva - kaks ja pool tundi kopulatsiooni , sihipärast vaistlikult kooskõlastatud ühisõõtsumist maailmade keskpunkti poole , kuhu kohale jõudes Saara ühtäkki nagu koost laguneb ja Arturi endaga ära vahetab , mehel ebamäärased tõmblused hingepõhjas , viimne teadvusekübeke hoidmas meelevallas teotahet , mis äärepealt oleks täielikult kustunud . Et sellisel kombel täita tao armastuse esmapilgul võimatuna näivaid ettekirjutusi . Tüki aja pärast tõuseb Saara tudisevatele jalgadele , sammub tuikudes vannituppa kümblema . Artur jääb asemele edasi , nüüd juba mõttelagedalt , laisalt lamasklema , kuni silm sulgub ja hing kandub uneilma . Sealses teadvustamata meeleseisundis ilmub magavale meestegelasele kusagilt järgmine värssnägemus : Hommikuti pärlendab kastepiisk Sel kuumal suvel kõrbes rohi Päike lõõskab endiselt Ärkamised ei ole enam lapsikud . Maikuus , kevadise Veenuse valitsemisajal , oli Saara ilma sissejuhatuseta lühidalt teatanud , et nad on otsustanud veel sellel kevadel koos oma elatanud vanematega Iisraeli ümber asuda . Kui siis Saara lahkumise paratamatus oli jõudnud Arturile täielikult selgeks saada , tundis ta sellest alates vasakul pool rinnas peaaegu lakkamatut vaevutajutavat pakitsust - südant ei saa petta ! Ta arvas , et suudab sellest üle olla , et on Saarat igaveseks kaotamas . Aga tegelikult oli see vaid Üokist tingitud tuimus - isiklik psühholoogiline kaitsemehhanism oli nähtavasti alateadlikult sisse lülitunud , et teda päästa . Kuid millest ja miks ? Lahkumiselamus Saarast oli seotud loojuva päikesega . Ta ootas Tallinnas ühe maja juures Saara tulekut . Saara viibis kusagil hoone sisemuses ja tal tuli seista tänaval oma pool tundi , mille jooksul ta jõudis tahtmatult meenutada kõiki oma senise elu varasemaid ootamisi - neid oli küllalt ja palju pikemaid ning ka tulutumaid kui praegune . Paraadukse ees asetses rohkem kui inimesekõrgune lai trepp ja kui siis Saara lõpuks väljus ja trepist alla laskus , oli päike juhtumisi jõudnud vajuda täpselt tema selja taha . Saara astudes lähenevad , pika kevadmantli lahtiste hõlmade vahelt ja miniseeliku alt paistvad vaheldumisi astmetel kergelt nõtkuvad tuttavad tõmmud jalad , tema ronkmustad lokkis juuksed , tema unes ja ilmsi täielikult armsaks saanud valuliselt lähedane keha oleks just nagu järjekordselt aja kulgu mõjutanud - see hakkas teo kombel aeglaselt venima . Naise ümber moodustus kiirtepärg . Ja siis oli Saarast saanud ilmutus , võrdpilt ajalikule , vastukaal kaduviku survele . Päike ja Saara , valgus ja videvik . Tahtmatult lahkumisteadmisest nukker Artur , loojanguhelk tummal näol , silmist sõge , seisis kogu oma meheliku keskea alastuses Jeruusalemma teekonda alustava igavesti noore valgusjumalanna ees , kes asjalikult küsis : " Ootasid kaua või ? " Artur raputas sõnatult pead , sest hääl oli kurku kinni jäänud . Nad hakkasid kõrvuti jalgsi astuma - Saara soovis ( viimne soov ! ) , et Artur teda üle Tõnismäe alla linna saadaks . Aga mõne sammu järel lõi Arturile selga terav valu , ta tõmbus kööksu , jäi koguni seisma , parem käsi surutud vastu nimmelülisid . Siis ütles ta kähedalt : " Rohkem ma edasi ei tule . Kas lasen su täielikult vabaks või jään veel ootama ? " " Oota kolm kuud , võib olla tulen tagasi , kui sealne kuumus mind ära ei tapa ! " Artur pöördus ja hakkas eemale sammuma , kurgus klomp , peas jonnakalt vasardamas sõnad : kolm kuud - õlekõrs uppujale , kolm kuud - õlekõrs uppujale . Sellele lisandus tahtmatu tõdemus ilmsest õnnest , mille olemasolusse inimene alles pärast ilmajäämist uskuma hakkab . Kusagil lahtise akna taga ühe maja sisemuses alustas kellegi meeshääl äraleierdatud estraadilaulu : " Õnn on ju alati mööda must läinud Kaugelt vaid teda ma ju olen näinud ... " Minu puhul see nüüd küll paika ei pea , välgatas laulusõnu ja tuttavat viisi kuuldes esimene ähmane lohutusehelk . Kogu ülejäänud eluks aga jäi teda vaevama üks isiklikku laadi olulise tähtsusega küsimus . Kas õnne puudutust on üldse võimalik ette näha ja pärast seda unustada ? Ta pidi nentima , et vastust teab vaid aeg , mis mõne nädala pärast oma endise kulgemiskiiruse taastas . SEITSE AASTAT OLI TA SAARAT ARMASTANUD . Armastanud ? Tegelikult oli selles midagi enamat , midagi , mille kohta võiks tingimisi väita , et üks hing elas kõik need aastad kahes kehas , laskis nii öelda liugu kahe füüsise vahel , jälgis erinevaid pulsirütme , sünnitas südamelöökide ekstrasüstoleid , nägi korraga kahte und ( või ühe unenäo kahte osa ) , oli üheaegselt erinevates kohtades , tegi üheaegselt mitmeid tegusid , magas ja oli samal ajal ärkvel , tõukas neid teineteisest eemale ja tõmbas jälle tagasi ning mis kõige tähtsam - pidas neid alaliselt nähtamatu lõa otsas , oli nende kaitsja ning hingekarjane . Kokku võttes oli see hea saatusemere seitsmeaastane tõusulaine . Aga nüüd oli side katkenud , lõõg vallandunud , lahkumine jätnud nad unustuse hõlma , kaotusekibeduse kätte vingerdama . Edaspidi on nad poolekslõigatud vaskussi jupid , tervikust eraldatud valutundlikud ajalõigud , teineteisest tagasipöördumatult kaugenevad taevakehad , mille vahele Saatus oma vaheda teraga oli lahkumishetkel löönud üha laieneva ja edaspidi ületamatu ruumilõhe . Õieti oli Arturil võimatu anda erapooletut hinnangut hingeseisundile , milles ta ise parajasti viibis , kuid ühel päeval neli kuud pärast Saara tagasipöördumatut lahkumist kirjutas ta igatsuse survel ja Saarat peaaegu lakkamatu haiglase järjekindlusega meenutades järgmised värsiread : Õnnepäevi Kas näed veel sa luigelennul tulemas Enne kui lõpp käes ning juba sa suremas Kas kannab tiib sind taevaste riiki Kus ootab õndsus sind tundmatut liiki Või langed alla sa manala valda Tundmata õrnust mida võiks anda Taevaste puudutus üle su rinna Inglite suudlus su huulte pinnal Tule siis hetk ja too meile õnne Vaevade asemel leebamat põlve Ava see ilm hing kuhu muidu ei sõua Kuuljaks tee kõrv hääl kuhu muidu ei jõua Kui see isiklik , nüüd juba üleliigne tundepuhang oli paberile jäädvustatud , mõistis Artur äkki täie selgusega , et see oligi hüvastijätuhümn , mis tookord jäi välja mängimata sel proosalisel põhjusel , et orkester oli mingi arusaamatuse tõttu lahkumistseremooniale lihtsalt hiljaks jäänud . Nõnda ei saagi Saara seda iial kuulda ega lugeda . NÄDALA PÄRAST NÄGI ARTUR ÖÖSEL UNES , et ta kohtus jumalaga , kes oli meessoost ja keda ta alguses ära ei tundnud ning sellepärast küsis otse : " Kes sa oled ? " " Jumal , " vastas jumal . Kohe lipsas Arturil üle huulte järgmine küsimus , mille jultumusest ta alles hiljem aru sai : " Millega sa seda tõestad ? " Vastuse asemel mees naeratas leebelt ja tõstis parema käe . Artur omakorda tõstis pilgu ja nägi selget taevast , mille taustal lendlesid pääsukesed . Üks neist võttis suuna mehe kutsuvale käele ja maandus ta ülespoole pööratud peopesal . Samal hetkel kui linnu õrnad küünised puudutasid jumala kätt , ta haihtus ja peopesal hakkas sätendama väike helesinine täht . Arturi suu vajus jahmatusest ammuli ja ta hääl tõi kuuldavale sellise küsimuse : " Kas Saara muutub kunagi samuti täheks ? " " Eks ikka ! " vastas jumal ja Arturit valdas meeleliigutus , mida on peaaegu võimatu sõnadega kirjeldada . Sellest alates kannab Artur oma isiklikku elulist maailma alaliselt endaga kaasas nagu tigu kannab kaasas oma karpi . Ehk oli Saaragi seda teinud ja võib olla just sellepärast õnnestuski neil oma armastust ülejäänud maailma eest täielikult varjata . Samal ajal kui nende endi jaoks oli see olnud ilmutus merikarbist . Tigude ime . ISAMAALE OLI ÜLEÖÖ KERKINUD KIVISTUNUD METS . See laotus Iisaku voorenõlvast alates kuni alla Peipsini , roomas mööda järvekallast edasi kuni Alatskivini . Artur lonkis selles metsas ja talle turgatas pähe , et maastik tuletab millegipärast meelde üht murenenud mäge endises Ida-Saksa riigis . Nüüd hakkas ta mööda vaevumärgatavalt kaldu olevat maapinda kõmpima kuhu jalad viisid . Tihedalt ümbritsesid teda kivistunud puutüved , mis üksteise kõrval sirutusid muudkui ülespoole ja ülespoole . Kivistunud oksad , tüved , lehed ja viljad – tõrud , käbid ja kastanimunad . Nürimeelne valuaisting südames , rändas ta unenäoruumis surnud tüvede vahel ikka allapoole ja allapoole . Nii möödus päevi , kuid selles ajas või ajatuses nälg ei näpistanud , janu ei pigistanud kurku . Lisandus vaid mingi totaalne tühjustunne . Kuni ta ei tea mitmendal päeval silmas kaugemal ees ja allpool kivitüvede vahelt läigatamas sinist järvepinda . Natuke maad enne veepiiri lonkis ta elutute puude vahelt välja lagedale rannaliivale ja nägi seal kõhutamas ainsat inimest peale tema , meest , kes üksisilmi järvepinda silmitsedes vahetpidamata pahvis paberosse " Belamorkanal " . Mehel olid jalas pastlad ja kaitsevärvi räbaldunud kalifeepükste jäänused , jalge taga maas vedeles luitunud musta värvi laiaservaline võidunud kaabulott , põhi allapoole . Aegajalt kõigutas ta masinlikult labajalgu ja näis oma olukorraga ülimalt rahul olevat . Järjekordse pläruga ühel pool , viskas ta kustunud koni hooletult paremale , kus juba vedeles paberossijäänuste hiigelkuhi . Seejärel võttis ta vasakult käeulatuses olevast õlakõrgusest , laiast ja pikast suitsupakkide lademest ärgmise paki , asetas selle oma nina ette liivale , rebis kärsitute liigutustega külje lahti , koukis sealt välja ja läitis värske suitsu ning hakkas seda tossutama , pilk vahetpidamata klammerdunud silmapiirini ulatuvate vesiköidikute külge . " Mida sina siin teed ? " küsis Artur uudishimulikult . " Olen hull ! Mu nimi on Juhan , enam pole mul varju ja nüüd saan igavesti seda järve imetleda . Ära rohkem midagi päri ! " Aga polnudki midagi pärida , sest asi oli niigi selge . SIIS JÄLLE ÜHEL PÄEVAL ENNE JÕULE tundis Artur ootamatult , et kõik mõisted olid sõnadest läbi nõrisenud nagu sõelast ja verbidest olid üleöö saanud tühjad kestad . Kõiksuski oli muutunud verbaalseks kalmistuks nagu oleks ilm äkki heast peast põduraks jäänud ja otsa lõppema hakanud . Ent filoloogilisi jäänuseid vedeles ka väljaspool trükitekste . Haapsalus merelahe kaldal seisab tänini kahekümnenda sajandi teise kümnendi lõpus ehitatud päikesekell , mille aluspostamendil hakkab möödujale silma järgmine tekst : NII KAOB INIMELU AJA LÕPUTUSSE RINGKÄIKU . Ta hoomas üllatusega , et oli kaotanud peaaegu kõik oma mälestused – needki olid jälgi jätmata ummisjalu minema tormanud läbi hõreda nähtamatu mõisteümbrise nagu ootamatult lahti pääsenud vangid . Kes ta siis ise on ? Vutlarnime varjus senini redutanud liigikaaslane . Inimene , mees ? Kas hoidis teda alles perekond ? Olid ehk riided tema eritunnusteks ? Sookuuluvus , lühinägelikkusest tingitud prillid , veidi kõverad jalad , kingad , tagasihoidlik lauluoskus , transtsendentaalse meditatsiooni kursustel juhendaja käest nelja silma all saadud mantra ( hoiab siiani teiste ees saladuses ) , soolte peristaltika , sugutung , oskus pea peal seista , hallinevad juuksed , keskiga , isadus , abielus olek , õde , kes oli temast poolteist aastat vanem , sünnimärgid kehal , lagunevad hambad , lapsepõlves põetud haigused , üksiolles vaevavad tahtmatud tõmblused , unes aeg-ajal ikka veel iseenesest jäigastuv suguti , vanemate hauas kõdunevad jäänused , moraal , isamaa , emakeel ja veel musttuhat erinevat üksikasja ? Tegelikult ei olnud ta üks , teine , kolmas ega musttuhandes neist lõputuist mõtetuist märkidest , mis moodustavad nüüdseks vaevueristatava mälutausta sisekõrvas millelegi , millel üldse puudub reaalne tähendus . Või tuleb see alles leida ? Eelmise aasta lõpus muretses ta pealinna Harju tänava bukinistlikust kauplusest raamatu pealkirjaga " Hämmeldunu teejuht " ja sai seda lugedes kinnitust , et tegelikult on ta nähtamatu . See oli ootamatu aktsept varasemale kahtlusele , mis teda juba pikemat aega vaevas . Kartus osutus tõeks – ta ongi nähtamatu . Järelikult siis peeglid petavad ! Mis sealt paistab , parem-vasakpoolsuse reeglid pahupidi pööratud , on igal juhul silmapete ! Oreoolita kiirgus , kusagilt tagasipõrkuvad närbuvad footonid , aines takerdunud aeglustunud elektronid või kuna need seiskudes inimsilmale nähtavaks muutuvad , siis ühed kuradi molekulid , ei ühed kuradi molekulide ahelad , ei mingid kuradi molekulide tardunud laviinid ja kuhilad . Pidetult peeglis peatunud , tahkeks muutunud dünaamika . Vägev eksperiment küll see peegli ees seismine , mõtles ta ! Empiirilised kogemused kuhjuvad lausa päise päeva ajal igaühe nina ette , ei , silmade ette , aga vastavaid järeldusi ei tee keegi . Nii lähebki väärt tähelepanek kaotsi ja keegi ei mõista selle tähendust ! LÄHEDUS MARIAGA TEKITAB ARTURIS mõnikord hämmeldust ja siis ta mõtleb , kas pole see mitte liiast . Tunneb ta ju oma viimast naist niiöelda juuste tippudest kuni varbaküünteni ja on teda suudelnud kõikjale , isegi varjatumatele kehakurdudele . Eeltingimuseks muidugi hügieen , see tähendab eelnev kümblemine . Maria läheb duÜi alla ja kui pihusti on minut või paar sulisenud , astub Artur vannituppa , kus veejugade all seisab alasti Maria . Marial on Veenuse kingu varjus peidus grott , mille võlvi kohal kasvavad õitsvad viinapuuväädid , mida õrnalt kastavad pihustist langevad kerged kunstvihmavalingud , nii et Maria koopasuu ette kaardub samaaegselt kujuteldava päikese kiirtes väike vikerkaar . See tema Veenuse nõlval kasvav mõtteline taimkate on nagu kahar põõsas pärast äikest , iga lehe tipus välkudest vigastamatult läbi pudenenud taevased õnnepiisad . Neid mees siis limpsibki keeleotsaga , korjates nagu mesilane nektarit õiekübarast , mekib nagu veinimaitsja haruldasi märjukesi , degusteerib aeglaselt ja eraldi igat piiska . Ja see meeldib nii Mariale kui mehele . Sellistel puhkudel tajuvad nad mõlemad intuitiivselt , et on kaotamas oma senist identiteeti , oma individuaalseid eritunnuseid , oma kahte persooni , oma koormakandjaid egosid . Aga tõtt öelda pole neil kuhugi kiiret , kohustused ei ahista enam , õigused ei nõua täitmisi , teod tõestusi . Sootsium kogu kupatusega on järjekordselt maha jäetud künka taha , üle mille nemad olid just hetk tagasi märkamatult alustanud ülimeeldivat hõljumist vannitoa mõistvalt sõbralikuks muigeks kõverduvas aeg-ruumis . Adjöö ühiskond , inimõigused , sõna- , trüki- ja muud -vabadused , sotsiaalsed kõverpeeglid , suitsiidimõtted , sundkäitumine , pendelkäigud , õigusrikkumised , õnnetusjuhtumid , vägiteod , õuduskatastroofid ja nurisünnitused ... Pärast sooritavad nemadki vahelduseks elektroonilist tiigrihüpet , mängivad lihtsakoelist arvutimängu nimega SOLITAIRE . Laovad pasjanssi kuvarinoole ja virtuaalse tehishiire abil . Me vajame ässasid , kuningaid ja emandaid ning emandatega klappivaid triksis-traksis türvaga soldateid . Värvid peavad sobima ja mastid kokku minema . Klõks-klõks ja ilmub vajalik kümme , klõks-klõks ja ilmub vajalik üheksa , klõks-klõks ja ilmub vajalik mast , mille me jõudu raiskamata vajutame virtuaalse kruiisilaeva mastikoopasse päris õigele kohale . Palju õnne uue Ameerika avastamise puhul , kõlavaid triumfifanfaaride võiduhelisid enneolematu elektroonse virvakontinendi peturandade silmapiirile tõusmise puhul . Aga loll on see lugu , võlts pääsemislootus sootulukeste abil , vale puha see lubatud elektrivabadus . Suvine põuavälk lööb väljas reaalajas kahe sekundi kaugusel hirmsa kärgatusega maasse , sik-sakk atmosfäärne laenguosakeste plasmajuga tabab elektriliine ja kerge kärtsuga kustub helendavas ruudus Microsofti Uus Ilm , kaob nagu uni enne ärkamist pseudosaavutus kuvariekraanilt . Hüppel õhulendu alustanud tiiger vajub koÜti kokku ja muutub häbitult hõõguvaks täpiks kustunud lootuste tuhmistunud otstarbetus ristkülikus . Veel hetk tagasi toimis süsteem nagu nõiaväel kergelt või eufooriliselt otsekui narkouimas . Kui ainult seda välku poleks vahele tulnud . Nüüd on see kõik kadunud , kõvaketaski tuksi keeratud , virtuaalne viikingiretk kollapsiga päädinud , elektroonilised sõdalased paugupealt hukkunud ja tundmatusse rahulasse tseremooniavabalt nimetute kaaslaste kõrvale sängitatud . Arvutiaamen ! Teksti puhul nad tegelikult ootasid juba kannatamatult teatavat lehekülge , mis ei tule ega tule , ei tõuse ekraani allserva tuhast nagu tehiskeskkonna ammutõotatud postmodernne föönikslind . Aga siis ennäe ! Kaks rida hiljem ja edasi poolitab vasakut serva paremast servast ei tea kust tekkinud sirge punktiirjoon . Ja ongi künnis ületatud tolliformaalsusteta , lehekeeramiseta . Järgmisel tasandil aga ei ilutse mitte üks , vaid nagu iseenesest juba kaks rida . Seejärel pomiseb Artur hoopis AVE MARIA kodukarva teisendust , niiöelda maavillast ümbermõeldist . Meie ema , kes sa oled maa peal Pühitsetud olgu sinu nimi ! Sinu üsa viljastugu , sinu lapsed sündigu Kui maa peal nõnda ka õhus ja vees ja maa all Meie igapäevast armastust anna meile tänapäev Ja anna meile andeks meie ükskõiksus Nagu ka meie oleme andeks andnud neile Kes on meie vastu ükskõiksed Ja ära saada meid mitte vihkamise sisse Vaid päästa meid ära vaenust Sest sinu päralt on elu , abort ja sünnitamine igavesti , aamen ! Muuseas on Arturil kuni viimase ajani kalduvus uskuda Maria sõnu selle kohta , et varem polnud naine tõelist orgasmi läbi elanudki , ehkki tal ka enne Arturit oli olnud intiimsuhteid meestega . Seda põhjusel , et kui Maria siiski esimest korda selle ülima seisundi saavutas , kaasnes mehel samal ajal nägemus . See kujutas endast taevast langevat hiiglaslikku padu , mis täitis kogu Arturi suguühteaegse tundehorisondi ning mida ta kunagi varem ega ühegi teise naisega ühtides ei olnud trehvanud nägema . See taevane tulv küütles helesiniselt ja selles hõljusid sujuvalt mõned nukud ning veel mingid arvatavasti ekstra tüdrukute jaoks mõeldud ulmelised mänguasjad . Rasestumisi Marial varem ette ei tulnud ja lapsi tal polnud . Arturiga kahasse on tal neid nüüdseks juba mitu , aga ükski neist pole Kristus . Minu viimane laps , praegu kuueseks saav tütretirts sündis novembris . Tema ema Maria viibis sündimise eelsel päeval külas oma emal Tallinnas Õismäel suurpaneelelamu ühes kuuenda korruse korteris . Ise me elame Maarjamäel samuti kahetoalises korteris . Sündimise päeva hommikul kell kuus äratas mind telefonihelin ja alles unesegasena kuulsin oma naist teatamas : " Artur , looteveed juba tulevad ! Poole tunniga põrutasin taksoga Õismäele ja sealt edasi sõitsime sama taksoga Liivalaia tänavale Keskhaigla sünnitusosakonda . Sünnitajate vastuvõtuosakonnas olin mina vaid statisti rollis , sest suhtles ja vestles vastuvõtutöötajaga naine ise . Täideti mingid ankeedid ja vajalikud formularid . Kodused seljariided andsime vastuvõtuosakonda hoiule . Minu isiklik osavõtt peresünnitusest ei olnudki sellel hetkel veel sada protsenti kindel , aga kuna küsiti , kas lähen naisega sünnitusosakonda kaasa , siis vastasin pikemalt mõtlemata , et lähen küll . Me tõusime liftiga teisele korrusele ja sisenesime üksikpalatisse , kus oli üks voodi , sünnituspukk , veekraanid mingite pikendusvoolikutega , veel mingi laud lampidega ja nagid kitlitega ning kusagil rippus mitu paari nummerdatud kummikindaid . Kell oli alles üheksa paiku hommikul ning nüüd järgnes rohkem kui kaheksatunnine ooteaeg , enne kui laps ilmavalgust nägi . Minu osa seisnes peamiselt naise ooteaja täitmises oma seltsiksolemisega . Loomulikult jõudsime vestelda pooltest maailma asjadest . Viimastel tundidel olin ma naisele tuhkude ajal lihtsalt tugikohaks , et ta saaks minule nõjatudes mööda palatit ringi komberdada , kui tal selleks isu tuli . Aeg-ajal käis keegi ning kontrollis vererõhku ja kaks korda pandi naise külge aparaat , kust kostus lootepaunas asuva lapse võimendatud südamelööke . Esimene kord oli see vist keskpäeval ja teine kord umbes tund enne sündimist . Nende südamelöökide kuulmine täitis küll minu hinge teatava hellusega . Kaheksa tunniga jõuab haigla õhustiku ja olukorraga täielikult harjuda . Selle aja jooksul toimus kõrvalpalatites kolm sünnitust ja üks vene rahvusest naine kriiskas küll vägagi usinalt ning kohati õige peenikese häälega , hüüdes peamiselt sõnu " maama " ja " pooze moi " . Eesti naised aga ei karjunud vaid pigem oigasid ja võiks isegi öelda , et ähkisid . Vahepeal käisin mina all puhvetis , sõin ise ja ostsin kaasa naisele mahla ja tõesti ei mäleta , mida veel . Palatisse toodi minu mäletamist järgi naisele ka sooja sööki , aga isu tal ei olnud ja nii tuli minul see ära süüa , sest isu oli mul alles , vaatamata olukorra uudsusele ja teatavale närvilisusele . Et ma tol ajal veel suitsetasin , siis käisin aeg-ajalt palatist väljas kusagil keldri tasandil trepi all sigaretti tõmbamas . Keegi oli sinna tuhatoosiks tühja konservikarbi jätnud . Ka riidehoiupidajad , kaks üle keskea naist , käisid seal trepi all suitsu tegemas ja neilt ma siis kuulsingi järgmise loo . Olnud üks tulevane isa oma noore esmasünnitava naisega peresünnitusel osalemas ja kui asi kiireks läks ning titt väljuma hakkas , ei kannatanud noore mehe närvid verd ja värke välja , ta kaotas teadvuse , kukkus jalapealt kokku , põrkus meelekohaga vastu mingit nurka ja viskaski sealsamas vedru välja . Nõnda nägi küll laps ilmavalgust , aga jäi isast ilma ja varrud ning peied peeti üheaegselt . Naine jälle jäi ilma mehest ja lapse toitjast . See oli oma lühiduses põrutav lugu , sisaldades tugevat hoiatust nendele , kes võib olla vaid pelgast huvist ja kergemeelsusest soovivad sünnituse juures viibida . Minu naisega aga läks asi järgmiselt . Peale lõunat selgus , et sünnitusteed ei avane vajaliku kiirusega ja tuleb teha stimuleeriv süst . Seda tehtigi ja kui paari tunni pärast uuesti aparaadist lapse südamelööke kuulsime , olid need juba kiired nagu võistlejal stardi eel ning oli selge , et laps valmistub kohe-kohe välja tungima . Aeg-ajalt käidi mu naise suguelundeid katsumas ja iga kord siis ütles see keegi , kes katsus , kuidas emakasuu avanemisega lood on . Mulle tuletas see millegipärast meelde suurt kala , kes hääletult oma suud paotab . Lõpuks käidi juba iga natukese aja pärast ja siis oligi naisel aeg pukki ronida , sest laps hakkaski tulema . Vahetult enne seda aga ütles naine mulle : " Sina mine seniks koridori ! " Ma siis muidugi läksin , kuid jätsin ukse paokile , nii , et nägin ja kuulsin , mis palatis toimub . Mõne minuti jooksul käis sees kiire sagimine , kohal oli oma kolm-neli ämmaemandat või nende abi või kes teab keda . Oli kuulda ka naise ähkimist ja puhkimist , aga karjumist küll mitte üks raas . Ja siis kostuski lapse kisa ning juba ma astusin palatisse tagasi . Maria oli selili pukis , jalge vahel mustas aga tuttava mätta asemel kämblasuurune tume auk nagu koopasuu . Sealt ulatus otsapidi emailkaussi lootevärke ja verd ja nii edasi , aga seda kõike nägin mina nagu möödaminnes , sest mu peatähelepanu tõmbas endale laps , kes just tõsteti röötsakile ema kõhule ja nabanöör oli tal veel küljes ja ta oli siniseks tõmbunud ja värises nagu haavaleht ning vääksus haledalt . Siis haaras mu südant niisugune meeleliigutus , et käed tõusid iseenesest ja ma panin oma peod lapse seljale kaitseks ning lohutuseks . Mu arust oli ta seal maailma kõige abitum olend . Teadvus oleks nagu ahenenud ja ma ei saanud hästi aru , mis ümberringi toimub , sest laps oli nüüd mu tähelepanu jäägitult endale tõmmanud . Siis kuulsin ämmaemanda häält : " Astuge teisele poole ! " Sammusin masinlikult teisele poole sünnituspukki ja see naisterahvas ulatas mulle kääride moodi instrumendi ning palus seda hoida . Ma võtsin need käärid oma paremasse kätte ja vaatasin arusaamatult , kuidas arst asetas nabanöörile kaks sulgurit ja käskis siis minul sulgurite vahelt nabanööri katki lõigata , hoides seda ise oma kahe käe vahel pinguli . Ma tõesti ei oodanud , et niisugust asja lastakse isadel teha , aga peas hakkas vasardama mõtteke : " Ära nüüd endale häbi tee ! Ära nüüd endale häbi tee ! Lõika ühe ropsuga läbi ! " Võtsin jõu kokku ja lõikasingi nabanööri katki – see oli tugevam ja tihkem kui oleks võinud arvata , justnagu kummist , aga mul õnnestus see ikkagi ainsa raksuga läbi lõigata . Seepeale sõnas keegi naistest : " Missugune uhke liigutus ! " Keegi lausus , et kell on kuusteist ja viiskümmend kaheksa minutit . Laps võeti nüüd ema kõhult ja viidi natuke eemale soojade lampidega lauale ja seal siis katsus üks vanem hallipäine naine ( arvata võib , et keegi ülemarst ) lapse tähelepanelikult läbi luu- ja liigeshaaval , koukis pärakast välja lootejunni , puhastas pikkade kõrretaoliste torudega imedes ta suuõõnt , nina ja kõrvu ning kuulutas lõpuks : " Terve laps ! " Tüdruk nuttis jälle haledalt ja ma panin uuesti loomusunnil oma käe talle peale , mille kohta naisterahvas mühatas : " Ärge nüüd segage ! " Siis mähiti titt valgesse linasse ja asetati minu käevarrele , sest emaga läks veel oma paarkümmend minutit , enne kui lootevärgid ja päraldised või mis need kõik on , ära tulid ja siis veel nõeluti ta naistevärke , sest need olid sünnituse käigus osaliselt rebenenud . Kogu selle aja käisin mina ringi mööda koridori ja vestlesin oma tütrega vaikselt juttu ja mu silmist voolasid pisarad , sest meeleliigutus oli nüüd mu üle võimust võtnud . Ja kui me niimoodi kahekesi ringi käisime , pani laps mõne aja pärast oma silmad kinni ja näis tukkuma jäävat , aga ärkas paari minuti pärast uuesti üles ning hakkas jälle karjuma . Selleks ajaks oli ka naine lapitud ja lebas juba voodis pikali teki all ning üks õdedest ütles mulle : " Mis te sest lapsest vääksutate , pange ta emme rinnale , ta tahab ju tissi . " Sinna ma ta paningi , sest see oli õige koht . Ring oli jälle täis saanud .