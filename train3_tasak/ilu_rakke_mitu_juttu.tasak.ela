kirjak	ilu_rakke_mitu_juttu.tasak.ela	Nad olid just Poisi poolt tulnud . Nyyd seisid nad Tydruku trepikojas ; mõlemad , Tydruk ja Poiss . " See oli wiimane kord , kus ma yle sinu maja läwe astun , " ytles Tydruk . " Nojah , tuleb siis leppida trepikojaromantikaga , " arwas Poiss . Ta ei mõelnud seda tegelikult tõsiselt . " Tuleb wõtta mõni muu wõimalus , " arwas Tydruk . Poiss mõtles mõnd uut pinda , Tydruk lahkuminekut . Ta pidi Poisist lahkuma , ta ei tohtinud end Poisiga pikemalt siduda . " Tead , ma kardan tõesti , et rikun su ära , " ytles Tydruk . Nii oli öelnud ka Poisi ema . " Ah , lõpeta , " ytles Poiss . Poisi ema arwas , et Tydruk muudab Poisi samasugusex " ebakorralikux " nagu ta ise . Poiss pidaski seda ainsax rikkumise wõimalusex , aga kumbki , ei Tydruk ega Poiss , ei uskunud sellisesse wõimalusse . Tydruk teadis , et just siis rikubki ta Poisi ära , kui ta ei pyyagi teda rikkuda . Ta teadis , et kord tuleb aeg , mil nende wahel kõik läbi on . See oli möödapääsmatu . Tydruku teha jäi ainult haawade suurus , mis Poisisse jääwad , aga seda Tydruk ei osanud . Ta teadis , et mida wäixemax ta pyyab neid haawu teha , seda suuremax nad weniwad . Ja see oli jube . Haawades ju rikkumine seisneski . Tydruk pesi pesu . Oli laupäewa hommik ja ta oli kodus . Wannituba oli mõnusat sooja auru täis . Tydruk elas koos Isaga ja Tydruk armastas koos Isaga kodus olla . Isa oli hea , ta ei käi-nud kunagi Tydrukule närwidele . Tydruk tundis alati mingit imelist rahu , kui ta oli koos Isaga . Siis , kui ta Isaga juttu ajas , ja siis , kui nad toimetasid omi asju teineteisest wälja tegemata . Isa oli inimene , keda Tydruk tegelikult wäga austas , olgugi , et Isa seda ei teadnud , ja kui olexki teadnud , polex uskunud . Tydruk ei teadnud , kas B on poiss wõi mees , B oli noor , kuid juba abielus . B ytles : " Tule , lähme , " ja Tydruk läx . Tal oli B-ga hea olla , nad magasid tihti koos . B-l oli naine haiglas , ootas last ja mingi widina pärast oli ta juba warem sinna pandud . Naine ei teadnud midagi Tydruku ja B suhetest . Ta ei pidanudki midagi teadma . Tydrukul oli hea - ta leidis , et nii peabki olema - on keegi , kellega wõib magada , nii et haigusi pole karta . Tydruk helistas Sõbrannale . Sõbranna oli , mis ta oli , aga ta kuulas alati ära , mis Tydrukul öelda oli . " Tead , mida ma mõtlesin , " ytles Tydruk , " ma mõtlesin , et kui ma suurex saan , siis hakkan wanatydrukux . " " Lollakas , " ytles Sõbranna . Tydruk ei lasknud end häirida . " Siis olex mul yx tuba . Tapeete ei olex ja walgete seinte peal , otse lae all , olexid wäixed walged kapid . Ja keset põrandat olex woodi , millel pole jalgu all . Ja siis olex mul kodus yx paxux-söödetud kohikass , ja seinte ääres põrandal olex hästi palju kaktusi . Ja kui mind siis jälle maailm wihastab wõi kui mul on meestenälg , siis ma roomax mööda seinaääri ja torgix end kaktustega . " " Sa oled segane , " ytles Sõbranna . " Ei , " ytles Tydruk . " Ma tahan lihtsalt sulle kylla tulla . " Sõbranna naeris . Tydruk ei teadnud , mix ta Poisi siia oli toonud . Neil lihtsalt polnud kohta , kuhu minna . Tydruk ytles : " Mina tean , kuhu me nyyd lähme , " ja tõi Poisi siia . Siin oli Tydruk waremgi olnud . Nad sumpasid läbi lume majakese poole . Siin oli hiljuti käidud . Tuhk kaminas oli weel soe . Nad tõid õuest puid tuppa ja syytasid kaminas tule . Tydruk torkas ka elektriradika sisse ja peagi wõisid nad mantlid maha wõtta . Tydruk syytas suitsu . Ta teadis , et see Poisile ei meeldi , aga mis siis . Ta lihtsalt tahtis praegu suitsu ja teda ei huwitanud , meeldib see mõnele wõi mitte . Tydruk oli solwunud kogu maailma peale . Ta oli syydi selles , et Poiss oli korralik , tark , musikaalne ja nii edasi , ja kuigi Tydrukulgi mõningane andekus ei puudunud , ei olnud ta korralik ja ei wõinud selle Poisi sõbranna olla . Oli siis Tydruk syydi , et ta ei armastanud kleite ega seelikuid , et alati pidi tal kaelas olema mõni kett , et segamini juuxed meeldisid talle palju rohkem kui silutud . Ju siis oli ta selles syydi , ju siis oli selline olek ebanormaalne , normaalsele mõistusele nii wastu-wõtmatu , et ta pidi Poisist lahkuma . Ausalt öeldes hakkas Poiss Tydrukul wiimasel ajal yle wiskama , sest Poisiga käies oli alati olemas mõningane riskimoment ja see muutus pikapeale tyyta-wax . Jah , Tydruk ei käinud koolis , kuigi pidi , ta oli wahetanud juba kax töökohta ja oli nyyd teist kuud töötu . Mis siis ? Ja järsku hakkas talle kõik wastu . Mix oli ta siia toonud Poisi , kes temaga magamise pärast ei sõbrustanud nagu need , kellega ta siin warem oli käinud ? Wõttis aega , kuni ta oli suutnud Poisile selgex teha , et tahab praegu siin yxi olla . Poiss pani mytsi pähe ja hakkas astuma . Yldiselt oli ta juba weidi harjunud Tydruku meeleolumuutustega , ja kartis , et kui ta ei kuuletu , wõib Tydruk jälle ropendama hakata . Seda ta sel hetkel kyll ei tahtnud . Tydruk silmitses eemalduwat Poissi ja mõtles , et lähex õige tagasi wanasse seltskonda , joox ennast korralikult täis , unustax mõnex ajax mõtlemise , - isegi magax korralikult terwe öö kellegi meesisiku kaisus . Tõepoolest , tänu Poisile ei olnud ta pikka aega yhtki noormeest " proowida " saanud , ainult B-d , kuid tema ei tulnud praegu arwesse . Tydruk ronis kõige kõrgema lumehunniku otsa ja sylitas . Mõtles ise , et huwitaw , kui kaugele Poiss oskab sylitada . Ja samas ta ohkas . Ka sylitamine oli asi , mis Poisi wanematele ei meeldinud . Ei , kõige targem on siiski tagasi minna , arutas Tydruk oma-ette . Wanas seltskonnas oli lihtsam , wanas seltskonnas polnud nii palju waja mõelda . Tydruk ja Sõbranna istusid Sõbranna pool . Sõbranna Laps tatsas mööda tuba ringi ja westles oma mänguasjadega . Laps oli õppinud yxinda mängima . " Ma ei wiitsinud täna hommikul yles ärgata , sellepärast ta polegi lasteaias , " ytles Sõbranna . " Ta ei sega ju meid , " ytles Tydruk . " Siis on ju hästi , " naeratas Sõbranna . " Mul on alati hirm , et ta segab kedagi . " Tydruk teadis , et kui kedagi Sõbrannal kylas pidu panemas ei ole , siis on ta Lapsele maailma parim ema . Tydrukule tundus wahel , et Sõbrannal on midagi wiga , sest ta tundis nagu mingit walehäbi , ja seepärast surus ta tihtipeale oma ematunded maha . " Tead , wahepeal ma mõtlen , et täitsa hea , et ta mul olemas on . On , keda kallistada ja paitada , kui maailm wastikux muutub , hea on tunda , et keegigi on päriselt minu oma . " Tydruk ja Sõbranna said tihtipeale nendelt raha , kes Sõbranna pool pidu panemas käisid . See oli tihti tulusam kui tööl käia . Ja Sõbranna sai kyllaltki kopsakaid alimente . Tydruk tuli koju . Isa toa poolt kostis tasast hingamist . Tydruk keeras uxe nii waixelt lukku kui weel sai ja hiilis oma toa poole . Äkki komistas ta millegi otsa . Ta kummardus ja nägi wõõraid kõrge kontsaga naistesaapaid . Tydruk tundis sydames imelikku torget , midagi armukadeduse ja põlguse wahepealset . Trotsist pani ta tule põlema ja kõndis täisjalale toetudes mööda tuba . Siis jäi ta äkitselt seisma . " Issand , kui tobe ma ikkagi olen , " mõtles ta , kustutas tule ja läx magama . Hommikul ei olnud ei Naist , saapaid ega ka Isa . Wäljas oli jubedalt kylm . Tydruk keeras tagawarawõtmega garaažiuxe lahti ja käiwitas pisikese kruwikeerajaga auto . Uhke oli sõita ilusa punase null-kuuega , mis siis , et öösel ja keegi ei näinud . Wõibolla oli nii paremgi . Olex Isa teadnud , et Tydruk öösiti tema autoga sõitmas käib ! Tydruk sõitis Sõbranna maja ette . Sõbranna juba ootas teda . " Sul läheb alati nii kaua , waata , palju kell juba on , " ytles Sõbranna . " Jäi ta kenasti magama ? " kysis Tydruk Lapse kohta . Sõb-ranna noogutas . Nad sõitsid linnast wälja yhele maapeole . Tydruk ootas autos , kuni Sõbranna tagasi tuli . Temaga oli kaasas kax Noormeest . Tydruk oli solwunud . " Ma ju ytlesin , et ainult " torni " on waja , " ytles ta . " Saab , " ytles Sõbranna . Nad sõitsid umbes kilomeetri kaugusele kultuurimajast , Sõbranna andis yhele Noormehele <arv> rubla ja Noormehed läxid autost wälja yhe maja poole . Sõbranna ytles , et tuleb kaa-sa . Aga kui Noormehed wastu olid , wõttis Sõbranna yhel käest kinni , ytles , et " sina jääd ju minuga " , ja tõmbas ta autosse tagasi . Teine näitas midagi kätega . " Muidu ei saa ju , " ytles Sõbranna ja istus Noormehele sylle . " Mina teid ei tunne , mine tea , kuhu te mu rahaga põrutate . " Sõbranna andis Noormehe põse peale plaxuwa musi . Tydruk pani autos maki mängima , keeras akna weidi lahti ja syytas suitsu . Sõbranna tegeles Noormehega . Tydrukule hakkas asi kahtlasena paistma . See teine Noormees oli juba imelikult kaua ära olnud , aga see sal tagaistmel ei wõtnud wedu . Tawaliselt kasutasid kõik mehed juhust , kui Sõbranna end ise pakkus . " See teine kult tuleb ikka tagasi ka wõi ? " kysis Tydruk Noormehelt . See oli kuidagi närwilise olekuga , tõukas äkki Sõbrannat ja nihkus uxe poole . Tydruk wajutas uxe nupu alla . " Ei , nii kyll ei lähe , " ytles Sõbranna . Tema meelisklew toon oli kadunud . Sõbrannal oli kunagi olnud kutt , kes talle enesekaitset oli õpetanud . Nyyd tegi Sõbranna kiire liigutuse ja Noormees oli poolenisti selili tagaistmel , jalad põrandal . Sõbranna hoidis tema käsi oma põlwede all . Tydruk ronis yle oma seljatoe ja istus Noormehele põlwede peale . " Noh , dawai , " ytles Sõbranna . " Otsi ta läbi . Kui tal raha ei ole , siis ise teab . " Tydruk tõmbas Noormehel jopiluku lahti . Noormees pyydis end wabax rabeleda , kuid see tal ei õnnestunud . " Nonoh , kullake , " naeratas Tydruk . Ta soris läbi kõik Noormehe taskud ja , midagi leidmata , awas pyxiluku . " Nigelalt esinete , noormees , " ytles Tydruk . " Jah , nyyd peate oma tembu eest natuuras maxma , " lisas Sõbranna . Tydruk kiskus Noormehel pyxid nii alla kui sai . Noormees oli juba natukene erutunud . Sõbranna silitas Noor-mehe põske . " Sul on tore riist , " ytles ta . Tydruk wõttis " riista " enda kätte , silitas õrnalt kottide alt ja suudles siis Noormehe kõhtu . Noor-mees rabeles jälle . " Ei maxa , " ytles Tydruk ja hakkas hõõruma . " Kurat , " pigistas Noormees läbi hammaste . Ta oli näost tulipunane . " Pole wiga , poisu , " ytles Sõbranna . " Nyyd siis tead , et wõõ-rastele tyngapanemine pole ilus . " Kui Noormees oli juba täielikult ära wäsitatud , imesid Tydruk ja Sõbranna talle kõhu peale yxteise wõidu " maasi-kaid " . Noormees oli omadega täitsa audis , sellele aitas kaasa ka see , et juba enne autosseistumist oli ta weidi purjus . Tydruk kobis ta põlwedelt maha , pyhkis oma käed talle jopi sisse , awas uxe ja nad lohistasid Noormehe autost wälja . Lõpetusex , igax juhux , wirutas Sõbranna talle weel jalaga kõhtu , nii et ta lamama jäi . Tydruk sylitas . Tuju oli rikutud . Nad istusid autosse ja sõitsid tagasi kultuurimaja poole . Sõbranna läx wälja , tagasi tuli kahe pudeli wiinaga . Tydruk teadis , et Sõbrannal rohkem raha ei olnud , aga teda ei huwitanud , kust Sõbranna need wiinad sai . " Sõida kiiremini , äkki keegi weel kytab järele , " ytles Sõb-ranna . Tunni aja pärast olid nad mõlemad purjus . Wannitoal ei olnud aknaid . Mõnikord , kui Tydruk hambaid pesi , oli tal selline tunne , et kohe , nyydsama praegu , lykkab yx suur masin nende maja ymber , rusudex . Ja kõik suudawad ära põgeneda , sest nad näewad aknast , et see suur masin tuleb , aga tema ei näe , sest wannitoal ei ole aknaid , ja nii ta jääbki rusude alla . Tydruk laulis . Tal ei olnud eriti ilus hääl , aga talle meeldis laulda . Ta laulis end ilusax ja heax ning läx õue . Õues oli juba pime , aga kell ei olnud weel palju . Tydruk tahtis igale inimesele midagi head öelda . Talle tuli wastu Plika , kes kandis pea kohal punast kelku . Plika tuli kelgutamast ja läx nyyd koju . Ta kindad ja ninaots olid märjad . Kelgu jalased - kui nii wõib nimetada , oli see ju salwokas - olid tumepruunid . " Kas su kelk on ära tõrwatud ? " kysis Tydruk Plikalt . " Ähäh , " ytles Plika . Tydruk tahtis weel midagi öelda , aga ei osanud . Ta kartis , et selle mitteoskamise pärast läheb tal tuju yle , aga juhtus hoopis wastupidi - Tydrukul hakkas naljakas . Makk oli põhjas . Ime , et Laps yldse sedasi magada sai . Tyd-ruk istus põrandal ja kiskus suitsu . Diiwanil magasid kax Koha-likku Kamakat , weidi eemal ameles Sõbranna kolmandaga . See oli Tydruku meelest kyllalt kena Kamakas , aga Tydruk ei tahtnud seda ega ka kedagi teist , praegu mõlkus tal meeles Yx Poiss . Aga tema oli omaette ooper . Tydrukul oli natuke imelik waadata , kuidas Sõbranna mõnuleb ja Kamakast wiimast wälja pyyab pumbata . Tydruk ei wiitsinud tuld ära kustutada , ta keeras waid teisele kyljele , kustutas suitsu tuhatoosi ja pyydis magama jääda . See polnud kuigi raske , sest Tydruk oli purjus . Kõik selles seltskonnas olid purjus . Kassett sai läbi ja hetke walitses täielik waikus . Siis kuulis Tydruk , kuidas Kamakas hingeldades põrandale wajus ja keegi , nähtawasti Sõbranna , tule ära kustutas . Jälle sai Tydruk B-ga kokku . Nad " magasid " natuke ja pärast " seda " tundis Tydruk , et eluisu hakkab tagasi tulema . Wäljas paistis päike , katuseräästad tilkusid ja tihased laulsid . B suud-les Tydrukut hellalt põsele ja nad istusid B autosse . Yle hulga aja ei mõelnud Tydruk kogu masendawusele , mis teda ymbritses . Seda kõntsa sel hetkel lihtsalt ei olnud . Kui Tydruk jõudis koju , läx päike pilwe taha . Tuba oli warjusid täis ja ylemisel korrusel kukkus tool ymber . Myrtsatus laes tõi kõik tagasi . Just selle , mida Tydrukul sel hetkel kõige wähem waja oli . Tydruk pesi juuxeid . Ta seebitas , õigem olex kyll , et šampoonitas pea sisse ja wiskas pilgu peeglisse . Pilk jäi peeglisse kinni ja Tydruk mõtles , et kui teda praegu keegi näex , nii nagu ta on - pea vahune ja silmaalused wärwist mustad - nii ei tahax teda mitte keegi . Läbi weesolina kuulis Tydruk , et Isa tuli koju . Ja mitte yxi . Tydruk ei teadnud , kellega Isa läbi käib , Tydruk elas ju tegelikult rohkem Sõbranna juures kui kodus . Ta kuiwatas pea ära ja awas wannitoa uxe . Koridoris seisis yx wõõras Naine . " Tere , " ytles Naine ja naeratas Tydrukule . Tydruk kohendas juuxeid . " Tere , " wastas ta waixelt , waatas korrax Naisele uuriwalt-imestunult otsa ja läx siis oma tuppa . Isa tuli sinna järele . " Selline asi on , et " alustas ta , kuid Tydruk katkestas teda . " Kas see ongi su uus pruut ? " kysis ta . Isa waatas sõnu otsides kõrwale , Tydruk oli liiga otse kysinud ja ajas sellega jutujärje segi . " Mina Ema juurde ei lähe , " ytles Tydruk . " Seda ma ei mõelnudki , sa jääd siia , kui sa seda waid ise tahad . Ainult et Meie lähme kuux ajax siit minema . Mul on puhkus ja Muud nagu midagi polnudki . Ah jaa , sa pyya kuskile ikka tööle saada , mul hakataxe muidu preemiat maha wõtma . Sa käid ju ikka weel minu wastutuse alla , kuigi oled juba täitsa suur " " Isa , kuule , " katkestas Tydruk teda jälle . " Ytle , kas siis , kui mind polex praegu kodus olnud , kas sa siis polexki mulle head aega öelnud ? " Isa kallistas Tydrukut . " Oh sind , " ytles ta . " Sa oled siiski weel pisike . Ma olex sind ju oodanud . " Korter tundus kuidagi tyhi ja kõle , kuigi Tydruk oli waremgi yxi kodus olnud . Kuid nyyd oli teada , et tykk aega ei ela siin kedagi peale tema . Imelik wärin käis Tydrukul sabaluust roiete alla . Tydruk imestas , et tal ei olegi sellist tunnet , et ta on maha jäetud . Isegi siis ei olnud , kui Ema kolm aastat tagasi koos Tydruku noorema wennaga Mehe juurde läx . Isa oli hea . Ema oli ka hea , aga nad lihtsalt ei sobinud . Tydruk wiskas mantli selga ja läx wälja . Kuigi nyyd wõis ta kodus teha , mis tahtis , pidas ta targemax wälja minna . Miski nagu ängistas teda . Tydruk otsis mööda oma taskuid raha . Ta ei saanud mitte yhtegi rubla , kõik puha kopikad . Tydruk lippas yle hoowi poodi ja wahetas kopikad paberrahax . Kokku sai täpselt kolm rubla . Tydrukul hakkas raha taskus sygelema nagu alati ja ta otsustas restorani lõunastama minna . Oli ta ju eelmise päewa lõunast saadik söömata . Tydruk sai laua otse wasaku seina äärde . Kelnerinna , kes teda teenindas , oli wastikult ylbe . Tydruk tellis endale kolme-käigulise eine . Kwaliteet oli hea , hind samuti . Tydruk istus wasaku kyljega peaaegu wastu seina , ta sai waadata ainult paremal pool istuwat rahwast . Sein polnud suurem asi waatamiswäärsus . Tydrukule tundus , et tal on otsas poolik pea , ainult parem pool ongi . Tydruk lõpetas söömise ja jälgis kelnerinnat . Too tundus Tydrukule järsku jubedalt jälk ja Tydruk mõtles , et selle topaka käest kysib ta kyll kopikad tagasi . Ja järsku jõudis talle kohale , et see on tal ju wiimane raha , et niipea pole ju kuskilt kopikat loota , ja tal hakkas sees miski kriipima . Wäljas tuiskas , ilm oli pilwes ja restorani saal hämar . Tydruk pani kolmeka lauale ja jäi mõtlikult silmitsema lawakest , kus õhtuti mängis ansambel . Kelnerinna tuli , wiskas arwe lauale , wõttis kolmeka ja kadus . Tydruk ja Sõbranna kõndisid linnas . Kell oli juba yle sydaöö . See oli wist esimene kord , kui Sõbrannal ei tulnud jalutades pidupanemise isu . Nad jalutasid Tydruku maja suunas . Eespool seisid kax kutti . Nad waatasid Tydruku ja Sõbranna poole . Kui neid lahutas yxteisest waid mõni meeter , terwitas yx kuttidest neid . " Tere-tere , " ytles Sõbranna ja naeratas . " Ilus öö , eks ? " lisas Tydruk . Kutid muigasid . " Kuhu jalutate ? " kysis yx . " Koju loomulikult , " wastas Sõbranna . " Wahest pole weel mõtet ? " arwas teine . " On kyll , mul laps magab , " ytles Sõbranna . Kutid naersid . Teine neist päris : " Ja mees ka muidugi ? " " Loomulikult , " wastas Sõbranna . " Ja sinul on ka kodus mees ? " kysis yx Tydrukult . " On kyll , aga ma nimetan teda isax . " " Aga pidu ei taha panna ? " " Ei , " ytles Sõbranna . Yx kutt waatas Tydrukut kawalalt naeratades . " Koju saata ikka wõib ? " Tydruk kehitas õlgu . " Mind pole waja , " ytles Sõbranna . " Ma läxin . " " Oota , " ytles Tydruk . " Ah , lähme laiali , " arwas Sõbranna ja astus oma kodu suunas . " Mix su sõbranna nii torssis on ? " kysis teine kutt Tydrukult . " Ah , kust ma tean , " wastas Tydruk ja läx oma kodu poole . Yx kutt tuli talle järele . " Kas sa elad siit kaugel ? " kysis ta . " Ma pole palunud end saata , " ytles Tydruk . Nad astusid mõ-ne meetri waikides . " Anna andex , et ma kysin , " alustas Kutt . " Ega sul suitsu ei juhtu olema ? " " Ei , kahjux , " ytles Tydruk ja waatas Kutile otse silma . Ta teadis , et ta on kena . Tydruku trepikoja uxe juures jäid nad westlema . Jutt klappis kenasti , hiljem Tydruk ei mäletanud , millest nad rääkisid , aga jutt klappis ja kuna Tydrukule ei meeldinud trepikojas seismine ja Isa ka kodus polnud , kutsus ta Kuti enda poole , hetkex juttu ajama . Mõnekymne minuti pärast istusid nad waixe makimuusika saatel Tydruku elutoas diiwanil , põrandalamp heitis hämarat walgust , nad suitsetasid , jõid kohwi ja Kutil kaasasolnud konjakit . Nad rääkisid elust . " See on wist romantika ? " sähwas Tydrukul äärmiselt naiiw-ne mõte läbi pea . Ta turtsatas waixelt , nii , et Kutt ei kuulnud , ja waatas siis Kuti nägu . Kutt oli tegelikult kyllalt kena , peaaegu Tydruku maitse . Tal olid pikad ripsmed , mis Tydrukule hästi meeldisid . Kutt tabas Tydruku pilgu ja istus Tydrukule lähemale . Kui Kutt Tydrukut kobama hakkas , oli Tydruk wastu . " Ma tean ju sind , " ytles Kutt . " Eriti lahke sa selles suhtes jah pole , aga millex , kellele sa end hoiad ? Sul ju pole oma poissi . " " Kas sa arwad , et ma wõixin igayhega magada ? " " Noh , aga äkki leiad selle kaudu endale sobiwa , kõik räägiwad , et sinust wõix hea naine saada , aga sa ei pea ju kellegagi yle nädala wastu . " " Sa pakud ennast wõi ? " kysis Tydruk õelalt . Kuti haare lõdwenes . " Anna andex , läxin wist liiga kaugele , " ytles ta . " See konjak wist , " muigas Tydruk solwunult . Nad leidsid uue teema ja warsti polnud Tydruku solwumi-sest enam jälgegi järel . Nad olid Kuti pool . Oli juba õhtu . Aga kuna Tydrukut keegi ei oodanud , oli ta nõus Kutiga kaasa minema . Kutt ei paistnud eriti murdja kah olewat . Kutil oli ilus korter . Näha oli , et ta ei ela siin yxi , näha oli , et ta oli selles majas laps , mitte mees . " Kus su wanemad on ? " kysis Tydruk . " Mul on ainult ema , aga seegi tõmbas mingi mehega yxpäew minema . Ytles , et sellest pidawat mulle uus isa saama . " " Sa tunned ka toda meest ? " kysis Tydruk . Tal hakkas midagi koitma . " Yx kord eemalt nägin , tal on punane sigull , null-kuus . Tal olewat tytar ka , ema ytles , et kena plika , aga et kergemeelne . Keegi olewat rääkinud . Ega sina ei tea , kes see tots wõix olla , huwitaw olex uute sugulastega tuttawax saada . " " Ei oska öelda , " ytles Tydruk ja kehitas õlgu . Kutt oli oma mõtetega liialt ametis , et tähele panna , et Tydruk millegipärast wäga närwiliselt põrandat waatab . Käes oli öö . Tydruk oli Kutiga terwe ööpäewa koos olnud . Tõesti , Kuti seltskond teda ei häirinud , aga miski temas ei meeldinud tydrukule . Yldse meeldis talle waid Yx Poiss , aga temast ei julgenud Tydruk kaine peaga mõeldagi . Yx Poiss oli kaugel , ja nende wiimasest kohtumisest oli möödunud juba palju aega . Nad polnud tylis , aga kuna Yx Poiss pidi kaugel olema , oli selge , et wähemalt niipea nende wahel midagi tulla ei saa . Kuigi Tydrukul lipsasid wahel selleteemalised killud läbi pea . Ja wõibolla Yhel Poisil samuti . Wähemalt warem kyll , seda Tydruk teadis . Laps magas rahulikult ja Tydruk ning Sõbranna otsustasid wälja jalutama minna . Wäljas oli sula . Tydrukule meeldisid sulailmad , ta olex tahtnud , et sulailmast kylmemax ei lähexki , mitte kunagi . Juba paar päewa oli soe ja kuiw olnud , nii et pingid olid kuiwad . Tydruk ja Sõbranna istusid yhele tänawaäärsele pingile ja panid suitsud ette . Sõiduteel sõitsid autod . Nooremad kutid , kes sõitsid , aeg-lustasid neist möödudes sõitu . " Sul on uued tossud , " ytles Tydruk . " Ah , need on juba ammu , " ytles Sõbranna . " Mäletad toda Tallinna ärikat , kes yxwahe minu juures elas ? - Too andiski . " " Wedas . Kuradi kahju , et ta sõber tagasi pidi minema . " Tyd-rukul oli olnud plaan seda sõpra hoowi tõmmata . Yx auto sõitis neist juba kolmandat korda aeglaselt mööda . Neljandal korral ta peatus . Sees istusid kax tyypi . " Nad wist tahawad meiega juttu ajada , " ytles Sõbranna Tydrukule waikselt , ise sellise näoga , nagu ei märkaxki tyype . " Lähme kysime suitsu , muidu äkki sõidawad weel minema , " arwas Tydruk . Sõbranna tõusis pingilt , sirutas end ypris sexikalt ja läx siis aeglaselt , unistawal sammul auto poole . Juhi kõrwal istuw tyyp tegi uxe lahti . " Wabandage , ega teil juhuslikult suitsu ei leidu ? " Suitsu kysimine oli kõige syytum kysimus lähenemisex . " Leidub ikka . Kas su sõbranna ka suitsetab ? " " Jah , " wastas Sõbranna . " Kutsu siis tema ka siiapoole , " ytles Yx Tyyp . Tydruk astus lähemale . Neile pakuti suitsu , tuld ja pilke . " Wäljas kylm ei ole wõi ? " kysis Teine Tyyp . " Natukene on , " ytles Tydruk . " Istuge siis sisse , " pakkus Yx Tyyp . Tydrukud istusidki autosse . Tyypidel oli kaasas neli šampat . Sõbranna pani ette minna tema poole . Tyybid polnud nähtawasti kohalikud . Kui kolmas šampa oli poole peal , helises uxekell . Sõbranna waatas ärewalt Tydrukule otsa . " Mine sina , ytle , et mind pole , " ytles ta . Tydruk läx . Uxe taga seisid Kohalikud Kamakad , Sõbranna iganädalased kylalised . " Oled yxi wõi ? " kysis yx neist . " Ei , " ytles Tydruk . Tal kästi kutsuda Sõbranna . " Teda pole , " ytles Tydruk . " Kellega sa siis oled ? " " Ah , on yx noormees . " " Jebi edasi . " Tydruk läx tagasi Sõbranna ja Tyypide juurde . Neil wedas , et Kohalikud Kamakad ei hoolinud eriti Tydruku seltskonnast , neile meeldis rohkem Sõbranna , sest ta oli lahkem . Hommikul läxid Tyybid minema . " Kehwad mehed , " arwas Sõbranna . " Midagi ei andnud . Arwasid wist , et šampaga ostawad ära . " " Wahepeal wõid sa ikka jube naiiwne olla , " ytles Tydruk . " Kui ei anta , siis wõetaxe ise . " Ja Tydruk tõmbas padja alt kahekymnewiielise . " Tal jäi neid weel mitu tykki , " ytles Tydruk . Sõbranna hakkas naerma . Osad olid wahetunud . Warem oli ikka tema wõtnud , aga seekord ei olnud see pähegi tulnud . Wõibolla oli selles syydi ka hiljutine kingitusteperiood . Tydruk nägi jälle B-d . B polnud tykk aega teda kuhugi kutsunud . See tundus imelik . Nyyd kutsus B Tydruku oma autosse ja nad sõitsid linnast wälja yhte erakohwikusse . " Tead , ma olen sinus pettunud , " ytles B. " Millepärast ? " imestas Tydruk . " Ma olin yxpäew yhel synnipäewal , seal oli wähe naisi ja keegi ytles , et tulex sind ja su sõbrannat kutsuda . Hea wähemalt , et sul mõnd haigust polnud , aga seda ära tule kyll ytlema , et mina sul wiimasel ajal ainuke olen olnud . " Tydruk ei pyydnudki wastupidist tõestada , kuigi mõne arwamuse olex ta saanud kummutada . " Let's go ! " kirjutasin <arv>aastaselt . Siinse teksti aluseks on <arv>. aasta novembris Vikerkaares ilmunud variant , päris esimest ei ole enam olemas . X-d , Y-d ja W-d on nimelt sisse jäetud , sest tol ajal tundus nii kirjutada millegipärast moodne . K.R. Võiks kanda ka pealkirja " Soovituseks " ( selgitatakse asja ) . Arvan , et õige intertekstuaalsus on selline , kus igaühel on võimalik aduda algset teksti , ilma et keegi kriitikutest või muidu tarkadest sellele näpuga osutama peaks . Paraku on meie riigis nende tarkadega kehvad lood - ei taibanud ju ükski Eesti nimekamatest arvustajannadest Helen Fieldingi " Bridget Jonesi päevikut " väga heaks naistekaks kiites , et seda raamatut on siis tunduvalt lahedam lugeda , kui oled eelnevalt lugenud Jane Austini raamatut " Uhkus ja eelarvamus " ... Kurb , et neil seetõttu lõbus äratundmisrõõm tundmata jäi . Et vältida väärarusaamu , ütlebki käesoleva loo pealkiri ära , mis teosest on selle loomisel snitti võetud . Võibolla pole ta omaette ka nii hea naistekas ... Minu jaoks on peamine , et mul oli seda asjandust lõbus kirjutada . Ja lõbus lugeda on seda ehk neil , kes " Kalevipoega " läbi ja lõhki tunnevad , kuid seda siiski " pühaks lehmaks " ei pea . Ja üleüldse - Kalevipoeg , olgugi , et ta oli üsna tühm tegelane , on ju kogu aeg väga moodne ! On tegelikult sissejuhatus . Ei teagi , millest peaks alustama . Võibolla , kui tsiteerida klassikuid , alustada algusest ja siis , kui lõpuni jõuda , kinni pidada ? Kus on algus ? Kas eile ? Üleeile ? Või aasta eest ? Või hakkab õige lugu peale alles homme ? Kes teab . Võibolla alustada lihtsalt esimesest asjast , mis pähe tuleb ? Võibolla ma jutustangi nii , nagu asjad mulle meenuvad , ja sel-lepärast pole mõtet oodata pedantset ja korralikku kronoloogilist järjekorda . Võibolla saab niiviisi kõik oluline räägitud , võibolla jääb midagi mainimata ja võibolla ei raatsigi ma pikantsemaid lugusid avalikustada , võibolla jutustan rohkemgi kui tarvis oleks - inimese mälu on ju lühike ja petlik . Ausalt öeldes hoopis viies ( räägitakse otsingutest ja kättemaksust ) . Võibolla tuleks alustada millestki erilisest , näiteks mu esimesest ( ja siiamaani viimasest , kuna olen laisk ) välisreisist , mis sai teoks üsna naljakal põhjusel - nimelt läksin ma oma ema otsima . Nagu muinasjutus minnakse õnne otsima . Ja eks ma tegelikult õnne lootsingi leida , mis see ema siis lapsele muud olema peaks . Ma ei olnud küll kaugeltki enam laps . Kui tiiburile ronisin , tundsin , et mingi muutus hõljus õhus , ei tea , oli see tingitud merest või millest . Igatahes pidi see reis mingisugusegi selguse tooma . Nii möödaminnes - ma polnud oma ema ligi kümme aastat näinud , alles paar kuud tagasi teatas üks vana tuttav mulle , et on olemas inimesed , kes võivad midagi teada . Ja nii ma otsustasingi minna . Helsingis ronisin rongile . Istusin akna all ja vaatasin terve tee aknast välja . Ilus oli , septembri keskpaik . Eesti metsad veel nii kollased ei olnud . Peaaegu kodune tundus see maastik , ja läbi pea käisid toberomantilised unistused , kuidas ma leian oma ema üles ja kuidas tal on mingid suured jamad olnud , et ta pole saanud minuga ühendust võtta , aga nüüd on kõik korras , väga korras , ja me võime koos minna tagasi Eestisse . Või hoo-pis kolin mina Soome ... jne , jne. Vaasa pidavat olema üks vanemaid Soome linnu . Kuna aadressil , mis mulle anti , kell kaks päeval kedagi kodus ei olnud , seiklesin seal ringi . Täitsa kena linnake oli . Kas mu ema oli tõesti siin ? Kujutlesin , kuidas mu ema omal ajal esimest korda siin jalutas , missuguse mulje siinne puhtus ja kargus võrreldes nõukogude-aegse jälkusega talle jätta võis jne. Mingi kõrvataguse kiiksuga tundsin end Vaasat koguni uue koduna vaagimas . Siis sai kell viis . Tööpäeva lõpp või mis . Läksin taas juhata-tud aadressil . Seisin maja ees ja vajutasin uksekella . Mingi vanamutt , kes teisel pool teed juba enne oli mind passinud , jõllitas nüüd eriti mõrvarliku näoga . Kaalusin juba , kas mitte visata mõnd rumalat kildu , kuid loobusin sellest , kui kuulsin valjuhääldist seosetut krõbinat . " Onko Jussi kotona ? " küsisin . Vastuseks susises miski ja uks avanes , kui lingile vajutasin . Korterit polnud mul vaja kaua otsida , uks oli lahti ja mingi jube kämbu ( tüüpiline Kadaka turu klient ) seisis uksel . Maani täis . Mingi aeg passisime teineteist lihtsalt niisama . Olen väga oma ema nägu , lootsin , et see mõjub . Võibolla mõjuski , tüüp tegi imelikke grimasse , et oma miimikat kontrolli alla saada , ja kutsus mu sisse . Sees polnud asi palju kergem edenema . " Tunnetko äidini ? " küsisin ja panin ema foto lauale . " Ni-mensä on Linda . " " Joo , küllä , " ümises mees . " Tunnetko ? " " Kaunis nainen . " " Missä hän on ? " " Joo , Linda , kaunis nainen . Ihan kaunis . Mutta kuka sä o'ot ? O'tko sä Linda ? " Mida sellisega teha ? Õnneks olin võtnud , nagu kuulsin inimesi tegevat , Eestist kaks pudelit viina kaasa . Kavatsesin nad küll oma Helsingis elavale sõbrale , Kaupole , kinkida - tema ju selle aadressi mulle andis - kuid otsustasin ühe pudeli ürituse heaks ohverdada . Pakkusin seda mehele . Et äkki tuleb tal midagi meelde või lihtsalt lähevad keelepaelad lahti . Mehe silmad hakkasid pudelit nähes lausa särama . Mida meest , mõtlesin ma . Sellisega mu ema poleks küll tohtinud jalga lasta . Aga - ajad olid teised , kes teab , mis ja kuidas . Lasime koos kaks pitsi , tüüp pakkus mulle pealevõtmiseks paljast leiba , va kade konn . Mul hakkas miski vahva ja kaval end ajukäärude vahel liigutama . " Vaata siin pisut ringi , " ütles see miski . Ja kui tegelane end kempsu seadis , olin ma kärme tüdruk : silmatilgad olid mul kaasas sellepärast , et mul on hoolimata normaalsest nägemisest väga õrnad silmad , kuid ka selleks , milleks ma neid nüüd kasutasin , sobisid nad ideaalselt . Tüüp tuli tagasi , viskas pitsi hinge alla ja vajus . Pilk , mis ta enne ööbikute riiki siirdumist mulle heitis , polnud küll kuigi meeldiv - liiga palju imestust ja etteheidet - aga täiesti allaneelatav . Igaks juhuks panin mehele mingi kuhvti , mis sealsamas põrandal vedeles , näo peale , ja hakkasin ringi vaatama . Tehke mis tahate , mu ema oli siin olnud . Sellist teist sõrmust maailmas olla ei saa - mäletasin seda oma lapsepõlvest : selle kinkis mu isa mu emale näärideks , kui ma olin viieaastane . Kullast , eritellimusel tehtud . Mingi vahkviha haaras mind : tuustisin läbi kõik sahtlid ja sopid , ning võtsin kõik , mis silma jäi : kokku kaheksateist kuldsõrmust ja viis kaelaketti , lisaks veel seitse sõrmust ja kolm paari kõrvarõngaid , mis võisid olla kullast , aga ei pruukinud . Raputasin raamatuid ja sain saagiks kuuskümmend kaheksa tuhat marka . Vahepeal võtsin kaasatoodud pudelist kosutust ja julgustust , ehk olin liigagi julge , sest leidsin lõpuks , et mulle kuulub ka auto , mille võtmed ja dokumendid peegli peal ootasid . Enne minekut otsustasin vaadata külmutuskappi , kõht oli viinavõtuga tühjaks läinud . Kuradi Jussi , kirusin , mulle pakkus paljast leiba , endal kapp head-paremat täis . Tegin mõned võileivad ja läksin . Alles mõned kilomeetrid enne Tamperet mõistsin , millega olen hakkama saanud . Äkki vana viskas üldse lusika nurka ? Oi mai kaad . Kobisin autost välja , pühkisin kõik kohad , mida ma olin puudutanud või arvasin end puudutanud olevat , taskurätikuga üle ja kõmpisin linna poole . Meenus mõrvarliku pilguga vanamutt . Kas ta nägi , kui autoga hoovist välja sõitsin ? Kurat seda teab . See sobiks kuuendaks ( jutustatakse olulise asja ostust , liikudest ja tülist ) . Kolme tunni pärast olin Helsingis Kaupo ukse taga . " Ei midagi , " ütlesin tema pärimise peale . Kaupo vaatas mind pikalt . " Sa Jussit ikka nägid ? " " Oli jah üks täiesti kabi vanamees . " " Noojah , tsüklis jälle . Kas ta ei öelnud sulle , et ta vend tahtis kunagi Rootsist Ameerikasse minna ja ... " " Ja minu ema oli kaasas ja ... " Kaupo ei pannud mu iroonilist tooni tähelegi . " Jah , ta vend oligi see mees olnud , kes su ema salaja Soome smugeldas ja siis läksid nad siit edasi kohe Rootsi . Keegi teadis rääkida , et nad olid poolel teel Ameerikasse ära kadunud , ja ... " " Ufod viisid nad kindlasti ära , " lõpetasin jutu . Olin tegelikult kurb ja vihane . Mõttetu reis - mingi joodikuga mehkeldada . Ka enda peale olin tige , sest enam ei saanud ma ju Vaasasse tagasi minna , et küsida , kuidas asi tegelikult oli . Vaatasime Kaupoga telekat , trimpasime viinakest ja läksime välja jalutama . Hoolimata sellest , et oli päris öö . Üsna Stockmanni lähedal sõitis meist mööda üks vana Toyota , Ameerika-variant . " Kus on auto , " ütlesin ma , tunnustus hääles . " Sulle meeldivad Ameerika autod ? " " Jaa . " " Osta ei taha ? " " Nalja teed ? " " Ei , mul üks tuttava tuttav müüb autosid . Ja mure on , et Ameerika omi viimasel ajal eriti ei taheta . " Vau , mõtlesin ma , miks ka mitte . Mul polegi praegu autot . Vaataks vähemalt . Nii me läksimegi järgmisel hommikul selle " tuttava tuttava " poole . See elas Espoos . Mis tore maa , mõtlesin ma , kõik kohad on kaardistatud , kõik sõiduplaanid on õiged . Eesti oludes oleksime küll lootusetult kauaks õiget kohta otsima jäänud . Niigi otsisime . Nii kui ma nägin hoovis helesinist Oldsmobile'i , teadsin , et see on minu auto . Vana tuli välja ja üritas mulle teisi kaela määrida , aga ma jäin endale kindlaks ja kauplesin veel hindagi alla . Kehä III peal tegime proovisõitu . Auto istus nii kätte kui jalga . Vana oli lausa hingetu , ütles , et tema polevat selle autoga kunagi nii palju sisse võtnud . - Minu auto ju , mõtlesin ma . Sõitsime Helsingisse , andsin Mattile , sellele automüüjale , raha ( aitäh , Jussi ! ) ja me registreerisime auto minu nimele . Kaupo kontrollis , et kõik saaks ikka nii , nagu peab . Mis ma küll temata teinud oleks ! Ja siis otsustasime väiksed liigud teha . Kõigepealt ostsin endale laevapiletid ära ja siis läksime mingisse pubisse . Pärast neljandat õlut tundsin end maailmavalitsejana . Mul oli oma auto , ma olin elus esimest korda välismaal , mul oli lahe sõber Kaupo ja Mattigi oli hoolimata oma vanusest täitsa kobe poiss . Naersime nagu loomad , isegi mu " puu-soome keel " polnud enam takistuseks . Üks tibi passis mind . Kui kempsu läksin , tuli mulle järele . Lesbi või mis , mõtlesin mina . Ei saanud arugi , mis ta tahtis ; kui kabiinist välja tulin , seisis mu ees , käed puusas , ja jõllitas lihtsalt . Mul ei tulnud sel hetkel midagi tabavat pähe , ei soome ega eesti keeles , ja läksin tast niisama mööda . Aga tibi oli karm , ja kui mõnikümmend minutit hiljem Matti mulle lõõbi käigus käe ümber õlgade pani , oli ta platsis , käed õieli . Tahtis vist juukseid rabada või mis . Hüppasin baaripukilt püsti ja andsin talle lihtsalt ja labaselt vastu lõugu . Tibi nähtavasti ei oodanud seda , igatahes lendas ta ootamatult suure kaarega ( ma ei ole tugev , ausõna ) ühele lauale selili . Pea maandus õlleklaasidesse , õlut , kilde , verd ja kisa oli korraga kogu pubi täis . Vahtisin töllaka näoga toimuvat , ei jaganud ööd ega mütsi . Mitmed käed hoidsid mind kinni , aga ma ei püüdnudki kedagi lüüa või kuhugi põgeneda - olin lihtsalt hämmeldunud . Siis aga tuli välja , miks see tibi minuga nii hüsteeriliselt käitunud oli - nimelt oli ta Matti tütar . Ja Matti , va roju , kelle kombekust kontrollima tütar saadetud oli , ei saanud mulle seda öelda ! Persse need põdrad , mõtlesin , ega kuulanud , mida Matti mulle lisaks " saatana kusipää " -dele karjus . Nüüd oli jah hea karjuja , papp taskus ja tütar pikali . " Ära pane tähele , ei loe need sõnad midagi , " lohutas mind Kaupo , kui koos autoni kõmpisime . " Mis sõnad ? " " Ta soovis , et sa selle auto läbi surma saaksid . " " Persse mingu . Nimelt ei saa . Nimelt hakkan ilgelt õnneli-kuks . Mida ta siis nüüd kisendas , sellel hüsteeritseval vitul pold ju sittagi viga . " " Saa sa neist aru . Ma olen alati öelnud , et eestlasel on venelasega kergem asju ajada kui soomlasega , olenemata hõimusugulusest või millest iganes . " - Miks sa siis Venemaal ei ela , mõtlesin , aga ei öeld midagi . Näiteks seitsmes ( kus sõidetakse koju ja ollakse kurb ) . Sõitsime koos Kaupoga sadamasse , ta saatis mind ja lehvitas veel hüvastijätuks . Parkisin auto kenasti autotekile ja ronisin üles . Äkitselt oli väga tühi tunne . Seisin ja külmetasin reelingu ääres ja mõtlesin elu üle järele . Mis oli minuga juhtunud ? Soomes olles olin ma äkki pätt mis pätt : varastasin ja kaklesin . Vodehell , nii ei saa ju . Ema ma ei näinud , midagi kasulikku - kui auto ost välja arvata - ma ei teinud . Hakkasin järjest kindlamini tundma , et mu ema on surnud . Muidu ta ju oleks minuga ühendust võtnud ! Tont teab , mis temaga juhtus , viimati müüdi veel kuhugi haaremisse . Ta oli ju kena naine . Jutud sellest , kuidas tal omal ajal kavalere oli , on ju minunigi jõudnud - mu isa , kes oli rikas kui kröösus ja väga intelligentne , sai ta lõpuks endale , kuigi oli emast kakskümmend aastat vanem - ja ma mäletan , et kui koos emaga väljas käisin , vahtisid mehed meid lausa varjamatult . Ei , ärge arvake valesti , ta käis vägagi tagasihoidlikult riides ja ei värvinud end üldse . Ta oli lihtsalt ilus . Aga sotsmaalt pärit ja naiivne . Igasugu läänepätid võisid igas't asju välja mõelda , et tema pealt teenida . Kuidas üldse sai sellisel jobukakul , nagu Jussi , olla nii palju raha ja ehteid , sealjuures minu ema oma ? Miks Kaupo oli huvitatud sellest , et ma oma ema jälgi ajaks , kui ta ise teadis , et mu ema Soomes pole ? Äkki oli see mingi lõks ? Kui Kaupo veel Eestis elas , siis ei käinud me kuigipalju läbi . Teadsime teineteist , ei enamat . Nõukogude aja lõpus läks ta Soome , elas varastamisest . Ise rääkis , et toitu ta ei varasta , see olevat nõme . Et soliidsem olevat varastada mingi dress , see maha müüa ja siis nagu aus mees toidupoodi minna . Omapärane aukoodeks muidugi . - Kes siin praegu sõna võtab , sõimasin ma ennast , mina , pätt ja kaabakas ? Aga äkki oli Kaupo veel suurem pätt ja kaabakas ? Mine tea , äkki oleks minugagi midagi juhtunud , kui ma veel kauemaks Soome oleks jäänud ? Või kui Jussi oleks kaine olnud ? Pagan . Äkki on autogagi mingi sokk . Sitt , sitt oli tunne . Ausalt . Mingeid soove ei olnud . Mõtteidki mitte . Ainult põlgus ja tüdimus . Vahtisin pimedat ööd ja tumedat vett ning avastasin , et olen kaineks saanud . Läksin alla , esimesse ettejuhtuvasse baari ja võtsin kaheksa senti brändit . Hea sai . Vaatasin kella - täitsa mega , olin tervelt kaks tundi reelingu ääres konutanud ! Kati ja Britt istusid mu maja kõrval baaris , suurest aknast olid nad peaaegu täispikkuses näha . Viskasin asjad tuppa ja läksin nende juurde . Üllatus oli üsna vägev . " Ädu ? ! Tagasi ? Juba ? " " Ii-iigatsesin teie järele , " tegin lamba häält . " Noh , vaeslapseseisus läbi ja ? " " Mida läbi , ei pussu , ei peeru . " " Aga sul pidi ju olema mingi kindel diil ... " " Unustage see . Ei ole ega tule mu lastele käpikuid kuduvat vanaema . Muide , ma ostsin endale uue auto . " " Soomest ? Segane oled või ? Eestist saab ju odavamalt ! " " Ei saa . Ja pealegi - sellist üldse ei saa . " " Mis see siis on , mõni Saabi Soome-variant või ? " " Ei , mobiili õuld-variant . " " Misasi ? " " Homme näete . " " Ei noh , ütle siis . " " Homme näete . " " Häh . " Võtsin endale brändit , tundsin , et olen kottväsinud . Pikk päev oli selja taga - mõelda , alles hommikul olin veel Soomes , polnud mul ei autot ega midagi . " Mis te ise ka vahepeal tegite ? " Kati ja Britt vahetasid pilgu ja hakkasid naerma . " No mis sa ise arvad ? " küsis Britt . " Prassiti ja nikuti nii laiuti kui pikuti . " " Oligi nii ? " " No päris nii ei olnud . Aga umbes . " " Saad aru , me käisime eile õhtul laste diskol , täitsa pael . " " Laste diskol ? " " Ei noh , kirjade järgi oli see muidugi lihtsalt diskoriga baari-õhtu , aga kohal olid mingid alaealised . " Kati ja Britt itsitasid . " Nooh ? " " Ja meie olime kah mängult alaealised ! " kõõksus Kati . " No päris ei olnud ikka , " tõmbas Britt rõõmu vähemaks . " Eks need tüübid muidugi said aru , et me neist ikka vanemad oleme , aga - lahe oli . " Millegipärast ei viitsinud ma neid kuulata . Silmad vajusid kinni . " Ma olen sitaks väsinud , " ütlesin ja toetasin põse käele . " Ära ole , täna võiks just midagi teha . " " Tehke ilma minuta . " " Ädu , ära jama ... " " Ei , ausalt . Lähme homme autoga sõitma . " Nähtavasti oli mu nägu piisavalt loppis , et mu väsimust us-kuma jääda . " Okei , helistame , " lõpetas Kati nurumise . " Helistame . " " Tšau . " Kodus riidest lahti võttes jäi mu pilk pidama isa fotole , mis mul koridori seinal ripub . " Kõik on perses , " ütlesin isa pildile . " Ei ole , " naeratasid isa silmad . Idee järgi kaheksas ( kus valitakse kuningat ) . Esimene asi hommikul oli minna autoregistrikeskusse . Ilge pabin oli tegelikult sees - mine tea , tuleb veel välja , et ma olen Soomes kaks autot ärandanud ! Kahe tunni pärast võisin end õnnitleda : kõik oli korras ! Jess ! Nüüd oli mul oma auto ! Jess ! Jess ! Olin ülemeelik nagu puberteet . Nagu Kati ja Britt oma alaealistega . Huvitav , mida nad üldse praegu teevad ? Eile jäid nad minust veel sinna baari istuma , kuigi kell oli palju . Helistasin Britile . Mobiil oli väljas , tavaline telefon lasi kaheksa korda kutsuda , enne kui Briti väga unine hääl üritas viisakas olla : " Halloo ? " " Tere hommikust , alaealine ! " " Ädu , kurat , vaata , mis kell on ! " " No mis ta siis on . " Swatch " on . " " Issand , jah , sorri , tegelikult ongi aeg tõusta . " Kell oli pool üks . " Tuled vaatad mu autot ? Teeks väikse sõidu või midagi ? " " Hea meelega . Näiteks tunni aja pärast . Ma ajan endale seni kargu alla . " " Ütle siis Katile ka . " Britt ja Kati ootasid mind õues , tegid suitsu . Oli selline vahva vananaistesuvine päev , kohati tõeliselt soe . Keerasin elegantse kaarega nende ette . " Sa nuga , " ütles Britt . " Ädu , sa oled ikka peast päris soe , " ei varjanud Kati . " Miks soe ? Sulle ei meeldi see auto või ? " " Mina võtaks ikka midagi tagasihoidlikku . " " Mina olen aus inimene , minul pole midagi tarvis karta ega häbeneda . " Uljas lause , eks ole . Miski liigutas kusagil kõhus , südametunnistus vist ; aga ma ei teinud sellest välja . Kati ja Britt istusid autosse . Kati istus ette . Linnast väljas , näitasin neile , mida mu auto oskab . Tahtsin karjuda kogu maailmale - jeee , mul on uus auto , mul on nii lahe auto , vaadake , ma olen nii rõõmus ! Aga talitsesin end. Käed olid igatahes erutusest higised . " Väiksed autoliigud võiks teha , " pakkus Kati . " Pead haiged ? " " Kuule , ega nii väga korras ka pole , " ütles Britt . " Selle auto liigud on juba tehtud . " " Mida ? " küsis Britt . " Eile ostsid auto , eile jõudsid koju ; millal sa need liigud siis veel tegid ? " " Eile päeval . " " Mis liigud need nii lühikesed siis ka on . " " Pealegi , kui meid ei olnud . " " Olgu , rääkisite pehmeks . " Peatasin auto ühe maapoe juures . Ostsime kolm šampust , plasttopse ja igaüks ühe jäätise . Leidsime kena päikesepaistelise platsi ühe mahajäetud maja juures . Katus oli sisse vajunud ja puuoksad ulatusid õunte raskuse all maadligi . " Mul on ikka lahe auto . Seksikas , " ütlesin ja patsutasin auto katust . Täitsa uhke auto ikka . Lausa erutav . " Seksmobiil , " ütles Britt . Avasin šampuse ja valasin plasttopsidesse . Valasin pisut ka auto esistangele . " Saagu su nimeks Seksmobiil ja jätkugu sul kauaks sitkust , jõudu ja kannatust meiesuguste mooride tujude talumiseks , " pidasin ma peaaegu et piduliku kõne . Istusime lagunenud aidatrepil . Maailm oli ilus : päike , auto , šampus . Üks hiline kimalane sumises ja pisut oli nukkergi , et järjekordne suvi möödas on . " Sa ikka meil ka lubad vahel rooli istuda ? " küsis Britt . " Vaatame , kuidas te end üleval peate . " " Aga lõpp lahe oleks hakata mööda ilma ringi kimama . Selle autoga oleks see eriti stiilne , " arvas Britt . " Nagu Thelma ja Louise ? " naeris Kati . " Nagu mina , sina ja Ädu . " " Miks mitte , " arvasin mina . Teine šampus oli poole peal , kui mulle sähvatas : " Me võiksime endi seast pealiku valida , kes siis autot juhib ja kelle sõna teised kuulavad . " " Kõlab nagu sissejuhatus sado-maso üritusse , " leidis Britt . " Ei , aga tõesti , " oli ka Kati minu poolt . " Mille alusel me vali-me ? " Jäime mõttesse . Võistu juua , et kes kauem püsti püsib ? - Mõttetu . Mingisugune sport - jooks või hüpe või midagi muud - ei tulnud juba meie laiskuse pärast arvesse . Laulda ? Tantsida ? - Ei , see pidi olema midagi lahedat . " Ma pean vist põõsastesse minema , " ütles Kati keset kõige tihedamat mõttetööd . " Ära mine , " sähvatas mul äkki . " Kõrguskusemisvõistlused ! " " Mis asjad ? " " Kõrguskusemisvõistlused . Setu naiste hulgas pidi see väga moodne olema . " Kati ja Britt vaatasid mind imelike nägudega . " No vähemalt kunagi olevat olnud . " " Kuidas see käib ? " " Rivistutakse mingi seina juures üles ja lastakse kõrge kaa-rega seinale soriseda . " " Rekord ? " " Pidi olema <arv>.<arv>. " " See on umbes nii kõrgele , nagu kuseks endale näkku , " arvas Britt . " Kõvad mutid need setu mutid . " " Mõtle , misuke relv see oleks , kui pidevalt harjutaks . Läheb mingiks seisuks , kisud püksid maha ja kused värdjale näkku . " " Ja järgmisel päeval lehed kirjutavad : lahkamisel konstateeriti uppumissurm . " Naersime , ja ma valasin šampusepudeli topsidesse tühjaks . " Nii , kas me teeme selle võistluse või ma lähen põõsasse , " oli Kati resoluutne . Leidsime , et paras oleks teha seda vastu aidaseina , mida teelt näha ei olnud . " Kui kaugel me seinast olema peame ? " küsis Kati ilmse põiekanäoga . " Kurat seda teab . " Mõõtsime ja arutasime ja leidsime , et umbes pool meetrit oleks optimaalne kaugus . Britt pani mingi pika toika seinast umbes poole meetri kaugusele piiriks ja võistlus võis alata . Kati ja Britt olid seelikutes , neil oli lihtsam . Mina jäin aga täiesti paljana seisma , vaid nabapluus seljas . Ja siis see algas . Kati oli essa , ja Britt sai ka seina märjaks tehtud , aga mul lõi mingi krambi , itsitasin ainult , ei tulnud til-kagi . " Joo , " ulatas Britt mulle oma topsi . Jõin selle tühjaks ja lisaks veel enda omagi , aga see ei aidanud . Jahedavõitu tuulehoog sasis tutti ja mul oli hoopis tahtmine püksid jalga tõmmata . Mille kuradi pärast ma seda küll teen , käis läbi pea . Teised vaatasid mind peaaegu pahaste nägudega . " Okei , hakka pihta . " Hakkasingi . Pingutasin aga kogemata nii tugevalt , et libise-sin ja käisin käntsu , ise samal ajal soristades ja hullumoodi naerdes . Ja oh õnne-õnnekest , minu kuselaik ulatus kõige kõr-gemale , kuigi kaugeltki mitte setu naiste tasemeni . " See ei loe , sest sa kukkusid , " õiendas Kati . " Loeb küll ! Ja nagunii on see minu auto , " kõõksusin , palja persega rohus . " Häh , miks me siis üldse seda tegime ? " " Ee-eet hu-uuvitavamh hh-oo-leks ! " ei suutnud ma läbi nae-ru korralikult rääkidagi . Britt istus mu kõrvale ja me naersime koos . Lõpuks hakkas ka Kati naerma . Ajasin püksid jalga . Britt tõi autost viimase šampuse . " Aga te olete ikka jumalast võrdselt lasknud , " avastasin ma Kati ja Briti loike uurides . " Mina olen siiski võitja , " ütles Kati . " Kuidas nii , vaata , täitsa ühel kõrgusel on , " ei olnud Britt sellega nõus . " Aga mul on suurem , " leidis Kati põhjenduse . " Kurat , ma olen täitsa täis , kuidas me linna sõidame , " muretsesin ma . Meenus , et ma polnud täna midagi peale selle jäätise söönud . " Ise tahtsid nii kõvasti pomo olla , sõida siis , " pilkas Britt . Sõitsingi . Parkisime auto mu maja ette ja läksime linna vallutama . Hoopis kaheksanda lõpuosa ( kus suure künnitöö käigus seemegi mulda saab ) . Ma vihkan talve . Okei , on küll ilus ja nii edasi , aga seda ilu on vaid metsas . Linnas on igal pool ainult üks löga ja muud ei midagi . Ja masendus imbub ustest-akendest sisse . Ainus viis seda peletada on end napsu täis valada . Sest lõunamaised piitšid oma higiste kehadega kah ei ahvatle . Olime Britiga tulnud Briti töö juurest , kus ma vahepeal oma " kätt harjutamas " käisin ja nüüd , tööjuttudest tüdinud , istusi-me minu maja kõrval baaris ja imesime Jägermeistrit . Tegelikult oli see putka siin midagi kõrtsu ja diskoteegi vahepealset , meie lemmikkohaks oli ta just oma geograafilise asukoha tõttu . " Jumalast kobedad kutid , " arvas Britt teise laua kohta . Pidin temaga nõustuma . Eriti meeldis mulle üks sinise pluusiga tüüp , selline esmapilgul tavalise olemisega , üldse mitte ilus , aga jube isane . " Kuule , me pole pikka aega üldse korralikku kräud teinud , " meenus Britile . " Ei ole jah . Vanadus vist . " " Persse mine oma vanadusega . Vitamiine me ei söö , tervisejooksu tegemas ei käi , loomulikult tunned end vana ja väsinu-na . " " Paned ette jooksma minna ? " " Ja regulaarselt ei kepi ka , " jätkas Britt oma teaduslikku monoloogi . " Äkki suudleksime omavahel , tühja sest kepist ? " torkasin , et ta teemat vahetaks . Britt aga ei saanud aru või ei tahtnud aru saada . " Varsti istume mõlemad kodus , vahime telekast seepi ja ei viitsi omavahelgi kokku saada , rääkimata muust . " " No mida , mida sa tahad mulle öelda ? " " Et me ei tohi end kängu lasta , vaid peame pingutama ühise eesmärgi nimel . " " Vittu , ma ei viitsi targutada . Muide , meid vist on tähele pandud . " Teise laua tüübid rääkisid midagi , ise meie poole vahtides . " See sinise pluusiga on minu , " tegin tobedat beibehäält . " Mmm , " tuli Britt mu mänguga kaasa . " Ja see tumeda peaga on minu . " " Kuule , " tulin ma meie vanast beibemängust välja . " Kui läheks ise juurde ja ütleks : nii , mehed , keppi ka saab vä ? Huvitav , mis nad siis teeks ? Ehmuks ja läheks minema ? " " Või nikuks meid selle eest surnuks . " " Tegelikult oleks see hea testküsimus , et kas saavad naljast aru või ei saa . " " Eks sa mine testi siis , mulle täitsa meeldiks , kui see tumeda peaga oleks selline naljast arusaaja tüüp . " Ma siiski ei läinud . Võibolla olin liiga kaine . Aga nii otse vist poleks minagi küsinud . Läksin hoopis kempsu . Kui tagasi tulin , istusid kutid kolme-kesi juba meie lauas . " Äkki leiate veel ühe sõbranna ? " küsis parajasti see tumeda-päine , kui ma lauda jõudsin . " Mingi paaritusmäng käib vä ? " olin karm . Kutid kohmetusid , Britt hakkas naerma . Teretamine ja tutvustamine . Siis oli täpselt selline algus , nagu filmis : väikesed tantsud , väikesed joogid . See sinise pluusiga poiss tantsis päris kobedalt , ühe aeglasema laulu ajal tundsin , et tüüp on üsna lihases . Vau , mõtlesin . Ma ei tea , mis mulle pähe kargas , aga kui Britt tegi ette-paneku minu poole edasi minna , olin nõus . Kodus panin kohvi hakkama ja uurisin võileivamaterjali , teised istusid toas . Britt organiseeris klaasid . Olin tegelikult oma elamise üle päris uhke - päeval olin üle hulga aja korista-nud . Mart , see sinise pluusiga kutt , tuli kööki . " Mis teed . " " Mõtlesin , et nikerdaks mõned võileipsid . " " Äkki ei pingutaks selle ametliku osaga , hakkaks olulisemaga kohe pihta , " oli Mart konkreetne , tuli mu selja taha ja võttis ümbert kinni . " Fakk , sa ei peaks nii otse ütlema , " arvasin ma ja pöörasin end näoga tema poole . " Miks ? " Mart suudles mu kaela . " Teeme ikka nii nagu peab , " otsustasin mängujuht olla . " No kuidas siis ? " " Et algul oleme hästi seltskondlikud . " " Ja pärast ? " " No vaatame . " " Misasja me mängime , me ju mõlemad teame , et me tahame teineteist . " " Sellepärast mängimegi , muidu poleks ju mõtet . " " Ja kuidas siis sinu meelest mäng edasi minema peaks ? " küsis Mart kahe tunni pärast , kui teised olid minu poolt minema läinud . Kuidagi märkamatult olime oma riided kuhugi ära kaotanud ja porgandpaljalt voodisse roninud . " Niiviisi , " ütlesin ja sidusin tal silmad kinni . Tegelikult oli see üks minu elu vapustavamaid öid . Õnnit-lesin end terava silma puhul - olin ju kohe tabanud , et tegemist on isase tüübiga . Magamisest suurt midagi välja ei tulnud , õnneks oli ka alkoholi kehas piisavalt vähe , sai asjast tõelist rõõmu tunda . Voodi kõrval oli vee- , mitte napsupudel . Ainus probleem oli , et üks kumm läks katki . " Kuule , sellest mingit jama ei tule , et kumm katki läks ? " kü-sis Mart hommikul veelkord . Minu öine " ei " teda nähtavasti ei lohutanud . " Oleneb , mida sa jama all silmas pead . Ühtegi haigust sa minult küll ei saa , aga kui mina sinult saan , siis võib sinul küll jama tulla , " pobisesin kinnisilmi . Mart keeras end minu poole ja silitas mu kõhtu . " Ma pean nüüd ära minema , " ütles ta siis . " Loomulikult , " vastasin ma silmi avamata . " Ei päris tõesti , ära nüüd arva , et ma ... " Tegin silmad lahti . " Kes ja miks nüüd vabandab ? " küsisin . " Sul on probleeme ? " Hakkasin naerma . " Oled sina aga , " ei osanud Mart seisukohta võtta . Vist mõt-les , et ma tahan nüüd temaga abielluda või mida iganes . Tege-likult oli mul temaga tõesti hea , nii hea , et ka südames oli vahva kibelus ; kuid ma ei pidanud teda ju sellepärast veel särgisabapidi enda juures kinni hoidma . Mehed on ikka naljakad . " Kas ma võin sulle helistada ? " " Helista , " ütlesin kõrgil häälel . " Kui Seksmobiil on ukse ees , siis ma olen kodus . " " Seksmobiil ? " " Õues vaata , maja ees on ainult üks seksikas auto . " Kui ta läks , ronisin akna juurde . Mart vaatas hoovi peal ringi , nägi Seksmobiili , märkas aknal mind , näitas näpuga autole ja vaatas küsivalt minu poole . Noogutasin ja naeratasin . Ja siis jäime kuidagi kauaks veel teineteisele otsa vaatama ... Põgenesin aknalt , sest hakkasin äkitselt iseennast kartma . Kaks nädalat hiljem sain aru , et kummi lõhkemise tagajärjel olen mina see , kellel on jama . Kirusin end , et hoolimata kepi-vähesusest oleks ma ju võinud ikka mingeid tablette süüa . Kurtsin oma muret Britile , arutasime asja nii ja naa . " On Mart sulle helistanud ka ? " " Seksmobiil on ju remondis . " Mis teha , vana auto , aeg-ajalt vajab väikest putitamist . Ei , ärge arvake midagi hullu , see oli hooldusremont . Pealegi sõidan ma talvel ju nagunii vähe . " Mis see siia puutub ? " " Ütlesin talle , et kui Seksmobiil on ukse ees , siis võib helistada . " " No aga ... sa ise . Kas sa tahad last ? " " Ma ei tea . Sellise tüübiga tuleks ju päris kobe põnn . Teine küsimus on , kas mul teda vaja oleks . Ja just praegu . " " " Kobe põnn " ? Sa oled armunud või ? " Ohkasin . Äkki olin tõesti ? Tundsin ma ju kahetsustki , et Mart ei helistanud . Juba see , et ta mul meeles oli , tähendas mi-dagi . Aga tite abil kutti endale meelitada polnud minu rida . Möödus veel paar nädalat . Ühel hommiku tundsin ärgates , et kõik pole korras . Mingi jama . Imelikud valud olid jne. Ja järjest hullemaks läks . Kondid olid hellad , vist oli ka palavik . Tundsin end kui katsejänes , kellele pole räägitud , mis katseid ja miks tehakse . Helistasin Britile . Britt ei saanud korraga aru , mida ma talle öelda tahan . " Teed nalja või ? Mis sul viga on ? " " Mul on tunne , nagu ma hakkaksin sünnitama . " Kui Britt kahe tunni pärast minu juurde tulla viitsis , oli kogu üritus juba lõppenud . Toore maksa sarnaste tükkidena oli mu järeltulev põlv vetsupotist alla läinud , mina vedelesin nelja-kümnekraadise palavikuga voodis ja tundsin , et olen kurguni verine . " Issand jumal , " ütles Britt ja kutsus kiirabi . Vabalt võiks olla üheksas ( kutsutakse võitlusesse ) . Kuidas ma ei salli , kui mind äratatakse . Naudin seda , et võin vähemalt tööst sõltumatult magada ja üleval olla nagu pähe tuleb . Ja teha mõlemat täie pühendumusega . Ja siis tulevad need , keda sa oma sõpradeks pead , ja raputavad su üles keset kõige magusamat und , et sind pidutsema kärutada ... Ma olin just magama jäänud . Seekord ei roninud Britt ukse taha , nagu tavaliselt , vaid kasutas tsivilisatsiooni hüvesid - helistas mulle . Õnneks on mul telefon kohe voodi kõrval . " Ädu , pane kohe riidesse , me tuleme sulle järgi , " vuristas Britt ilma sissejuhatuseta . Minu vastus koosnes ebatsensuursetest sõnadest . " Jäta nüüd , " ei andnud Britt järele . " Meil on saun kinni pandud . Võta Seksmobiil ja tule . " " Ma ei saa aru , tulete teie siis mulle järele või pean mina ise kuhugi tulema ? " Britt mõtles pisut . Svipsis , lugesin ma sellest pausist välja . " Me tuleme sinna ja siis sa tuled oma autoga , " leidis ta lõpuks lahenduse . " Sitta ma tulen . Ma magan . " " Ädu . Ära keera nüüd siga meile . Palun tule . " " Kui see pidu on nii kõva , nagu sa räägid , siis ma ühinen teiega hommikul . " Panin toru hargile . Usun , et olin vaid mõned minutid Une-Mati kaisus olnud , kui telefon uuesti helises . Oleksin pidanud ta välja tõmbama , siunasin ennast . Nüüd oli helistajaks Kati . " Ädu . Sa oled ju meie pomo . " ( Vist oli see naljakas ? Kostis naeru . ) " Sa pead tulema ! Alkoholi tuleb ju ometi hävitada ! " " Ma loobun oma positsioonist , " olin konkreetne . Britt haaras telefoni enda kätte . " Ädu , ära ole loll . " " Kuu aega tagasi oli pidu , mis lõppes sellega , et ma olin kaks päeva tilgutite all . " " Sa ei pea ju jälle kellelegi kaissu kargama , " oli Britt tark . " Pärast on nii , et kui me räägime , mis kõik juhtus , oled sa kade ja kurb , et me sind ei kutsunud . " " Britt , kallis , teeme nii , et ma tulen hommikul . Mul oli nii ilus unenägu pooleli . " Britt tahtis midagi öelda , kuid ma jõudsin ette - panin toru hargile ja tõmbasin telefoni seinast välja . Hommikul läks mul uni ootamatult vara ära . Meenusid öised helistamised ja ma torkasin telefonijuhtme seina . Valisin Briti numbri , ise mõtlesin , et kindlasti tuleks ka bensiini võtta . - Hmm , postkastis . Tegin endale kohvi ja käisin tiiru duši all . Ikka oli postkastis . Olin hommiku kohta ootamatult ergas ja ärkvel , valmis maid vallutama minema , ning see , et Britt telefoni välja oli lülitanud , lausa pahandas mind . Kohv joodud , helistasin jälle . Nüüd kutsus . Pika ootamise peale ( olin kindel , et enne jõuab jälle post-kasti , kui Britt telefoni haarab ) kostis lõpuks Briti hääl : " Jaah ! " " No hommik , kuidas läheb ? " " Ää-ädu . " " Kus sa oled ? " " Peaaegu kodus . " " Pidu läbi ? " " Kurat , mul viskas üle . Ma'i viitsind enam olla . " " Ja sellepärast pidi siis mulle öösel mitu korda helistama ! " Mu hääl ei olnud sõbralik . " Sorri , kallis . " " Mis kurat . Nüüd on sorri . " " No algul paistis , et läheb heaks kräuks . Siis aga jäi üks tüüp liiga täis , hakkas valimatult kõiki käperdama ja lõpuks läks kakluseks . " " Ja sellisesse kohta siis oli vaja mind kutsuda ! " " Aga võibolla siis oleks hea olnud , kui sina oleksid ka olnud , " leidis Britt oma öisele helistamisele vabanduse . Muuseas , hoopis kolmeteistkümnes , neljateistkümnes ja viieteistkümnenda algus üheskoos ning tagasivaade ka neljandasse loosse ( juttu tuleb reisist koledasse paika , sealsest ringituiamisest ja võitlusest Suure Pahaga , tagasivaade sisaldab häbiväärset verepilastust ) . Otsustasime oma sõiduga alustada juba varahommikul , et nautida vabu päevi täiel rinnal . Olin öelnud Mardile , kes juba pool aastat end vahepeal minu poole " unustas " , et ta mind kindlasti üles ajaks , hoolimata sellest , mida ütlen või vabanduseks toon . Ja tema oli sõnakuulelik . Kiskus tekki ja keeras taha ja nügis ja ei andnud järele , kui ma leidsin , et võiks ju hiljem startida ja üleüldse . " Persse , " kobisesin lõpuks . Magus unemaitse oli põskedes ja ma ei tahtnud kuidagi sel minna lasta . " Ahhaa ! " lõid Mardi silmad kilama . " Persse polegi proovinud ! " Mispeale pidin ma end siiski voodist välja ajama - ei ole proovinud ja ei saa ka . Minu pepu pole mingiks labaseks trukkimiseks . Pärast olin Mardile äratamise eest muidugi tänulik . Kasulik elukas on elamisse võetud . Pool tundi hiljem seisin õues ja tuumasin : miski oli valesti . See kuramuse Baltikumi kliima ajab lihtsalt hulluks ! Õnneks ei sadanud küll vihma , kuid ilgelt külm oli küll . Võibolla oli selles süüdi mu dušimärg pea , ja võibolla oli iga päev nii varajasel hommikutunnil nii külm - tavaliselt ma enne ühtteist end toast välja ei ajanud . Loomulikult ei saanud ma jääda lootma sellele , et äkki läheb soojaks . Läksin tuppa tagasi ( pilk peeglisse , et halvasti ei läheks ) ja võtsin Mardi torinast hoolimata tema suure musta kapuutsiga fliisjaki . Mu Seksmobiil on väga mõnus , arvan , et parim auto , mis mul kunagi olnud või olema saab , ainus viga on , et tal on aastaid omajagu . Istmesoojendusest oleks tema puhul utoopiline unistada . Väristasin kannikaid käiguvahetamise rütmis ja lähe-nesin Briti majale . Nägin eemalt , et Britt ootab , tammus ringi , spordikott üle õla . Tõmbasin kapuutsi pähe ja krookisin nööri kõvasti kokku , nii et vaid silmad näha olid . Sõitsin Briti juurde ja kruttisin akna alla . " Ädu ei saand tulla , lähme ilma temata , " müristasin madalal häälel . Hetke vaatas Britt mind imeliku näoga , siis hakkas naerma . " Segi peast , " ütles ta ja istus autosse . Koti viskas taha . " Kati ei mahugi , " arvas Britt . " Kotid on ees . " " Kotid ? Mõnel juhul on nad jah ees . " " Hommikust peale roppused . " " Sina alustasid . " Minupärast oleks Kati võinud ka tulemata jätta . Aga Britt oli väga selle poolt , et ta tuleks : Katil pidavat olema mehega probleeme ja et väike puhkus kuluks lausa marjaks , kui mitte seeneks . " No tere hommikust , " oli Kati elev . " Issand , ma mõtlesin , et ei saagi tulema , " sädistas ta ja sättis end istuma . " Vaata , kas mahud üldse sinna kottide vahele , " muretses Britt . " Kottide vahele , ei tea küll , mida tegema , " ümisesin ma , nii vaikselt , et vaid Britt mind kuulis . " Mahun-mahun , " hõikas Kati , samal ajal , kui Britt minu poole kummardudes pomises : " Munni mängima , loomulikult ! " " Kuidas te sellisele mõttele tulite , et just Saaremaale ? " küsis Kati . " Tead , ma oleksin parema meelega Põrgusse läinud , aga kardetavasti lähen ma Põrgusse pärast surma niikuinii . " " Sellepärast olemegi teel Saaremaale , " tegi Britt ilmekat ninnu-nännu õpetaja-häält . " Pealegi on Ädul seal palju igasu-guseid huvitavaid tuttavaid ja meenutamistväärivaid kogemusi ! " " Kurat küll , " ütlesin ma ja parkisin auto pidurite kriginal tänava äärde . " Läheks äkki kuhugi mujale , mulle ei tulnud mu vahvad sugulased meeldegi . " " Siin ei tohi parkida , " piiksus Kati . " Mis on siis ? " ei olnud Britt rahul . " Eluaeg jääd sellepärast põdema või ? Ja üleüldse , kui nad ei taha enda jaoks ebameeldivate inimestega kokku juhtuda , võiksid nad kusagil mujal elada , mitte aga Saaremaal , kuhu terve Eesti suviti kokku sõidab . " Britil oli muidugi õigus . Ja mind liigses põdemises süüdistada - ainult tema võis selle peale tulla . " Noojah , " ütlesin mina . " Eks lähme siis . Loomulikult ei morjenda mind see vahva poisilugu eriti , lihtsalt hetkeks lõi hapniku kinni . " Keerasin auto tagasi sõiduteele . " Aga kui teile tuleb pähe mõni huvitavam koht , kuhu minna , siis võiks seda ju kaaluda , " pidasin vajalikuks mainida . " Kamoon , " tegi Britt . " Sõitma hakates on vist tõesti õige aeg mõtlema hakata , kuhu minna . Ma olen juba pikemat aega mõelnud , et Saaremaa . Saa-re-maa ! Ja nüüd sa siis ütled , et kuhugi mujale . " " Oot , sind ootab seal keegi või ? " " Noo ja siis ? " hakkas Britt naerma . Sellise häälega , et võis oodata ja võis ka mitte . Jõudsime linnast välja . Ilm oli ilus , autos sees ei olnud külm ka . Kergelt hakkas tulema selline tunne , nagu ikka on , kui sõidad kuhugi , kus võib oodata midagi erilist . Või saab lihtsalt lahe olema . Midagi uut . Teist . " Jumal , kuidas sa kihutad , " ütles Kati tagapingilt . " See tundub ainult tagaistmel niimoodi , " ütles Britt . " Õigus küll , " hakkas Kati naerma . Ta toetas end meie istmete vahele , üks küünarnukk minu , teine Briti seljatoel . Kati lõhnas vanni ja Cerruti järele . " Muideks , naised , mul on idee , " ütles Britt . " Me peaks kohe hommikul vara alkohävitusega peale hakkama . " " Loomulikult hakake , " protesteerisin mina . " Teie ju ei pea roolis istuma ! Et siis mul oleks ilgelt paha olla . " " Noo , ma usun , et kui sina ei joo , siis hakkab ikka meil enne paha kui sinul , " arvas Kati . " Kallis , " tegi Britt imala kommionu naeratust . " Esimese putka juures palume peatust . " Ooh , ma olen pehme . Eripehme . Microsoft . Peatus toimus . Ma ei läinud igaks juhuks välja , et mitte endale rumalaid mõtteid pähe ajada . Lasin endale ühe alkoholivaba õlle osta . " Kuule , sul oli mehega jälle mingi äkšen vä ? " küsisin Katilt , kui taas sõitsime . Kati jõi kulinal . " Jaah , " ütles ta siis . " Üleeile katsuti järjekordselt , kas kõik mu ribid ikka alles on . Rusikatega , loomulikult . " " Miks siis ? " " No enne seda olin mina Kati pool , " segas Britt vahele . " Me arvasime , et kutt juba magab . " " Eks me vist rääkisime natuke kõvasti ka , " rääkis Kati edasi . " Igatahes oli kell peaaegu pool neli , kui Britt minema läks , ja mina läksin magamistuppa , ja mis ma näen - tegelane istub voodis , tige nägu peas . " Kati lonksas . " Ja siis ? " " Siis ta küsis , et " kes kurat on Ilmar ? " . " " Kes see siis on ? " olin ma uudishimulik . " Kust mina tean ? " küsis Kati vastu . " Eks ta kindlasti valesti kuulis , aga tee sa selgeks . Siis loeti kõigepealt sõnu peale ja seejärel ka ribid üle . Hea , et ma eile tööl pidin olema , nägu jäeti puutumata . " " Erivars türapea , ausalt . " Olin päris tige , ma kohe ei salli mehi , kes kätega räägivad . Kati mees on minu jaoks üleüldse täiesti antipaatne tegelane , ma pole nende pool juba pea kaks aastat käinud , kui mees kodus on olnud . " Ja eile õhtul vahtis veeälevil silmadega otsa ja palus vabandust . Ja täna hommikul tegi skandaali , et nää , jälle litutama . " " Mina küll aru ei saa , miks sa ei lahuta . " " Ja elan oma õpetajapalgast või ? " " Sitta , ennem ma sööks rohtu kui ennast klobida laseks . " " Keela rõõmu , " ütles Kati . " Sul jah pole kunagi rahamuresid olnud . Oled sa proovinud kahe tuhande krooniga kuus hakkama saada , kui selle raha eest pead ka üüri maksma ? " " Vittu , ma ei viitsi jälle teie nägelemist kuulata , " pahandas Britt . " Paneks parem plaanid paika , et mis ja kuidas . " " Mismoodi ? " " Et kõigepealt läheme ühte kämpingusse , kus ma meile kohad olen reserveerinud ... " " Nii , selge siis , miks nii kiivalt Saaremaa ! " " ... ja siis võiks näiteks päikest võtma hakata . Ma võtsin igasugu kreeme ja värke ka kaasa . Ja kohapealt ostame ka midagi kaasa . Näiteks õlut . Nii . Ja õhtul võiks kusagile vahvasse kohta õhtust sööma minna . Veiniga ja nii edasi . " " Ja siis võiks kusagile mere äärde minna , suveööd nautima ... " tegin lolli häält . " Ja ehk leidub seal mere ääres mõni telgike ... " matkis mu häält Britt . " Kurat , sa kohe ei saa jätta , " ütlesin mina . Lugu , mida Britt kaks korda meelde tuletas ja mis mind hetkeks koguni endast välja viis , oli tegelikult hästi labane . Selline Mehhiko seebiooperi sarnane lugu . Olin Saaremaal , nagu suvel ikka ollakse . Mingi seltskonnaga , Britt oli ka , panime ühes baaris väikest pidu , ja siis nägin , et üks kutt vaatab mind . Selline alaealine . Aga päris armas . Ja millegipärast meenutas mulle kedagi . Naeratasin talle ja ta kutsus mu tantsima . Lobisesime niisama , selline tavaline keele-kõrva-ajamise-jutt . Baarist mindi mere äärde , kus tehti lõket ja küpsetati sas-likut . " Ma elan siin lähedal , " ütles Peep , see poiss . " Jah ? " ei osanud ma targemat kosta . " Tahad , jalutame sinna ? " " Miks ? " " Noh , ma ei tea ... Seal on täitsa ilus . " Hakkasin naerma . " Siin on ka täitsa ilus , " ütlesin . Peep aga kibeles kangesti . " Tegelikult võiks natuke jalutada küll , " tegin näo , nagu oleksin kõva jalutaja . Võtsime õlled näppu ja kõndisime mööda mereranda . Kergelt hämar oli , päris pimedaks seeaeg ei läi-nudki . Peep oli üsna purjus , see häiris mind algul , aga siis mõtlesin , et võikski mängida sellist mängu , nagu tavaliselt mängitakse , et noorem joodetakse purju ja vanem kasutab seda kurjasti ära . Ainult et sood on vahetunud . Ja mängisimegi . Peebu kodumaja kõrval telgis . Pärast jalutasime lõkkeplatsile tagasi . Oli hästi ilus , lausa romantiline , mets ärkas ja lõhnas . Aga Peebu kuri isa oli telgi juures liikumist märganud ( kuidas ma küll ei salli inimesi , kellel pole öösel targemat teha kui teiste taga nuhkida ! ) ja tuli meile järele . Paarsada meetrit enne lõkkeplatsi oli meil võimalus üksteist silmast silma vaadata . Ja olgu ma neetud , ma olin seda meest varem kusagil näinud ! Peep oli äkki täiskasvanuks saanud . " See on minu isa , see on Ädu , " tutvustas ta meid . Isa vaatas mind kurja pilguga . " Ädu ? " küsis ta . " Kindlasti oled sa Kalevi ja Linda tütar ? " " Olen , " vastasin kombekalt ja vaikselt , kuigi oleks tahtnud midagi väga roppu karjuda . Siinkohal tulebki loo seebiooperlik kulminatsioon - Peebu isa oli minu isa poeg esimesest abielust , st minu poolvend . Ja mina olin maganud omaenda vennapojaga ! Tahtsin olla kas surnud või midagi taolist . Siis lendas selle haige sugulase mölapudelil kork pealt ja ma kuulsin seda , milles ma olin süüdi ja seda , milles ma süüdi polnud ; erakordse selgusega taipasin ma , mida tähendab vanemate pattude nuhtlemine laste kätte . Rohkem kui poisi me-hekstegemises oli asi kindlasti testamendis , mille isa minu kasuks tegi . See oli ka põhjus , miks mind nii vihata , et terve mets karjumisest kajaks . Ma ei viitsinud oma venda kuulata , pobisesin omaette mõ-ned roppused ja hakkasin lõkkeplatsi poole edasi astuma . Meie sekeldamist oli märgatud , ja kui ma kohale jõudsin , oli üldjoontes kogu rahvale selge , kui halvasti ma olen käitunud , kui hea ja korraliku süütu lapsukese kui pahaks ja kõlvatuks muutnud . Rahvas hirnus lõkke ümber , mina tahtsin sellest jamast kui halvast unenäost ärgata . Vend ei saanud aru , et aeg oleks lahkuda . " Kuule , sul vist kasvab õue peal üks suur puu ? Vaata , et see sulle maja peale ei kuku , kui sa siin veel kaua undad , " hüüdis Britt . Sajatuste saatel kadus mu vend kadakate vahele , Peep nagu kutsikas kraedpidi peos . - Tea , kas tast pärast üldse elulooma sai , mõtlesin ja sõitsin ühest munevast sierrast mööda . " Juba teist korda sama auto , " ütles Britt . " Oli ka või ? " " Mh-mh . " " Mingi eriti tige mees , " kommenteeris Kati tagaistmelt , keeras end ringi ja lehvitas mehele . Oli tõesti , varsti sõitis meist mööda , mõrvarlik läige silmis . Vist ei kannatanud välja , et naine roolis ja sõidab temast mööda . " Ära rohkem tast mööda sõida , " arvas Britt . " Äkki rammib veel või mine tea . See on sellise näoga , et on kõigeks valmis . " " Nagunii on laip pagasnikus , " pakkusin ma . " Või kaks . " Britt ajas kingad jalast ja tõstis varbad armatuu-rile . " Ninnu-nännu , " ütles ta varbaid liigutades . Britt ja Kati olid endale kumbki juba kaks õlut sisse kee-ranud ja me olime alles äsja Ristilt möödunud . Karskuse ja ka-sinuse reklaamüritusena see käik kirja ei lähe , see oli kindel . " Vau , see on lahe laul , " ütles Britt ja keeras raadio valjemaks . Kati laulis kaasa : " I believe in hero , baby ! I believe in you ! " Britt oli miskipärast veendunud , et Virtsu jaamarestoran on lõpp hea paik . " Kurat , Britt , praam läheb minema , " olin juba kuri . Kati polnud jaamahoonesse sisse tulnudki . Magas autos . " Siis ma jäängi Virtsu , " lällas Britt . " Tead seda lugu , et " kott jäi Virtsu " ? " " Jaa-jaa . Ja viisakas rott läks musta vanni . Tule nüüd . " Nägin aknast , et mu auto oli teistel ees . Mõned tuututasid , ülbemad sõitsid mööda . " Britt jäi Virtsu , " ütles Britt ja üritas teksti tagurpidi panna . " Vitt jäi ... brrii ... brii-irtsu , " naeris ta purjus naise naeru . Pa-gan , piduisu kaob , kui ise oled kaine ja teine lämiseb . Viimane kord kaine autojuht olla , mõtlesin . Lõpuks sain ta niikaugele , et ta oli nõus minuga kaasa tulema . Auto kõrval seisis vormis piletikontrolör , nägu selline , et kohe annab mulle peksa . Ennetasin teda - pileteid kontrollimiseks ulatades sosistasin talle kõrva , näpuga edeva kõnnakuga Britile osutades : " See neiu usub , et ta on alasti ja väga ilus . Tehke palun nägu , nagu see olekski nii ! " Piletikontrolör ei vaadanud piletite poolegi , vabalt oleks talle jumal teab mida võinud pihku pista . Äraseletatud ilmel jõllitas ta beibetsevalt puusihööritavat Britti , kes enne autosseistumist talle õhusuudluse saatis . Terve tee kuni Kuressaareni nautisin omaenda seltskonda . Kati ja Britt magasid , minu imestuseks ei tahtnud nad isegi mitte pissile . Kui Kuressaarde sisse sõites kiirust alla võtsin , tõstis Britt oma unise näo . " Kus me oleme ? " küsis ta . " Põrgus , " ütlesin . " Kohe nurga taga on katel . Puistan teid sinna ja ise kepsutan Põrgupiigadega mehkeldama . " " Aga meie ? " kostis tagaistmelt Kati unesegane hääleke . " Kas sa lähed kuhugi minema ? " Hakkasin naerma . " Loodetavasti valib ta siiski meid oma Põrgupiigadeks , " arvas Britt . " Kuule , " ütles ta siis . " Me oleks enne Kuressaaret ära pidanud keerama . " Järsu kaarega keerasin auto ümber ja sõitsin tuldud teed tagasi . " Nii äkki siis kohe , " ütles Kati . " Oled vihane või ? " " Loomulikult . " " Kuule , ise pole sa ka mingi karsklane , " püüdis Kati end õigustada . " Kes seda ütles , et ma sellepärast pahane olen , et teie purjus olete ? " turtsatasin . " Ma olen sellepärast tige , et mina pidin kuiva suuga pealt vaatama , kuidas teil nii hiiglama lõbus on , ja kõige tipuks veel teid kantseldama . " " Kantseldama ? " " No mõni tahtis näiteks Virtsu sadamasse maha jääda . " " Mmmmh , " tegi Britt . " Ma mäletan , et mul oli mingi kindel idee , miks ma sinna jääda tahtsin ... Kurat , ei tule meelde . Autos rohkem õlut ei ole ? " " Ei . Ja ei saagi olema , " ütlesin mina ja keerasin Briti juhendamisel auto ühte suurde taluhoovi sisse . " Nüüd viskaks ma heameelega vormi ümber ja hakkaks tegutsema . " Loomulikult läks päike kohe pilve taha , kui meie end sissevõituna sirakile visatud saime . Ja nii ei jäänudki meil muud üle kui siirduda järgmise ja ühe olulisema punkti juurde päevaplaanis - väiksed õlled . Saaremaa ju traditsiooniline õlle-kants . Kui oma planeeritud õhtusöögile läksime , korralikud kleidid ja korralik meik tõelist palet varjamas , olime juba üsna " tutt-uued " tütarlapsed . Tellisime kenad praed ja pudeli veini . " Kas te ei leia , et kui õhtu niiviisi jätkub - õlut ja veini ja jälle õlut ja jälle veini - siis on homme ilge olla , " tekkis Britil kummaline karskust propageeriv mõte . " Pohmell tuleb küll , aga mitte siis , kui tema tahab , " olin mina ülbe . Vein toodi lauda . Britt oli meie n.ö veinispets , kes siis nuus-kis korki ja mekutas tähtsa näoga proovitilga kallal . " Tegelt on mul jumalast pofik , mis vein see on , " ütles ta , kui ettekandaja ära oli läinud . " Mis , see on siis mingi äka vä ? " küsisin mina . " Ei , mitte seda . Vein on hea . Jälgi silti - " grand reserva " . Ma tahtsin lihtsalt öelda , et mul on praegu selline pofiku-stiilis meeleolu , et on jumalast pofik , mis pofikuveini meile siin pofikukohas pakutakse . Võtaks siis esimese klaasi selle terviseks , et oleme kodust jälle pisut välja saanud . " Kui olime oma uhked praed ära söönud ja magustoidu juurde uut pudelit veini tellisime , ütles ettekandja : " Härrad paar lauda eemal palusid küsida , kas nad tohivad teie lauda ühe šampuse saata . " Vaatasime nimetatud laua poole ja siis pikkade nägudega üksteisele otsa . Mingid kännud . " Nagu filmis , " ütles Britt . " Oleneb , mis šampus , " ütlesin mina . " Ja küsige , miks nad seda teha tahavad , et kas neil on äkki mingi tagamõte . " Kati ja Britt turtsatasid . " Aga vein võiks sellegipoolest tulla , " hõikasin ettekandjale , kes juba end minema pööras . Onud eemal lauas lehvitasid meile . Nad olid ka kolmekesi . Ettekandja tõi veini . Üks onudest , kes meie lauda kõige pingsamalt sihtinud oli , tõusis ja tuli meie laua juurde . " Tervist , kas tohib ? " küsis ta . " Minu nimi on Raudoja . " Kui me ei vastanud , jätkas ta : " Mind väga huvitab , mida te küll mõtlesite selle tagamõtte all ? " " Kohe päris tõsiselt huvitab ? " küsisin ma . Onu naeratas naeratust , mis nähtavasti pidi olema hurmav . Või vähemasti midagi sinnakanti . " Me mõtlesime selle tagamõtte all , et ... " Vaatasin Briti ja Kati poole , need muigasid ega öelnud midagi . " ... et šampuse vastuvõtmine meie poolt ei väljenda meie soovi teiega sugulisse vahekorda astuda . " Mu nägu oli äärmiselt tõsine . - Nüüd solvub või saab vihaseks , mõtlesin . Tüübi naeratus suri , pilk aga jäi minu silmadesse rippuma . - Väga viga polegi , leidsin ma . Päris kenad silmad . Härra Raudoja kogus end kiiresti . " Oh , seda me ei mõelnudki , " kiirustas ta vabandama . " No siis tehke , nagu soovite , " olin armulik . " Ehk tohime teie lauda istuda ? " Vaatasime üksteisele otsa . " Vahet pole , " ütles Britt meile . Ja Raudojale : " Miks ka mitte ? " Britil on väga kena naeratus . Härra Raudoja sai sellest oma sammudesse hoogu juurde . Paari tunni pärast hakati restorani kinni panema . Tegelikult oleks ma tahtnud uude kohta ilma eaka porukata minna - viisakast jutust oli siiber mis siiber . Kuna jutu sees oli välja tulnud , et elame ühes ja samas kämpingukompleksis , polnud pikka pidu - mindigi kämpingute vahele mere äärde . Keegi oli lõkke teinud , mingi seltskond küpsetas vorste ja muud taolist . Ma ei tundnud ei ennast , Britti ega Katit äragi - istusime viisakalt ja jõime malbe naeratuse saatel šampust . Ei mingit ropendamist ega välkideid ööd huvitavamaks muuta . Härra Raudoja kippus mitu korda mulle kätt ümber panema , mõistis aga minu pilgust , et see poleks just kõige targem tegu . Kui kell oli kolm , otsustasid Raudoja sõbrad magama minna . " Kas te ei tahaks minu tuppa magama tulla ? " sosistas Raudoja mulle vaikselt . " Kuidas ... te ometi ... võite ? " mängisin hingetut . Tüüp taganes . " Aga äkki ... Saaks homme kokku , sõidaks ringi , käiks ujumas ? " " Miks mitte , " naeratasin ma . Kui kännud olid lahkunud , olin ma väge täis . " Nii , naised , nüüd võiks kuhugi minna ja midagi teha . " " Mida - nüüd öösel ? " pahandas Britt . " Mis on siis ? Kodus saad ka magada . " " Mina vist ei viitsiks eriti midagi teha , " ütles Kati . " Mõtlesin , et jalutan natuke üksinda siin ringi ja siis poen põhku . Homme võiks tõesti nende meestega kusagil ringi tiirutada , kas pole ? Nad olid ju täitsa normaalsed . " Minu imestuseks oli ka Britt valmis magama minema . - Noojah , mõtlesin ma . Nüüd siis on minu kord hammast veristada . Paari tüübiga lõkke äärest olin juba enne mõned sõnad juttu vestnud . Nüüd tegid nad ettepaneku linna diskotama minna . Lubasin Britile varsti tagasi olla . Paraku juhtus see , mida ma planeerinud ei olnud - terve öö ja päev takkapihta tuuritasin nende tüüpidega ringi , šampus oli väga moodne jook . Vahepeal meenus mulle küll , et lubasin tagasi olla , aga ... Mind ei ahvatlenud mõte mingite kändudega ringi tuiata ja kuulata , kuidas keel limpsti kõrva suunas käib . Need tüübid olid ses mõttes hulga normaalsemad - peaasi , et lõbus oleks . Kui järgmise päeva õhtul kämpingusse jõudsin , istus Britt üksinda trepil ja suitsetas . Lausa romantiline , nagu filmis - keegi tuleb kaugelt koju ja keegi ootab teda trepil . Taamal päikeseloojang , õrn tuulehoog mängleb kadakais ... " Mõtlesin just , et kas helistada politseisse või mitte . " Kati oli igaks juhuks bussiga minema läinud - tal olid min-gid suvetöö-õpilased , keda ta homme kainelt ja karmilt hindama pidi , ja ta ei julenud minu peale lootma jääda . Õigesti tegi , loomulikult . Olin ühe šampuse kaasa toonud . Jõime Britiga selle ära , otsustasime , et kojuminek tuleb alles järgmisel päeval kõne alla . Kurat , ma olin ju täiesti purjus ! Keerasin magama . Esimesed paar tundi magasin nagu kott , siis äkki tundsin , et miski on viltu . Tasakesi Unemaalt pärismaailma liikudes kuulsin kellegi hingeldamist . Sellist ... erutunud hingeldamist , võiks öelda . Seksuaalselt erutunud . Ja siis puudutas miski mu põske . Maailmas on asju , mida ei suuda unustada . Neil asjadel on tavaliselt mingid just neile omased tunnused - lõhn või siledus või karedus või karvasus või pehmus või jahedus või mis iganes . Tehke mis tahate , see kuradima asi , mis minu unehõlmas põske puudutas , oli pesuehtne meesterahva munn . Tegin , nagu magaksin edasi , ise aga üritasin tegevusplaani välja mõelda . Aega selleks polnud mulle just palju antud . Võtsin end kokku ja olin ühe hüppega püsti , samal ajal tabas mu tige rusikas ehmunult lontivajuvat vänta . Ja mis sa kostad - vändaomanikuks oli eile nii viisakas olnud härra Raudoja ! Mind ei huvitanud , et tal valus sai , ma lõin teda veel ja veel . Kurat küll . Kui ma oleksin temaga magada tahtnud , ma oleks seda ju teinud ! Meie lärmi peale tuli minu tuppa Britt . " Mis kurat siin toimub ? " küsis ta . " Härra Raudoja on kimpus oma mehetunnusega , " ütlesin ma ja läksin kempsu . Pea tuikas õrnalt . - Loodetavasti magan ma kainekssaamise hetke kenasti maha , mõtlesin . Britt viskas haliseva hädariista ukse taha ja keeras ukse lukku - see pisiasi polnud meile kummalegi õhtul pähe tulnud . Natuke sain magada , siis avastasin , et pohmell tuleb siiski just siis , kui ta ise tahab . Ja järjest hullemaks läks ! Värisesin ja valutasin umbes poolteist tundi teki all . Igasugu mõtted käisid läbi pea - kord ei tahtnud ma midagi ega kedagi , siis tahtsin , et keegi tuleks ja mind lohutaks . Britti ma siiski ei hõiganud , mul tekkis kurikaval plaan ta hommikul rooli panna , las siis praegu magab . Peas kummitas mingi värdjalik meloodia , mis ei läinud ära ega asendunud ühegi teisega , mida mõttes ümiseda üritasin . Otsaesine kiskus higiseks . Külm oli . Lõpuks ei pidanud ma vastu - komberdasin kempsu ja oksendasin . Kell oli pool neli . Kui oksendamisejärgselt hambad pestud ja pool klaasitäit vett kõhtu oli saanud , suutsin pisut aega isegi tukastada . Niipea aga , kui vesi korralikult seedetrakti jõudis , tegi ta seal lamenti ja nõudis väljapääsu . Lubasin talle seda . Ja nii mitu korda . Pooletunniste vahedega . Öökisin maomahla ja arvasin , et see on lõpp . Meenusid tuntud ja tundmatud tegelased , kes tigeda pohmaga oksekrampidesse surnud on . Tudisesin ja silitasin külmas higihernes käega vetsupoti põlglikult külma pinda . Mul oli endast hale . Pisarad silmast , tatt ninast , maomahl ( või koguni sapivedelik ? - kes kurat seda anatoomiat ikka tunneb ! ) suust . Imekaunis tütarlaps varajasel hommikutunnil . Alles kusagil kaheksa paiku tundsin , et olen selle võitluse võitnud - suutsin korralikult kõndida ja mõttedki ei habisenud nii pidetult ringi nagu enne . Jäin magama . Hoolimata enesetunde paranemisest panin siiski Briti rooli . Igaks juhuks . Ei julgend süüagi , kartsin , et ei püsi sees . Küll praami peal söön , mõtlesin . Et selleks ajaks peaks organism juba enam-vähem normaalsesse olekusse jõudnud olema . " Mingid sõidavad taga ja vilgutavad tulesid , " märkasin ma äkki . Britt vaatas tahavaatepeeglisse . " Kurat , " ütles ta . " Tunned neid ? " " Olid mingid eile , tahtsid , et ma sinna jääks . Suure suuga lubasin , et okei , tulgu täna siis meie juurde . " Tüübid sõitsid meist mööda ja jäid risti keset teed seisma . Britt ropendas ja parkis auto tee äärde . " Nonii , " ütles tegelane , kes autost välja kargas ja meie juurde tuli . Kummardus aknast sisse vaatama . " Nii siis peetakse lubadustest kinni , jah ? " " Tere , " ütlesin mina . " Kes te olete ? " " Ma ei rääkinud sinuga . " " Mina aga räägin sinuga . Kes sa oled ? " Tüüp heitis mulle kurja pilgu ja küsis Britilt : " Nooh ? " " Ja mis saab siis nüüd ? " küsis Britt vastu . " Peks ja põlgus ? " " Kuluks ära küll . " " Kuule , minu süü , " ütlesin . " Minul on tarvis Tallinnas olla , aga kuna ma olen täiesti kabi , siis panin Briti rooli . On selge ? " " Mis teha , " laiutas Britt käsi . " Sinu valik , kas teine kord või vaenlased igaveseks . " Nad vaatasid tüübiga mõnda aega teineteisele otsa , siis lõi tüüp käega ja asutas end minekule . Mõtles siis ümber ja andis Britile oma visiitkaardi : " Äkki helistad järgmisel nädalal ? Ma olen siis ka Tallinnas . " " Äkki helistangi , " ütles Britt . Kummaline , olime vaid kaks päeva Tallinnast ära olnud , tundus , et terve igaviku . Nägin linna hoopis teise pilguga , majad olid vahepeal kuidagi targemaks saanud , nende ilmed olid lausa tähtsad . Aga võibolla oli selles süüdi ka mu enda taas alkohõnguline pilk - pea tahtis ju parandamist saada ! Britt keeldus ühisest sumisemisest , tuues põhjuseks , et esmaspäev on tööpäev . " Nojah , Kati on oma värdjanaha kaisus , sina lähed Marti kallistama , mina lähen tööd tegema , " ütles ta . Miks mitte üheteistkümnes ( sest kallis asi varastatakse ära ) . Oli sügis . Britil oli Tallinnast väljas mingi asi ajada ja ma olin rõõmsasti nõus talle autojuhiks olema . Katit ei saanud me kuidagi kaasa võtta , sest oli nädala keskpaik ja tal olid poole õhtuni tunnid . Sõitsime ja nautisime järjest jahedamaks muutuvat kaunist Eestimaa sügist . " Ikka sitaks ilus on , " arvas Britt . " Mhmh . Kui ainult linnas istud , siis ei näegi . " " No natuke ikka näed , mul on näiteks akna taga suur vaher . Täitsa lahe on jälgida , kuidas kevadel pungad puhkevad ja sügisel lehed kirjuks lähevad . " " Kuidagi kurb on see sügisene ilu . " " Hääbumise ilu . Puškin ja muu taoline . " Niisiis jõudsime oma sihtpunkti üsna romantiliselt hää-lestatuna . Jalutasin mööda linnakest ringi , kuni Britt oma asju ajas . Õhtupoole kiskus päris jahedaks . Kui Seksmobiili kokkulepitud kohta parkisin , veendusin järjekordselt , et käsipiduriga on midagi lahti , ei funktsinud nii nagu peaks . Seda jama oli juba mitu korda olnud . - Peaks parandusse viima , mõtlesin . Britt saabus mornis meeleolus . " Siin liigub ikka aeg poole aeglasemalt kui Tallinnas , " pori-ses ta . " Ma pean homseni siin passima , alles homme hommikul on mul võimalik paar vajalikku paberit kätte saada . " " Nad kuidagi postiga või kulleriga ei saa saata ? " " Ei . Ma pean isiklikult inimestega suhtlema . Ja see onu tuleb alles homme . " " Pagan . " " Mis saab siis ? Sõidad minema ? " " Aga sina ? " " Mina jään siia . Võtan hotelli toa ja . Või jääd ka ? Las firma maksab , ega seda ju ei pea märkima , kas on ühene või kahene tuba . " Kaalusin asja . Miks mitte . Väike vaheldus . Tuba oli päris aus . Euro missugune . Klõpsutasin telekat ja hüppasin voodis . " Lasteaed , " turtsatas Britt . " Mis teeme ? " küsisin . " Tuleb jaht või ei tule ? " " Mis jaht ? Et kusagile sööma minna või ? " " No näiteks . " " Siin restoranis olevat üsna hea köök . Äkki ei hakkaks ringi tuiama , sööks siinsamas . Ja õhtul võtaks väikse šampuse ja ehk mõned puuviljad ja vahiks telekat . Lihtsalt . " Otsustasime teha sellest õhtust hiiglama korraliku naisteka , sellepärast meikisime ennast viisakalt ja ma panin oma pidevalt lahti tilpnevad juuksed pealaele krunni . Briti juustest soengu tegemiseks piisas kammist ja juuksegeelist . Oh me olime kaunid ! Usun , et tegelikult polnud meie tähelepanu keskpunkti sattumise põhjus mitte selles , nagu oleks me ropult ilusad , vaid selles , et meie näod olid siin lihtsalt võõrad . Aga tähelepanu keskpunktis me olime - meid vaadati igast nurgast . Mingid kutid tulid ligi . " Võib teie lauda istuda ? " küsis üks . " Praegu küll mitte , " ütles Britt . " Meil on siin tarvis mõned asjad selgeks arutada . " Kutid taganesid ja istusid uuesti oma lauda . " Nonii , " ütlesin mina . " Kui tahad teha lihtsalt mõnusat naistekat , on mehed kohe platsis , kui aga loodad , et saad kellegagi seksikalt aega veeta , ei visata sulle pilkugi . " " Nii see on , " oli Britt minuga nõus . Mingi tibi läks nende kuttide laua juurde , räägiti midagi ja tibi viskas meie poole vihaseid pilke . " Mingi vittjalgsete klass , " arvas Britt , kui tibi ja tema sõbranna mõne aja pärast omavahel midagi seletama hakkasid . " Pruudid vist , " pakkusin . " Või " lihtsalt sõbrad " . " Kelner , kes oli ootamatult viisakas riietuses ja lausa fantastilise teenindusega , tõi meile praed . Mõneks ajaks sukeldusime õgitõveliste maailma . " Õudselt hea , " mõmisesime suutäite vahele . Alles pärast seda suurt tööd viitsisime ringi vaadata . Kutid , kes enne meie laua juures käisid , lehvitasid meile . Lehvitasin vastu . " Mis sa kiusad nende pruute , " tegi Britt noomivat häält . " Hädasti vajan küll neid mehi vist , " naersin ma . Kutid aga arvasid vist , et me neid tõesti vajame . Igatahes kolisid nad meie lauda . " Kuidas oleks , kui teeks väikse peo ? " pakkus üks neist . " Kardan , et meil on varsti aeg lahkuda , " ütles Britt lõpuks ja vaatas mulle otsa . " Arvata võib , homme tuleb raske päev , " läksin ma temaga kaasa . " No aga väiksed napsud võiks ju ikka teha ? " " Väiksed , hästi väiksed jah , " arvas Britt . Kutt hõikas kelneri . Hommikul paistis päike kardina vahelt otse mulle silma . Olin hetkega ärkvel , oli tunne , nagu oleksin millegi hulluga hakkama saanud . Meenutasin eelmist õhtut . Ei , midagi lolli ma ju ei teinud ... Kuidagi imelikult näriv tunne oli sees , kusagil vahelihase kandis , ja ei andnud mulle asu . Otsustasin akna lahti teha , tuba oli une- ja pussuhaisu täis . Ja siis ma märkasin - Seksmobiil oli kadunud . - Äkki ma jätsin ta kusagile mujale ? mõtlesin ma . Aga ei . Mul oli kindlalt meeles , et tuppa jõudes Seksmobiili akna all nähes kekutasin Britile : " Näe , Seksmobiil on meil lausa kintsuulatuses ! " Aga nüüd teda polnud . Ei kintsu- ega ka millegi muu ulatuses . " Britt , seksmobiil on kadunud ! " hüüdsin . See tähendab , üritasin hüüda , mu hääl oli kuhugi kadunud ja ma olin üleni higine . " Äää-du , saa kaineks , " pomises Britt läbi une . " Ei , päriselt , " olin lausa hüsteeria äärel . " Seksmobiil on kadunud . Minu Seksmobiil on kadunud ! " See , kuidas koju jõuda , oli teisel , kui mitte lausa kolmandal kohal ; oluline oli , et Seksmobiili polnud . Minu Seksmobiili ! Ahvikiirusel panin end riidesse ja jooksin alla administraatori juurde . Kuigi tundub rohkem eelmise loo jätku kui iseseisva loona , peaks teda nimetama kaheteistkümnendaks ( kuna võitlused , siilid ja pikad uned pidavat käima kaheteistkümnenda alla ) . " Tere hommikust , mu auto on kadunud ! " paristasin ühe hooga . " Tere hommikust . Olete ikka kindel ? " Administraator , kena noor plika , oli kui rahu ise . " Jah , olen küll . Õhtul veel vaatasin , et näe , kui hea tuba , auto kohe akna all ja . Mida ma nüüd tegema peaksin ? " " Ma ei tea . Soovitaksin teil siiski veelkord vaadata . " Ma läksin ukse poole . " Ja kui tõesti ei ole ... " Administraator pidas väikese pausi . " ... siis ma ei tea . Nähtavasti tuleks politseisse pöörduda . " " Jumal-jumal-jumal-jumal-jumal-küll ! " Olin omadega päris segi . Midagi sellist polnud minuga veel juhtunud . Katiga küll , tal varastati kunagi Raekoja platsil käekott , kus oli terve palk , ja Britil oli kaks korda telefon ära tõmmatud . Aga minul ... Kuradi-kuradi-kurat ! Hotelli uksest tulid sisse kaks näkat . Eileõhtused vittjalgsed , tundsin ma nad ära . " Nii , kus Margus on ? " tuli üks otse minu juurde . " Mis kuradi Margus ? " ei saanud ma aru . Siis meenus . Ühe eilse tüübi nimi , selle , kes kenam , oli ju Margus . - Mul on auto kadunud ja sina räägid mulle mingist kolmejalgsest , oli kiusatus talle öelda , aga ma ei öelnud . Selle asemel tuli idee beibi veidi õrritada . " Tead , ta oli jõle sitt nikkar , " teatasin ülbelt . " Viskasin ta lihtsalt aknast alla . " Õige vähe puudus , et tibi oleks mulle kallale tulnud . " Kuule , " tegi tema sõbranna suu lahti . " Sa ära pomotse siin midagi . Mis te mõtlete , et tulete võõrasse kohta ja kõik mehed on kohe teie vä ? " " On jah meil teie mehi tarvis . Nemad tulid ise meie lauda , keegi neid ei kutsunud ! " " Vaata , et sul kehvasti ei lähe , " ütles marguseomanik . " Ah , käige persse , " ütlesin ja keerasin neile selja . See oli viga . Üks neist rahuldamata jalgevahedest krapsas mu juustest kinni . Haarasin peast , mul polnud tõesti mingit huvi lasta oma parukat harvendada . " Hei ! " hõikas administraator . Me pöörasime pead sinnapoole . " Teile on telefon , " ütles ta mulle . " Mulle ? " küsisin igaks juhuks . Tibi haare lõdvenes . Admi-nistraator noogutas . Läksin tema juurde . Tõstsin telefonitoru , kuulsin vaikset tuututamist . Imestunult vaatasin administraatorile otsa . " Tehke nii , nagu te räägiksite kellegagi , " ütles ta vaikselt , huuled peaaegu ei liikunud . Sain aru . " No tere , mis ta siin ikka läheb , " ütlesin torusse , võrdlemisi valjult . " Mingid vitud ülbavad . - Jah , miks mitte , see kuluks neile ära küll . - Jah , seesama hotell . Ma ootan teid ! " Panin toru hargile ja vaatasin tänulikult administraatorile otsa . Siis kee-rasin end ringi . " Vaatame , kellel siin kehvasti läheb ! " Uhke näoga läksin trepist üles . Midagi karjuti mulle järele , ma ei kuulnud hästi , mida . Ei huvitanud ka . Peaasi , et kallale ei kiputaks . - Kurat , mu auto oli läinud ! Britt oli end karkudele ajanud . " Kuule , päriselt on Seksmobiil kadunud või ? " " Päriselt jah . " " Jumal küll . " Mina ei osanud ka mõnda aega midagi kosta . " Lähme alla hommikusöögile , äkki tuleb mõni hea mõte . " Äkki mul sähvatas . " Need kuradi vittjalgsed varastasidki mu auto ära ! " " Ära ole tobe , " keelas Britt . " Mispärast nad oleksid seda tegema pidanud ? Neil oli juba oma meestegagi palju tegemist . " " Ja just sellepärast ! " olin kui ilmutuse osaliseks saanud . " Nad tulid mulle enne seal fuajees kallale ! " Vandusin ja sajatasin , nii et Britilgi lõpuks üle viskas . Mina aga ei saanud pidama . " Et see Seksmobiiliga sõitnud vitt oma jalad murraks ! " Kui ära hakkasime minema , tuli mulle pähe , et administraatorile võiks midagi tänutäheks kinkida . Raha ? Kuidagi labane . Siis tuli mulle meelde . Olin endale hiljuti ühe kuldketi ostnud , järjekordne järeleandmine üldsuse survele , et " kõigil ju on " - mulle ju tegelikult ei sobi kuld ! Vähemalt mitte kollane . " Aitäh teile , " ütlesin administraatorile ja poetasin talle keti pihku . " Oh , mis te nüüd ... " pomises ta . Tal paistis tegelikult hea meel olevat . Märkasin , et tal polnud ühtegi ehet , ei sõrmust , ei kõrvarõngast . Jõudsin koju ja olin täielikult audis . Ma ei tahtnud näha mitte midagi ega mitte kedagi . Käisin vannis , mötsisin end igasugu kreemide ja muu sodiga sisse ning sukeldusin linade vahele . Leidsin , et üks korralik ilu-uni on see , mida oma kurbuses vajan . Helistasin Mardile , et ta ei tuleks , sest ma tahan magada . Tõmbasin telefoni seinast välja ja sundisin end mitte mõtlema Seksmobiili kadumisele ja sellele järgnevale kammaijaale kohalikus politseis . Kui mõnus oli ikka oma voodis magada ! Vaikselt vajusid mõtted järjest udusemaks , võttes omaks selle märgisüsteemi , mida ärvelolekusse tõlkida on võimatu . Ärkasin selle peale , et ei viitsinud enam magada . Olin lausa magamisest väsinud , nii naljakas kui see ka ei tundu . Ajasin end üles ja ringutasin . - Oot , ma nägin ju midagi unes , jõudis äkki latva . Britti ja Seksmobiili ja ... ja mingi kamm oli kusagil . Aga muidu oli mõnus . Ei mingeid õudukaid . Olin puhanud ja täis värskust taas tegudele asuda . Seksmobiili meenumine tekitas küll isu karjuda ja laamendada , lootsin sellest Mardi kaisu abil üle saada . Vaatasin kella . Johhaidii , tervelt <arv> ja pool tundi und ! Kõlbab kuueteistkümnendaks ( kus tuleb mõte reisida hoopis mujale ) . Ükspäev oli nii , et olime kõik kolmekesi - mina , Britt ja Kati - kuidagi pooljuhuslikult minu poole sattunud . Tõsisemad jutud räägitud , mõtlesime , et poleks patuke napsutada natuke . " Kuulge , naised , a kas te ei leia , et kuidagi ühekülgseks kisub see asi , " jäin ma äkki mõttesse . " Misasi ? " küsis Kati . " Mismoodi ? " küsis Britt . " No pidevalt üks alkohoolitsemine . " " No hakka siis karsklaseks , me anname sulle täitsa vabad käed , " naeris Britt . " Ei , mitte nii . Mu naabripoiss , kes mul kohe üle ukse elab , rääkis , et muud asjad pidavat hoopis mõnusamad olema . " Ka teised jäid mõttesse . Naljakas-naljakas , meist keegi polnud , hoolimata oma rikutuse võrdlemisi kõrgest astmest , veel kunagi ühtki narkotsi proovinud . " Ja mis sa arvad , et peaks nagu proovima või ? " " Tuli selline mõte . " " Päris segi peast , " ütles Kati , va pedagoog . " Kuule , alko on tunduvalt odavam , " lõi Britis tema koonerlik joon välja . " Kamoon , " tegin mina . " Me ei peagi ju kõige kallimat kraami otsima . " " Taga targemaks . Mingit odavat sünteetikat käid välja vä ? " " Ei . Näiteks kanep pidi lõpp hea olema . " " Teate , " võttis Britt lõpuks minu ideest kinni . " Kui ikka proovida , siis midagi sellist , et katus kohe tugevalt ära sõidaks , et oleks ikka elamus , mitte lihtsalt niisama . " " Ehk midagi kliimavööndile omast ja looduslikku , " pakkus Kati . " Näiteks kärbseseent ? " " Kust sa seda praegu võtaksid ? " " Mnjah , teisi asju hangiks ehk vastaskorteristki , " arutlesin ma . " Kärbseseen oleks tõesti ehk kõige parem , " leidis Britt . " Tsiteerides klassikuid - kui Aleksander Suur oleks oma vallutusreiside asemel seenereisile läinud , oleks maailm hoopis teistmoodi arenenud . " " Ainult - kas ta siis nii kuulsaks oleks saanud ? " " Alkokultuuriga maailmas küll mitte . " " Teate , moorid , " võttis Britt loo kokku . " Midagi võiks ikka proovida . Homme on laupäev , vaba päev ka ja . " Leppisime kokku , et Britt ja Kati käivad vahepeal kodus ja tulevad kahe tunni pärast minu poole tagasi . Selleks ajaks lootsin vastaskorterist midagi hankida . Mõne aja pärast oli minu kodu meie kõigi meelest paar uut mõõdet juurde saanud . " Kuidas ma küll varem pole märganud , et sul nii lahedad seinad on , " silitas Britt tapeeti . " On jah , " pidime me Katiga temaga nõustuma . " Ma arvan , et mu seinad on peaaegu ideaalseinad , " olin kindel . " Jah , sest seinad ... ongi sellised siledad , " ütles Britt . " Muide , " lõi Katis filoloog välja . " Kas te ei leia , et sõna " sein " kõlab samuti nagu ta tegelikult on ? " " Sa mõtled , et onomatopoeetilis-deskriptiivne ? " küsis Britt . Kati noogutas . " Kas te ei leia , et eesti keel ongi selliseid sõnu täis ? " tegin ma avastuse . " Issand jumal , " hüüatas Kati . " Ma olen pea viis aastat ülikoolis eesti keelt õppinud , ja alles nüüd saan aru , et sõnade nimi ongi nende tähendus ! " Äkitselt olime kõik suured teadlased . Selline suurte mõtete laviin tormas meile peale , tundus , et alles nüüd näeme maailma tõeliselt , nagu ta tegelikult on ! Värk mõjus edasi . Tundsin end äkki väga suurena . Mitte , et mu mõõdud oleksid kuidagi muutunud , ei . Ma lihtsalt tajusin , et teised inimesed maailmas , kaasa arvatud Kati ja Britt , on tegelikult jumala lollid . Ka nende näod muutusid . Tõeline pale , arvasin ma . Ja uskusin : ainult mina tean , kuidas asi on . Ainult mina oskan maailma olemusse süüvida . Meenusid eredad seigad lapsepõlvest . Lõhna- ja tundemälestused . Kohutav janu oli . Tõin külmkapist mahlapaki ja see läks enam-vähem kohe meie kolme kõhtu . Siis tegime võileibu . Missugune rituaalsus ! Missugune tunnetus - kuidas hoida nuga , kuidas määrida võid ... " Vaataks telekat , " pakkus Britt . " Miks ? " küsis Kati . Tema küsimus tundus nii naljakas , et ma puhkesin naerma . Britt samuti , ja õige pea lõkerdas Kati ise ka . See naer oli selline vabastav ja tuli täiesti südamest , mul olid lõpuks lausa pisarad silmas . Võtsin telekapuldi enda kätte . Missugune ideede- , värvide- ja funktsiooniderohkus sellel pisikesel junnil valitses ! Ma poleks eales selle peale tulnud , et mul nii lahe telekapult on . Vajutasin ja tundsin , et maailm muutus . Tardusime telekast tulevat pilti jälgima . See tundus jube pikk lugu olevat , ja kuidagi traagiline . " Kurat küll , " ütles Britt , kui see läbi oli . " Lõpuks saan ma aru , miks neid pesupulbrireklaame tehakse . " " Sellepärast , et muidu inimesed ei ostaks , " oli Kati tark . Ja muuseas , mina arvasin samuti . See oli tõsine asi . Ka järgmised klipid olid äärmiselt põnevad . Igaüks neist kandis oma kindlat sõnumit , milleta maailm oleks hukkunud . Uudised seevastu olid hoopis naljakad . Kõõksusime nagu gripihaiged kanad , kui tädi tähtsa näo ja häälega päevasündmustest pajatas . Vahepeal näidati mingeid filmikatkeid , mis aga kuidagi tädi jutuga haakuda ei tahtnud . " Khuui-das nhaad aah-ruuh ei saah , et see on thoobeh ! " hingeldas Britt , käed kõhul . Kuna sellist mandumist - päevauudiste nii naljakat tõlgendamist - ei suuda ju normaalsed inimesed taluda , klõpsasin teisele nupule . Sealt tuli mingi mängufilm . Subtiitreid oli küll raske lugeda , lause kolmanda sõna juurde jõudes oli esimene juba meelest läinud . Aga nii põnevat filmi pole ma elu sees näinud . Iga uus pilt rääkis uuest ja huvitavast asjast . Kas see film üldse päris-inimestest rääkiski ? Vist oli tegemist õudusfilmiga . Poolinimesed-poolloomad taidlesid ringi , vahepeal kasvades ja kahanedes , ja päris jube oli . Kartsin , et kui liigutan , satun ise ka sellesse koledasse maailma . Britt päästis meid kõiki - vajutas nuppu . " Nupul kui niisugusel on maailmas oluline roll , " ütlesin ma välja tähtsa , ehk maailma tähtsaima mõtte . Järgmisel päeval oli vaid kerge janu , muud midagi . Ja ähmane mälestus sellest , et vahva oli . Istusime kolmekesi mu köögilaua ümber ja vahetasime muljeid . " Minu arust oli see eriti lahe , kui sa Mardiga vestlesid , " ütles Kati . Muidugi - Mart ju helistas mulle ! Ja me pidasime minu arust kohutavalt pika kõne maha . Ta tahtis mulle külla tulla , aga ma rääkisin talle , et olen väsinud . Taustal hirnusid Kati ja Britt . Mart kuulis seda , ja ma ütlesin : " Sorri , meil on lihtsalt naistekas . " Räägi hundist , telefon helises . " Nooh , oled kaineks saanud ? " Mina ? Kaineks ? Ma ju pole purjus olnudki ! " Loo-oomulikult . " " Pea kah haige ? " " Ei ole . " " Võib sulle külla tulla ? " " No tule , Britt ja Kati on ka siin . " " Päris pikk pidu oli teil siis eile ? " " Oli jah , " nõustusin . " Mart tuleb siia , " ütlesin lauda tagasi istudes . " Kas me peame ära minema ? " " Ei , minu arust küll mitte . Tema tahab ju ise siia tulla , mina pole teda siia kutsunud . " Kuidagi hästi laisk oli olla . Vedasime end kohvitassidega elutuppa diivanile , see oli öösel lahti tehtud ja me mahtusime kõik sinna ritta kõhutama . Klõpsasin teleka mängima . " Pole pooltki nii huvitav kui eile , " märkis Kati . " Aga kuulge , suured teadjad ja targad , nagu me eile olime , teeks siis eilsest kokkuvõtte , enne kui Mart tuleb ? " pakkusin ma . Mõtlesime pisut . " Alko on siiski parem , " julges Britt meie mõtte välja öelda . " Selline kodusem ja tuttavam . " Pigem seitsmeteistkümnes ( taas suured võitlused , seekord pisut pidulikumad ) . Britt kutsus mind oma firma sünnipäevapeole . Et ma olevat seal ikka rohkem tegija kui mittetegija . Ma olin nõus , asi paistis mõnusalt väljapeetud ja viisaka üritusena kirja minevat . Hoolitsesin enda eest - ostsin endale ühe piduliku korraliku kleidi ( hinnast ei räägi , aga ta oli ses butiigis ainuke ) ja samsist kõpskingad ning panin end ühte ilusalongi kolmeks tunniks kirja . Kolm tundi on ausalt öeldes pikk aeg . ( Siinkohal peaksid kõlama koledad tülgastushäälitsused ! ) Kui ma lõpuks Briti maja ees taksost Briti autosse ümber istusin , et uskunud Britt oma silmi : " Ma olin täiesti veendunud , et sa tuled nagu alati ! " " Nagu alati " tähendas mugavat naha-teksastiili . Aga nüüd - mu juuksed langesid suurte kiharatena õlgadele , mul oli tõepoolest vapustav meik ja mu küüned olid kleidiga ühte tooni . Britt vahtis mind kui ära tehtud . " Sõida juba , " ütlesin ma beibetsedes . Tegelikult oli mul sitaks hea meel , et Britile sellise mulje jätta olin suutnud . Jätsin ka teistele . Britt oli end loomulikult samuti koledal kombel üles löönud , tal on väga hea maitse , selline naiselik . Sobib talle . Märkasin , et mõnede tüüpide silmis , kes muidu mind kui lihtsalt kambajõmmi on vaadanud , särasid hoopis uued tähed . " Kuule , sellise tasemega pidu vist polegi teinud , " kihistasin Britile kõrva . " Ädu , ära täna küll kreisiks kätte mine , " hoiatas Britt . Ma muigasin . Sisimas kerkis mõte mõni tüüp õnge tõmmata . Et kiusaks ja jätaks siis kurva näoga ripakile , munad pakitsemas . Mulle tundus , et selline stiil sobinuks mu uue kleidiga lõpp hästi . Aga esialgu maitses šampus hästi . Lobisesime Britiga ja ma polnud üldse laisk järjest oma klaasi täitma . " Kuule , Ädu , mis sinuga juhtunud on ? " küsis üks tüüp , kes ka pidudeväliselt pidevalt svipsis on ja sellepärast eriti ei mõt-le , kuidas ja mida küsida . " Otsustasin oma tõelise palge avalikustada , " ütlesin . " See tõeline on muuseas ... hoopis teistsugune kui su igapäevane pale , " miilustas tüüp . " Ma arvan , et see võib halvasti lõppeda , " ütlesin tõsise häälega , kui tundsin tüübi niisket kätt oma küünarnukil . Õnneks alustati loteriiga , peavõit viieliitrine Martini ja tulud ettenägematute väljaminekute fondi . " Näiteks direktori toetuseks , " hõikas Fred , direktor . " Miks ka mitte , " arvas loterii korraldaja , korpulentne raamatupidaja . " Mina pean selle Martini endale saama , " ütlesin Britile . " Mul on nii ilus kleit , juba sellepärast ma kohe pean selle endale saama . " " No kui kleit juba on , las mõni teine saab joogi . " Miilustav tüüp polnud ikka veel mu kõrvalt kadunud . " Jaa-jaa . Ja nalja mõistame me kah ideaalselt . " Britt vaatas tüübile sügavalt silma ning see ujus minema . Raamatupidaja pubekast tütar käis ringi , käes korv rullikeeratud paberitorudega . Igaüks võttis endale sealt ühe ja pistis tüdruku õlal kõlkuvasse ridiküli sajakroonise . " Ma pean selle võitma , " ütlesin veelkord . " Ädu , sa oled nagu lasteaias , " noomis mind Britt . " Võibolla peaksid end lunapargis maandamas käima ? " Aga mind oli haaranud mängurlik rõõm . Ma pidin selle Martini endale saama ! ... ja saingi !!! Nüüd läks mürgliks . Loomulikult lasin pudeli kohe lahti teha ja kelneripoiss , kes enne šampust jagas , võttis Martini valamise enda hooleks . Kusagilt leiti sidrunit ja jääd . Ma olin rõõmus nagu laps ! " No mõnel ikka veab , " ütles üks hääl . Briti toakaaslane töö juures , mingi haigelt kade beib . " Veab jah ! Ma olen nii rõõmus ! " naeratasin talle laialt ja rikkusin tema tuju veelgi . Martinist ta keeldus . Hommikul helistas mulle Britt . Telefon jõudis enne pikalt tiriseda , kui ma lõpuks selleni jõudsin . Kurat küll , ma olin ma-ganud pesuväel ja sukapükstes , meigi mahavõtmisest ei olnud loomulikult juttugi olnud . Peeglist vahtis mulle otsa mingi sag-rispäine jõledik . " Ädu , kümme punkti sulle , " ütles Britt . " Mis kümme punkti , õlut oleks vaja ! " " Saad oma õlle , ma tulen kohe sinna ! Tead , Fred helistas ! " Fred , see Briti pomo . Britil oli kunagi temaga mingi põgus värk , käisid kaks kuud koos lõunal ja siis jäi asi äkki soiku . " No ja siis ? Kutsus jälle lõunale ? " " Jobu . Küsis , kas sa ei tahaks meil sagedamini käima hakata , et nagunii oleks ühte inimest juurde vaja . " " Vai nott , " kraaksatasin ma ja ukerdasin vannituppa ennast korda seadma . - Kogemused on töö kvaliteedi aluseks , pidin ma nentima . Mul ei olnud midagi selle töö vastu . Olekski aeg asjalikumaks hakata . Arusaadavatel põhjustel mõjub kaheksateistkümnendana ( taas minek koledasse kohta , kus võidetakse teistsugune paha ) . Alustasin sõitu Pärnust Tallinna poole . Olin Pärnus paari asja ajanud - oma pisikesele kuningriigile , st ühele majale neist , uue rentniku leidnud ja nüüd oma Pärnus puhkava juristiga lepingutingimusi arutamas käinud . Sõitsin üle Pärnu jõe ja äkki sähvatas - misasja ma sinna Tallinna otsin ? Kes mind seal ootab ? Kati on maal , Britt Rootsi komandeeritud . Läheks hoopis kuhugi mujale , mitte aga Tallinna tagasi . Pealegi , kui väljas on suur suvi . Rivistusin kiiresti - liiklusreeglid seda tegelikult ei luba - üsna valgusfoori ees vasakusse ritta ja pöörasin rohelise tule süttides Vana-Pärnu poole . Mulle oli tulnud idee - minna Saaremaale . Ma ei tea , miks , aga mulle meeldib seal . Kuigi näiteks Lõuna-Eestis on kenam loodus , kuppelmaastik ja puha . Võibolla meeldib mulle Saarema juures see piiritletus - siin algab maa ja siin lõppeb . Ei mingeid vaidlusi maakonnapiiride või muu taolise üle . Pealegi tuli mulle meelde , et Mart oli ju praegu Saaremaal . Nad olid ühe ehitusega valmis saanud - Mart on mingi tegelinski ühes ehitusfirmas - ja nüüd pidi selle pidulik üleandmine toimuma . Mõtlesin , et teeks õige talle üllatuse , läheks ka ja õnnitleks teda uue maja valmimise puhul . Teadsin , et ühel tema sõbral oli keset Kuressaaret korter , mida ta suviti oma mandri-sõpradele välja üüris . Mitu korda oli Mart mulle rääki-nud , kuidas võiks sinna kahekesi minna ja kuidas puhata jne. Lasin end paitada mõne päeva tagusel mälestusel - kui Mart Saaremaa poole sõitma hakkas , kallistas ta mind kõvasti-kõvasti ja ütles : " Nüüd ei näe sind jälle mitu päeva ! " Mmmm ... Praamis ronisin kohe baari , võtsin väikse veini ja seadsin end akna alla istuma . Meri säras , oli selline mõnus ja vaikne päikeseline ilm , kajakad lendasid ringi ja karjusid . Mu telefon helises . Kuna olin otsustanud asjalikumaks hakata , olin endalegi selle vahva vidina muretsenud . " Nojah , tehnikasajand , " oli Britt nentinud , kui ma talle oma numbri andsin . " Suurimad sõbrad on väikesed ja plastmassist - telefon , vibraator ja VISA-kaart . " " Parem vibraator peos kui mees risti jalus , " torkasin talle vastu . Nüüd aga mu telefon helises . Mardi number . " Ädu kuuleb , " tegin tähtsat häält . " No kuda kulgeb ? " küsis Mardi hääl . " Kenasti . " " Asjad korras ? " Ta teadis , et lähen üht tähtsat asja ajama . " Korras , tänan küsimast . " " Mis teed siis nüüd ? Kihutad koju ? " " Vale vastus . Saaremaale sõidan . " " Mis sinna ? " " Mõtlesin , et teeks sulle üllatuse . " Hetk vaikust . " Ahsoo . " Hääl polnud pooltki selline , nagu olin oodanud . " On sellega probleeme ? " küsisin . " Ma ei tea , mul on siin mitmed inimesed , ma ei julge pead anda , kas sulle meie juures magamiskohta jätkub ... " " Küll ma ise endale magamiskoha leian , ära muretse . " " Nojah ... Ma ei tea siis ... Millal sa jõuad ? " " Ei oska öelda . Olen praegu praamil . " Viisakad hüvastijätusõnad öeldud , lõpetasin kõne . Mida kuradit ! Mis seal siis toimub , kui minu sinnatulek mehe nii rivist välja lööb ? " Mitmed inimesed " . Mingid naised ? Pöörata ringi ja sõita siiski Tallinna , et mitte pealetükkiv olla ? Aga miks Tallinna , miks ma ei või siis Saaremaale minna ? Ma lihtsalt lähen ja soovin talle õnne . Ja kui tal ongi mingid värgid , mis minusse ei puutu , siis - aga palun - viisaka inimesena annan talle vabaduse teha , mida ta tahab . Kes ta mulle õieti ikka on või kes olen mina talle ? Enne Kuressaaret pidasid mendid mind kinni . No loomulikult - sada nelikümmend , selle asemel , et viisakalt üheksa-kümne või äärmisel juhul sajaga sõita . Mida öelda vabanduseks ? Kas midagi üldse oleks võimalik öelda ? Naljakas küll , aga see oli mu ligi kuueaastase sõidu-staaži juures esimene kord , kus mind kinni peeti . Britt kasutas tööasju ajades seda nippi , et palus politseinikke kõik tema eksimused tema blondi pea süüks ajada . Aga tal kukkus see ka ehtblondiinilikult välja . Aga mina ? Öelda , et teate , mehed , Kuressaares on praegu üks tüüp , kes mulle õudselt meeldib , aga on karta , et ta rautab seal kedagi teist ja , kas teate , ma olen sellepärast sitaks närvis ja jalg lihtsalt vajus pedaalile raskemalt ? " Teie sõidudokumendid , palun , " ütles noormees pärast enesetutvustust . Andsin need talle . Ta uuris neid , käis ümber auto jne. " Kas teate , et ületasite kiirust ? " " Jah . " " Miks siis ? Olete liikluseeskirjadega kursis ? " " Olen . Ja palun väga vabandust . Saate aru , ma alles sain selle auto endale " - dokumentidest oli seda ka näha - " ja ma mõtlesin , et prooviks õige , palju ta sisse võtab . Siin on ju nii hea tee , sirge ja sile . No saage aru , mul on tõesti piinlik , tuli äkki selline poisikeselik mõte pähe . " Vaatasin tüübile totra tallenäoga otsa . " Mul pole varem mitte kunagi sõitmisel mingeid probleeme olnud . " Tüüp vaatas mind , vaatas dokumente , vaatas autot . Targu-tas siis midagi trahvimääradest ja vaatas uuesti mind , siis do-kumente , siis autot . - No mida ta tahab , mõtlesin ma , raha või keppi või mida ? Lõpuks leidsime kompromissi - andsin talle kolmsada krooni . Nojah , suvine aeg , poisil tarvis tüdrukutele mahlapulka osta . Kohtusime ühes väikeses kohvikus , nagu kokku lepitud . " No tere , " olin ma Marti nähes peaaegu siiralt rõõmus . " Tere-tere , " tõusis Mart püsti ja püüdis asjalikku nägu teha . Oma rõõmuks pean märkima , et tal paistis mind nähes tõesti hea meel olevat . Tema ülemused istusid sealsamas ja tervitasid mind samuti . " Kuidas reis läks ? " küsis Mart . Et midagi küsida ? Või huvitas see teda tõesti ? " Normaalselt . Enne Kuressaaret peeti kinni . " " Nad on jah viimasel ajal väga karmiks läinud , " ütles Mardi ülemus , vuntsiline keskeas mees . " Pigem ahneks , " ütlesin . " Mingit protokolli õnneks ei tehtud , aga päris ilma maksmata ka ei pääsenud . " " No on ikka , " järgnes ühe teise tüübi pikk jutt politseiameti allakäigust . Ma ei kuulanud teda , Mart samuti mitte . Seisime ja vaatasime teineteisele otsa . - Hea sind näha , tahtsin öelda , aga ei öelnud . - Mul on praegu tegemist , räägime pärast , tahtis Mart öelda , aga ei öelnud . " Ma tahaksin duši alla minna . On see võimalik ? " küsisin lõpuks . Mart näis hetke kaaluvat . " Jah , muidugi on , " andis ta siis mulle aadressi . " Uks peaks lahti olema , või kui ei ole , lase kella . Keegi peaks seal kindlasti olema . " Jätsin hüvasti ja sõitsin korteri juurde . Uks oli lahti . Tege-likult oli mul duši alla minekuga tõsi taga - see kuradima när-viline armukadedus , mis minus äkitselt välja oli löönud , pani mind lollil kombel higistama . " Uu-uu ! " hõikasin ma uksest sisse astudes . Korter oli täpselt selline , nagu Mart seda oli kirjeldanud . Köök ( roosad kardinad ja suur kummipuu ) . Elutuba ( telekas põrandal , maas väga kohev roheline vaip ) . Ja magamistuba , kus Mart kui korteriomaniku kunagine parim sõber tavaliselt elama pidavat . Nüüd magas magamistoa laial voodil keegi teine , võin kihla vedada , et see oli emase inimese pea , mis teki alt paistis . " Tere , " ütlesin . " Mmmmh , " tegi sassis paruka omanik silmad lahti . " Ära lase end segada , ma käin lihtsalt duši all , " ütlesin . " Mmmh , tere , " keerati teine külg . Ronisin vanni ja vedelesin seal kaua . Mida ma jaman , mõtlesin ma . Kui Mardil selle beibega midagi oleks , vaevalt ta oleks mind siia saatnud . Või saatis nimelt , et vaata , libu , sinust on paremaid , tõmba uttu ? - Ei , nii ta poleks teinud . Kaalusin asja nii ja naa ning leidsin , et pigem tahab Mart mulle näidata , et nende vahel ei ole midagi . Kui ka tegelikult on . Vannis piisavalt mõnulenud , ronisin lõpuks välja . Kuivatasin end ja panin riidesse , kuid kuna vannituba oli auruseks läinud , otsustasin näo toas pähe maalida . Tüdruk oli endale kargu alla ajanud , astus rõdult tuppa , kui ma elutoas end diivanile sättinud olin . " Mina olen Ädu , " tutvustasin ennast ja määrisin kreemi oma vanniroosasse näkku . " Mina olen Piret , " ütles tüdruk . Muuseas , ta oli üsna armas tüdruk . Olin kindel , et Mart pole minust midagi rääkinud . " Mis , sa oled Mardi uus pruut või ? " küsisin julgelt . - Kurat , kuidas käed värisesid ! " Mina ? ... Mina ei tea . " Piret hakkas naerma . " Vähemalt pole seda mulle mõista antud . " Mida sellisest vastusest välja lugeda ? - Kõike ja ei midagi . " Ilgelt hea on olla , kui saad pärast pikka sõitu vanni , " viskasin omamehelikult . " Kust sa siis tulid ? Tallinnast ? " " Hommikul hakkasin Tallinnast tulema , siis käisin tiiru Pär-nus ja nüüd siis olen siin . " " Päris pikk sõit siis . " " Mis teha . " " Me jõudsime juba eile päeval siia , " ütles Piret . " Õhtul sai ikka kõvasti pidutsetud , " lisas ta siis - mu omamehelikkusele vastati omamehelikkusega . " Jaah ? " tegin näo , nagu see mind huvitaks . " Ma jõudsin alles hommikul siia , nii üheksa ajal , kui Mart ja Silver end tööle asutasid . " Silver oli Mardi sõber ja töökaaslane . " Kutid olid kergelt pahased , " jätkas Piret . " Miks siis ? " " No võetakse tüdruk kaasa ja see kaob minema . Mul oli paar endist klassivenda siin , tiirutasime mööda saart ringi . " " Mulle õudselt meeldib suvel Saaremaal , " ohkasin ma kergelt . Tegelikult tuli ohke kergus sellest , et tütarlast öösel siin polnud . Kuid - mis tähendab " öösel " ? Piret läks kööki . " Tahad ka midagi juua ? " " Mida pakud ? " " Kokat , spraiti , džinni , õlut ... vett on ka . " " Mis džinni ? " " Longerot . " " Võtaks ühe . " " Longero ? " " Jah . " " Minu mõte , " tuli Piret kahe purgiga tuppa . Purgid olid külmast aurused . " Mõtlesin , et kell on nii palju , et võiks juba endale napsu lubada , " seletasin oma valikut . " Mul vist pole pea päris korras . Kuigi eile nii väga palju kah ei joodud . " " Kui päeval magada , on ka teinekord imelik olla , " targutasin ma . " Aga võibolla tõesti on see olek sellest ? " arutles Piret . " Ma magasin kella poole kümnest ... " - ta vaatas kella - " ... no umbes ... poole kaheksani ... " Mu telefon helises . Mart . " Noh , kuidas on , " päris ebalev hääleke . " Mis ta ikka on , istume ja kallame endale alkot sisse , " ütle-sin ma . " Piret on ka seal või ? " " On . Tahad temaga rääkida või ? " Piret vaatas mulle ootus-ärevalt otsa . " Ee ... ei taha . Tulge mõlemad siiasamma kohvikusse , kus sa enne käisid , meil algab nüüd siin lõbusam osa . " Väljas lõhnas õhtu järele . Ritsikad saagisid ja pääsukesed karjusid madallennul . Oli pisut lämbe . " Jala lähme , eks ole ? " küsisin ma . " Millega siis ? " " Autoga , " näitasin oma punasele autole . Armas ja mõnus küll , aga Seksmobiili mõõtu välja ei andnud . Nuuks . " Kingiks kuttidele midagi selle puhul , et asi ühele poole on saanud ? " panin ette . " Miks mitte , " arvas Piret . " Aga mida ? Sellisel kellaajal ? " Ainus väljapääs oli viinapood , mis sel kellaajal veel lahti oli ja meile tee peal ette jäi . Valik oli üsna lai , igasugu pudelid reas . Mida võtta ? Ja kas üldse pudel ? Tuumasime nii ja naa , lõpuks lasime ühe pisikese konjakipudeli koos viinamarjadega niiviisi ära pakkida , nagu oleks tegemist lillekimbuga - tsellofaanpaberisse , pudel kaelaga allapoole , viinamarjad ümber jne. Ilus oli . " See on meie mõlema poolt , " ulatasin kimbu Silverile , kui kohale jõudsime . Tüübid olid meeldivalt üllatunud . " Ei tulnud selle pealegi , et kingitust ... " kobises Mart . Rahvast oli võrdlemisi palju . Kohalik firma , kellele maja ehitati , ja pealinna pomod . Tuju oli juba üle keskmise tõusnud , tekkisid planeerimatud kõnemehed , kes kõik tegelikult üht ja sama rääkisid . Et aitäh sellele ja tänud tollele . Jälgisin vaikselt Marti ja Piretit : ma olen tramm number kolm , kui need kaks olid teineteise vastu ükskõiksed ! Aga mina ? Aga mina ??? Miks öeldakse mulle , et " kui kurb , et sind nii mitu päeva ei näe " , kui nüüd vaadatakse nõretava pilguga hoopis teist vittu ? Tegin näo , nagu oleksin loll ja pime ning olin suur sõber Silveriga . Otsustasime , et läheme magamispaika edasi pidutsema . Tee peal käisime jälle poest läbi ja võtsime veel ühe konjaki , lisaks hunniku komme . Mart paistis kuidagi liimist lahti olevat . Kaanis endale uljalt konjakit sisse . " On sul muresid ? " pärisin kaastundlikult . " Ah , ei , ma olen lihtsalt väsinud , " põikles Mart . " Kui ma sul mingi liini ära sittusin - sorri , ma ei pea ju siin olema , " olin konjakist õige julgeks läinud . " Ole mõistlik , " ütles Mart . " Kuulge , " pani Silver äkki ette . " Läheks tantsima ? " " Lähme , eks ? " oli ka Piret elevil . " Mina ei viitsi , " möhises Mart . " Miks ei viitsi ? " imestasin mina . " Tule ikka , " kutsus Piret . " Ei , ma olen väsinud . " " Ära jama , mis väsinud , " õiendas Silver . " Siin pidi üks uus diskoteek olema . " " Ei , ma ausalt ei viitsi . Ja üleüldse , ma ei salli tantsimist . " - Nonoo , mõtlesin mina , mis ajast ? Jätsime Mardi üksi elutuppa telekat vaatama ja läksime kolmekesi Silveri eestvedamisel uut kohta vaatama . Väljas aimus kergelt vihma lõhna . " Pange tähele , hakkab veel sadama , " püüdis Silver tarka mängida . Uus koht oli tüüpiline diskoteek - metall , tume pind , värvilised prožektorid ja aeg-ajalt suitsu tantsijate sekka . Silver paistis olevat väga elevil , et ta kahe naisega oli tulnud . Tegime väiksed konjakid ja läksime tantsima . Silver tantsis naljakalt , pisut meenutas tema stiil flamenkot , pisut kaukaasia meestetantsu . Naersime Piretiga mõlemad . Seinal oli peegel , märkasin , et me liigutame Piretiga end väga sarnaselt - samasugused sammud , samasugused õla- ja puusanõksud ... Võib-olla me meeldisimegi mõlemad Mardile just sellepärast , et käitusime sarnaselt ? Piret oli lihtsalt pisut lühem ja paar aastat noorem . Teritasime Silveri kallal hammast , peletasime võõraid kutte , kes meie laua juures meid tantsima kutsumas käisid , ja muudkui naersime , naersime , naersime ... Lõpuks hakati asutust kinni panema . Olime saavutanud teatud eufoorilise seisu , mis ei lase pidutsemist lõpetada . Meie lunimisest hoolimata saadeti meid minema . " Tulge homme , " ütles kurja näoga uksehoidja . " A me lähme homme juba minema , " protesteeris Silver . " Siis tulete teine kord , " oli uksehoidja konkreetne . Väljas sadas vihma . Päris ladinal . Jooksime läbi vihma öö-maja poole , saime kõik täiesti läbimärjaks . Jõudsime elamisse . Mart magas täies varustuses elutoas , konjakist oli kõvasti joodud . Mul oli temast siiralt ükskõik , joo-dikust naistemees selline . - Tema kõrvale ma küll magama ei lähe , mõtlesin ma . Võtsime tagid seljast , pigistasime juustest vett välja ja suundusime Piretiga magamistuppa . Piret pani magamistoa ukse kinni . " Ma tulen teie juurde , " hüüdis Silver teispool ust . " Ei tule sa midagi , " hüüdsime meie Piretiga vastu . " Tulen ikka . Te ju võtate mind enda kõrvale ? " " Ei võta ! " " Mina ei saa üksi magada . " " Küll sa saad , " ütlesin mina . " Ei mingeid mehi naiste magamistoas , " ütles Piret . " Õige , " naersin mina . Võtsime riidest lahti ja pugesime T-särkide väel teki alla . Silver ronis ikka uksest sisse ja pani laetule põlema . " Me juba magame , " ütlesin mina . Nagu kokkulepitult võtsime teineteist kaissu . " No on kuradi naised , " pomises Silver , kustutas tule ja ko-perdas teise tuppa . Meie olime teineteise kaisus ja itsitasime nagu pöörased . Kuni äkki ... ma ei tea , mis juhtus . Äkki oli kuidagi piinlik teist kaisus hoida , sama kummaline tundus ka käed ära võtta , selg keerata ja magama jääda . Võibolla oli süüdi konjak , võibolla õhtu täis ühist ülemeelikut naeru , võibolla hullukstegev vihma lõhn , mis meie juustest õhkus ... Ma ei tea , mis see oli , aga äkki me suudlesime . Ja siis veel , ja veel ... Ja siis kadusid kuhugi meie riided ja mõtlemine , kurat teab , mis meid kannustas . Igatahes oli see kõik nii erutav , nauditav , ootamatu , salapärane ja õnnestav . Kõik korraga ! ... ja Piret sosistas : " ... see on liiga hea ... esimene kord naisega ... ma kardan ... sa oled nii ilus ... " ... ja mina suudlesin ta pisaraid : " ... kallis , kallis , kallis ... " - Ma lõin oma kutilt tüdruku üle ! oli mu viimane mõte enne uinumist . Üheksateistkümnes ( kus pahad pannakse paika , meenutatakse /tegelikke/ esimest , teist ja kolmandat lugu ja üritatakse inimese moodi elama hakata ) . Ühel hommikul vedelesime kaua voodis . Lihtsalt mõnus oli . Nojah , hommik on suhteline mõiste , kell kiskus poole ühe kanti . " Viitsid kohvi teha ? " küsisin Mardilt . Ta oli kohe nõus , tegelikult oli ta juba ammu üleval , polnud aga leidnud pakilist põhjust voodist välja ronida - kaisus on ju nii hea olla . Mart ajas oma hommikumantli selga - pagan , ta peaaegu elab siin ! - ja kadus kööki . Tegelikult ei olnud mul tema siinolemise vastu midagi . Selline mõnus ja asjalik tegelane . Surusin endas alla mõtet temaga abielust ja lastest rääkida , kuigi vahel tuli selline tita-isu , et mine lolliks . Tean ju ennast , see ei kesta kaua . Varem või hiljem leian ma , et aitab , pikka aega pole kusagil käinud , ja lähen Briti või Katiga välja . Mis pere-elu või emaksolemine see niisugune oleks ? Või kui juhtukski ime ja ma ei lähekski enam kusagile " maid avastama " , on kindlamast kindlam , et siis hakkaks Mart ülbama . Nagu kõik mehed . Kui naine on käes , siis ollakse igavesed tuusad , härga täis ja minnakse ise uutele jahimaadele . Või ollakse lihtsalt vastik , nagu näiteks Kati mees . - See vist ongi armastus , kui ei raatsi teist kaotada , mõtlesin ma . Ja olin armunult hirmunud : ega ma ometi oma kättesaamatusega liiale lähe ? Mart tuli tuppa , kaks kohvitassi käes . Lõhnast tundsin , et kohv on kange . " Mis asjad sul siin voodi all vedelevad , " pahandas Mart ja lõi üht karpi jalaga . " Vanad fotod ja muu taoline saast . " " Miks nad siin on ? " " Ma pole viitsinud neid korda seada . " " Võib , ma vaatan ? " " No vaata . " Ausalt öeldes olid need karbid mul meelest läi-nud , miks üks nüüd voodi alt välja turritas , tont seda teab . Ehk tuletas end ise meelde . Mart tõmbas fotokarbi , mis talle jalgu oli jäänud , voodi alt välja . " Kelle fotod need on ? " " Minu vanemate . " " Sa pole neist midagi rääkinud . " Naljakas , polnud jah . " Isa on mul kindlasti surnud , ema nähtavasti surnud . Ja kui polegi , siis minu jaoks ikka on surnud . " Mart vaatas mulle küsivalt otsa , kuid kuna ma edasi ei seletanud , hakkas piltides sobrama . " See ongi su ema ? Täitsa kobe beib ju . " " Loomulikult . Tal ja ta õel , tädi Salmel , kelle juures ma kooliajal elasin , oli omal ajal jube palju kavalere . Ei , nad ei litutanud ringi , vaid - nagu muinasjutus - tüübid tahtsid neid endale naiseks . Tädi Salme abiellus mingi tehasedirektoriga , siiamaani on uhke , nagu oleks ei-tea-kellega abiellunud . Kuu või Tähega . Minu isa polnud mingil kõrgel kohal , niisama oli igavene nihverdaja , juba tol ajal elas ta korralikult . " " Nii et papi pärast abielluski , " tegi Mart kokkuvõtte . Ema-isa pulmapildilt oli ju näha , et isa oli emast tunduvalt vanem . " Ei , nüüd panid küll puusse . Tegelikult nad armastasid teineteist tõesti . Ja mind ka . " " Ja mis siis sai ? " Tobe oli olla , ma polnud pikka aega oma vanematele mõelnud . Nüüd oli mingi klomp kurgus . " Siis suri isa ära . Tervis oli läbi . Kui ma imik olin , istus ta kaks aastat oma sahker-mahkerite pärast kinni . Temasuguse intelligendikese jaoks oli aga külmas tsehhis tööpingi taga nökerdamine liiast . Ja lisaks see seltskond . Ma olin seitsmene , kui ta suri . - Näe , siin lähen esimesse klassi , viimane pilt isast . - Aga ema nuttis pärast isa surma tervelt nädal otsa . Kedagi ega midagi ei tahtnud näha ega kuulda . " " Kui vana sa siis olid , kui su ema suri ? " " Mina ei tea . " " Kuidas ei tea ? " " Ta lihtsalt kadus ära . Siis , kui ma pärast viiendat klassi lastelaagris olin . Kui koju tulin , oli šokk ikka totaalne . Tädi Salme tuli rongile vastu , oli selline imelik . Mäletan , et terve tee minu koduni olime vait . Eks see oli tema jaoks ka šokk . Tema kena ja korralik õde ja järsku kadunud . Kõige hullem oli , et kõik valetasid mulle . Nagu ma oleks mingi idioot . " " Sa olid ju laps , " püüdis Mart vabandust ( kellele ? miks ? ) leida . " Aga idioot ma polnud . Lapsed taipavad palju rohkem kui arvatakse . Keegi ei julenud millegipärast mulle öelda , et arva-tavasti lasi mu ema mingi sommiga jalga . Julgeolek ? Häbi ? - Tont teab . " " Ja sina elasidki kogu ülejäänud elu tädi Salme juures ? " " Algul küll . Lõpuks sai meil mõlemil siiber - ma olin ikka jube laps , jonnisin ja kiusasin . Ja kui ma keskkooli läksin , tulin siia tagasi . See , muide , ongi mu nii-öelda sünnikorter . Vahe-peal oli see välja üüritud . " " Miks sa siis jube laps olid ? " " Mina ei tea . Puberteet . Ühelt poolt oli nina püsti - " minu ema elab välismaal ! " , teiselt poolt olin kohutavalt õnnetu , et mul polnud ei ema ega isa . Mäletan , keska ajal naersin teisi , kes kodust välja ei saanud , sest vanemad ei lubanud . Naersin ja uhkeldasin , aga kodus nutsin nagu loll , et pean olema üksi , et mul pole kedagi . Ainus pluss ema kadumisel oli , et ei pidanud kommunistlikesse lasteorganisatsioonidesse kuuluma . " " Pärast siis tuli välja , kus su ema oli või ? " " Ei . Siiamaani ei tea . Ja nüüd enam ei huvita ka . Eesti on juba ammu iseseisev , peaks ju olema olnud võimalusi endast teada anda . Ma loodan , et ta on surnud . Vähemalt jääb hea mälestus . " " Mnjah , " ütles Mart . Oli selge , et talle , suure pere armastatud pojale , tundus ema surma soovimine üle mõistuse . " Saad aru , olin kindel , et mu ema mind ei unusta ja niipea , kui võimalik , võtab ta minuga ühendust , " püüdsin seletada . " Aga ei midagi . Igasugust infi oli - kord oli mu ema nähtud Prantsusmaal , kord Rootsis , keegi kobises koguni midagi Ameerikast . Ise käisin teda otsides tiiru Soomeski ära . Ah , jama . " " Sa nüüd ka oma sugulastega läbi käid ? " " Milleks ? Emapoolsetest on ainult tädi Salme elus ja seegi elab nüüd Kanadas . Jube palju on ilmunud välja isa esivanemaid ja nende sugulasi , kes kõik on kusagil elanud ja nüüd ära surnud ja kelle kama kõik mulle määratud on . Teised isapool-sed sugulased on kõik tigedad . Eriti mu vanem poolvend ja selle ema . " " Sul on vend ? Miks sa sellest rääkinud ei ole ? " " Millest ma üldse sulle rääkinud olen ? Jah , mul on vend , aga kuna ta üritas isale mu ema pärast kogu aeg siga keerata , siis sai isal hing täis ja ta märkis oma testamendis ära , et kõik , mis tal on või saab olema , kuulub pärast tema surma mulle ja vennale mitte midagi . " " Oligi selline testament ? " " Jah . Ausalt öeldes ei ole mul midagi selle vastu . " Naersin , st üritasin naerda . Tegelikult olin hoolimata kuumast kohvist veidralt higine ja värisesin külmast - ma polnud varem ühelegi mehele oma perekonnast nii palju rääkinud . " Suur kahjurõõm ? " " Ei . Äraelamisvõimalus . " " Mismoodi ? " " No millest ma sinu arust siis elan ? Sellest , et käin paar korda nädalas Briti töö juures arvutit näppimas ? Või äkki arvasid , et ma olen prostituut ? Või mingi kriminaal ? " Pidasin väikese pausi . " Mul on kesklinnas neli maja . " Naeru ajas peale , kui totaka näoga Mart mulle otsa vaatama jäi . " Ausalt öeldes ... ma isegi ei mõelnud , millest sa elad . " " Nii , " ütlesin ma , panin tühja kohvitassi käest ja tõusin voodist . " Aitab naljast . Vaata neid pilte , kui sind huvitab . Ma ei taha neist asjust enam mõelda . " Ronisin vannituppa , lasin sooja vee jooksma ja vahtisin endale peeglis otsa . Mida Mart sellest kõigest arvab ? Leiab ta , et olen kahtlase perekonna järeltulija ja kaob ? Või hakkab tal must minu kummalise lapsepõlve tõttu hale ja ta ei kao ? Või mõtleb ta neile neljale majale , oma keskpärasele sissetulekule ja ei kao sellepärast ? Kuradi kurat , sõimasin ennast , miks ma pidin talle üldse midagi rääkima ? On liigne lobisemine kunagi kellelegi õnne toonud ? Nojah , olime ju Mardiga üle aasta koos olnud , aga ... Oh kurat , keegi võiks ju inimesel olla , kes ütleks , millal end siduda võib ! Olin seni seda iga hinna eest vältinud . Kui ma pooleteise tunni pärast , vahvad vanni- , kreemi- ja muud iluprotseduurid läbiteinuna rahulolevalt ja roosalt vannitoast välja tulin , asjatas Mart köögis . - Ta vist ikkagi hoolib minust , mõtles minu romantiline pool . - Ta mõtleb neist neljast majast , põlastas mu teine pool . Hiljem , kui koos telekat vahtisime , leidsin , et lõpp hea on ikka kaisus telekat vaadata . Ja et kaisuomanik on just Mart ja mitte keegi teine . " Kuule , " ütles Mart . " Ma hakkasin ükspäev mõtlema , et me oleme ikka päris kaua kahekesi koos olnud . " " Oleme , " olin nõus . " Sul on siiber vä ? " " Ei , vastupidi . Mu isal on laupäeval juubel . Tuled ka ? " Tegelikult küll kahekümnes ( jälle karmid võitlused , kus vahepeal kadunud asi üles leitakse , aga rõõmu asemel tuleb sellest hoopis jama ) , aga kuna mu sünnipäev on kuueteistkümnendal kuupäeval , peab olema nr <arv> viimane . Loomulikult ei kestnudki mu tubliolek kuigi kaua . Kaks nä-dalat hiljem helistas Britt , ja ettepanek oli karm : nüüd ja kohe , mingi saunakas . Ja mina olin äkitselt kui munas kana - mida ma Mardile ütlen ? Kas ma peaksin midagi ütlema ? Jne , jne. Otsustasin , et ütlen , nagu asi on . Et pidu jne. Mart vaatas mind mossis näoga . " No eks sa mine , kui sa teisiti ei saa , " ütles ta lõpuks . " Kamoon , mis on siis ? " " No ma ei tea . Mulle tegelikult ei meeldi see , et sa lähed . " " Tahad kaasa tulla ? Tule ! " " Ei . Mulle ei meeldi vaadata , kuidas sa purjus oled , mulle ei meeldi , kui te Britiga kahekesi praalite ja bravuuritsete , n.ö " mõnusad mutid " olete . " " Aitäh ! " Kas tuleb esimene peretüli ? Mart leebus . " No loomulikult mine , kui Britt kutsus . " " Ta ütles , et tal olevat mingi diil arenemas , et ta üksi ei taha . " " Sa ei pea vabandama . " " Ma ei vabandagi , lihtsalt ütlesin . " " Jajaa . " Tegelikult ajas mind vihale , et Mart ei võtnud selgemat seisukohta . Oleks konkreetselt ja karmilt öelnud : ei , sa ei lähe kuskile . Oleks olnud Mees . Mitte nagu nüüd - lähen välja ilma rõõmuta , paha maitse suus ; koju jääda oleks samuti nõme . Niisiis - saunakas . Mõnikord ei saa ma Britist aru . Igasugused soliidsed kutid , kes talle minu meelest hästi sobiksid , põlgab ta ära , et olevat igavad . Ja siis sukeldub hirmsasse lovesse mõne täiesti tavalise , ilmetu ja ennasttäis kutiga . Võibolla ta kardab , et sarnase staatusega mehed austavad teda liialt tema ameti pärast . " Tavalised mehed " võtavad teda vaid nägusa emasena . Seekordne jurakas polnudki väga paha , tema sõbrad see-eest aga küll . Britt läks juba üsna õhtu alguses tahatuppa va vanainimeste asja õiendama , mina üritasin end igavuse peletamiseks rihmaks tõmmata . Kaks tibi oli peale meie veel , aga need olid leebelt öeldes ajudeta tegelased . Sain jutu peale juraka noorema vennaga , kes oli kolmeteistkümneaastane . Marek oli nimi . Võibolla just tänu noorusele polnud ta omandanud selles seltskonnas valitsevat " kõva mehe " mentaliteeti . Sõbrad otsustasid kaklema hakata . Mille või kelle pärast , ma aru ei saanud , vaevalt nad isegi said . Igatahes , kui pikaajaline teineteiseprõmmimimine oli lõppenud ja üks neist , nina verine peas , salatit sõi , nii et koos salatiga ka omaenda ninaverd neelas , sai mul siiber . Võtsin laualt õllepudeli ja kutsusin Marekit : " Lähme kuhugi . Ma enam ei suuda ! " Marek naeris ainult ja tuli minuga kaasa . " Jalutame sinna eemale , seal kivide peal on mõnus istuda , hästi ilus , " tegi ta ettepaneku . Tal oli õigus . Tõesti oli ilus . Mets kohises ja lõhnas kergelt sügise järgi . Megalt kena kant , mõtlesin ma . Marek võttis taskust suitsupaki ja pakkus mulle . " Tänan , ei . " Poiss süütas suitsu ja puhus uhkelt rõngaid . Küll poosetab , mõtlesin . Toas ta suitsu ei teinud . " Sa tead , et suitsetamine mõjub potentsile pahasti ? " küsisin . " Mis see veel on ? " " Noo ... " Kuidas seletada seda asja mingile alaealisele ? " No kui sa peaksid tüdrukuga voodisse minema , võid hätta jääda . " " Et ei tõuse või ? Häh , seda nalja küll ei juhtu ! " - Säh sulle alaealisust , väga suureline poiss . Otsustasin tee-ma edaspidi puutumata jätta , polnud mingit huvi veenduda selles , kas ta jääb hätta või mitte . Leidsin , et tark oleks hoopis temalt ta venna kohta küsida . Mina kui Briti sõbranna ja üle-üldse . " Ah , mis ta ikka on , minu meelest on ta lahe tüüp . Sellest seltskonnast kõige lahedam . " Vaieldamatult . " Aga tead , ta sai endale üleeile maru änksa auto ! Tahad näha ? " " Miks mitte . " Marek hüppas kivilt püsti , jägnesin talle . Läksime tagasi hoovile , kõrvalhoone juurde . " Tead , ta ostis kunagi metsa kokku . Ja müüs seda edasi . Ja üks klemm jäi talle kahekümne viie tonniga sisse . No ja minu vend lubas sellele klemmile sõbrad kaela saata , kui see võlga tagasi ei maksa . Ja klemmil läks junn jahedaks ja ta kinkis mu vennale auto . Maru lahe masin on . Ameerika oma . Varastatud , aga kahe nädalaga pidi üks paberid organiseerima ja siis võib sellega sõitma hakata . " Marek avas kõrvalhoone uksed ja ... sa pühade vägi , see oli ju Seksmobiil ! Ma oleks ta tuhandete seast ära tundnud ! Minu Seksmobiil ! Kui kaua ma polnud teda näinud ? Ja nüüd oli ta siin ! Kakskümmend viis tuhat ? On nad lollid ? Jäin soolasambana seisma . Ei liigutanudki end , kui Marek mind sõitma kutsus . Kõrvalhoone ees oli lauge kallak , et autoga võimalikult mugav välja sõita oleks . Taganesin mööda seda , jalad kui keedetud makaronid , kuni selg puutus vastu puuriita . Tegelikult ei suutnud ma oma silmi uskuda ! Olin momentaalselt täiesti kaine . Marek sõitis Seksmobiiliga kõrvalhoonest välja . Märkas aga siis mu segaduses nägu , jättis Seksmobiili seisma ja hakkas minu poole tulema . " Mis viga ? " jõudis ta küsida . " Käsipidur ! " jõudsin ma hüüda , sest Seksmobiil hakkas minu poole tulema . Mu selja taga ja vasakul küljel oli puuriit , paremal lõhutud puude hunnik . Kui ma sinna otsa jõuaks ... Aga ei . Seksmobiil sai mu kätte . Kuratlik jõud , ausõna . Sain tagumise stangega ilge obaduse vastu sääreluid . Ja siis õige kammaijaa alles algas ... Nüüd istun ma haiglas , jalad kipsis - luumõrad kummalgi jalal . Mart käis mind vaatamas , ei öelnud küll midagi , aga näha oli , et kutt oli sisimas kahjurõõmus : ma ju ütlesin ! Britt käis ka , silmad häbi täis , et mind nii lollile peole kutsunud oli . Vähemalt on nüüd mingisugune lootus Seksmobiili tagasi saada , kuigi teda on vahepeal kõvasti hooratud , käivitatud juhtmete , mitte võtmetega ja ... - Ah kurat , saaks siit haigemajast välja , teeks ühe normaalsete inimeste korraliku kräu ! " Sa mõtle järele , " räägib Kristiina . " No mida on sul seal nüüd peale hakata . Aga see administraatoriks pakkumine on ikka veel jõus . See Maive salong . Muide , ma haipisin sind päris kõvasti . Okei , ei ole just midagi suurt ja erilist , aga midagi ikka . Ja elada võid meie juures , Greg pole vastu , ma olen temaga juba rääkinud . No ausalt . Tuled Tallinna , näed inimesi , lähed mingitele kursustele - ja järgmisel aastal saad kindlasti kooli sisse . " Olen vait . Olen kohe täitsa pikalt vait . Nii pikalt , et Kristiina arvab , et telefoniga on midagi lahti . " Hallo ? Kuuled ikka vä ? " " Kuulen . " " No mis sa arvad ? " Olen jälle natuke aega vait . " Tead , " ütlen ma siis . " Niiväga kui ma ka ei tahaks , ei saa ma sulle öelda , et sul pole õigus . Mingi point on su jutus olemas . " Kristiina naerab . " Sa ei ihna öelda , et sellisest pakkumisest oled sa unistanud ! " Ma ei ole sellisest pakkumisest unistanud . Kaugeltki mitte . Ma ei saaks , isegi kui purjus oleksin , unistada tibilikust administraatorikohast mingis peenes ilusalongis . Aga veel vähem kujutaksin ette töötustaatust oma kodulinnas , kus elab paarkümmend tuhat inimest ja kus mind teatakse kui Silveri ekspruuti ... Niisiis - tere , Tallinn . Võimaluste linn . Eesti Ameerika . Jõuan Tallinna bussijaama pisut peale kahtteist öösel . Bussijaamas on öised lõhnad ja öised inimesed . Kes ootab närviliselt viimast bussi , kes loodab , et teda siit ööseks minema ei aeta . Ühel tädil on nähtavasti kopsudega pahasti , köhib , mingi narts suu ees , ja ei saa pidama . Lähen temast kaarega mööda - äkki veel nakkab . Telefoniautomaadi juures lasen oma suure spordikoti põntsuga põrandale ja võtan rahakoti vahelt telefonikaardi . Mingi tibi vaatab eemalt huviga minu poole . Valin numbri . Tibi tõuseb . Kristiina number laseb kaua oodata . Jõuan juba mõelda , et ta on ära unustanud , et ma täna pidin tulema , kui kuulen Gregi häält , taustaks mingi muss ja müra . " Jaaah ? Kes on ? Mida ? " Ma pole veel jõudnud sõnagi öelda . " Hallo ? Ma ei kuule ! Rääkige siis ! " " Anna siia , see võib Riin olla , " kuulen Kristiina häält ja krõbinat , kui Kristiina telefoni enda kätte võtab . " Riin ? " " Tšau , Kristiina ! " " Kus sa oled ? " " Bussijaamas . " " Oskad siia tulla ? " Hotell . Baarid ja restoranid . " Oskan . " " Ma tulen poole tunni pärast peaukse juurde , sobib ? " Tibi mu kõrval vaatab mind nagu koer , kui telefonitoru hargile riputan . " K-kas ma to-tohiksin t-teie t-telefonika-aarti kasutada ? " küsib . " Mu-mul oleks ... " " Jah , palun . " Sellel kaardil on mingi kümp ainult peal . Vean oma koti eemale ja ootan seal . Tibi vist on hädas . " Halloo ! " hüüab ta telefonitorusse . " Ma olen veel Tallinnas ! Jah , Tallinnas ! " Imelik , ei kokutagi , mõtlen . Valehäire . " Ma-ma jäin bu-bussist maha ! Ä-äkki te saate mulle järele tulla ? - Jah , bussijaamas ! Nägemist ! " Tibi riputab toru hargile ja ulatab mulle kaardi . " Kaks seitsekümmend viis , " ütleb ta . " Mida ? " ei saa ma aru . " Kaks seitsekümmend viis lä-läks see kõne , ma ko-kohe otsin . " " Nii lühike kõne ei maksa midagi , " naeran mina . Tibi jääb mind kogeldes tänama . Mulle meeldib öösel ringi kolada . Öösiti lõhnab kõik hoopis teisiti kui päeval . Praegu lõhnab kõdulehtede ja vihma järele . See on mõnus lõhn . Ärev ja parastav lõhn : nii , saite nüüd , sähke see sügis , varsti on kõik lõppenud , närtsinud ja surnud , ja algab talv . Ja need hääled : kihutav auto , tümps tänavale kostmas , mõned joobnud hüüatused , mõned koerahaugatused - kõik nagu kiirustaksid kuhugi , püüaksid võtta viimast . Sügis . Millegipärast peetakse kevadet kõige alguseks , kuigi koolid ja telehooajad ja muu taoline algab just sügisel . Võibolla ongi tegelikult sügis see alguse märk , noh , nii , et suvi on väike lõbus vahepala - kõik õitseb ja kasvab ja kannab vilja , ja siis tuleb looduse tõeline olek , kus vohamine sumbub , toimub midagi külma ja fataalset , hirmutavat ja masendavat , mis pärsib mõtlemisvõime , ja mingi aja pärast on see möödas . Nii et kevad on hoopis lõpp . Mitte algus . Loodus lihtsalt väsib , ja suvi on ajutine boonus . Selliseid mõtteid mõtlen , kui kõnnin kesklinna poole , spordikott üle õla ja sodimärjad lehed jalge all . Süütan suitsu . See hõõgub keset pimedat tänavat nagu jaaniussike ja lõhnab kui närvide rahustus . Hotelli kõrghoone särab tuledes . Ma pole siin varem käinud . " Tšau , ma nii-ii ootasin sind ! " Kristiina rõõm on suuresti tingitud veinist , mille lõhn tal suust välja käib . " Lähme üles , Greg võttis siin toa , et ei peaks öösel kuhugi sõitma hakkama , paned asjad sinna ja lähme alla . Saad mu sõpradega tuttavaks ja . " Sõidame liftiga üles . Päevavalguslamp toas on halastamatu . Näen välja nagu mingi sagris maksahaige , nägu laiguline . Vist läheb enda valmisseadmisega rohkem aega kui algul kavas oli . Kristiina näeb , muide , veel jubedam välja . Kas see nüüd mingi lohutus on , ei usu . Lapsepõlves pidasin teda vaata et üheks kõige ilusamaks inimeseks maailmas , peaaegu et ilu etaloniks . Ehk minu kiindumus tema ilusse oligi põhjuseks , miks me omavahel läbi saime . Kiindunud ja kuulekas laps on ju lahe . Praegu , kui ma Kristiinat vaatan , ma enam nii ei mõtle . Kõik on kulunud argiseks , nagu oleks kogemata teatris lava taha sattunud ja näed seda hullu grimmi ja marlist kleite . Huvitav , kas mina ka kolmekümnesena juba vanaks hakkan jääma ? Vaatan ta käsi ja kaela . Mina tema asemel ei kannaks ilma varrukateta kleiti , õlavarre nahk pole tal just kõige pringim , ja see meik on kah harukordselt mannetu . Liiga tume . Ütlen talle seda , kui oma kingituse üle olen andnud . " Mulle meeldib , see on nagu päevitunud jume , " paneb Kristiina mu paki teiste kõrvale . " Tume puuderkreem teeb vanemaks , " püüan viisakas olla . " Never maind . Lähme alla . " " Oota , ega ma siis niisama ei saa tulla , " olen üllatunud . " Oh . " Kristiina igatseb vist teiste juurde . " Läheb sul kaua ? " " Ei usu , " teen optimistlikku häält ja kaon vannituppa . " Mis Greg sulle kinkis ? " hüüan riideid vahetades . Vannitoa uks on lahti . " Ma ei tea veel , ma teen alles pärast kingitused lahti . " " Miks pärast ? " " Mulle meeldib saada korraga hästi palju asju . " Uurin end peeglist . Vannitoa peegel on märksa inimsõbralikum . Vist ei hakkagi pingutama , all on nagunii pime . Mina aru ei saa , miks peaks oma sünnipäeva mingis diskoteegis pidama . No okk , nii veel , et kõigepealt tehakse kodus lõhnad juurde ja süüakse kõht täis , aga et diskoteeki sööma ... ma ei tea . Võibolla olen ma lihtsalt noor ja rumal ja mul on veel sitaks arenguruumi , igatahes mind häirib see . Kõrval on teine posu laudu kokku lükatud , teine sünnipäev . Ja siis püüab üks seltskond teisest " ta ee-laa-guuu " üle karjuda . Tümps taustaks . Näksin juustu ja joon veini . Juust on hea . Vein pähe ei hakka . Mingi oma seltskond , kõik minust vähemalt kümme aastat vanemad . Kerge tüdimus . Huvitav , kui kaua siin veel ollakse ? " No ma ütlen , ausalt , see naine on prost ! Või vähemalt oli kunagi ! " läheb mu kõrval üks vestlus hästi valjuks . " No ja siis ? " " Mis " ja siis " ? Hendrik on sellega ? ! Mis nad käivad või ? " " No las käivad , mis sinul sellest . " " Aga ikkagi ... " " Anutriinu , kallis , tasa , tasa ... " Mida juttu . Okei , arusaadav , see naiska , kellest jutt oli , näeb tõesti väga hea välja , minu laua tibi leidis talle miinuse - prost Inimestele meeldib , kui on olemas teatud kastid , mingid parameetrid , mille alusel end korralikuks , heaks , edukaks vmt pidada . Et kui on loetud need-ja-need raamatud , siis oled haritud . Kui käid seal-ja-seal , oled lugupeetud või prominent . Kui põlgad seda-ja-seda , oled korralik inimene ja keegi ei saa sind hukka mõista . Kui selliseid raame pole , läheb inimene kurvaks . Või kui keegi on öelnud , et asi on nii , ja inimene hakkab selle mõttega elama , ja siis tuleb välja , et see oli lihtsalt sõnakõlks , mitte mingi dogma , on tema maailm jälle pea peale pööratud . Kui ma Silveriga kokku sain , olin hämmingus tema põhimõtetest . Kuidas tema meelest asjad käivad . Ja teda kõrvalt vaadates nägin , et käivadki . Pidasin temast kõvasti lugu , kuni hetkeni , mil paar tema põhimõtet koolis poetasin . Teised said naerda ja püüdsid mulle selgeks teha , et elu pole mingi mafioosne ärategemine ja siidpatjadel vedelemine . Siis hakkasin ma natuke mõtlema . Ja tulid esimesed tülid . Minupärast oleks võinud nad lihtsalt vaidlusteks jääda , kuid Silverile käis munade peale , et mu jutus oli loogika . Tavaliselt lõpetasin tüli sellega , et vaatasin talle lamba pilguga otsa ja palusin vabandust , et ma lihtsalt tahtsin natuke arutleda , et mul polnud kavaski teda solvata või mida iganes . Ja kui ta natuke leebus , pistsin talle käe püksi . Lihtsad inimesed , lihtsad lahendused Avastan , et Kristiina parimat sõbratari , Dianat , polegi . " Diana ei tulnudki või ? " " Ei , " räägib Kristiina näoga , nagu oleks tegemist mingi saladuse või tabuteemaga . " Tead , nad ei saa Gregiga kuigi hästi läbi , ma muidugi kutsusin , aga noh . " " Aga Greg , kus ta siis ise on ? " " Ma ei tea , " kehitab ta närviliselt õlgu . " Enne ju oli ? " " Oli küll . Ta ei öelnud , kuhu ta läks , lihtsalt , et mingid asjad on ajada . " Kristiina naerab kurjalt . " Karta on , et Diana pole ainus , kellega ta läbi ei saa . Ta ei räägi juba pikemat aega mulle oma käikudest . " Kristiina haarab veiniklaasi pihku . Ega ometi ei hakka mingi pihtimine , et " äkki petab " vmt ? Ma ei viitsiks seda kuulata . " Kuule , ma lähen käin kempsus . " " Oi , Riin , ma ei pannud sind tähelegi ! " Greg on ülevoolavalt rõõmus mind nähes . Võtab mu ümbert kinni ja proovib suudelda . Pööran näo ära , musi satub kaelale . " Ma olen alati öelnud , et mulle meeldivad noored naised . " " Kamoon , " ütlen ma . " Võta vaiksemalt . " Aga ta on seda just publiku pärast teinud . Mehed naeravad . Mul on piinlik . Eelkõige Kristiina ees , kes kohe mu kõrval seisab . Kuigi - hoopis Gregil peaks piinlik olema . " Kui vana sa oled ? Kaheksateist ? Mmm , just minu maitse . " Ma ei kiirusta talle ütlema , et olen juba <arv>. Tõmban end Gregi kaisust lahti , istun oma kohale ja süütan suitsu . " Aa , muide , rahvas , ma arvan , et nüüd tuleks pidu ära lõpetada . " Naer . " Ei , päriselt . Kaua on kestnud see asi . Ja , Kristiina , " Greg võtab Kristiinal õlgadest kinni ning vaatab talle otsa . " See meie asi on ka kaua kestnud . Aga parem õudne lõpp kui lõputu õudus , eks ole ? Ja veel parem pidulik lõpp kui lõputu õudus ? Nii et see pidu oleks ju täitsa kobe punkt meie niigi pikaks veninud kooselule ? " Minu arust läheb asi üle piiri , isegi purjus Gregi puhul . Paar tüüpi turtsatavad , enamus on arusaamatute nägudega , ootavad puänti . Aga seda ei tule . " Sa oled ennast segi joonud , " ütleb Kristiina . " Ei , juu stuupid vuumän , ma ei ole end segi joonud . Ma olen end lihtsalt sellisesse seisu võtnud , et mul on jumalast pohhui , mida sina sellest arvad . Sest see , tibu , on juba vana mõte . " Ma teadsin varem küll , et ajalehe-inimesed kivi panevad , aga ma olin ette kujutanud , et seda teevad vaid ajakirjanikud , mitte reklaamiosakonna inimesed . Ja kõige vähem Kristiina-sugused . Aga - vale vastus . Seisan hotellitoas akna all . Päikesetõus . Nii kõrgelt tundub kõik teisiti . Meri ja vanalinn . Peaaegu raagus puuladvad . Pruun ja hall , aga värvid on selged . Kõik on hästi vaikne ja ilus . Mõistetamatult rahulik . Kristiina istub voodi peal . Ta on piibutoppimise lõpetanud . " Sa ei taha ? " Raputan pead . Mulle ei meeldi kanep . Alko on mõnusam , ma tean täpselt , mis minuga juhtub , kui seda tarbin . Kanepiga aga on tunne , nagu ei suudaks ma end valitseda , ma ei saa aru , kes ma olen . Identiteediprobleemid . Kristiina tõmbab sügavalt kopsu ja jääb paariks sekun-diks , hing ja silmad kinni , istuma . Filmis oleks sellises situatsioonis - äsja maha jäetud - naisterahvast kindlasti kujutatud sassis juuste ja laialiläinud ripsmetušiga , Kristiina aga istub kui jääkuninganna , see rõve tume puuderkreem on vähemaks kulunud ja hommikuhämaruses paistab ta lausa kena . Kristiina puhub suitsupahvaku suust välja ja avab silmad . " Fakk off , selline mees . " Tulen akna alt ära ja istun kõrvalvoodile . " Mis saab siis nüüd ? " julgen küsida . " Vaatame . Midagi erilist ei saa . " " Lähen tagasi koju ? " Kristiina teeb uue kõssu . " Aa , et sinust , mis saab . Tahad nii väga koju tagasi ? Äkki ei läheks siiski ? Äkki jääd ikka Tallinnasse ? Saad aru , ma ... ma vist ei tahaks päris üksi olla ... " Hetke arvan , et Kristiina hakkab nutma , aga ei . Vist hakkab kanep mõjuma , Kristiinal on kuidagi äraolev ilme . " Mh , " turtsatab ta nukralt . " Selline mees . Selline . " Ma ei oska midagi peale hakata . Kuidagi hommikuselt hõre ja higine on olek , suu kuivab . Läheks magama ? Und küll pole , aga ma ei näe põhjust öö läbi üleval olla . Ärkan , suus on kuiv sitamaitse . Võõralt liigpuhaste linade lõhn , seisev õhk . Sekundiga tuleb meelde , kus olen . Kell on pool üksteist . Veel peaks hommikusööki saama . Kristiina paotab mu liigutamise peale silmi . " Hommik , " ütlen . " Hommik-hommik , " vastab ta ja ringutab . " Teeks käpsa , saaks veel midagi süüa , " pakun . Kristiina jääb äkki tõsiseks , vaatab tuima pilguga lakke . " Appi , mis sünnipäev . " " Lähme siis või ? " üritan teemast üle minna . " Ma vist ei taha süüa . " " No kuule , midagi paremaks see ka ju ei muuda , kui sa hommikusöögi söömata jätad . " Vaikus . Lagi on vist põnev . " Ah , mine üksi . Ma mõtlen vahepeal välja , mida ma tahan . " Lähen vannituppa . " Ja kas ma üldse midagi tahan , " kuulen enne ukse sulgemist tema ohet . Vannitoa põrand on soe . Ronin duši alla ja tembin vee parajaks . See veel puudus . See Kristiina ja Gregi asi . Greg on loomulikult värdjas , suure " V " -ga . Või siis , vastupidi , üldse ilma " v " -ta . Aga - miks mina ? Miks pean mina selliste asjade sisse sattuma ? Seda enam , et ma tegelikult ei olegi nendega ju eriti läbi käinud . Vähemalt mitte sedasi , et ma end õige lohutajana tunneksin . Meie suhtlemine on olnud vanast ajast saadik kui lihtsalt sugulastevaheline suhtlemine , kus üks on teisest aastaid noorem . Ja nooruse tõttu loomulikult ka lollim . Ja lolli tasandilt ei saa ju mingiks šefiks lohutajaks või lapsehoidjaks hakata . " Noh ? " küsin Kristiinalt , kui käterätist riietesse ronin . " Ei mingit nohhi , " üritab Kristiina nalja teha . " Hommikusöögile ? " " Ma ei taha . " " No ega ma sundima ka hakka . " Hommikusöögil on vähe inimesi - enamus on juba söö-nud . Peale minu on vaid paar laudkonda . Hotelli hommikusöökidel on alati teine maitse . Ja isu on kah hoopis teine , sellepärast võtan ma täna ka hoopis teisi asju . Klaasi apelsinimahla , kaks kroissanti ja putru . Kohvi ei võtagi . Kõrvallauda istub üks paarike . Kristiina-vanused . Vaa-tamata väga korralikele riietele näevad nad pisut räsitud välja , naisel on silmad ka paistes . " Ega sul mingit jama sellest ei tule , et sa minuga koos olid ? " küsib mees . " Ah , nii kui telefoni sisse lükkasin , kuulsin , kes ja mis ma olen . " " Sa elad siis kellegagi koos või ? " " Loomulikult . " " Aga " Mees tahab midagi öelda , kuid ei leia sõnu . " Sa arvad , et kui me nüüd koos magasime , et ma äkki võtan seda kui suhete ülessoojendamist ? " " Nojah . " " Unusta ära . Me mõlemad ju teame , et sellest ei tuleks midagi välja , isegi kui tahaksime . " " Aga see ... " " Mu elukaaslane ? Tema pärast ära küll muretse . Jumal küll , kui see elu oleks roosiline , ma ju ei tuleks sinuga välja . " " Kui ta roosiline pole , miks sa siis temaga koos elad ? " " Ega mu elu sinuga roosilisem olnud . " Paarike avastab minu ja tasandab häält . " Loodetavasti pole Gregi kodus , " ütleb Kristiina , kui pärastlõunal tema maja ees taksost välja ronime . Ei olegi . Ka enamus ta asjadest on kadunud . " Sellepärast ta siis tegelikult selle hotellitoa võttiski , " leiab Kristiina . " Et öösel segamatult oma asju vedada . " " On ta ikka ainult oma asjad võtnud ? " tunnen huvi . " Kui selle pildi järgi otsustada , mis siin avaneb , olen ma pärast lahutust tunduvalt jõukam kui enne . " Kristiina käib toast tuppa , vaatab kappidesse ja saht-litesse . Viis tuba , annab kõndida . " Ta on seda kaua ette planeerinud . Isegi CD-dest on vaid need alles , mis on minu ostetud või mis talle endale ei meeldi . - Nii , vannituba on tema sodist tühi . Tore . Ei enam mingeid habemeajamisvahu pritsmeid peeglil . - Kuule , ta on ikka täielik debiilik ! Ta on kingaharja kaasa võtnud ! " Kristiina naerab lühidalt ja närviliselt ning istub vanniservale . " Loodetavasti ei taha ta mööblit ega muud sellist . " Nõjatun vannitoa uksele . " Enamustel meestel on kõrvalehüppeid ja armukesi , " arutleb Kristiina justkui omaette . " Ega sellepärast veel oma naist maha ei jäeta . Mõned elavad aastaid isegi voodit jagamata , ollakse lihtsalt sõbrad , äripartnerid firmas nimega perekond , kui nii võib öelda , aga sellepärast ei pea veel näkku sülitama , kui tunded pole need , mis kümme aastat tagasi . Mis ma talle teinud olen , et ta minuga niiviisi käitus ? Ja veel teiste ees ? " " Midagi pole sa teinud . Sellepärast ta käituski ehk nii , vihast , et sa oled hea naine , et sulle pole midagi ette heita . Kui oleks midagi olnud , siis oleks ta saanud selle ju põhjuseks tuua ja lihtsalt lahutust nõuda . Nüüd mõtleb ehk , et pärast sellist alandust oled sa ta peale nagunii vihane ja tahad ise lahutada . " " Olgu . Aga miks ? Miks ? " " Keskea kriis , " pakun . Ei raatsi öelda , et tüdimus . Nagu see tavaliselt on . Näiteks minul ja Silveril oli . " Tead , ma tunnen end nii üksi , " kurdab Kristiina . " Oleks mul vähemalt lapski " " Ja siis oleks see laps nüüd ilma isata . " " Võibolla oleks siis kõik hoopis teistmoodi . " " Muidugi-muidugi . " " Aga Greg ei tahtnud last . Tead , kui nõme see on , kui kõik sugulased ja tuttavad uurivad , et miks teil lapsi ei ole , ja mingid tädid sosistavad usalduslikult , et kas mingid naisteprobleemid ja doktor Sõritsa ja Ja siis naerad , et oh , aega küll , me tahame majanduslikult järje peale saada ja nii edasi . Kui tegelikult teenid kuus samapalju kui vanaema aastas pensioni saab . Ja tittesid nähes tuleb selline titaisu " Telefon heliseb . " Võta sina , " ütleb Kristiina . " Kui on mõni mees , siis mind ei ole . " Mõni mees . Gregi uus nimi vä ? " Halloo ? " " Kristiina kallis , Maive siin . Kuule , anna andeks , ma tõesti ei saanud eile tulla . Ämm helistas päeval ja Oh , Anutriinu rääkis mulle , mis juhtus . Oled sa ikka okei ? " " Sorri , ma ei ole Kristiina , ma olen tema täditütar . " " Aa , Riin vä ? Kuule , anna palun Kristiinale . " " Maive , " ütlen toru Kristiinale ulatades . Kristiina pole eriti entusiastliku näoga . " Jah ? - Muidugi . - Ei , sest pole midagi . - Jah ? - Ma ei tea . Ma ei tahagi teada . - Miks mitte . Tule . " Maive on poole tunni pärast kohal . " Mitte kunagi , ma ütlen , mit-te ku-na-gi ei sõida ma enam bussiga ! Ausalt ! " paristab ta tervituse asemel . " Sina ja bussiga , " turtsatab Kristiina . " Ma mõtlesin , et minu juurest sinu juurde on ju ainult paar kilomeetert , et väljas on ilus ilm - külm jah , aga ilus - ja ma mõtlesin , et sõidaks need paar peatust bussiga . Et taksoga läheb sama palju aega . Aga , ma ütlen - aga ! " Puhistades võtab Maive endal kasuka ( ohhoo , naarits , oktoobris ! ) seljast ja saapad ( vähemalt kolmetonnised ) jalast . " Aga see buss , " jätkab ta toa poole astudes . " See tähendab - bussijuht , no ma ei tea , ma ütlen - täielik kretiin ! Ausalt . Õhku polnud ap-sa-luut-selt ! Täiesti umbne oli ! Ja palav . Ja sõidab kahekümnega . Issand , ma ei suuda . " Maive istub hooga diivanisse , jah , just diivanisse , mitte diivanile , sest ta pole just kõige saledam ja istumine käib tal , nagu enamus liigutusi - hoogsalt . " Kohvi ? " küsib Kristiina . " Heameelega . Issand , mu pea . Äkki on sul asperiini ? " " Ma võin kohvi teha , " pakun ja lähen kööki . Panen masinasse vett ja kohvipulbrit ja mul on tõeliselt kahju , et minu toas pole telekat . Tahaks kaugele . Sellest seltskonnast , mis elutuppa tekkinud on . " Apsaluutselt " ja " asperiin " . Brrrr . Ja oma arust ilgelt lahe tibi - perfektne meik , punased kunstküüned ja blond pea lakki täis . Pühapäevasel päeval . " No see töö on küll väga lihtne . Minule on oluline , et sa oleksid täpselt tööl , käituksid klientidega viisakalt ja oleksid korrektse välimusega . " Kunstküünega nimetissõrm käib jutu taktis vastu alustassi . " Meil tüdrukud tulevad koguni varem tööle , et ennast enne tööd korda seada . Ja muidugi - kõik salongiteenused on sulle omahinnaga ja kõik tooted , mis müügil , ainult viieprotsendilise juurdehindlusega . Pole paha , mis ? " " Aga ... " segan vahele . " Ah jaa , lisaks naeratustele ja kohvikeetmistele pead sa vaatama , et kõik oleks kenasti puhas , ei mingeid musti koh-vitasse ega tolmutriipe ega , saad ju aru , mis ma mõtlen , onju ? Vot , ja siis vaatad aeg-ajalt , mida võiks juurde tellida , eks juuksurid ja kosmeetikud ise ütlevad sulle ka , ja siis tellid . " " Aga ... " " No ja rohkem ei olegi midagi ! " Maive on hiiglama õnne-liku näoga , rüüpab kohvi , kunstküüned õieli . " Sa ei taha endale kunstküüsi panna ? " küsib ta Kristiinalt . " Ei . Ma olen omadega väga rahul . " " No aga kas sa pole mõelnud , et võiks olla pikemad ? Sa ei pea panema ju kindlasti kunstküüsi , nüüd on hoopis rohkem võimalusi kui vanasti . Näiteks kaetakse küün geeliga ja kui see välja kasvab , pannakse väljakasvule geeli juurde . See on tunduvalt küünesõbralikum ja ka odavam . " Appi , ma ei või . " Küün " . Kas ma saan oma küsimuse ära küsida ? " Ma tahtsin küsida , " katkestan . " Palju ma palka saan ? " Üle pika aja on toas vaikus . " Noo ... tavaliselt , ma ütlen - tavaliselt , " venitab Maive vastusega , võtab jälle lonksukese kohvi . " Tavaliselt on administraatori palk kolm tuhat . Aga sinuga , no saad ju aru , see kolm tuhat pole ju mingi palk , teeme teisiti . Seda enam , et sa oled Kristiina sugulane . Ja Kristiina on ju minu sõps . " Naeratus Kristiina poole . " Ma mõtlesin selle peale siia tulles . Tegelikult ei ela ükski salong nii jõukalt , kui välja võib paista , ja põhilised kulud ongi palgad . Ja üür muidugi ka . Aga ikkagi . Ma mõtlesin , et võiksin sulle kolm ja pool tuhat maksta . Puhtalt kätte . " " Sorri ? " Põrgusse , sellise palgaga Tallinnas ? Parem lähen koju tagasi ja panen end Tööhõiveametis töötuna kirja . " Riin , kallis , sa ei saa ju nõuda mingit ma-ei-tea-mis palka , kui sul pole vastavat eriharidust . " " Hea meelega hangiksin selle erihariduse , kui teaksin , kus saab õppida ilusalongi administraatoriks . " Mu irooniat ei panda tähele . " Noojah ... ma ei mõelnud nii . Saad aru küll , mida ma mõtlesin . " Mul on sellest kanast siiber ja ma ei kavatse hellitada . " Jah , ma saan aru , mida sa mõtled . Sa mõtled , et ma olen maalt ja hobusega ja jumala loll . Sa tead tegelikult väga hästi , mis ma olen . Et ma olen kooli kõrvalt ühes ilusalongis töötanud , ja väga edukalt , muide . Ja Kristiina on sellest sulle ka rääkinud , ma tean . Ja - see võib muidugi mõjuda enesekiitusena , aga on selle töö puhul oluline - ma näen leebelt öeldes tunduvalt parem välja kui keskmine ilusalongi administraator . Ma arvan , et ma olen rohkem palka väärt . " " Kuule , miks sa sedasi pirtsutad ? Sa ju elad Kristiina juures , üüri kellelegi maksma ei pea , lapsi sul pole , kosmeetika ja soengud saaksid kõik omahinnaga - sul ei olegi ju millegi peale kulutada ! " " Teeme nii , et kui mul raha liiga palju on , siis ma annan sulle . Aga sel juhul pean ma selle raha küll kuskil mujal tee-nima , aga mitte sinu juures . " " No ei tea , kus sulle rohkem makstaks ? " " Ma pole veel ringi vaadanud , aga ma olen kindel , et kuskil ikka makstaks . " " Mina sinu asemel selles nii kindel ei oleks . " Maive on juba päris vihane . " Mis siis teha . Siis on jutt lõppenud . Kahju küll . " Tõusen ja lähen kööki . Faking vanamutt , sita ajas keema . Õngitsen pakist suitsu ja süütan selle . Panen raadio mängima . Mingi haige vanainimeste kanal - sentimentaalsed laulukesed lapsepõlvest , kaheksakümnendatest . Krutin kanaleid . Peatun ühel , kust tuleb Red Hot Chili Peppersit . Kui laul lõpeb , saan aru , et on vene jaam , aga mul on ükskõik . Las mängib . Vahin aknast pimedusse ja ei mõtle midagi . Kui Maive on endale takso tellinud ja minema läinud , tuleb Kristiina kööki . " Vau , midagi toredat ka tänase päeva jooksul , " ütleb ta lõbustatult , paneb tule põlema ja keerab raadio vaiksemaks . " Ma just mõtlesin , et sa tuled ja ütled , et neiu , kaduge koju , " hingan ma kergendatult . " Õigesti tegid . Tegelikult on temal sind , see tähendab , sinusugust administraatorit vaja . Kui ma talle mingi aeg sinust rääkisin , oli ta valmis sulle koju järele sõitma , sest praegu peab ta koguni ise mõned päevad administraatorit mängima . " " Imelik kah , kui keegi sellise palgaga seal püsiks . " " Nojah . Teeme nii , et ma pole sulle midagi rääkinud , aga ta ütles , et helistab sulle homme , pakub viit tonni kätte . Ja ma arvan , et sellega pead sa tõesti leppima . Sest rohkem , ma küll ei tea , kust sa saaksid . Vähemalt nüüd , kohe . " " Mõtleme veel . " Süütan suitsu . " Kuule , sa pole veel näidanudki , kus toas ma magama hakkan . " " Muidugi . Tule , ma näitan . " " Ma ei saa praegu , " lehvitan sigaretti sõrmede vahel . " Vahet pole , " arvab Kristiina . Järgnen talle , tuhatoos ühes , suits teises käes . Meil on ebatervislik õhtusöök - tšipsid , õlu ja kolm erinevat dipikastet . Telekast tuleb mingi meelelahutussaade , mis paraku naerma küll ei aja . Pastakast imetud teos . " Kuule , aga kuidas ma niimoodi siin olen , elan sinu korteris ja söön su sööki ... " " Et üür või nii ? " küsib Kristiina , aga ei vasta kohe , vaid limpsib oma hapukooreseid sõrmi . " Nojah . " " Seni , kuni me normaalselt läbi saame , piisab , kui sa aeg-ajalt näiteks koristad või midagi taolist . " Kui ma sinuga läbi ei saa , tõmban ma siit nagunii jee , mõtlen , aga ei ütle . " Riin ? " koputab Kristiina vaikselt mu toa uksele . Ma ei vasta . Teesklen magamist , sest ei taha temaga suhelda . Loo-mulikult on Greg värdjas , aga ... Milles mina süüdi olen ? Tal on ju sõbrannasid , rääkigu nendega . Kristiina ei tee mu toa ust lahti , vaid läheb oma magamistuppa tagasi . See on minu toa kõrval . Paneb maki mängima . Laulu vahel kuulen , et ta nutab . Minna lohutama ? Ei . Ei lähe . Las nutab . Nutab end tühjaks , on kergem . Või äkki ta käiski mind vaatamas just sellepärast , et olla kindel , et ma magan ? Et lõpuks endaga üksi olla ja üks korralik nutt maha panna ? Nii , et keegi ei kuuleks ? Et keegi ei näeks ? Ma olen juba harjunud . Ehk liialtki . Õhtul juba enne kahtteist magama . Hommikul pool kaheksa üles . Kohv , paar võileiba . Kaheksa viisteist on marsa Kristiina majast kolmesaja meetri kaugusel . Siis salong . Kohv hakkama . Esimesed töötajad . Esimesed kliendid . Päev tööl , päev vaba , vabadel päevadel lihtsalt istun niisama . Mõtlen eimillestki ja ajan end meenutustega närvi . Ma tahan midagi ma ei teagi , mida . Midagi teistsugust . Kell pool kümme joon oma teist tassi kohvi ja vaatan aknast välja . Üks tuvi koogab ringi , joob katkise jääkaanega poriloigust vett ja jalutab edasi . Tunnen sabaluuga , et olen samasugune nagu see tuvi . Lihtsalt olen ja kõik . Mitte midagi asjalikku või huvitavat , et tunneks : ma elan . Võibolla tuleb see rahapuudusest ? Mine tea . Mõneti tuleb see ka Kristiinast . Istub ja teeb oma kivi , me peaaegu ei suhtle . Ainult : mis kell sa tuled ? kas sa ka midagi poest tahad ? Õnneks on nüüd minu toas ka telekas , sest Kristiina leidis , et väärib pärast jama Gregiga korralikku , suurt ja lapiku ekraaniga Sony ja vana sai mulle . Tubli tüdruk , minu kiiduavaldused . Kuigi ta võiks juba lõpetada selle depresseerimise , enne kui päris kortsu vajub ? Tegelikult pole see minu asi . Istun oma toas , mille ma , muide , juba teisel päeval ümber tõstsin , ja vaatan telekat . Ja vaatan telekat . Ja vaatan telekat Mul on isegi oma lemmikseebid tekkinud , mida ma vaatan . Täitsa lõpp , mina ja seebid Mida ette võtta ? Minust pole üksinda kuhugi välja minejat - sel juhul peaks end päris purju jooma , et peomeeleolu tekiks . Teistpidi jälle - mis pidu see siis ikka oleks , mingi üksik purjus kakerdav naiska . Ja kuigi siin salongis on üks tibi , Gea , kellega päris normaalselt juttu saab ajada , pole minust ka ütlejat , et kuule , lähme ja istume kuskil . Kaine peaga olengi ma selline . Pikkade juhtmete ja pika kohanemisega . Täna Gead pole . Vaba päev . Tunduvalt igavam on kui muidu . Isegi föönid ei unda , sest kliente on vähe . Mõni päev lihtsalt on . Teine päev on uputus . Millest see tuleb , ei tea . Hakkaks üles kirjutama ja pärast kontrollima , äkki on see tingitud tähtede seisust , kuu faasidest või Issand , millest ma mõtlen Võtan uue kohvi . " Noh , Riin , sina jälle tööl ? Alles eile ju olid ? " Maive astub sisse , pingutatult rõõmus ja öökimaajavalt püüdlikult heatahtlik nagu alati . " Jah , me vahetasime Annemaiga kaheks nädalaks , tal on laps haige . Hommikul on tema lapse juures , aga õhtupoolikul tuleb mees koju ja vaatab lapse järele . Siis ei pea sinist lehte võtma ega midagi . " " No kui ta ise on nõus olema õhtupoolikul , kui on rohkem tööd no mis sul saab selle vastu olla , eks ole ju ? " Maive puudutab mind õlast nagu last . Ta käib mulle algusest peale närvidele , aga ma ei näita seda välja . Naeratan hoopis . " Kohvi ehk ? " " Aitäh . Kuule , too mulle minu kabinetti , onju . " Ja Maive liugleb oma kabineti poole . " Teate , ma sain sellise dieedi kätte , et te ei tunne mind kahe nädala pärast äragi ! " Maive rõõmule vastab kolm teesklust täis silmapaari . " No mis dieet see siis on ? " küsib Rita , kui näeb , et Maive ootab meiepoolset huvi . " See on selline . " Maive otsib kotist välja käsitsikirjutatud paberilehe . <arv>. päev , <arv>. päev , hommiku- , lõuna- ja õhtusöögid . Kümme päeva . " Kus on , et grillitud liha , siis peab see olema ainult liha , ei mingit soola ega . Kui , siis pärast grillimist , ja siis ka vaid ürdisoola . Ja kohvi ja tee sisse ei tohi suhkurt panna . Oh , tüdrukud , te ei tunne mind kahe nädala pärast äragi ! Ma olen siis poole peenem , mul on põsed lausa aukus ! " Maive sakutab end oma pontsakatest põskedest . " Oh issand , ma pean endale siis uued riided ostma " " Kust sa selle dieedi said ? " küsin . " Sa tahad ka proovida ? No sinul küll pole vaja ! " " Ei noh , mine tea , eks ma saan ka vanemaks ja hakkan ka ehk juurde võtma , ikka oleks hea teada selliseid asju , " teen sõbramehe nägu ja häält . " See on tegelikult saladus . Mu sõps Anutriinu kirjutas selle ühest kohast maha . Tõlkis muidugi ka . Kust , ma ei ütle . See ongi saladus . Aga seda dieeti kasutavad Hollywoodi staarid . Sellepärast nad nii saledad ja kenad välja näevadki . Pange tähele , tüdrukud , te ei tunne mind varsti äragi ! " " No näeme , näeme . " Rita naerab . " Mis sa ei usu või ? Kas veame kihla ? " " No kuidas ma saan sinuga kihla vedada ? Äkki sa võidu nimel ei söö üldse midagi ja oledki kahe nädala pärast kõhn ? " " Ega nälgimine kaalust alla ei võta , " on Maive tark . Mobiilihelin . Maive kabinetis . " Minu oma heliseb ! " hüüab Maive ja lendab , just nimelt - lendab , oma tuppa . " Täitsa pael , mida tibi , " ütleb Sveta . " " Nälgimine ei võta kaalust maha . " Huvitav , mis siis võtab ? " " Äkki ta mõtles seda , et kui natuke ja mingi aja tagant süüa , võtab paremini ja jäädavamalt , " kaitseb Rita . " Ole nüüd , sellele anna ükskõik mis sodi ette ja räägi Hollywoodist või mõnest kuulsusest , kohe usub ka . Jälgi seda dieeti , mis dieet see on , kui mõnel päeval võib " süüa ükskõik mida " ? " Sveta näitab neljanda päeva õhtusöögi peale . " Ajab näiteks kilo komme näost sisse , see on mõni dieet vä ? " " Kui nüüd päris aus olla , siis võiks ta mingit dieeti pidada küll , " arvan mina . " Kas just seda " " See pole kaugeltki esimene dieet , ma arvan , et nende dieetide pärast ta ongi nii noh pehmeke , nagu ta on . Selle asemel , et ennast liigutada , süüakse nädal aega kapsast . Ja siis kolm päeva komme Oh , Riin , sa ei tea pooli asjugi ! Oled natuke siin veel , ja saad aru , miks keegi siin üle aasta olla ei taha . See on siin nagu stardipakk või nii , salongil on ju nimi ja reklaam missugune , ja mingi aja pärast tõmbavad siit kõik minema . Mina lähen näiteks kuu aja pärast , mul on lahkumisavaldus juba ära antud . " " Ja lähedki ära ? " küsib Rita . " Ma mõtlesin , et sa teed nalja . " " Loomulikult lähen . Uus salong avatakse , uues majas , peaaegu vanalinnas . Ja ma olen kaks kuud oma klientide seas teatud kihutustööd teinud . " " Kahju , et sa ära lähed , " ütlen mina . " Su näomassaaž on tõesti parim , mida ma olen saanud . " " Aitäh . Meelituste eest saad uues kohas kolm prossa alet ! " " Tervelt kolm prossa ? Jess , ma olen või sees ! " Naerame , kuni Maive meie juurde tagasi tuleb . " Kuula , siin see on , " räägib ta telefoni . " Esimene päev , hommikusöök : kohv või tee , ilma suhkruta . Muide , kohvi ja teed võid lõpmatuseni juua , kui suhkurt sisse ei pane . " Maive kaob oma jutu , telefoni ja dieedipaberiga oma kabinetti . " No kuulake ainult ! Kuidas saavad jääkained kehast väl-juda , kui juuakse piiramatult kohvi ? Ma ei saa aru , mis koha-ga inimene mõtleb . " " Võibolla ta lihtsalt ei tea , et aju asub peas ? " " Tal ei asugi , tal on seal rasvkude . " Huvitav , kas teistes salongides ka omanikku sedasi taga räägitakse ? " Tšau , mis sind siia tõi ? " tervitan Gead , kes salongiuksest sisse astub . " Tšau-tšau . Täna pidi ju palgapäev olema . " " Pidi vä ? Pidi tõesti . Mul oli täitsa meelest läinud . " " Ma lähen uurin . " Gea kaob Maive kabineti poole . Nii , viisteist minutit veel , siis peaks tulema Annemai ja ma võin siit lahkuda . See on lihtsalt õudne , kuidas töökoht võib vastumeelseks muutuda . Eriti kui midagi asjalikku teha ei ole . Muutud laisaks ja ei viitsi seda mittemidagitki korralikult teha . " Soovite veel kohvi ? " küsin naeratades tibilt , kes kosmeetikujärjekorras ootab . Nii kuueteistkümneaastane , vist otsustanud naiseks hakata . Püüdlikud liigutused ja muu taoline . " Ei , aitäh , " naeratab tibi . " Mis küünelakk see on , mis teil küünte peal on ? " " Ah see , " vaatan ma oma küüsi . " See on üks teate , ma ei mäletagi , mis selle firma nimi oli , see toodi mulle laeva pealt , " valetan . Tegelikult on üks odav lakk . " Aga meil on ka paar umbes samasugust tooni . Küsige kosmeetikult , ta näitab . " " Mis firma lakid teil siin on ? " Ütlen . " Kas need on head ? " " Tõesti on . Püsivad hästi peal ka . Soovitan soojalt . " " Aga miks te siis teise firma lakki kasutate , kui enda omad on head ? " Naeratan magusalt . Mõttes ei naerata . " Teate , see lakk kingiti mulle ja mulle meeldib see värv . " " Aa , siis küll . " Uks käib . Annemai , päästeingel . " Istuks kuskil , ma ei viitsi küll veel koju minna , " pakub Gea , kui , palgad kotis , koos uksest välja läheme . " Käiks kusagil poes ka , " arvan mina . " Mul ei ole jälle mi-dagi selga panna . " Võtame suuna kaubamaja poole . " Noh , Maive otsustas jälle kõhnaks hakata või ? " küsib Gea . " Mingi imelik dieet oli jah . " " Ei noh , ta on igasugu asju teinud , kõige tipp oli ikka see , kui ta otsustas , et kogu tema keha katab tselluliit ja seda on vaja iga päev tselluliidikreemidega masseerida . No see oli siis , kui kosmeetikutele kehahooldus ka juurde pandi . Vaene Sveta , ta oli endast täiesti väljas , iga päev mudi tund aega mingit debiilset pekki , kes on pekk lihtsalt oma laiskusest ja lollusest . Mingit rahhi ju tema mudimise eest ei saa , ainult töörõõm . Ja samas , vaata , kui palju Svetal oma kliente on , keda ta siis Maive tõttu võtta ei saanud . Ja pärast olid käed nagu udarad . Massööritöö on massööritöö , kosmeetiku töö on ju kosmeetiku töö . " " Sveta ütles , et ta läheb minema . Et kõik lähevad . Sina ei lähe ? " " Mina ei viitsi . Ega mujal parem pole . Ülemus on ülemus . Kui ma kuskilt korraga hästi palju raha saaksin , ma teeks ise endale salongi . Ausalt . " " Veel ühe salongi ? Minu arust on neid siin Tallinna kesklinnas päris piisavalt , " arutlen ma tänasele tühjale päevale mõeldes . " Ma ei tea . Ma olen vahepeal sellele mõelnud . Eks ma ot-siks endasugused kokku , kellel oma klientuur on . Ja võtaks kampa mingi maaletoojaga , et tema nime all teha ja et mina saan tema tooted odavamalt kätte kui teised . Noh , mis iganes . Aga praegu ei ole raha ja ma ei kujuta ette ka , kust ja millal ma saaksin . Vist peaks mingi miljonäri leidma , aga need ei istu ju keset tänavat , ootamas , et mina neist mööda läheks . " Geal heliseb taskus mobiil . " Jaa ? - Oi , tere , muidugi . - Ei , ma pole praegu tööl . - Millal ? - Oota üks hetk . " Gea pöördub minu poole . " Kuule , oli täna mõni tool vaba ka ? " " Minuteada mitte , mis siis ? " " Mul üks klient tahab mind . " " Rital on täna peaaegu tühi päev , äkki ta lubab sind oma tooli . " " Kuule , " räägib Gea telefoni . " Ma lähen töö juurde tagasi ja helistan siis sulle , onju ? Kui ma tooli ei leia , oled nõus , et teeme tagaruumis ? Või tulen sinu juurde ? - No ma helistan . " " Noh ? " küsin Gealt . " Üks klient mul , see advokaadi naine , tumeda peaga , tead küll , see tahab õhtuks soengut . Seda tibi ei taha ma küll käest lasta , see käib nii sageli ja viskab tippi ka . Kuule , sorri , istume mõni teine päev , onju ? " Lähen üksi poodidesse . Jõuluhüsteeria on juba mitu nä-dalat täies hoos olnud , nagu alati novembris . Kõnnin temaa-tilistest väljapanekutest külmalt mööda . Huvitav , kui palju peaks inimene teenima , et ennast tõe-liselt mugavalt tunda ? No nii , et ei larista , aga ei koonerda ka ? Kui ma peaks maksma mingit paaritonnist üüri - umbes niipalju need väiksemad pinnad ju maksavad - siis ei saaks ma endale ühtegi korralikumat riideeset lubada . Või kui lubaksin , peaksin söömise ära jätma . Väljaskäimistest rääkimata . Isegi siis , kui ma sügisel uuesti proovin ja kooli sisse saan , läheks veel üsna mitu aastat , enne kui on lootust normaalselt elama hakata Näpin üht pluusi , mis maksab kaheksasada krooni . Proovin seda selga . See sobib mulle ideaalselt , moodne lõige , minu värv . Hea materjal . Näen selles tõeliselt armas välja . Aga ma ei raatsi seda siiski osta . Pagan , aasta tagasi poleks ma silmagi pilgutanud , loo-mulikult oleksin selle ära ostnud . Aga siis elasin ma ju Silveri rahakotil ka Huvitav , kas peabki olema nii , et kui on raha , pole vabadust , ja kui on vabadus , siis pole raha ? Kas tõesti ainus võimalus rikkaks saada on leida rikas mees ? Miljonär , nagu Gea ütles ? Masendav . Masendav . Masendav . Jõuan koju umbes pool kuus . Köögis istub Kristiina sõbratar Diana . Ta näeb hea välja , olgugi , et peaks olema sama vana kui Kristiina . Paistab küll noorem . " Kuule , Kristiina , mida sa põed , ega sellest midagi paremaks ei lähe , kui sa kodus istud , " räägib Diana . " Ei . Ma ütlesin - ei . Ma ei tule kuhugi . Vaata , missugune ma välja näen . Ma ei taha töölgi käia , rääkimata mingitest pidudest . " " Ja matadki ennast täielikult maha ? Kuule , Riin , mis teil on suguvõsas kõik sellised vä , " on Diana mind uksel märganud . Kehitan õlgu . " Sinul pole ju mingeid kurva lõpuga suhteid , eks ? Onju sa tuled minuga kaasa ? " " Kuhu ? " " On mingi pidu , üks meie klient saab viieseks ja teeb sel puhul peo . Ma mõtlesin , et Kristiina ehk tahab minuga kaasa tulla . Süüa ja juua on nii et tapab . " " Ma ei tea See on kindlasti mingi soliidne üritus . Mul pole midagi viisakat selgagi panna . " " Ei ole midagi soliidne , tule ikka , " meelitab Diana . " Sa võid ju minu kapist vaadata , " pakub Kristiina . Oh mis lahkus . Ma siiski ei vaata . " Kristiina on viimasel ajal nagu mingi põrunud vanainimene , " ei hoia ma arvamuses end tagasi . Mitu klaasi veini ju kõhus ka . " Sina ju läksid ka mehest lahku , kas sina olid ka vahepeal selline ? " Diana ei vastagi kohe . " Tegelikult muidugi olin , aga ma ei näidanud seda välja . Käitusin hoopis vastupidi , käisin pidudel ja külas ja hoidsin koguni korraga mitut rauda tules . Õnneks oli mul palju oma tuttavaid , kellega väljas käia . Kristiinal olid ju enamus peretuttavad , sellepärast ta ehk tunnebki end nii halvasti - kogu tema maailm on ju nüüd kuhugi kadunud , enamuse jaoks polnud ta mitte Kristiina , vaid Gregi naine . Nüüd siis eksnaine . Aga muidugi ei jäetud mind ka nii haledal kombel maha . " Toetame tagumikke aknalauale , toole on vähe . Salatid ja võileivad on oma töö teinud , tahaks ringutada ja haigutada . " Sa pidid ju üsna kõva pidutseja olema ? Kristiina midagi mainis , " räägib Diana . " Mis sa arvad , et tulen üksi Tallinna ja lähen üksi välja ja kohe ongi pidu vä ? Ma ei tunne ju siin kedagi . " " Kohanemisprobleemid , ühesõnaga . " " Kellel neid poleks . Mõni ei näita lihtsalt välja . " " See on teil vist suguvõsa viga . Ma mäletan , kui Kristiina ajalehte tuli , ei teadnud keegi peale minu temast mitu kuud mitte midagi , istus vaikselt ja tegi oma tööd ainult . - Muide , selle mehe tõmbame küll täna hoovi . " Diana lehvitab kellelegi . Vaatan - mingi täitsa tavaline tüüp . Nii <arv>-aastane . Kor-ralikud riided . Ja Gucci prillid , näen , kui ta on lähemale jõudnud . Huvitunud pilk läbi prilliklaaside on suunatud minule . " Tere , Diana , sul on uus sõbranna ? Mina olen Tarmo . " Võtab minu käe oma pihku . " Riin . " " Tarrr-mo , rumal mees , naine annab esimesena käe , mitte mees , " nurrub Diana ja liibub Tarmo õlale . " Oh muidugi . Tegelikult tahtsin ma lihtsalt võõrast naist näppida , käsi oli vaid ettekääne . " Tarmo laseb mu käe lahti , naerab ja suudleb Dianat meelekohta . Diana naeratab meeli-tatult . " Millega sina tegeled ? " küsib Tarmo minult . " Mis mõttes - millega ? Et miks ma siin olen või ? No eks ma ikka mingi asjapulk ole . " " Riin on Krissu täditütar , " seletab Diana . " Mina kutsusin ta kaasa . " " Väga tore liigutus , " ütleb Tarmo Dianale . " Kuule , ma mõtlesin , et pärast võiks midagi teha , reede õhtu ju . Kuhugi edasi minna või . Sinu poole ei saa ? " " Aga miks mitte . Mitte praegu , muidugi , eks ole ? " " Okei , oleme kokkuhoiurežiimil , " naerab Tarmo . " Kõik söövad siin kõhud täis ja joovad pead täis , siis on pärast vähem ostmist . " " Kes ei pea piskust , ei pea paljust ammugi , " targutab Diana . Joon oma järjekordse veiniklaasi tühjaks ja panen aknalauale . " Ma käin korra ära , " ütlen ning jätan Tarmo ja Diana teineteisele silma vaatama . See siis ongi Diana noor kutt , kellest Kristiina rääkis ? Päris normaalne . Huvitav , kes veel pärast Diana poole lähevad ? Mina ikka olen kutsutud ? Loota ? Kempsus on saba . Seisan eesruumis peegli ees , vaatan inimesi . Tunnen end natuke liiga noorena , enamus siin on kolmekümnesed , sellised edukad kallis kostüümis tibid . Kos-meetikakotis ainult tuntud ja kallid nimed . Ah , mis siis . Teen näo , nagu oleksin ise ka vanem ja asjalikum , nagu oleksin ka mingi reklaami- või projektijuht , mitte ei pea ametit , kus on vaja minimaalset , šampooni IQ-d . No okk , ravišampooni ... Kempsus käidud , pesen käed ja vaatan end peeglist . Huuli võiks kohendada . Võtan kotist huulepulga , nii , et keegi ei näeks , et see on kehvem firma , siinsete kõrval " with no name " , ja teen huuled ilusaks . Vein on mu põsed kenasti õhetama pannud , näen täitsa normaalne välja . Meenub Tarmo pilk Täna võiks tõesti midagi teha . Diana ja Tarmo ümber on rahvast kogunenud . " Need kalaga on jube head , " räägib üks tüüp tikuvõileibu kiites , täis suuga . " Ja mida teile ? " pöördub ta minu poole , kui olen uue veiniklaasiga Diana kõrvale ilmunud . " Ampsu , " teen lolli häält . Diana ja Tarmo naeravad . Õn-neks . Sest enamus vaatab mind kui lollakat - mingi võõras tibi ja tema naljad . " See on Riin , Kristiina täditütar , " tutvustab Diana . " Päris hästi õmmeldud täditütar , " arvab tüüp mind pea-laest jalatallani mõõtes . " Mina olen Reimo . " " Reimo töötab Kristiinaga koos , ta on uudistetoimetuses , " räägib Diana . " Sa ka tuled pärast Diana poole ? " uurib Reimo . " Ma ei tea , " vaatan küsivalt Dianale otsa . " Muidugi tule , " arvab Diana . Pidulikkus on asendunud pidususega , juba vehivad tädid-onudki tantsu , nii et vähe pole . Pintsakud ja käekotid vedelevad saali seinte ääres toolidel , pluusiseljad märguvad , soengud hävivad vaikselt . Üks mees , kelle soeng mulle silma jäi , kuna oli kui juuksurite võistluse pildilt maha astunud , on nüüd ludu mis ludu . Korraldaja-firma tibid on väsind ja tüdind ja muidugi svipsis ka , üritavad inimestele selgeks teha , et võiks lõpetama hakata . Mina olen valmis mägesid paigast lükkama . Teised meie seltskonnast samuti . " Mul on jube hea meel , et sa mu kaasa kutsusid , " ütlen Dianale taksos vaikselt . Teised tulevad teiste taksodega . " Siis on ju tore , " naeratab Diana . " Ma kartsin , et sulle ei meeldi , kõik on sust ju nii palju vanemad ja . " " Mulle meeldivadki vanemad mehed , " keeran asja naljaks . " Aga mulle ei meeldi , nagu näed , " nõksab Diana peaga esiistmel istuva Tarmo poole . " Võibolla hakkavad mulle ka kunagi endast nooremad mehed meeldima ? " " Tegelikult ma isegi ei ütleks , et mulle meeldivad endast nooremad mehed . Kuidagi on lihtsalt juhtunud , et kõik mu boifrendid on <arv>-<arv>aastased . Siis , kui olin <arv> , ja nüüd ka . " " Jube stabiilne maitse ! " " Kui kuuskümmend saan , läheb vist raskeks . " Naerame . " Mis teile nii nalja teeb ? " küsib Tarmo . " Me räägime meestest , " ütlen mina . " No ja mis neis meestes nii naljakat on ? " " Sa tead , miks meestele blondi-anekdoodid meeldivad ? " küsib Diana . Ja vastab kohe ise : " Sest nad saavad neist aru ! " Ma olen seda nalja küll kuulnud , kuid vein ja see , et seda räägib blond Diana , ajavad mind pööraselt naerma . Jõuame enne teisi . Ridaelamu . Esikus hunnik jalatseid . " Minu vanemad elavad ka siin . Ja mu tütar ka , " seletab Diana . Tarmo võtab suuna elutuppa ja hakkab kaminasse tuld tegema . Järgneme talle . Kamina peal on fotod . " See ongi su tütar ? " küsin üht pilti kätte võttes . " Jah , see on kaks aastat tagasi tehtud . " Diana vaatab pilti üle mu õla . " Kanaaridel . Muide , talle üldse ei meeldinud seal . " " Miks ? " " Mina ei tea . Muudkui pirtsutas , kõik oli tema meelest jama . Eelpuberteet . " " Talle ei meeldinud lihtsalt su tookordne mees , " targutab Tarmo , pea kaminas . " Ära pane tähele , " naeratab Diana mulle . " Vana ta praegu on ? " küsin Dianalt . Tüdruk pildil paistab olevat hirmus hellitatud ja võrdlemisi ülbe . " Kaksteist saab . Nisuke beib , et anna aga olla . Plärtsutakse vastu ja paugutatakse uksi . Ma ei kujuta ette , mis siis saaks , kui ma temaga kahekesi elaks . Ma läheks vist hulluks . " Uksekell . Tarmo läheb vastu . Teised tulevad , kuulen häältest . " Mina olin hoopis teistsugune , " jätkab Diana teemat . " Näe , " ulatab ta mulle ühe vanema foto . " Ma olen siin kaks-teist . Nagu poiss , eks ole ? Ma hakkasin naiselikumaks alles keskkooli lõpus . Enne seda oh , sa ei kujuta ettegi ! Aga ma olen kuulnud , et plikapõlve poisilikkus tuleb kasuks , et siis just oskadki daamilikum olla . Ja " Diana tasandab häält , sest teised tulevad tuppa , " - kui oled eluaeg poistega mänginud , tead täpselt , mismoodi neid kõige parem ümber sõrme mässida on ! " Ma ei ole temaga päris nõus , aga see pole ka teema , mida teiste ees arutada . " Oi , täditütar on ka siin , " on Reimo tuppa astudes ülemeelik . Naeratan talle . " Diana , me ostsime viinamarju ka , " räägib Heli veine kotist lauale tõstes . " Reimo küll arvas , et pole vaja , aga mina küll tahan . Ja juustu tõime ja " Pidu hakkab hoogu võtma . Millal ma viimati kellegagi magasin ? Appi , see oli enne Tallinna-tulekut . Kui see meenub , tunnen , et istumine läheb imelikuks . Ja see Reimo Ta peab mind silmas , seda on ju näha . Mida rohkem veini , seda vaimukamaks üritab minna . Täiesti ehtne paaritumismäng toimub meil , nagu loomadel : ma saan ju aru , et kõik see esinemine käib minu pärast , need vargsi visatud pilgud , et " kas ta kuulis ? kas ta nägi ? " reedavad . Ja mina teen näo , et kõik on hästi tavaline . Aga aeg-ajalt vaatan teda sellise pilguga , et kuule , poiss , ma võtan su rajalt maha . Naljade sekka vestleme täitsa asjalikel teemadel , kõrvaltvaatajad ei saa millestki aru . " Tule korraks minuga kaasa , " kutsub Reimo ja veab mu kättpidi teisele korrusele . Teised ei tee märkamagi . Diana tütre tuba . Nagu tükike mingist topakast tibide ajakirjast või Barbie majast - roosa tapeet , valge mööbel , rüüsidega kardinad , Robbie Williamsi poster , karvased mänguasjad , muusikakeskus , sellel plaadid : Britney Spears , N'Sync , Caater , kaks Iglesiast Nii tibilikku elamist polegi kaua näinud . Reimo sulgeb ukse , kustutab tule ja surub mu vastu ust . Vaatab silma ja suudleb mind . Õrnalt , lühidalt . Tema huuled on kitsad , kuid pehmed . " Sa ei pahanda ? " küsib siis minult . " Ma lihtsalt ei saanud teisiti . Nii kui ma sind nägin kogu õhtu " " Ma mõtlesin , et sa ei kutsugi mind , " vaatan talle otsa . Mu silmad säravad , tean , sest aknast paistab tänavalatern mulle otse silma . Reimo vaatab mind ja hingeldab vaikselt . Ta käekell teeb piiksu . " Kell sai kaksteist , " ütleb Reimo . Suudleme veel . Järjest ahnemalt . Kuidas mulle meeldib käia diskoteekides sõbrannadega , mitte mingite meestega ! Juba ettevalmistamine on teistsugune , see mitmekesi sättimine , riiete , juukseklambrite ja meigiasjade vahetamine , tibilik sädin . Mmm , kuttidega pole kunagi nii . Kutiga väljamineku ettevalmistus on samasugune , nagu läheksid üksinda . Või veelgi hullem , nagu Silveriga see pahatihti oli - " ära pane nii lühikest seelikut " , " kas läbipaistvamat pluusi ei leidnud " , " mis tuusti sa endale nüüd pähe oled ehitanud " jne , jne. Et ta ei taha , et keegi arvab , nagu oleks ta mingi litsiga väljas . No litslusest oli asi loomulikult kaugel , ma poleks elu sees tihanud end nii riidesse panna , nagu need tibid , kellega siis väljas käidi , kui mind ei olnud . Kellega pärast mind käidi , ehk käiakse praegugi . Kes võtavad hästi suhu . Aga ei viida aega raamatute lugemisega ega aja meestele vastu . Nagu mina seda pidevalt tegin . Puhh , miks ma jälle sellistele asjadele mõtlen ? Just nüüd , kui hakkasin tundma , et õhtu hakkab ilmet võtma . " Noh , miks sa nii tõsiseks jäid ? " küsib Gea ja sätib peegli ees lakise kammiga tukka . " Ah , niisama . Vanad asjad . Mõtlesin , et sõbrannaga välja minemine on hoopis teistsugune kui mingi kutiga välja minemine . " " Loomulikult , " on Gea oma tukaga valmis saanud . Selline kaheksakümnendate alguse friik , et anna aga olla . Lõpmata šeff , ja kõigele lisaks sobib talle ka . " Meestega väljas käimine on kahte moodi , " jagab Gea . " Kui kutt on uus , siis on kõik , mis sa endale ümber paned või mis sa endaga teed , kõige ilusam ja parem . " " Ja paari nädala pärast juba võetakse sõna . Et see ei sobi ja see on tobe , " lisan mina . " Mehed on nõmedad , " ütleb Gea ja prunditab oma pee-gelpildi suunas huuli . Mina ei oska hetke midagi kosta . " Aga ma ikkagi armastan neid rohkem kui naisi ! " puhkeb Gea siis naerma , mina koos temaga . Valan meile mõlemale Martinit juurde , toon köögist jääd ja sidrunit . Geal on lahe elamine . Vanalinn , katusekamber , dušinurk on juurde ehitatud . Ma teeks siin muidugi väikseid ümberkorraldusi , pisikesi , aga mõjuvaid , et vana maja hõng eriti esile tuleks . Kujutan juba ette , missugune fluidum siin võiks olla ... kuradi sisekujundaja mu sees . " Üürid seda pinda vä ? " " Jah , me üürisime seda ühe plikaga kahekesi , aga ta läks ... kuidas ma sulle ütlen , noh , kõik teavad , et ta läks Saksamaale au pairiks . Mina seda ei usu , sest ... no miks peaks üks tüdruk , kes on tõesti väga ilus ja tantsib meeletult hästi - spagaat näiteks pole mingi probleem - mingiks au pairiks minema ? Ma olen temaga koos elanud , ma tean täpselt , missugused tema elukombed on . " " No millised ? " uurin , sest minu meelest kõlas siin ilu-jutu juures hapude viinamarjade noot läbi . " Ah . " Gea paistab sõnu otsivat . " No mina olen süütu nunn tema kõrval . " " Võimatu , " õrritan Gead . " See tibi nikkus siis kõigega , mis ette jäi vä ? " " Mitte päris . " " No aga kui tema kõrval ... " " Mina olen ju täiesti tavaline , " püüab Gea end õigustada . " Ma ei ütleks , " proovin tõsiseks jääda , aga ei suuda . Purskan naerma , kukun kummuli voodile ja määrin huultega Gea padjapüüri ära . " Ja ma juba mõtlesin , et sa mõtledki tõsiselt . Mina ei tea sinust ju midagi . " " Sorri , su padi . " " Pohhui , nagunii läheb homme kogu staff pessu . Aga mingi hetk ma mõtlesin , et äkki sa oledki mingi korralik . " " Olengi . Sitaks korralik olen . See on esimene kord mu elus , kus ma poole üheks diskoteeki kavatsen minna . " " Tavaliselt lähed varem või ? Varem pole seal ju midagi teha . " Hirnun edasi . " Tavaliselt jõuan ma sinna alles enne kinnipanekut . " " Sa oled kah ... Mina sinust aru ei saa . " " Ma ise ei saa ka mõnikord . Aga see tibi , kes siin elas , sul jäi mingi jutt pooleli vist . " " Nojah . Läks , kuhu läks , nüüd olen ma siin üksi , vahepeal mõtlesin , et leiaks mingi kuti , laseks tal üüri maksta . Aga - ise tead , kuidas nende kuttidega on . " Ma ei tea . " Palju sa siin üüri maksad ? " " Vähe tegelikult , see on ühe mu kauge sugulase pleiss , kaks pluss vesi ja elekter . " " Sa mind ei tahaks siia elama võtta ? " " A sul on ju mingi elamine ? " " Ja minust kümme aastat vanem tibi , kes põeb juba mitmendat kuud , et mees ta maha jättis . Kogu aeg on mingi masekas , nagu oleks laip elamises või midagi . " " Aga muidugi võiksid sa siia tulla . Kahepeale tuleb söögitegemine ka odavam . " Kuradi kokkuhoid hakkab jälle pihta , Martini osteti ka tänu sellele , et mina olin nõus üle poole maksma . Aga ikkagi oleks Geaga parem elada kui Kristiinaga , töökoht oleks kah kümne minuti jalutuskäigu kaugusel , mitte pea pool tundi marsaga , nagu Kristiina juurest . Gea juurest minnes on kõik lähedal . Ka diskoteek , kuhu oleme plaaninud minna . Geale kinkis üks klient vabapääsmed , muidu vist polekski see minek jutuks tulnud . " Need on mingid vipid vä , " toriseb üks tibi meie selja taga . " Olemegi , " ülban ma ( Martini sai tühjaks , andis ülbamiseks jõudu ) . " Meil on poisid kah hinna sees . - On ju ? " pilgutan turvale silma . " Kui kedagi ei leia , võtame selle turva , " ütlen eemaldudes Geale , parasjagu nii kõvasti , et ka turva kuuleks . Mu nali jääb õhku rippuma , sest meid lükatakse eemale . Kanderaam , parameedikud , voolikud ja muu . " Kiirabihaigla " uue seeria filmimine ? Paraku ei . Kanderaamil on üks tibi , nii minuvanune , isegi pahupidi silmadega vägagi kena , aga ... nina verine , verd on ka valgel Armani pluusil ; püksid täis tehtud . Pikad juuksed riivavad pehmelt mu käsivart ja kullast käevõrud kõlisevad , kui kanderaam minust möödub . " Eest ära ! Eest ära ! " hõikab üks paravormis vuntsiline . Masendav . Saan paugupealt kaineks . " Jumal küll , " ahastab Gea mu kõrval . " Mis temaga võis olla ? " " Üledoos . " " Mis siis täpselt ? " " Igasugune staff võis olla . Kokast spiidini . " " Sa oled selliseid asju proovinud ? " küsib Gea . Tšekin teda . Ei ole nii suur sõber . Vähemalt mitte veel . " Loomulikult ei ole . Mulle piisab alkost ka . " " Selliseid pilte nähes ei teki minul küll mingit tahtmist , " räägib Gea . " Aru ma ei saa , miks seda üldse tehakse ? " " Ju siis on mõnus , " arvan mina . Millega , tüdruk , sa küll gümna eksamiteks valmistusid , mõtlen ma . Kohviga hoidsid end üleval vä ? " Oi , Riin ! Issand , kui kaua pole sind näinud ! " Krista , Silveri ühe sõbra ekspruut . " Tšau ! Mis sina siin Tallinnas teed ? " " Mis sa ise teed ? Ikka saidki kooli sisse ? " " Ei . Tööl käin , ühes ilusalongis . " " Vau , moodne . Mina olen lihtsalt külas . " Ja sosinal : " Kuule , sa triipu ikka paned vä ? " " Viimasel ajal pole pannud . Rahhi pole . Ja sellist seltskonda ka mitte . " " A sa tahaksid ? " " Mida nimelt ? " " Kokat . " " Jõukalt elad , " naeran mina . " Mis teha . Raske on , aga püüan kuidagi hakkama saada . Aitad ? " Kuradi-kurat . Ma ei mäletagi , millal viimati triibutasin . Jaanipäeval vist . Mõnus erutus tuleb sisse . Triipu ? Ja Krista . Selle tüdrukuga on vahvaid pidusid maha peetud . Täiesti pii-rideta tegelane . " Ma olen ju hea inimene , muidugi aitan . " Ei mingeid peegleid , krediitkaarte ega sajadollarilisi . Me oleme lihtsad inimesed . Krista sülitab kempsupaberile ja nühib potikaane läikima . Natuke pulbrit kaanele , visiitkaardiga neljaks . Sellised kaalujälgijalikult kõhnad triibud . Kristal on tobias , mul tammsaare . Krista on essa . Jälgin teda , kuidas ta tõmbab , kuidas näoilme muutub ... ooh , tehku kähku ! Olen rõõmus ja elevil , näpud võdisevad . Ei suuda õieti rulligi koos hoida . Tõmban korraks hinge ja proovin uuesti . Tuttav tunne , kuidas ninas kiheleb , nii et silmi tuleb vesi . Ja siis läheb paremaks . Järjest paremaks . Teine kord veel . " Tead , kui hea meel mul sind näha on , " räägin Kristale . " Mitte ainult selle triibu pärast . Kuigi , jah , selle pärast ka . " Naerame . " Sind nähes tulevad vanad head ajad meelde . " " Sa ei nuta ometi Silverit taga ? " " Ei , kaugel sellest . Pärast seda , kui sina ära läksid , hakkas kogu seltskond alla käima . " " Mis mõttes ? " " Igav oli . Mäletad , kui me ükskord Pärnus ... " " Sa mõtled seda korda , kui me hommikul ära eksisime ? " " Just ! " " Täitsa lõpp ! Ja mis näoga kutid olid ! " Naerame . " Kellega sa siin oled ? " " Ühe töökaaslasega , juuksur on , kusjuures jumalast hea juuksur on . Soovitan . Tantsib praegu kuskil vist . Ise ? " " Tead , mul on ühe meremehega diil . Tema kraam ongi . Tundsid , kui puhas , ah ? " Noogutan . " Vot , ja praegu on ta mandril . Kaks nädalat . Siis läheb ta jälle paariks kuuks ja mina istun kodus . " " Meremehe naine . " Naerame jälle . Kurat , kui hea on ikkagi Kristaga koos olla ! Kuidas ma üldse talusin Silveri seltskonnaga pidutsemist , kui Kristat enam polnud ? Harjumuse jõud vist . " Teeme väiksed joogid ? " pakun . " Muidugi . " Läheme baari poole . " Tead , " alustab Krista , aga siis võetakse tal ümbert kinni . Mingi täiesti pandav kutt . " Oi , saage tuttavaks , see on Marko , minu merekaru , ja see on Riin , minu lapsepõlvesõbranna . " Valetab , aga mis siis . " Nooh , missugune laps see Krista siis ka oli ? " uurib Marko . Pagan , kus on ikka head õlalihased ! Eks see pinnis pluus ka muidugi rõhutab seda , aga ikkagi . Isane mees . " Pöörane , loomulikult , " ütlen . Naerame jälle . Maailm on kaunis , ma ise olen veel kaunim . Jätame kaunilt hüvasti ja ma kõnnin kauni kõnnakuga kaunilt särava baarileti äärde , kus tellin endale kauni joogi . Kohad , kus me enne Geaga istusime , on muidugi kinni . Gead ei paista kusagil . Istun kõrvallauda . Tunnen , kuidas tahaks midagi teha , midagi suurt ja pisut pöörastki . " Jumal küll , misuke tropp see oli , " tuleb Gea tantsimast . " Läksid siis üldse , " rüüpan oma kaunist jooki . Mis ta nii väga kaunis ongi , tavaline džinn toonikuga , aga ise teate , kui ilus see neoonvalguses on . " Tantsida on ju mõnus , " vabandab Gea . " No aga siis pole ju mõtet vinguda , et nõme tüüp . " " Ikka tahaks ju ideaalilähedast , " arvab Gea . " Kust sa seda võtaksid ? " olen karm . " Mis sa arvad , et ongi nii , et nii kui peole lähed , tuleb joonelt sinu juurde unelmate prints - umbes <arv>-<arv>-aastane , pikk , sihvakas , kena nägu , head riided ... " " See oleks tase , " mõmiseb Gea . " Ja ta oleks igapidi kuul vend ja pappi oleks tal ka sitaks ja ta tahaks , et just sina oleksid tema tulevaste laste ema ... " ajan pada edasi . Nähes , et see ainult toidab Gea unistusi , muutun tõsisemaks . " Sorri , nii ei juhtu ju . Reeglina on sellised tüübid ka hästi korralikud ja tavaliselt on nad endale naisest , kellega koos tahavad olla , mingi kindla kujutluspildi loonud ; ja kindlasti ei mahu sellesse kujutluspilti tibi , kes on valmis temaga esimesel õhtul voodisse minema . Heal juhul on sellisel tüübil sind vaja üheks ööks , halvemal juhul viskab tunni pärast ukse taha . Sellepärast ära pirtsutagi . " " Ah , sa pead ka kõik ära rikkuma , " on Gea solvunud . " Kõiki asju ei pea ju välja ütlema , mõned asjad peavadki sedasi , noh , varjatult käima . " " Rituaalsed paaritusmängud ? " olen õel edasi . " No sa võid seda ka nii nimetada . " Imen oma jooki ja mu peas käib kole ajuragin . " A tegelikult , mida need mehed üldse tahavad ? " esitan retoorilise küsimuse . Gea hakkab mu tõsist nägu nähes naerma , hetke pärast naeran ma ise ka . " Keppi tahavad , " ütleb Gea . Meie laua läheduses seisab üks tüüp . Jumalast normaalne tüüp . Jõusaal ei paista kodust kuigi kaugel asuvat , juukseid on lausa peegli ees kammitud . Aga seejuures kaugeltki mitte homolik . Kutt vaatab paar korda minu poole , silmis on selline pilk , et " Selle kuti võtan ma rajalt maha , " ütlen Geale . " No võta , " naerab Gea . Imen klaasist paar sõõmu ja lähen kuti juurde . Loomu-likult olen oma enesekindluse triibust saanud , kust veel . Astun kui ematiiger kuti juurde . Naeratused , jne Fakk , ma sain suhu . " Mehed on tegelikult argpüksid , " räägin Geale lauda tagasi jõudes . " Nägid ju , kuidas see tegelane mind vahtis , jah ? A kui ma läksin ja talle ise ettepaneku tegin , okei , loomulikult mitte kohe keppimiseks , lihtsalt tantsimiseks , no nii alguse mõttes ; siis lõi vedelaks . Mina aru ei saa . " " Vahepeal on mul tunne , et sa võtad kõike maru tõsiselt , siis jälle , et ainult naerad kõige ja kõigi üle , " naerab Gea . Joon oma klaasi tühjaks ja me tantsime kuni viimase lauluni . Gea poole jõudes on mu silmad valusad ja suu kuiv , tegelikult masendab mind , et see kutt mulle sedasi ära ütles , las Gea arvab , et tegin lihtsalt pulli . Mis ma valesti tegin ? arutlen meiki maha võttes ja silmatilku silma tilgutades . Vist olen liiga korralikuks hakanud , enam ei tea , kuidas asjad käivad . Keha on nii väsinud , et und pole vaja oodata . " Mehed armastavad vallutada , " sosistab Une-Mati mulle enne uinumist kõrva . " Ma ju tean seda ammu , " vastan , ja avastan , et ega ei tea ju küll . Olen väga sügaval , soojas ja mõnusas paigas , ja mind kistakse kõrgele , külma , kalki , võõrasse , täiesti valesse , ebanormaalselt kokku pandud maailma . Sireenide huilates . On solvav ja alatu tunne , täielik arusaamatus . " Riin , sa ei kuule , et kell tiriseb vä ? " raputab mind Gea . No muidugi , kell on juba üheksa viisteist . Kümnest läheb täna salong lahti , laupäev . " Ma ei viitsi , ütle neile , et ma olen haige , " keeran teise külje . Aga Gea ei jäta . Mu käed ja jalad liiguvad automaatselt , suu plämiseb automaatselt tüüpilist hommikust naistepläma , hoolimata dušist ärkan täielikult alles salongis . Aeg venib , nagu alati siis , kui ei viitsi tööl olla . Õnneks on kliente , on , kellega tegeleda ja kelle pärast end triksis-traksis hoida . " Teeks suitsu , " pakub Rita , kui järjekordse kliendi ära on saatnud . " Ma ei " alustan , kuid märkan siis , et Gea jalutab niisama . " Tuled istud mu asemel , onju , me käime Ritaga suitsetamas , " kutsun teda . " Segi peast , mul on klient värvi all . " " No kaks minutit . " " Oo-kei . " Läheme puhketuppa . " Täitsa lõpp päev , " räägib Rita suitsu süüdates . " Mul on tänane päev ainult suuri asju täis - mõtle , kaks keemilist , üks värv , nojah , mingi meestelõikus vahepeal ka " " Vähemalt läheb aeg kiiremini . " " Seda küll . Kui ikka oled kolm tundi niisama passinud , ei ole mingit tööisu enam . Siis ei hooli sellest ka , et kliendi pealt ju teenid , mitte niisama istudes " Ma ei ütle midagi . " Maive pole end näole andnud ? " " Ei . " Popsutan rõngaid suust . " Igatsed vä ? " " Mkmm . Lihtsalt , ta on iga laupäev ju peaaegu terve aja siin . " Gea tuleb puhkeruumi . " No täitsa lõpp ! Kaks soome kõõma , kes pidid minu juurde ja kosmeetikusse tulema , ei tule . No fakk , ma ütlen ! Mul on nüüd kolm tundi vaba aega ! Riin , kui ma selle muti värvimisega ühele poole saan , tõmban tunniks õue . " " No pool minutit saad veel minu tooli peal istuda , eks ? Ma kohe lõpetan . " Suits maitseb alati siis paremini , kui on kiire või kui ei tohi teha . Ahmin kiirete mahvidega , see veel puuduks , kui Maive jõuab siia ja näeb , et kedagi ei istu adminni laua taga . " Mida ? Miks mu tööd on maha tõmmatud ? " uurib Kristel , kosmeetik , minu laua juures päevaplaani . " Geal on ka ju , need sommid helistasid , et ei tule , " seletan . " No on alles mis ma teen see aeg ? " " Mine ka linna peale , Gea just läks . " " Mis ma sealgi teen . " " Gea ütles , et šoppamine rahustab . " " Kui raha pole , ei rahusta . - Sa ei taha šoppama minna ? Ma võin sinu asemel siin istuda . " " Ettepanek on ahvatlev . Ma parem tudin su pehmes toolis , kui sa tõesti siin tahad istuda . " " Kuule , ma näitan sulle ühte maski . Uus asi . Sulle peaks sobima . Pidi puhastama ja niisutama . Ma tahan sinu peal proovida , kuidas ja mida ta teeb . Oled nõus ? " Mis saab mul selle vastu olla ? Ja nii jään ma kosmeetikutoolis tuttu , nägu pehme mas-kiga kaetud . " Riin , tule üles ! " sosistab Kristel . " Maive helistas , et tuleb kohe siia . Ma ütlesin , et sa oled kempsus , et sellepärast võtsin mina telefoni vastu . " Võtan maski maha . Mmm , nagu tita põsed ! Vaatan kella - olen pisut üle poole tunni maganud , aga tunnen end tõeliselt värskena . " Kuule , tõesti on hea , " patsutab Kristel mu põski . Maive tuleb viie minuti pärast , ja mitte üksi . Kaks meest on temaga - ühe kosmeetikasarja maaletooja , ja ärimees , keda sosinal allmaailmaga seostatakse . Ja mõned pudelid veini . Mõned veinid on vist juba kõhus ka , tuju on neil ülev ja hääled valjud . " Riin , kuule , kui keegi mulle siia helistab , ära ütle , et ma siin olen , eksju ? Me lähme minu kabinetti . " Kehitan õlgu ja naeratan , mis mul ikka öelda . Minupärast tehku mis tahavad . " Muide , sa ei teagi , mis ma poest leidsin ! " Gea on päris ähmis . Püüan talle silmadega mõista anda , et klient istub siinsamas , aga ta ei saa aru või ei pane tähele . " Silikooniga rinnahoidja ! " " Misasi ? " " Saad aru , silikooniga rinnahoidja ! Polstrite asemel on mingi kotike , kus silikoon sees loksub . Nii et kui mõni mees läbi riiete tissi hakkab näppima , siis ei saa ta arugi , et on pušš-ap . " " Khm , " teeb ootav klient , nii <arv>-ne kutt , ja tõuseb . Gea ehmub silmad suureks ja pageb puhkeruumi . " Palun vabandust , " naeratan kutile . " Pole midagi , " on tema joviaalne . " Kas tema on mu tänane juuksur ? " " Ei , kahjuks . Teie juuksur kohe lõpetab . " Kutt teeb asja kreemide riiuli juurde . Tavaliselt mehed siia asja ei tee . " Äkki oskate mulle siit midagi soovitada ? " Silmanurgas on naer . " Loomulikult . On teil mingeid probleeme ? " Olen nii abivalmis , et ajab itsitama . Kutt astub mulle lähemale . " Tegelikult on mul tõesti üks probleem . Ma tahaksin täna õhtul välja minna , aga ma ei tahaks seda üksinda teha . Äkki tulete minuga ? " Vaatan talle uurivalt otsa . Mida ta sellega mõtleb ? " Kuhu välja ? " " Õhtustama . " " Ma ei usu , et oleksin kuigi mõnus vestluskaaslane , " mängin tagasihoidlikku . " Sellest pole lugu . Mis kell te siin lõpetate ? " " Kaheksa . " " Ma tulen kaheksaks siia tagasi . Ootan ukse juures . Mul on punane BMW . " Rita tuleb eelmise kliendiga . Väike arveldamine ja Rita viib kuti juuksuritooli . Jooksen puhkeruumi . " Gea , tead , see kutt kutsus mind õhtul välja ! " " Issand , ära räägi , mul on niiiiiii piiiiinlik ! " " Tal on punane bemar ! " " Ja mina räägin mingist silikoonist ! Appi ! " " Ta näeb muidu ka täitsa kena välja ! " " Issand , ma teen ikka alati endale marki . " " Onju sa teed mulle midagi pähe . " Umbes tunni aja pärast on Maive oma kaaskonnaga kosmeetikute ruumi kolinud , sealt kostab naerupahvakuid ja ilusalongis veidi võõrastavalt mõjuvaid kõrgendatud meeshääli . " Mis seal toimub ? " küsin tasa Piretilt , teiselt kosmee-tikult , kes oma kliendiga minu juurde arvet tegema tuleb . Piret ootab , kuni klient valmis saab ja saadab ta naeratades minema . " Mis seal ikka toimub , " ütleb ta siis . " Tšikk on aktsioonis ja ülemeelik . Vahel trehvab . " Ja siis näen mina ka neid . Tuntud ärimees tuleb tantsu-sammul minu poole , roheline niisutav mask näos , suits ham-bus ; Maive ja kosmeetikaärimees naerdes tema järel . " Kas see on " küsib Gea klient , keskealine hoolitsetud tädi , minult uudishimulikult , näpuga maskiga ärimehe poole näidates . " Jah , on küll , " vastan ma viisakalt naeratades . " Ma loodan , et see teid ei sega ? " " Ei , ei sega küll lihtsalt kuidagi noh harjumatu . Kas teil on tihti sedasi ? " " Oh ei , kaugeltki mitte . Lihtsalt see nädal on olnud väga pingeline " Tädi naeratab ja läheb Gea juhatusel juuksuritooli . " Lähme kuhugi edasi , ma tahaks midagi süüa , " pakub kosmeetikaärimees . " Ko-he läh-me , " laulab maskiga mees . " Ma saan kohe ilusaks ja siis lähmegi . " " Poisid , ma tulen teiega ainult siis kaasa , kui me lähme mõnda sellisesse kohta , kus miljonärid käivad , " höörutab end Maive ja istub lauale . " Ainult sellisesse kohta ! " Ma ei näe mitte kusagil mitte ühtegi punast autot , bemarist rääkimata . " Õhtust , " öeldakse mu selja taga . Vaiko , see kutt . " Ma ei näe kusagil su punast bemarit . " Kui selle ära olen öelnud , tuleb meelde , et enne me ju teietasime . Aga mis siis . " Ma olen džiibiga , pean pärast maale minema . " Astun Vaiko järel musta Grand Cherokee juurde . Ronin esiistmele . Tagaistmel on titeiste , fikseerin , aga ei ütle midagi . " Kuhu sõidame ? " naeratab Vaiko autot käivitades . " Sina kutsusid , eks sina tead . " Vaiko muigab teadja näoga ja võtab paigalt . Peatume üsna lähedal , restorani ees , kuhu minu palgaga küll asja poleks . " Sa oled hiljuti sinna tööle läinud ? " küsib Vaiko , kui oleme maha istunud . Vaikne muusika , kallis , kuid maitsekas sisustus . Tool on mugav , inimese jaoks disainitud . " Ei , olen seal juba üle kahe kuu . " " Imelik , et ma sind seal näinud pole . " Oh mis moos . " Ju siis on teine adminn olnud . " " Sellest on kahju , " vaatab Vaiko mulle silma . Pilk peab vist võluv olema . Teen , nagu olekski . Naeratan ja löön siis silmad maha . " Mida võtame ? " küsib tema . " Ma võtaksin klaasi punast veini , " tunnen , et vajan alkohoolset turgutamist . See Maive šõu Otsin kotist suitsupaki . Vaiko pakub tuld . Ta ise ei suitseta . Uurime menüüsid . " Kas seal salongis on hea töötada ? " Viisakas vestlus . " Normaalne . Loomulikult ei ole see mingi unistuste amet . " " Mis siis oleks ? " Mõtlen natuke . Vist pole mõtet fantaseerida . Räägin , nagu asi on . " Ma tahtsin Kunstiülikooli sisekujundusse minna , aga ei saanud sisse . Olin kolmas , kes välja jäi . Ja tasulisse ei saanud lihtsalt papi pärast minna . " " Sa mingisse arhitektuuribüroosse ei proovinud tööle saada , näiteks sekretäriks või . Et järgmisel aastal kindla peale minna . " " Kas sina tunned mõnd arhitekti ? " Kutt mõtleb . " Hästi küll ei tunne . " " Mina paari tunnen . Aga nende seas pole kedagi , kes tahaks ilma hariduseta tibile palka maksta . " " Kuule , ma olen sind kusagil näinud , " avastan äkki keset salatit . " Ma arvasin , et see on nagu rohkem meeste kild lähenemiskatseks , " imestab Vaiko pärast pisukest pausi . " Ei , ma ei mõelnudki seda nii . Ma tean , et ma olen sind tõesti varem näinud . " Mõtlen pika sekundi . " Ah , vahet pole . Homme võin nagunii juba kindlalt öelda , et olen sind näinud . " Vaiko vaatab mind uurivalt . " Ei , tõesti , sul on õigus . Aga kus ? Miks mulle tuleb ette mingi hotell ? " " Hotell ? " " Jah ... " " Käes ! Sa olid kunagi oktoobri algul pärast pidutsemist hommikust söömas , üks tibi oli ka , silmad olid veel paistes , te istusite minu kõrvallauas . " " Muidugi . Täitsa naljakas , maailm on väike . Mis puhul sina seal hotellis olid ? " " Mul oli sugulase sünnipäev , keegi ei tahtnud öösel sõitma hakata , võeti tuba . " " Oot , sa olid siis õhtul all peol ka või ? " " Olin . " " Miks ma küll sind ei näinud ? " " No miks sa olekski pidanud mind nägema , sa polnud ju üksi . " Liiderlik mees . " Aa , see . See oli mu eks. Kummaline suhe . Me oleme juba kolm aastat lahus , aga aeg-ajalt tekib selline igatsus , et ah , no ütle nüüd , millest ma räägin . " Vaiko vaatab mulle armsalt silma sisse . " Istun ilusa tüdrukuga restoranis ja räägin oma eksnaisest Mis sul õhtul plaanis on ? " " Oleneb , mida sina välja käid . " Vein teeb julgeks . " Kõik sõltub sellest , mida perverssuseks pidada , " ütlen . " Kõiki asju muidugi ei teeks , loomade ja lastega , ma mõtlen . " " Aga grupikat ? " Kaval pilk . " Sa pole olnud ? " küsin täiesti süüdimatu näoga . Tegelikult ma ei ole mitmekesi olnud . Ei tea , kas tahakski . Vaiko vaatab mind ega tea , kas võtta seda kui ettepanekut . Ei ütle midagi . " Mõnikord see lihtsalt kujuneb nii välja , " räägin rahulikult , nagu käiks jutt millestki igapäevasest , ? la šokolaad meeldib mulle rohkem kui martsipan . Mu rahulikkus ongi see , mis kuti elevile ajab . Näen ta silmist , et ta on valmis sõbrad kokku kutsuma . " Veel veini ? " pakub ta , et midagi öelda . Mu klaas on alles poole peal . " Kas sul on kiire ? " teen imestunud nägu . " Ma heameelega limpsiks seda aeglaselt . " Sõna " aeglaselt " venib mu huultel hästi aeglaselt Õnneks heliseb Vaikol taskus telefon . Ega ma oskakski midagi edasi rääkida , kuidagi piinlikult seksiks kisub asi ära . Ma ei viitsi kohe püsti tõusta . Koban käega , leian põrandalt oma käekoti . Suitsupakk , välkar . Tõmban mõnuga kopsu . Laes on tänavavalgusest tekkinud kollane ruut , läbi aknaklaasi kostab vaikset linnamüra . Alles nüüd panen seda kõike tähele . " Oli sul hea ? " küsib Vaiko ja libistab käega üle mu kõhu . " Oli , " naeratan pimedusse . " Kuhu ma tuha võin raputada ? " " Siia , " sirutab Vaiko ennast ja ulatab mulle laualt tuhatoosi . Siis tõmbab endal kummi ära , seob sellele sõlme peale ja tõuseb . " Sa ei taha duši alla minna ? " " Heameelega , " vastan . " Ma teeks enne suitsu lõpuni . " Vaiko läheb koridori ja siis ühest uksest sisse . Kus ma siis nüüd olen . Mingis büroos , põrandal , alasti , mõnusalt läbikepitud , suits hambus . Ei häbi ega kedagi . Kustutan pooliku suitsu tuhatoosi ja lähen Vaikole järele . " Appi , mis minuga juhtunud on , " sädistan suure seina-peegli ees end keerutades . " See vaip " Mu selg on kahest kohast lausa marraskil . " Ohhohhoo , " arvab Vaiko ja puudutab mu haavu . " Kuidas see küll juhtuda sai ? " " Ma ei tea , sa olid nii hea , et ma ei saanud arugi , et see mistra seal maas nii terav on , " vaatan tobeda beibepilguga talle otsa . " Sina olid ka väga hea , " suudleb ta mind põsele . Me teeme seda ka duši all . " Palju sa seal salongis palka saad ? " küsib Vaiko . Sõidame tema autos , oleme peaaegu Kristiina kodu juures . " Mmm Mis siis ? Ma ei taha öelda . " " Eriti palju vist ei saa ? " " Loomulikult mitte . " " Ma annan sulle tuhat krooni . Sobib ? " " Mida ? " ei saa ma algul aru . " Ühesõnaga , sa maksad mulle kepi eest ? " Kas olla vihane ? Solvunud ? " Mitte päris nii . Sa ei saa aru . " " Siit keera paremale . Sealt vasakule . " " Siit ? " " Jah , see maja seal . - Millest ma aru ei saa ? " " Ma lihtsalt tahan sulle seda raha anda . " " Miks ? " " Sest mul on siis parem tunne . " Teen häbelikku ja järelemõtlikku nägu , aga mõttes arvutan juba , et tonni eest saaks selle ilusa pluusi , mida mõne nädala eest poes vaatasin . Ja ehk veel midagi . " No palun , " kummardub Vaiko minu poole . " Kui sa teisiti ei saa Sa ju tead küll , et ma pole mingi selline . " Olen kui häbelike ja korralike tüdrukute elav etalon . Vaatan oma süles lebavaid käsi . " Kuule , ausalt , " silitab Vaiko juuksesalku mu õlal . " Ma ei pea ju sind mingiks prostiks , ole nüüd . Kui sa nüüd järele mõtled , saad ju aru , et ma ei mõtle midagi halba . " Prunditan huuli ja naeratan häbelikult altkulmu . " Jess ! " Surun õnnelikult kahte pääsukesepildiga rahatähte oma pihku ja keeran korteriukse lukust lahti . See Vaiko võiks teinegi kord mind välja kutsuda , mõtlen ma . Ja mitte sellepärast , et ta nii jube hea nikkar oleks . Olen juba pisut svipsis . " Elab ta siit veel kaugel ? " küsin Olavilt ja õngitsen luba küsimata tema taskust brändipudeli . Lonksan . " Ei , ei , " lohutab mind Olavi . " Siinsamas see kohe ongi . " Oleme vanalinnas , üsna Gea , see tähendab , minu ja Gea ela-mise lähedal . Ronime trepist üles . See Olavi on üks naljakas tegelane , tean teda Diana kaudu . Selline kummaline kuju küll , aga tal on palju tuttavaid ning täitmatu isu pidu panna . Kuni tal raha jätkub - miks mitte . Neljandalt korruselt kostab mussi ja muidu müra . " Siin ongi , " jääb Olavi ühe ukse taha seisma . Naeratab mulle kohmetult , siis koputab . Keegi vist ei kuule . Koputab kõvemini . Ikka ei tule kedagi uksele . Lõpuks astub niisama sisse , uks polegi lukus . Meid võtab vastu köök , kus on umbes kümmekond inimest . Jooke on kõvasti , suitsu samuti , vine reedab . Valjuhäälsed tervitused . Me ei mahu kööki . Võtan vastu mulle ulatatud õllepudeli ja piilun tuppa . Mõned ini-mesed lesivad voodil , mõned istuvad põrandal . Telekas män-gib ilma hääleta , aknal vilguvad jõuludest jäänud elektriküünlad . Üks tibi paistab kuidagi tuttav . " Ei või olla , " ütlen ma tervituse asemel . " Mida , Riin ? ! " Krista hüppab mingi tüübi kaisust ( see ei ole tema meremehe moodigi ) püsti ja kargab mulle kaela . " Kuidas elad ? " " Mõnus on . Jõulust saadik on pidu , " naerab Krista . " Kust sina siia said ? " " Tutvused , loomulikult . " " Lähme välja , ajame juttu , " ütleb Krista . Võtame oma õlled ja läheme koridori . " Kus te lähete ? " karjutakse meile . " Kuhugi ei lähe ! " karjume meie vastu . Seisame koridoriakna alla , ma otsin taskust suitsud välja . " See Olavi on sul mingi peika vä ? " küsib Krista . " Ole nüüd , mis peika , " pakun Kristale suitsu . See ei võta , nagu vanastigi . " Ikka ei tee ? " küsin ja klõpsutan välgumihklit . " Tubakat küll mitte . Sa ei taha ? " Krista on taskust kanepi ja piibu välja õngitsenud . " Kivi ? Sina ja teed kivi vä ? " " Sa ei tee ? " " Mina ei tea . Mulle ei paku see midagi . " " Ole nüüd . Väikse kõssu ikka teed , " arvab Krista piipu toppides . " Varem sa ei suitsetand ju midagi . " " Varem , varem Varem oli paljugi teistmoodi . Suuremaid asju on kiviga hea alla tõmmata . " " Olen kuulnud . " " No ja teinekord ei tahagi ju midagi suurt teha , " räägib Krista . Tulgu ta ütlema , et pole täna midagi " suurt " teinud ! Silmad kilavad , silmavalged on punased , sõrmed paistavad pehmevõitu olevat . Kuigi , mine tea , see võib ka lihtsalt kivist tulla . Või sellest , et pikem tsükkel . " Mhh ? " küsib Krista suitsu kopsus hoides ja piipu minu poole ulatades . Võtan piibu vastu . " Õpetama sind vist ei pea ? " muigab Krista ja puhub suitsu suust välja . Raputan pead ja , ühe käega piipu , teisega välgumihklit piibu kohal hoides , tõmban sügavale kopsu . " Noh , kuidas on ? " küsib Krista , kui piibu talle ulatan . Hoian natuke aega sees , puhun välja ja teen jämedat mõminat : " Normaaaalne ! " Naerame ja teeme veel . Ja siis veel . " Kuule , kus sul see meremees on ? " küsin ja võtan lonksu õlut . " Tühja sest meremehest , lähme sisse tagasi . " " Oota , ma teen ühe suitsu . " " Sees saad ka teha . " " Ääh , raske on oodata vä . Sees on igavene möll Kuule , " jään ma koridoriaknast välja vaatama . " Minu tuba paistab siit kätte . " " Sa elad siin kusagil ? " " Jah , vaata , see otse aken , punased kardinad . Persse , miks seal tuli põleb ? " " Äkki on vargad ? " " Ei , Gea arvatavasti . Vot see juuksur , kellega ma tookord peol olin . Ma elan temaga ühes korteris . " " Ühes toas ka ? " " Ei . " " A miks siis sinu toas tuli on ? " " See paneb mindki mõtlema . " Pagan , nii naljakas hakkab äkki . Mõte , et minu äraolekul naudib Gea minu toas olemist . " Sul telefoni on ? " küsin Kristalt . Krista annab oma mopsi . Bang &amp; Olufsen , jõukalt elatakse . Valin Gea numbri . " Tšau , mis sa mu toas teed ? " küsin ilma tutvustuse või tervituseta . Gea on pisut aega vait . " Kus sa oled ? " " Vastasmajas , " hakkan naerma . " Mis sa teed seal ? " " Meil on siin pidu . Aga mis sa mu toas teed ? " " Ole normaalne , midagi ei tee . Ah , muidugi , ma võtsin enne su väikest peeglit , tuli jäi põlema . Varsti tuled või ? " " Vaevalt küll . Tšau ! " Ulatan telefoni Kristale . " Teda siia ei kutsunudki ? " küsib Krista . " Oleks pidand vä ? Mis ta teeks siin , ta ei tunnegi ju kedagi . " " Läheks sisse , ah ? " Lähme . Mõned inimesed on ära läinud , kaasa arvatud Olavi . Minu õnneks ja tema kurvastuseks on tal homme tööpäev . Minul mitte . Olavi oli tiba õnnetu näoga , kui minema läks . Lep-pisime kokku , et läheme homme koos kinno . " Tüüp on sinust sitaks vaimustuses , " ütles Krista teda vaadates mulle . " Pohhui , " ütlesin mina . Krista naeris . Nüüd aga on rahvast vähemaks jäänud , jutud targemaks läinud , istume ringis toapõrandal ja teeme ma-ei-tea-mitmendat ringi piipu . Mõnda tegelast siin tean Diana kaudu , mõni on lihtsalt tuntud . Eesti on väike , nii kui midagi teed , kohe oledki tuntud . Näitlejad , ajakirjanikud , kunstnikud , fotograafid See ongi siis see Tallinn , see maailm , millest pubekad unistavad ? Seltskonnaajakirjanduse-Tallinn . Kas nüüd olen ma siin ? Osa kuulsusest ja glamuurist ? Vaatan aknal vilkuvaid elektripirne ja mõistan , miks pole neid maha võetud . Nad on nii hirmus kaunid ! Nii paljutähenduslikud ! Nii palju on neil meile õpetada ! " Noh ? " Käsi piibuga müksab mu õlga . " Mis sa mõtled ? " kihistab Antti . " Midagi erilist . Lihtsalt , et need pirnid on ikka lõpp ilusad . " Kõik pöörduvad vaatama . " On jah , " arvab siis Andre , tunnustus hääles . Hakkame naerma , ja ma teen pisikese kõssu . Hästi pisikese . Nüüd ma tean , miks mulle kivi varem istunud pole - seltskond ! See on muidugi ammu teada , et kivis peaga tunduvad kõik asjad teisiti , ma olen kõigest ja kõigist üle , või hoopis vaatleja . Aga selleks , et end hästi tunda , on ju õiget seltskonda vaja ! Need mõned korrad , mis ma Silveri ja tema sõpradega seda tegin , ei toitnud . Ma kartsin ennast , sest teised ajasid nii võimatult lolli juttu . Silver tundus mulle kui poisike , kohati isegi homolikult käituv , ta naer oli hirmus tobe , ebamehelikult hirnuv ; ja mingist armastusest või austusest ei saanud juttugi olla . Siin aga on tegemist hoopis teiste mõistetega . Sõnadel on hoopis teine , laiem tähendus . Armastus on armastus kõige laiemas mõttes , ja kõik need inimesed on minu sõbrad . Me kõik jagame laksu ühtemoodi , just nii , nagu seda jagama peaks . Võtan veel õlut . Ja kui viimane kõss mõjuma hakkab , jätab mu mälu mind maha . Ärkan Gea juures , oma voodis . Ähmaselt meenub , et tulin läbi hommikuhämu , tundes ja teades täpselt , mida mõtleb linn , mida tunneb iga maja , iga prügikast ja hulkuv kass . Ja nukrameelne õnnetunne , mis mind valdas , kui sellele võimsale teadmisele mõtlesin . Ajan end püsti . Akna taga on hall päev . Panen kohvi hakkama ja käin tiiru duši all . Istun köögiakna all , joon kohvi ja segan tassis müslit keefiriga . Õues on juba hämaravõitu , ilm on pilves , kell kusa-gil kolme ringis . Masendav on see pimedus . Ja hallus . Ja see jube kliima . Tahaks lõunamaale minna . Miks ma pole kunagi lõunamaal käinud ? Ma oleks pidanud rohkem Silverile peale käima . Sest aeg-ajalt oli ju ka sellist rahhi . Nojah , eks plaane sai ju tehtud , aga mitte ühestki reisist ei saanud asja . Pagan , jälle ma mõtlen Silverile ! Õnneks ei mingeid tundeid . Ikkagi kolm aastat kooselu , meenub nagu kool või lapsepõlv või Uks käib . Gea ? " Tere varahommikust . " " Tere-tere , sa polegi tööl ? " " Ma ei peagi täna olema . Niisama käisin linnas , poodides ja . Kuidas enesetunnne on ? " " Normaalne , " kehitan õlgu . " Pisut sodine on , aga mitte oluliselt . " " Ma ärkasin , kui sa tulid , sa vist ei taibanud küll maast ega ilmast . " " Mida ei mäleta , pole olnud . " Närin oma müslit . " Kuidas see võimalik on , et sul mäluka peale pohmakat pole ? " " No kuule , minu arust on jumalast hea , et ei ole . Sulle muidu meeldiks vaadata , kuidas ma siin öögin ja halan vä ? " Põhjus on muidugi kanepis . " Müslit on veel ? " küsib Gea oma joppi nagisse riputades . " Peaks olema . Ja keefirit on ka . " " Ma tõin jogurtit . Sa ei taha ? " " Ei . " " Mis sa plaanid täna teha ? " " Ma ei tea veel . Kristiina juures pean käima , mu vanemad olevat mulle sinna kirja kirjutanud . " " Sa üldse ei suhtle oma vanematega ? " " Eriti mitte . Nad on parajalt vanad ka juba . Mu vennad on minust <arv> ja <arv> aastat vanemad . Ja mu vanemad polnud ka neid tehes mingid pubekad enam , ema oli <arv> , kui kõige vanem vend sündis . Eks ma selline kogemata-tulnud-laps olen . Ema arvas , et ta ei saagi enam lapsi , ja siis avastas , et on liiga hilja aborditada . Ja siin ma olen . Sa mingit võileivamaterjali ka tõid vä ? " Gea laob asjad kotist lauale . Juustu ja vorsti ja . Mmm , juba öösel oli mingi aeg kohutav nälg , nüüd tuli see kõhule meelde . Kõik asjad maitsevad ootamatult hästi . " Aga nad hoolisid sinust ju ikka ? " " No kust mina tean . Mul pole teisi olnud , ei oska võrrelda . Vanemad on vanemad . Nagu teisedki sugulased . Valida neid ei saa . Aga hästi vanadel vanematel on üks eelis - nad ei viitsi sinuga eriti tegeleda . Ma kolisin <arv>aastaselt ühe kuti juurde elama , vanemad müüsid linnakorteri maha ja ostsid endale maale maja . Kõik olid õnnelikud . " Gea kuulab mind ja vangutab pead . Tema ema helistab talle iga nädal , kord paari kuu jooksul käib ka külas . Kuigi elab Eesti teises otsas . Ja Gea on minust kaks aastat vanem . Kas ma olen kade ? Ma ei tea . - Ah , valetan , muidugi olen . Aga ei ütle kellelegi . " Tegelikult on see kiri siin juba üle nädala olnud , " annab Kristiina mulle ümbriku , kui olen end riidest lahti võtnud . Ümbrik on valge , ema ümarate tähtedega on kirjutatud minu nimi , margil rahvariides tšikk . Vaatan templit - see kiri on siin olnud üle kahe nädala . " Kohvi tahad ? " küsib Kristiina . " Teed ei ole ? " " Leiab . Taime või musta ? " " Musta . " Teen ümbriku lahti ja lasen silmadega üle poo-leleheküljelise kirja . " No mis nad kirjutavad ka ? " " Andrus abiellub uuesti . Et ma ka pulma läheks . " Andrus on mu n.ö noorem vanem vend . " Noo ? Millal siis ? Miks minule pole midagi öeldud ? " Panen kirja ümbrikusse tagasi ja tõmban ümbriku puruks . " Sel laupäeval olid pulmad . Ainult perekonnad . " " Oh Ma oleks ikka pidanud sulle seda kirja varem näitama . " Kristiina on lausa kurb . " Pole lugu . Nagunii ma poleks viitsind minna . " Tegelikult kah poleks . Järjekordne pingutatud üritus , kus vanamehed tõmbavad ninad viltu pähe , mutid tsaagatavad köögis ja kari tatte jookseb jalus . Et see kiri siin nii kaua oli , no eks see pidi nii olemagi , mõtlen fatalistlikult . Peaks ise ka vanematele kirjutama , vähemalt sõna saatma , et elus olen . Otsin suitsupaki välja . " Kellega ta siis abiellus , ei tea ? " üritab Kristiina seltskondlik olla . Tean , et teda huvitab see sama vähe kui mindki . " Ei tea . Ma pole teda vist mingi kolm aastat üldse näind . Istub seal Saaremaal ja tegeleb oma asjadega . " " Kuidas sul Maive juures läheb ? " " Normaalselt . See Maive on ikka jumalast sooda tüüp , kuidas sa sellisega üldse sõbranna saad olla , ma ei saa aru . " " Ma polegi . Me käisime ühes klassis ja mingi aeg tegi tema mees Gregiga koos ühte firmat . Lihtsalt suhtleme . Sa mingit muud töökohta pole vaadanud ? " " Ausalt öeldes pole see pähegi tulnud . Muidugi peaks . Ja võiks kooli pärast rohkem lugeda ja uurida ka ja . Ah midagi ei viitsi eriti teha . " " Nagu mina viitsiksin , " ohkab Kristiina ja vaatab tühja pilguga aknasse . " Ma vist ei saa sellest kunagi üle . Et tema ja tegi minuga niimoodi " Pool tundi kurbust . Mängin osavõtlikku . Püüan hästi ettevaatlik olla . " Aga Diana paistab just tänu väljaskäimisele asjast üle saanud olevat . " " Diana ? " Kristiina vaatab mind hämmeldunult . " Sa tood mulle Dianat eeskujuks või ? " Kehitan õlgu . " Mitte just eeskujuks ... " " See veel puuduks , kui ma hakkaksin tema kombel ringi ajama . " " Mis , ta ajab siis kõvasti ringi vä ? " " No kuule , kas sa pole sellest veel aru saanud ? Ja kuigi ta ise kõigile seda näidata püüab , pole ta veel Martinist , oma eksist , üle saanud . Jälgi , kuidas Diana nihelema hakkab , kui keegi seltskonnast Martinist juttu teeb ! Ja see , kuidas ta oma arust ilgelt kuul on ja noori mehi õnge tõmbab no ma ei tea . Ta ju tegelikult ei taha neid , miks ta muidu nad kuu või paari pärast pikalt saadab . " " No aga miks ka mitte ? " " Kamoon , ta on juba kolmkümmend üks ! Mis sa arvad , et ta saab terve elu endale sellist lõbu lubada ? Starost ne radost . Ja siis lõpuks on mää lahti , kui kõik Tallinna seltskonnad on läbi nikutud ja keegi teda endale päriseks ei taha . " " Sa mõtled , et kindlasti peavad kõik mingit pereelu igatsema ? " " Diana igatseb , rääkigu ta ükskõik mida . " " Ma ei tea , mina küll selles nii kindel pole . " " Palju sa teda õige tunned ? Oled mõned korrad koos pidutsenud , see on kõik . Mina olen temaga viiendast klassist saadik koos olnud . Ja kui ma lehte tööle läksin , töötas ta ju ka seal . Pool aastat . " " Oo-kei . Loomulikult on sul õigus . " Ma ei taha Kristiinaga tülitseda , eriti veel sellise asja pärast . Pealegi on ta telekas minu käes . Teen näo ja hääle , nagu hooliksin . " Mul on lihtsalt kurb vaadata , kuidas sa üksi siin kodus istud ja kurvastad . " " Ma ei kurvasta . " " Nüüd ütled , et ma ei tunne sind ka või . " " Ma ei tunne ise ka ennast . Vähemalt mitte sellisena . Mul pole lihtsalt varem sellist situatsiooni olnud . Ma pole lihtsalt varem kellegagi kümme aastat koos elanud , et siis pikalt perse saadetuks saada . " Kristiina rõhutab peaaegu iga teist sõna , hääl tõuseb . Appi , ma tahan siit ära . " Sorri , et ärritusin , " tõmbab ta siis tagasi . " Pole midagi . " Kristiina võtab laualt piibu , koputab selle tuhatoosi tühjaks , uurib seda , siis koputab veel . Võtab grip-kilekotist õie , näpsib selle puruks , topib piipu . Seisan ja vaatan seda nagu ammunähtud filmi . Igapäevane asi . Mõnel õhtul tuleb lausa terve gramm ära . Täitsa pael . " Sa kindlasti ei taha ? " Viisakas inimene , ikka pakub , kuigi teab , et ma ütlen " ei " . " Ei , aitäh . " Kristiina tõmbab kopsu , hoiab natuke , samal ajal sorgib tikuotsaga piibukahas , ja puhub siis välja . " A sa muidu oled ju teinud küll . " " Jah , aga mulle ei meeldi . " Valetan , täna öösel ju meeldis , aga mis siis . Temaga koos ma ikka teha ei taha . " Oh kurat , " ütleb Kristiina äkki . " No mis . " " Mul on üks kokkusaamine . Aga ma ei saa ju kivis peaga kuskile minna . Käid mu eest ära , onju ? " " Kuskohas ? " " No on üks värk . Noh , mul hakkab kivi otsa saama , aga mu diiler sõidab homme minema ... Ma helistan talle , et ta sinu kätte annaks , eks ? " " Kutsu ta siia , miks mina peaks jooksma ? Ma pean ise tunni aja pärast kesklinnas olema . " " Ei , siia ma teda küll ei kutsu . Aga ma helistan talle , saate enne su kino kokku . " Mulle ei meeldi see mõte , aga ma ei taha tüli ka kiskuda . Kivis inimestega on raske suhelda - nad mõistavad vaid seda , mis nende tardunud ajus keerleb . " Täna ma ei viitsi küll enam siia tagasi tulla . " " Olgu , ei peagi . Ma tulen homme su töö juurde , siis annad ära . - Nii , siin on <arv> krooni . Viis g-d . Eksju ? " Võtan raha vastu . " Kus siis ? " Kristiina valib numbri . " Mina . - Kuule , ma ei saa ise tulla , ma saadan oma tädi-tütre . - No milline , milline . Selline kena on . Tumedad pikad juuksed , must tagi . - Jah . " Kristiina paneb toru ära ja turtsub naerda : " Täitsa lõpp , kui pikk jutt tuli ! Uauuhh ! " Mulle käib tema õnnis nägu närvidele . " Kus siis ? Ja mis kell ? " " " Palace " i ees saate kokku , ta tunneb su ise ära , ta on meid koos näinud . Poole tunni pärast , nii et hakka minema . " Pagan , see diiler on jumalast kena . Kuna meil on mõlemal natuke aega , teeme seda ühes kohvikus parajaks . Tema idee . " Lähed kinno ? " küsib ta . Täitsa lõpp , ta lihtsalt kiirgab seksi ! Püüan seda ignoreerida . " Jah . " Ütlen filmi nime . " Pidi hea film olema . " " Käib kah . Ei , no muidugi pole see just halb film , aga sobib kõige paremini kellegagi koos minemiseks . No et teed risti seinale : käisin naisega kinos . Või siis on see lihtsalt eelmäng õhtule . " Kurat , ma ei saa korralikult olla . Mõni mees kohe mõjub sedasi , et ei saa olla . Ma olen lihtsalt sedamoodi ehitatud . Olin <arv> , kui esimest korda suudlesin . Ja kuigi ma polnud sel ajal seksist kuigipalju kuulnud ega lugenud , teadsin ma kummalisel kombel täpselt , kuidas see asi suudlusest edasi peaks käima . Ja mul poleks olnud mitte midagi selle vastu , kui siis olekski asi edasi läinud . Ei läinud siiski , kutt oli ka mingi <arv> alles . Edasi läks asi alles minu <arv>. sünnipäeval , kui oli ühe tüübiga peaaegu aasta koos kinos , kohvikus ja jalutamas käidud , ja üsna kohe oli mul selge , et mingit pikka eelmängu pole mulle küll vaja , et tihti piisab vaid silmavaatamisest , kui ma juba käima lähen . See kutt muutus igavaks . Tulid teised . Mõtlesin tegelastele mingi romantika otsa ja eriti ei valinud , kellega voodisse ronisin . Kuni tuli Silver . Mul oligi sel hetkel kõva kätt ja head pealehakkamist vaja , et mitte täiesti põhja käia . Aitäh talle selle eest , muidugi . Aga kiiret käimaminekut ta ära ei võtnud , hahaa " Tead , " räägib Uuno , see diiler . " Sa võta siit üks salvrätik pihku ja mine pane kempsus raha siia vahele . Teeme ikka seda ka , milleks me siia tulime . " Milleks me siia tulime , milleks me siia tulime , mõtlen , kui kempsus raha salvrätiku vahele topin . Jakobson ja koidula ja tammsaare . Kirjandus missugune . Kurat , see mees ei tunnegi minu vastu huvi vä ? Lähen lauda tagasi , panen salvrätiku oma kohvitassi kõrvale . " Sa ise ka kivi teed ? " küsib Uuno . " Mitte nii , nagu Kristiina . Ma olen lihtsalt proovinud . " " Ma ise ka ei tee . Seda tööd ei saagi teha , kui ise teed . Varem tegin küll . Ma olen kivis peaga kinos ka käinud , " räägib ta ja näpib , nagu kogemata , salvrätiku äärt . " Aga pärast pead filmi üle vaatama , kui tahad , et tegelikult kah midagi mäletaks . " Ta võtab salvrätiku , murrab selle kokku ja pistab taskusse . " Liiguks laiali ? " " Sa mulle midagi vastu ei annagi või ? " Kõhus läheb külmaks . " Vaata oma paremasse tagitaskusse , " naeratab ta ja tõu-seb . Surun käe taskusse . Täitsa olemas . Piilun - kanep mis kanep . Käis see aga kähku ! Naeratan vastu ja tõusen samuti . Ma ei tea , midagi selles Olavis on . See kohmetus vist võlub . Või see pilk , millega ta mind vaatab ? Ma vist meeldin talle tõesti , meelitan end mõttes , kui kino poole astun . Kolm minutit on kokkulepitud ajast üle , kui kohale jõuan , aga Olavit pole . Inimesed lähevad minust mööda , mul on tunne , et vaatavad mind haletsevalt kui debiilikut , keda naljapärast kino ette seisma on kutsutud . " Tere , " hingeldab keegi mu vasaku kõrva taga . Pööran ümber , Olavi . " Sa jäid hiljaks , " ütlen tervituse asemel etteheitvalt . " Jah , ma ... " " Lähme sisse , film algab kohe , " ei lase ma tal oma vabandust lõpetada . " Jah , " naeratab Olavi mulle . " Kus piletid on ? " " Oh , ma pole veel ostnud , aga aga ma ostan kohe . Kohe . " Ja Olavi läheb piletikassade juurde kohmerdama . Täitsa pael , misuke flegma . Natuke naljakas ja natuke armas , aga natuke ka sedasorti , et kui liiga paljuks läheks , hakkaks ärritama . Film pole tõesti suurem asi . Üleshaibitud sodi , ainukeseks väärtuseks muss . " Läheks minu poole , " pakub Olavi pärast filmi . Miks mitte . Mis siin linna peal ikka teha . Olavi ostab poest ühe brändi ja karbi šokolaadikomme ning tellib takso . Selline tunne , nagu oleks siin kunagi olnud . Tüüpiline paneelmaja , tüüpiline betoonihaisuline labast gräffitit täis trepikoda , tüüpiline kolmetoaline korter , kus viimased investeeringud on tehtud <arv>-ndatel . Hele sektsioonkapp , diivan ja kaks tugitooli , " Elektronika " telekas , sõnajalg postamendil , heegeldatud linikud riiulitel ja laual , ukse kõrval väike seinavaip nõukogudeaegsete plekist rinnamärkidega . Ja raamatud : Lutsu teosed , Tammsaare teosed , " Varamu " sari , " Loomade elu " sari , " Eneke " , vana " ENE " ja uue " ENE " viis köidet . Iga neljas keskmine eesti elamine näeb umbes sedasi välja . " Sa elad vanematega ? " küsin Olavilt . " Emaga . Nad on lahus . Istume siin või lähme minu tuppa ? " " Ma ei tea . Su toas on ka telekas või ? " " Ei , aga mul on üsna palju igasugust muusikat . " " Täna peaks tulema üks hea film , " ütlen . Vähemalt Kristiina ütles , et on hea . Ja selle koha pealt on tal ju maitset ülearugi . " Mis kanalilt ? " " Kolmandalt . " " Soome kolmanda pealt või ? " " Ei , TV<arv> pealt . " Kuradi tallinna-inimesed ja nende Soome TV . " No istume siis siin . Kohvi tahad ? " " Miks mitte . " Olavi kaob kööki , mina hakkan pulti klõpsutama . Lõpuks peatun Fashion TV-l . Kuuli all olles tundub see ikka lõpmata šeff kanal . Ega tal nüüdki viga ole . Vaatan ja vaatan ja leian aina kindlamalt , et mul on vaja midagi uut selga . Toad ja riided - kaks asja , mille puhul mul mõte käskimata käima läheb . " Ma vabandan , " tuleb Olavi tuppa . " Meil ei ole kohvikoort . Piim sobib ? " " Aitäh , ma joon mustalt . Ilma suhkruta . " " Ahhaa , väga hea . " Olavi kaob jälle . Naljakas tunne on olla selline teenindatav . Kui ei ole mingi söögikoht või pood . Sest muidu olen ju ise rohkem selline teenindaja olnud . Kodus olin väiksem õde , keda kõik kamandasid . Silver muidugi oli meesšovinismi võrdkuju . Ja nüüd töö loomulikult . Imelik , mulle ei meeldigi , et Olavi mulle kõik ette-taha ära püüab teha . Tuleb tuppa , kandikul kohvitassid ja võileivad . Valab konjakit ja kohendab diivanipatja . Filmivaatamisest ei tule midagi välja , Olavi küsib ja räägib kogu aeg midagi ning üritab mind näppida . Lõpuks kolime kommide , konjaki ja uue laari kohviga tema tuppa . Siin toas on aeg edasi läinud , aga mitte oluliselt - uuemad asjad on muusikakeskus ja arvuti . Olavi paneb peale mingi kogumiku . Täiesti kuulatav . " Tead , mis mõte mul tuli , " küsib ta siis minult . " Noh ? " Paar pitsi konjakit on mu pea kenasti sumisema pannud . " Kas sa oled kunagi kanepit suitsetanud ? " Vaatan teda mõtlikult . Kas ta mängib lolli või peab mind lolliks ? Eile ju tegin . Aga - esimese piibu tegime ju Kristaga koridoris , ja selleks kellaks , kui kogu rahvas tegema hakkas , oli Olavi juba läinud . " Olen , " ütlen . " Mina pole kunagi narkootikumidesse hästi suhtunud , aga umbes nädal tagasi ma proovisin . Kanepit . Ja mulle meeldis see väga ! Ma ostsin täna . Kas sa tahaksid ka teha ? Ma mõtlesin , et ma tahaksin seda just koos sinuga teha . " " Miks mitte . " " Aga mul pole piipu . " " Teeme siis jointi , " pakun mina . " Mis ? " " No see on selline sigaret , kus kanep on tubakaga segi . " " Sa oskad teha ? " " Ma olen näinud , kuidas tehakse . " " Kas sa oled nõus tegema ? " " No ma proovin . " Süütan ühe suitsu , teisest pudistan tubaka paberilehele . Pool tubakast viskan tuhatoosi , teisele poolele lisan umbes samapalju puru , Olavi annab ( need viis grammi , mis mul taskus on , ei kuulu avalikustamisele ) . Siis segan purud oma-vahel ja topin sigaretitorusse , surun pastapliiatsiga tiheda-maks . Otsa mudin kokku , et puru välja ei kukuks . Seejärel kisun hammastega filtri ära . Murran ühe paberitüki kahe-korra , seejärel keeran rulli ja pistan filtri asemele . Vahepeal tõmban oma tavalist sigaretti . " Sa nagu oleks seda varemgi teinud , " märgib Olavi mu tegutsemist jälgides . " Ma olen seda tegemist lihtsalt sageli näinud . " " Kus siis ? " " Ma elasin ühe tüdrukuga keskkooli ajal koos , kes pidevalt tegi , " valetan . " Sina ei teinud ? " " No ma ütlesin , et proovinud olen , aga mulle ei meeldi-nud . Vähemalt mitte nii , et tahaks pidevalt teha . " " Sa mingeid muid asju pole teinud ? " " Ei . " Tõmban oma tavalise suitsu lõpuni ja kustutan koni tuhatoosi . " Mina ei hakka kunagi mitte mingit keemiat proovima ka , " räägib Olavi . " Sellistest asjadest saab ju kohe sõltuvuse , aga mul pole seda vaja . Kanepist ei pidavat üldse sõltuvust tekkima . Ennem tuleb sõltuvus tubakast kui kanepist . " " Psüühiline sõltuvus ikka tekib , " toon ta maa peale tagasi . " Mis tähendab - " psüühiline " ? " " Noh , psüühiline sõltuvus on see , kui pole pidu ilma teatud asjata , füüsiline see , kui pole elu ilma teatud asjata . Noh , nagu enamikul on alkohol . Et kui pidu on , siis juuakse . Aga ilma ei sure ka ära . " Olavi mõtleb natuke , siis jõuab talle kohale . " Aga ikkagi on ju see tunduvalt parem kui kõik keemilised asjad ? " " Loomulikult . Koka on kah normaalne , kui ta täitsa puhas on . Sellega ei ole kah mingit pohmakat . " " Sa oled teinud ? " " Ma ütlesin , et ma pole midagi peale kanepi proovinud , " valetan . " Kuulnud ainult . " Kaua võib vinguda selle narko-teema juures ? Ma ei taha . Joint kibeleb kah juba hambusse . " Võtaks väikse napsu ? " pakub Olavi . Joome . Ja siis suudleme . Ja siis teeme oma jointi ära . Kuulen , et korteriuks käib . " See on ema , " rahustab mind Olavi . " Ta ei tule siia tuppa . " Oh , ma teadsin ju , et kanepise peaga on mõnus keppida ! Miks mulle see varem meelde pole tulnud ? Mmmmmm Mingi aja pärast tulen siia maailma tagasi . Olavi on voodi teises otsas kummargil . " Noh ? " küsin ta paljast pisvinniarmilist selga patsutades . " Oh , Riin Sinuga oli nii hea ... " " Sinuga ka , " siuksun beibelikult . " Aga nüüd ma ei tea mul on kuidagi paha ... " " Kuidas paha ? Süda on paha või ? " olen hoolitsev . " Jaah ... " " Joo vett ja püüa oksendada , " räägin emalikult . Tegelikult oli see , olgem ausad , tõesti kõva laks . Ja ma olen kuulnud , et mõned inimesed ei pidavat üldse kanepit talumagi . Aga mine tea , kust ta selle ostis , äkki oli koguni millegagi pritsitud ? Tärpentiniga või . Minu organism seedib muidugi igasugu sodi . Olavi tõuseb , viskab mõned hilbud ümber ja läheb toast välja . Mina mõnulen voodis . Sellest Olavist ja tema paha-olemisest on mul suht ükskõik . Vahin lage ja saan endaga hästi läbi . Peaaegu saan aru , miks Kristiina kogu aeg kivis tahab olla . Mingi aja pärast avastan , et Olavi on kuidagi kauaks ära jäänud . Järjekordne plaat saab otsa , kuulen öökivaid häälitsusi ja kellegi - nähtavasti ema - manitsevat juttu . Teatud selgus hakkab minuni jõudma , vist on selle taga alalhoiuinstinkt . Korjan oma riided kokku ja topin endale kibekähku selga , silun juukseid , kohendan voodit , lükkan kortsus tatise kondoomi voodi alla ja otsin mingi ajakirja endale pihku . Viimasel hetkel , sest ukse peale koputatakse . Enne , kui jõuan midagi vastata , läheb uks lahti . Nii viiekümnene naisterahvas , vist ongi ema . Manan näkku tagasihoidliku hirvepilgu ja tõusen . " Tere , mina olen Olavi ema . Mida te siin jõite ? " " Tere , minu nimi on Riin . Natuke konjakit jõime . " Pudel on poole peal . " Mis konjak see on ? " haarab ema pudeli ja uurib seda . Kehitan õlgu . " Võibolla on see mingi võltsing , " pakun . " Sinul , oh , vabandust - teil , ei ole midagi viga ? " " Ma jõin ka ainult natukene , " valetan . Olavi on minust mitu aastat vanem , tema ema ees võin ju noort naiivitari mängida . Olavi tuleb tuppa . " Mine ära , " ütleb ta emale . " Kõik on korras . " " Igasugu sodi aetakse endale sisse , seda ei mõtle , mis tagajärjed sellistel asjadel on , " räägib ema uksest välja minnes . " Noh , kuidas on ? " küsin , kui ema on ukse kinni pannud . " Ma ei tea imelik tunne on . Nagu vale tunne või nii . " " Paremaks ei läinud ? " " Natuke nagu läks Miks sa riidesse panid ? " " Ma ... " Ei teagi . Kivine pea . " Ära mine ära , eks ? " " Ei , ei . " " Oh ... " Olavi haarab jälle oma peast ja suust ning kaob toast . " Joo hästi palju vett , " hõikan talle järele . Jälle kuulen öökivaid häälitsusi . Ja jälle on ema platsis . " Et sa ka kunagi ei õpi , " kuulen moraalilugemist . " Sellise kena ja korraliku tüdruku tood koju ; sellest ma ei räägigi , et elamine on segi , aga - no ma ei tea , sa nagu üldse ei mõtleks - tood tüdruku siia ja jood enda täis . Mis sa arvad , mida see tüdruk sinust niiviisi mõelda võib ? Nii sa ei leiagi mitte kunagi endale oma tüdrukut . " " Jäta , " kumiseb kempsupotist Olavi hääl . " Ikka ei hakkagi parem ? " uurib ema . " Ma kutsun kiirabi . " " Ei ole vaja mingit kiirabi . " Olavi hääl on potist välja ro-ninud . " Ole vait . Kust te selle pudeli ostsite ? Sinna poodi tuleb tervisekaitse saata . Mine tea , mis keemiat te endale sisse jõite . Nii , mis see kiirabi number oli ? Nüüd vist on kõik numbrid <arv> ? " " Ei ole vaja mingit kiirabi , kõik saab korda , " räägib Olavi . Mida ? Kiirabi ? Kui kiirabi tuleb kohale , tunneb ta kohe ära , et siin pole mängus mitte ainult alkohol . Siis tulevad küsimused , et kust saite . Ja vaevalt asi küsimustega piirdub . Aga minul , jah , minul on ju viis ühikut kivi taskus !!! Ja see lõhnab nii , et ei pea olema just narkokoer , et sellest aru saada . Mu kivis silme ees jooksevad kaadrid , kuidas mind minema viiakse ja üle kuulatakse , ja mis sokki ma pollaritele ajan , kuidas ma mingi imeliku muinasjutu välja mõtlen - ma ei saa ju Kristiinat ega seda seksikat Uunot asjasse segada ! - ja mis sellest kõigest välja võib tulla Kaad dämid , siit peab kohe jalga laskma ! Mis kell on ? Kohe saab kaksteist . Sõidab siinkandis mingeid riistu veel kesklinna poole ? Ei ? Süütan suitsu . Püüan rahuneda . Laual on Olavi mops . Kutsuks takso ? Mis selle koha aadress on ? Midagi ei tea . Kempsu ukse taga on jälle saba . Kurat , ma olen kogu aeg rääkinud , et kui on mingi asutus , kus tarvitatakse alkoholi , peaks olema ühe meestepeldiku kohta kaks naiste oma , sest naised viidavad seal alati rohkem aega . Selles urkas on asi eriti hull , kummaski kempsus on vaid üks kabiin . Seisan , vist juba terve igaviku , nii tundub . Nii võib kogemata veel kainekski saada . Vastik maitse tuleb suhu . Nagu oleks mitu päeva pidutsenud . Panen nätsupadja suhu . Järjekorras esimesel tibil viskab üle . " Kuradi vitud , no mida , mida te seal teete ? " karjub ta ja prõmmib uksele . Vastust ei tule . Või tuleb ? Muusika on nii vali , et nagunii ei kuule midagi . Tibi võtab hoogu ja lööb jalaga ukselingi pihta . Uks käib küll väljapoole lahti , kuid põrutus on tugev - nüüd pole see enam lukus . Tibi kisub ukse lahti . Ja mis me näeme - kaks jahuse ninaga tütarlast . " Sa , sitt , perse ei taha minna vä ? " küsib üks neist ukselõhkuja poole astudes , samal ajal nina nühkides . Julge pagarineiu . Väike kähmlus , ma vaatan kõrvale . Ma ei tea , mis see on , ma vaatan alati kõrvale , kui mingi äkšen on . Vähem näed - vähem tead . Ja kauem elad . Üks tibi järjekorras kasutab juhust , lipsab kempsu , paneb ukse kinni . Lukk enam kinni ei jää . No on sitamaja , ausalt . Mul on põis põlvini . Reimo tuleb . Meestepeldikus siin kõrval pole muidugi mingit saba . Aga Reimo ei lähegi peldiku poole . " Ma otsisin sind , " ütleb ta mulle kõrva sisse . Ei tea , miks küll , mõtlen ma , aga ei näita välja mingit meelitatust . " Siin läheb alati nii kaua aega , enne lähed hulluks , kui pissile saad . " " Tule minuga meeste kempsu , " pakub Reimo . Miks mitte ? Kuidas ma küll ise selle peale ei tulnud ? Ma olen varemgi meeste kempsus käinud , kui naiste omas saba on . Mingi jorss tuleb kempsust välja , meie astume sisse . Reimo võtab mul ümbert kinni , suudleb . " Kuule , ma ei seisnud tegelikult asjata siin sabas , " ütlen . " No tee siis ära . " " Keera selg . " " Miks ? Äkki ma tahan vaadata ? " " Mida siin vaadata , mu punnitavat nägu või ? Keera selg . " Reimo keerab selja . Ma soristan . Tobe tunne tegelikult , soristada teise kuuldes . Tahan soristada vaikselt , vastu poti seina , aga ei õnnestu . Ikka soriseb suurelt . Kusen nagu vana lehm . Ah , pohhui . Võtan paberirullist tüki paberit ( meeste kempsus peab see palju kauem vastu kui naiste omas ) ja kuivatan oma tuti ära . Sülitan nätsu potti . Reimo tuleb mu juurde , kui vett tõmban . " Ma mõtlen sinust kogu aeg . " " Tõesti ? " Kaval pilk . Ma ei kiirusta pükse kinni panema . Suudlen teda suunurka . " Miks siis ? " " Ma ei tea . Ma tahan sind . Lihtsalt tahan . " Reimo üritab ( nagu alati ) olla murdja-naistemees , teen näo , nagu ta olekski . Miks ma ei peaks . Ta pole mulle midagi halba teinud , ma võin ju jätta talle mulje , nagu ei suudaks ma tema võludele vastu panna . Pealegi kepib ta ju täitsa normaalselt . Reimo suudleb mu kaela ja kobab kätega pluusi all . Keppida siinsamas , meeste peldikus ? Vai nott . Ajan käe talle püksi , need on juba väikemehele kitsaks jäämas . " Sul kummi ikka on ? " näksin Reimo kõrva . " Loomulikult , " hingeldab ta . " Mingi jook oleks võinud siin kaasas olla , " ütleb Reimo kondoomi kempsupotti visates . Mina kuivatan taas oma tutti , viskan kempsupaberi kummipoisi kõrvale ja tõmban vett . Uuh , täitsa mõnus oli ju . Loomulikult võiks midagi juua , aga ma ei taha Reimole näidata , nagu olekski minu jaoks kõik läbi . " Ma ei tea , mina ei taha praegu vist üldse midagi , " nurrun talle ähmase pilguga otsa vaadates . Reimo suudleb mind pikalt . " Ma teeks seda veel . Ja veel . " " Praegu ei saa , " naeratan kelmikalt . Naiste kempsus on ikka veel saba . Mõned vaatavad meie poole imeliku näoga . Ma ei tee väljagi . Koridori peeglis vaatan endale otsa . Däämd , vist oli tõesti hea kepp , mu põsed õhetavad julmalt ja pilk on selline , et paneks või ise ennast . Mmm , täna on minu päev . Öö , tähendab . " Sa ka nägid naiste kätši vä ? " küsib Krista . Joon luba küsimata tema veeklaasist suurte sõõmudega . " Mis naiste kätši ? " pühin huuli . " Peldiku ees olevat kaks tibi kakelnud . " " Ei näinud . " " A sa käisid ju kempsus ? " " Ma käisin igal pool . " " Vahet pole . Kuule , paneks väiks triibu ? Spiidi ? Ja siis tantsima ? " " Ma ei tea , ma olen joonud juba . " " No palju ? " " Kaks õlut . " " Aga viimase tilga võtsid ju mingi pool tundi tagasi ? " agiteerib Krista . Tal on muidugi õigus , isegi kauem kui pool tundi tagasi . " Sul on kiire selle asjaga vä ? " ei viitsi ma veel siiski vedu võtta . " Ei , miks ? Ma lihtsalt mõtlesin , et Ma lähen umbes poole tunni pärast tegema , kui tahad , siis tule kaasa . " Lähen tantsima . Meie seltskonnast on viieline kamp tantsimas , ühinen nendega . Põrgusse see Krista oma spiidiga , mõtlen , ja katsun muusikasse sisse minna . Noored oskavad olla lõbusad ka ilma stafita . Vott . Keha on kepist raugevõitu . Istuks heameelega maha ja jooks hoopis õlut ? Uuesti meenub Krista pakkumine . Aga kui äkki siiski ? Järjest tugevamalt hakkan tundma , et ma suudaks oma kehaga palju paremaid ja mõnusamaid liigutusi teha , kui mingi laksu paneks . Mis tundma , ma ju tean täpselt , et suudaks Kas ma olen nõrk ? Või hoopis uudishimulik ? Aga mis see mulle ikka teeb ? Nojah , homme on sitt olla . Aga sitt oleks ju nagunii , ka siis , kui vaid alkot paneks ... Me teeme seda Reimo autos . Mina , Krista , Urve ja Reimo . Teistele ei öelnudki . Ei tahtnud ja ei öelnud . Mis siis . Eestlased peavadki kadedad olema , mis eestlased nad muidu on . Meie oleme . Kohe tekib janu . Lähme sisse , minu esimene mõte on võtta suur klaas vett . Järjekorras on vaid paar inimest , aga ikkagi liigub see väga aeglaselt . Vähemalt minu meelest . Muss on vali , kutsub tantsima . Nõksutan end rütmis ja naeratan Kristale , kellel on peas nähtavasti samad mõtted . Klaasid paneme laua peale , mille kõrval me tantsime , aeg-ajalt võtame sealt lonksu . Ja tantsime ja tantsime . Ja jutustame ja jutustame . Ma olen maailma parim tantsija maailma parimal peol ja ma tahan teile sellest rääkida ! Ma tahan teile rääkida , kui ilus siin kõik on ja kui tore , et ma siin olen ja kui tore , et teie ka siin olete ! Ja ma tahan teile rääkida üleüldse kõigest , mis ma maailma asjadest arvan , sest ma tean , et te tahate seda kuulda , me oleme ju sõbrad ja te teate , et ma tean , kuidas maailma asjad käivad ja miks nad just niiviisi käivad ja sedasi seatud on , ja nii me tantsime ja jube lahe on , me oleme kõige-kõige , me oleme õnnelikud , sest me oleme võitjad Sõidame mingi Urve tuttava juurde edasi . Taksoga . Tak-sojuhil on juuksed sada aastat pesemata , näen . " Noh , kuidas on ? " küsib Krista minult . " Mina ei tea , " kehitan õlgu . " Üle vist hakkab minema . " " Teeks väikse " pakub Urve . " Hea mõte , " arvab Krista . " Sa ka tahad ? " müksab ta Anttit esiistmel . " Mhh ? " küsib see ja avab silmad . " Maga edasi , " patsutab Krista talle õlale . Antti vajub uuesti tuttu . Urve krõbistab mingi imeliku asjaga . Eriti ei viitsi huvi tundagi , mis see on , mingi raugus on kontides ; aga Urve seletab ise : " Kujutage ette , Amsterdamis müüakse juba valmis jointe ! See on täiesti korralik kraam , ühele oleks sellest ikka päris kõva laks . " Joint on ühest otsast peenem , teisest jämedam . Urve süütab selle , tõmbab sisse ja annab mulle edasi . " Mis see on , mida te suitsetate ? " uurib taksojuht . " Sinu asi on sõita , " ülbab Urve , kui on suitsu suust välja puhunud . " Minu taksos mingeid narkootikume ei tarvitata , " on taksojuht kuri . " Ole normaalne , see pole mingi narkootikum , " naeratab Krista taksojuhile tahavaatepeeglisse . " Tunned ju lõhnast , täiesti tavaline tubakas ju ? " " Midagi sinnapoole jah , " mühatab taksojuht . Krista rõõmus ja sõbralik olek on teda rahustanud , aga mitte päris . Joint on päris kõva . Hoian sügaval sees . Uuuhhuuuuh . Annan Kristale edasi . " Sellisel kellaajal liigub linnas igasuguseid , " räägib taksojuht . " Ma ju tean , et noored inimesed tahavad pidutseda , no olgu . Teie veel , aga mõned Mulle ei meeldiks , kui siin taksos mingeid narkootikume tarvitataks . Ja pärast maksku mina ise teie sõidu eest . " " Ära muretse , papi , " puhub Krista suitsu suust . " Raha pärast sa nüüd küll muretsema ei pea . " Taksosõit läheb põnevamaks . Aitäh , joint ! Rahvast on täitsa megalt . " Külmkapis on õlut , " ütleb Urve ja liigub köögi poole . Mina tema järel . Külmkapi vahel jääb Urve äkki , õllepudel peos , seisma ja vaatab mulle imelikult otsa . " Sa magad Reimoga ? " " Sorri ? " " Ma tean küll , " võtab Urve teise õlle ja avab selle abil oma pudeli . " Ma tean juba ammu , et te magate . " Tibi on end vist segi tõmmanud . " Sa tahaksid ise minuga magada vä , " bravuuritsen mina . " Sa ära ole midagi nii ülbe . " " Get lost . " Urve läheb köögist välja , uksel põrkub kokku Kristaga . " Mis see Urve käib Reimoga vä , " küsin Kristalt , kui Urve tuppa on kadunud . " Ju siis . Ütles midagi või ? " " Ah , ei midagi . Mul on ausalt öeldes suva . " Nagunii ma-gan , kellega ise tahan . " Ära pane tähele , " teeb Krista mulle ja endale õlled lahti . " Ta vist tahaks Reimoga käia , aga Reimo temaga mitte , nii ma olen aru saanud . Muidu oleks ju Reimo ka täna meiega siia tulnud , või mis ? " Võtan oma õlle , lähen tuppa ja istun voodile , selg vastu seina . Antti ronib mu kõrvale . " Kuule , sina oled see Olavi pruut või ? " " Ei . " " Mh , oled küll . Ma olen sind koos Olaviga näinud . " " No see mind küll veel Olavi pruudiks ei tee . " " Mis te olete praegu tülis või ? " " Ei , miks sa seda arvad ? " " Noh , et sa oled ilma temata väljas . " " Kamoon , ma ei ole tema pruut ! " Vihale ajab . See Antti pole kaugeltki esimene , kes seda arvab . Olavi on vist asja päris tugevalt võtnud . Tema kurvastuseks - mina pole . " Tahad ka ? " Krista ulatab mulle piibu . Võtan vastu . " Oi , Olavi pruut suitsetab kanepit ! Kas Olavi ka teab seda ? " " Mine persse , ma ei ole sulle mingi Olavi pruut . " Tõmban kopsu . Sa raisk , see oli nüüd küll päris tugev asi . Kurgu võtab lausa kibedaks . " Antti , sulle küll ei anna , " ütleb Krista , kui Antti ootavalt piipu piilub . " No miks ? " " Sest Riin pole Olavi pruut . " " Sa , Antti , võid ise Olavi pruut olla , kui tahad , " puhun suitsu suust . Meid on tähele pandud , nii mõnigi naerab . Võtan paar lonksu õlut . Suurt lonksu . Uuh , see kraam on ikka päris-päris korralik ! Kui külmkappi teise õlle järele sukeldun , olen juba kolm kõssu teinud . Veel pool pudelit õlut ja veel kaks kõssu ja edasi ma ei mäleta . Ärkan sitamaitsest suus . Kus ma olen ? Ei tea . Panen silmad tagasi kinni ja püüan mõelda . Riided on vähemalt seljas , avastan kergendusega . Julgen uuesti silmad lahti teha . Inimesi magab siin-seal , külgkardinad on ees , aga aimata on , et väljas on juba valge . Ajan end püsti . Urve minu kõrval mõmiseb läbi une , kui teda kogemata müksan , aga ei ärka . Magab edasi , hõbeniit põsel . Köögi poolt kostab vaikseid hääli . Lähen sinnapoole . Ooh , kemps , mu lemmik . Teen siia kõrvalepõike . Huvitav , kas pohmakaga sittudes on võimalik end ära lämmatada ? Püüan hingata läbi kokkunutserdatud pluusisaba , kuni tagumik puhas ja vesi peale tõmmatud on . Issand , kui jubedat haisu võib minu seest tulla ! " Vaikselt hakatakse vist end üles ajama , " märgib Eeva , kui kööki astun . " Sa ka teed tahad ? Vaarikavarreteed ? " küsib Antti pliidi juurest . " Heameelega , " istun taburetile . " Kellelgi suitsu ka on ? " Eeva annab mulle . " Kus Krista on ? " küsin . " Ta läks juba öösel minema , " vastab Eeva . " Kuhu ? " " Mina ei tea . Robiga kahekesi läksid , ma ei küsinud , kuhu . " " Kus me üldse oleme ? " küsin suitsu pahvides ja teetassis suhkrut segades . Aknast paistavad märjad hallid majad . Sulailm . " Mustamäel . " " Millega siit linna saab ? " " Kahega . See tähendab , number kaks trolliga . " Däämd , mul pole kopikatki . Hea , et võtmedki on . Ja koht , mida koduks nimetada . Sest ahastus , mis suitsu ega teetassiga ei kao , hakkab mind järjest enam piinama . Tahan peitu , tahan ära . Kaugele , minema teiste silma alt , nagu loom , kes tunneb surma lähenemist Appi , kuhu ma sattunud olen ? Palav , umbne . Paha , paha , paha . Kõigele lisaks terve Mendelejevi tabel , mida ma siin sisse hingata või näpu otsa korjata võin . Seisan trollis , päikeseprillid ninal , et keegi mu punetavaid silmi ei näeks . Õnneks paistab päike , prillidel on mingi õigustus vähemalt . Tahaks istuda , oh , kuidas tahaks istuda ! Aga kõik kohad on täis . Igasugu vanurid ja invad . Tasuta sõit , midagi pole päevaga peale hakata , muudkui undavad mööda linna . Istugu kodus , vahtigu seepi näiteks . Aga ei . Nemad sõidavad ringi , et tunda end tähtsana . Et teised tunneksid end istudes süüdlasena . Paari minuti eest kupatas üks krõõp istumast püsti ühe umbes kaheksa-aastase poisi . Sellel oli kott seljas suurem kui ta ise , aga krõõp ei jätnud jonni : vanemale inimesele tuleb ju istet pakkuda Annaks taevas , et ise vanana ühistransporti ei peaks ka-sutama . Kaad dämid , mul on sitt olla ! Kas teil , babuuljad , on tõesti sitem kui mul ? Andke mulle palun üks tooliservgi ! Higi voolab , igast august . Päikseprillid ei püsi ninal , sest nägu leemendab . Võtan nad pihku , pühin pabertaskurätiga nägu . Taskurätt näeb välja nagu ma isegi , täielik kalts . Panen prillid tagasi ninale . Pea valutab . Õhku , õhku tahaks ! Persse , ma ei suuda enam . Ronin trollist maha , mis sest , et kesklinnani on veel mitu peatust . Tahan istuda . Istuda ! Trollipeatuses on küll üks pink , aga ka siin on vanurid oma vallutusretkel . Kotid ja mutid , ühel mingi punnissilmne miniatuurne krants kaenlas . Aga äkki pole tegelikult kõik kohad vanureid täis ? Äkki mul on lihtsalt pohmakast tingitud hallukad ? Olengi nii kaugel vä ? Toetun vastu trollipeatuse klaasist seina ja üritan toibuda . Tuul on mu higise keha vastu julm , aga ma ei hooli sellest . Vanamutid polnud hallukas , mõistan ma mõne aja pärast . Kas selle üle õnnelik olla ? Külmkapis on toitu . Aga ei grammigi alkoholi . Ma vajan alkoholi , ma vajan alkoholi , ma vajan alkoholi . Otsin üles oma rahakoti ( selle sisu eest hoolitses nädal tagasi jälle vana sõber Vaiko , aitäh ! ) ja venin poodi . Isegi duši alla ei kisu , nii sitt on . " Kas teil dokumenti on ? " küsib kassapidaja . " Ei . " " Sel juhul ei saa ma teile müüa . " " Mida ? " " Kust mina tean , kas te olete kaheksateist või ei ole ? " " Olen . Ma saan suvel juba kakskümmend . " Kas ma pean tõesti oma päikeseprillid eest võtma ja sulle , vitule , näitama , kui punased on mu silmad ? Kui väga vajan neid kahte , uduseks tõmbunud kerega ahvatlevalt blondi õllepoissi ? " No päris ausalt , " ütlen . Kassapidaja piidleb mind ikka veel uskmatult . " Ma olen varem ka siit poest ostnud , " allun ma pohmas mölapidamatusele . " Ma käin peaaegu iga päev siin poes . Järgmine kord võtan mõne dokumendi kaasa ja näitan teile . No ausalt , noh . " Õnnepäev või mis , kassamutt leebub . Ma armastan alkoholi . Mina küll aru ei saa , et alkohol mingeid kaloreid sisaldaks , nagu räägitakse ja kirjutatakse ; ma tunnen pärast pidu end alati hoopis saledamana kui enne . Arvata võib , et jutt alkoholis leiduvatest kaloritest on karsklaste ülemaailmne vandenõu . Üks õlu saab minuga üheks juba enne koju jõudmist , tei-sega luban armatseda hiljem , siis , kui ärkan . " Tšau , tibu ! " Krista istub mu voodiserval . Pestud-kustud-kammitud , kena nagu alati . " Uks oli lahti vä ? " " Oli jah . Noh , kuidas enesetunne on ? " " Krapula on väkevä . Persse , mul on jumalast sitane tunne . Duši alla tuleks minna . " " Sa kustusid eile päris kiiresti ära . " " Kuule , jah , ühe õlle vist võtsingi ainult . " " Mida-mida , minuteada jõid sa seal kolm vähemalt . Ja kuulutasid kõigile , et Olavi on idioot ja sa pole kunagi tema pruut olnudki . " " Ei olegi . " " Oo-kei , igatahes oli naljakas . " " Niigi palju kasu minust . Kuule , ma ronin duši alla . Ega sul kiire ei ole ? Mul vist läheb seal tiba aega , ma tahaks juukseid ka pesta ja . " " Palun väga , " naeratab Krista . Olen tõesti kaua duši all . Väljun sealt tunduvalt parema inimesena . Mingid söögilõhnad ? Võimatu . Aga ei - on tõesti . Krista ja köök ? " Oi , emme , mis sa süüa tegid ? " piiksun ma kööki astudes titehäälel . " Emme tegi väiksele tütule pitsat , " tuleb Krista mu mänguga kaasa . Ja ongi pitsa ! Loomulikult on ta siia saabunud , mitte siin valminud , aga mis siis . " Emme on kalli , " siuksun idioodi häälega ja otsin kapist oma õllepoisi välja . " Tahad ? " küsin Kristalt . " Ma ostsin ka neli pudelit , " ütleb tema . Kolime tuppa ja vaatame pitsa ja õlle kõrvale mingit haiget seepi . Appi , kui mõnus on olla ! Inimese tunne hakkab sisse tulema . Uksekell . Lähen avama . Mida - Olavi ? " Tere . " " Tere . Kust sina siia said ? " " Tulin . Ma tahan sinuga rääkida . " " Okei , astu edasi . " Istume Olaviga kööki . Panen toaukse kinni , ma ei taha , et Krista kuuleks , mis me räägime , ja parem on , kui Olavi ei teaks , et ma siin üksi pole . " Kohvi ? Teed ? Õlut ? " üritan viisakas olla . " Ei , midagi pole vaja . " " Sul paistab nagu mingi mure olevat ? " istun köögilaua taha Olavi vastu . " Jah , " alustab Olavi , aga on pikalt vait , enne kui jätkab . " Mulle tundub , nagu meie suhe oleks kuidagi eba ... ebahingeline ... " Mida juttu . On ta kaine ? Vist küll . Parem õudne lõpp , tuletan ma Gregi sõnu meelde . " Ei tundu , see suhe ongi niiöelda - ebahingeline , " ei hellita ma . Vaikus . " Ma ei tea üldse viimasel ajal , millega sa tegeled . " " Aga sa ei peagi teadma . " " Ma ei tea mind ikka nagu huvitab või nii . " " Miks ? Ela oma elu . Loe Seltskonda ja Kroonikat , kui sind teiste elud huvitavad . " Appi , ma olen julm . No olen ju . Lausa häbi . Aga ma ei näita välja . " Ma kardan , et sa oled kõik lihtsalt välja mõelnud , tegelikult ei ole meie vahel midagi olnudki . " " Kuidas ... " " No need paar korda . See pole ju veel mingi määraja . " " Aga me võiksime ju ikkagi noh nagu edasi käia või ... " " Loomulikult me ei pea sellepärast veel tülli minema , aga sorri , ma ei taha , et sa kõigile räägiksid , nagu ma sinu pruut oleks . " " Aga miks kui ma näiteks oleksin sellega nõus , et sa pole truu ? " Appi , ma ei või . See on nagu mingis labases seebiooperis . Mis truudus ? Kellele ma truu peaksin olema ? Iseendale olen , ja sellest ju piisab ? " Sa nagu ei tahakski kellegagi käia või olla , " heidab Olavi mulle ette . " Ei , vist . " Mis asi peakski mind panema kellegagi pikemalt kokku ? Pesaehitamise-ihalus ? Poegimissoov ? Äraelamisvõimalus ? Andke mulle pidur ... " Ma ei oska enam midagi rääkida ... " vaatab Olavi endale sülle . " Sama siin . " Vaikus . " Ma vist lähen ära ? " " No mine . " Ma ei taha talle otsa vaadata . Mitte , et mul oleks häbi oma sõnade või käitumise pärast , ei . Ma kardan , et ma lähen tema nukrat nägu nähes tülgastuse tõttu endast välja . Olavi tõuseb . Ma panen ukse tema järel kinni . Ta ei olnud ju alguses selline ! Mis tal viga hakkas ? Ära armus ? Vist küll . " Kuule , ma tahaks küll mingit kõva asja praegu , " pahvatan Kristale . " Nonii , see oli Olavi , eks ? Mis ta rääkis ? " " Ah , sa ei taha teada . Sa , ausalt , ei taha seda teada ! " " No mis siis oli ? " on Krista endiselt uudishimulik . " Mis oli , mis oli . Midagi ei olnud . Tüüp on endale millegipärast sisendisse võtnud , et meil on suhted . " " On siis või ? Midagi ikka on , kui kõik räägivad , " õrritab Krista mind . " On ja jee , " naeran mina . " On sul midagi kõva panna ? Konni või kokat või ? " Me kolime ühte baari , õnneks on neid siin maja lähedal lademes . Mu juuksed on veel tiba niisked , mis siis . Peaasi , et meik näos ja riided seljas . Istume baaripukkidel . Krista käristas Jägermeistrit . " No täitsa lõpp , " ei ole ma ikka veel Olavi tänasest külas-käigust üle saanud . " Nagu hulkuv koer . Niuks-niuks . See pole ju normaalne ? Või on ? " Limpsan külmast klaasist . Häid jooke tehakse ikka . " Kuule , aga sa meeldid ju talle tõesti . " " Kamoon , ma meeldin paljudele , aga enamikuga on sellest hoolimata võimalik ju normaalselt suhelda . " Krista naerab ainult . " Kuule , a Silver oli ka ju algul sinu pärast lausa arust ära . " " Oli ka vä ? " See on küll uudis . " Muidugi oli . Neid tšikke , kes teda oleks tahtnud , oli ju küll ja küll . Aga elamisse võeti ainult sind . " " Oh mis kaunis jutt , sellest on tõesti abi . " " Miks te üldse laiali läksite ? " " Sa ei tea siis vä ? " " Täpsemalt midagi , kui , et te lihtsalt ei ole enam koos . " " See suhe ei toitnud lihtsalt enam . Ma ei viitsind üksi kodus istuda ja ei viitsind ka tema lollide sõpradega suhelda . Ja kui ta teada sai , et ma kooli sisse ei saanud , oligi kõik läbi . Ta oli mõelnud , et kui ma kooli tulen , et siis nagunii tekivad mul uued sõbrad ja lahkuminek pole kummalegi raske . No selline loll jutt . " Võtan väikse sõõmu . " Nagunii polnud raske , lihtsalt see harjumuse muutmine . " " Oot-oot , " jääb Krista äkki ühe laua poole vaatama . " Sul oli väike koka-mõte , eks ? Ma otsin sulle . " Krista tõuseb ja läheb aknaaluse laua juurde , räägib seal mingi tüübiga ja tuleb siis tagasi . See tüüp on kuidagi tuttava moega . " Lähme istume nende lauda , " ütleb Krista . " Muide , kui nendega edasi minna , saaks tasuta nina puuderdada . " Edasi minna ? Mis tähendab - edasi minna ? Et nendega keppida või ? No vaatame . Lauda jõudes näen seda tüüpi paremini . No muidugi - see on ju Uuno , see seksikas diiler . " Kuidas Kristiina elab ? " küsib ta minult . " Kardan , et sina näed teda sagedamini kui mina . " " Kuule , ma ei tea , mingi nädal aega pole ta minuga ühendust võtnud . Kurb , kui nii stabiilne klient kaob ... " Laudkond naerab . " Aga sina " kummardub Uuno minu kõrva juurde . " Ma mõtlesin , et sa oled mingi põhimõtteline korralik . " " Olengi ju , " vaatan talle suuril silmil otsa . Pärast väikest tretti Kristaga kempsu olen tunduvalt tugevamas tujus . Kuttide pilgud ja killud , oh , ma olen oma sõiduvees ! Pidu on pilvini ja tõuseb järjest kõrgemale . Ma olen see , kelle eest emad oma poegi hoiatavad . Ma olen ilus ja noor , ma armastan seksi ja raha , mulle meeldib meeldida ja ma ei hooli kellestki peale iseenda . Kui te olete mu kätte saanud , siis te pole mind ikkagi kätte saanud ! Ärkan . Pimedus . Igal pool . Laman voodis . Ma ei julge liigutada , ma ei julge mitte midagi . Isegi mõelda mitte , sest ka ainult ajurakkude liigutamine täidab kogu mu keha suure valuga . Vajun tagasi imelikku olekusse , mida ei oska kirjeldada ja , ausalt öeldes , ei tahagi . Ärkan . Pea lõhub . Kole sajajalgne kass on mu seljas , kõik küüned sügaval mu ihus . Ma ei saa , ma ei saa , appi , kui paha on ! Hingata on valus , hinge kinni hoida on valus . Igalt poolt on valus . Seest ja väljast . Alt ja pealt . Poleks uskunudki , et ma nii suur olen . Et mul on nii palju kohti , mis valutada saavad . Teen silmad lahti . Krista . Mis tema siin teeb ? Vaatan ringi . Minu tuba . Asjad on segi , ere varahommikune kevadpäike paneb tolmu õhus särama . Mul pole vaja end liigutadagi , tean niigi , et voodi ees on tuhatoos paksult konisid täis , igasugu sodi vedeleb vaibal Kuidas , kurat , mu väikesest kambrist küll punker sai ? Teisest toast ei kosta kippu ega kõppu . Gea on vist juba tööl . Olgu . Pohhui . Mõttetu tibi . Või ei ole ? Mis kell on ? Ei tea . Ei julgegi teada . Ma ei liiguta ennast . Põiekas on , aga mis siis . Tunnen Krista suhtes midagi õetunde sarnast , me oleme kui kaks õrna habrast olevust jäetud hukkuva maailma meelevalda . Nii kurb , nii masendav on kogu maailm . Eilsest õnnetundest pole räbalaidki alles . Mõttetu ja tühi on kõik . Põlenud linnad ja tuumatalv . " Aaaa , " venitab Krista . " Üleval ? " vormin oma huultega pika sõna . Aaaii , valus on !!! " Ei , surnud . " " Sama siin . " Vaikus . Vedeleme . Ma ei viitsi mõeldagi , et mitte kunagi enam ratast ei pane . Abi sellest kahetsusest ju poleks . Ja nagunii paneks kunagi jälle . " Mina ei saa , teeme midagi , " ajab Krista end umbes poole tunni pärast aegluubis püsti . Mina ei liiguta . " Ma tean , mis aitab , " vabiseb Krista ja otsib voodi alt kotist välja pudeli viskit . Vean end üles . Vaikselt , ettevaatlikult . " Ma ei taha olemas olla , " mõtlen aeglaselt . Rääkida ei suuda . Pärast umbes sadat grammi pole enam nii masendav ega paaniliselt ängistav . Võtan ette pika retke kempsu . Pärast joon veel kulinal , nii viiskümmend grammi . Rauge on olla . Vajun õrnalt patja ja jään tuttu . Ärkan . Vist on keskpäev . Täna peaks palka saama . Võrreldes nende summadega , mis läbi pea ja näo käivad , on see muidugi tühi-tähi , aga , nagu Diana ütleb - kes ei pea piskust , ei pea paljust ammugi . Ajan end istuli . Krista teeb ühe silma lahti , vaatab mind , ja paneb siis kinni tagasi . " Oh , ikka on masekas , " vahin oma paljaid varbaid . " Ja ma pean töö juures käima . " Maive saatis Gea kaudu sõna , et tahab minuga rääkida . Millest , ei tea . Vaevalt , et midagi meeldivat . " Äkki puuderdaks nina ? " kägiseb Krista . " Marko andis mulle ükspäev , ma pole siiani riskind välja käia . " " Nalja teed ? " " Ei tee , päriselt . " Üks väike triip las olla igas päevas , " või kuidas see oli . Paar vitamiini kuluks kah muidugi ära . Ooh , mu organism Ta pole enam mu sõber " Minu organism ei taha ka mind enam hästi tunda , krudi-seb ja ragiseb igatpidi . Vean end kööki . Kolm aspiriini , kaks C-d , kaks multikat . Külmkapis on mahla . Kõik see vajub kolaki mu kõhtu , ai , tiba valus sai , mis siis . Dušš on mõnus . Küürin oma kondist kahvatut keha . Muutun paremaks . Lahkemaks . Ilusamaks . Hambaid pesen kaks korda . Kui dušimärjana tuppa tagasi jõuan , on Krista juba trii-bud lauale vedanud . " Mis , sa mõtled tõsiselt , et ma panen enne tööleminekut kokat vä ? " " Loomulikult . Kuidas enesetunne on ? Pole kiita , eks ole ? Aga meeleolu , kui mõtled Maivele ? No vott . Väike enesekindlus kulub marjaks ära . " Mõtlen . Loomulikult on tal õigus . Mu keha tõrgub natuke . See on nagu kunagi pubekana , kui sai kõvasti alkot sisse kaanitud ja esimesi pohmakaid põetud . Siis oli muudkui hirmus paha ja hirmus paha , aga ei julgend alkoga pead parandada . Kui lõpuks proovisin , sain aru , et halva vastu aitab halb . Homöopaatia , kui nii võib öelda . Võtan valge plastmasstoru ( esmatarbekaup kosmeetikakotis ) ja tõmban ninna . Valus saab . Hea saab küll , aga valus ka . " Sul tuleb morssi , " ütleb Krista . " Persse , " podisen ja ronin selili voodile . " Anna mulle sealt kapi pealt paar vatipatja . " Krista ulatab terve kiletoru . " Däämd , ninaseinad on perses . " " Varem on sul ka nii olnud ? " " Ei . Minul mitte . Aa , ma tean , millest see olla võib . Ma võtsin ju nüüdsama aspiriini sisse . " " Hea tibi . Tarkust on ikka kõvasti , " vangutab Krista pead ja tõmbab ninna . Mina rohkem ei tee . Kümme minutit vedelen voodil . Hea , et ei hakand ennast enne riidesse panema , nüüd on vaja vaid käterätik pessu visata . Keha on kui keedukapsas , aga pea on selge . Peaasi on korralik meik . Riided . Putsi , millal viimati pesu sai pestud ? Ei mäleta . Midagi siiski leiab , ei tahaks pärast kolmepäevast pidutsemist päris lebrasena Maive silma alla sattuda . Ta küll ei saaks aru , kui just alkomõõk suust välja ei käi , aga ikka . " Sa oled seni siin ? " küsin Kristalt . " Ei usu . Ma tulen ka sinuga välja , käin jalutan natuke . Helista , kui oled asjad korda saand , käiks kuskil söömas . " Viimane söögikord on meelest läinud . " Ma tahan sinuga väga tõsiselt rääkida , " ütleb Maive . " Jah ? Räägi siis . " " Ma ei ole sinuga rahul . " Ma vaatan talle küsivalt otsa . Mis siis nüüd ? Kas ta teab , et panen pidu nagu muiste ? Või millega ta rahul pole ? " See , kuidas sa tööl käid . " " Mis siis sellega on ? Ma pole kordagi tulemata jätnud . " " Te oleksite pidanud Annemaiga enne minuga rääkima , kui nii pikad vahetused tegite . " " Sorri , see " nädal-pluss-nädal " oli Annemai mõte , ja kuna sa pole kunagi sõna võtnud , arvasin ma , et see ei tohiks sind nüüd ka kuidagi segada . " " Ja see pole ainuke asi . " " Mis siis veel ? " " See küünelaki-asi . " " Mis küünelaki-asi ? " " Sa tead väga hästi . " " Mida ? " Ma ei saa tõesti aru . " Minu arust on meil siin oma töötajatele piisavalt odavad hinnad , et mitte varastama hakata . " Ma ei saa ikka veel millestki aru . " Ja siis ? " " Kas sul häbi ei ole , sa tead väga hästi , millest ma räägin . " " Ei tea . " " See lillakaspunane lakk , millega sa kogu aeg oma küüsi lakid . " " See on mu enda lakk . " " Aga kaks nädalat tagasi oli veel salongi lakk . " " Segi oled peast vä ? See lakk on mul juba mitu kuud . " " Ära valeta . Sul on praegugi selle lakiga lakitud . " " On küll , jah , sest see värv meeldib mulle . On juba mitu kuud meeldinud , see saab mul kohe varsti tühjaks . " " Keda sa oma arust siin petad ? Kas sa arvad , et ma olen mingi jalamatt , kellest noored plikad üle võivad astuda ? See on minu salong ja sina oled siin ainult töötaja . " " Ma tean oma õigusi ja kohustusi väga hästi , mul pole sinu küünelakki tarvis . " " Riin , sinu ülbus on kohatu . " " Sa ise oled kohatu . Mis sa mõtled , et oled maailma šefim tibi vä ? Et sul on oma salong ja puha ? Ajudeta rasvane vitt oled sa . " Loomulikult ei ole see minust ilus , aga mind varguses süüdistada pole ka ilus . See , mis edasi tuleb , on samuti ilusast kaugel . Maive ei ole nõus mulle palka maksma . Mina pole nõus ilma rahata siit lahkuma . Tuhisen kassaaparaadi juurde , kindla teadmisega , et võtan sealt endale kuuluvad viis tonni ja kaon . Jäädavalt . Isegi lõpparve hoidku endale , faking idiot . Nojah , loomulikult me kakleme . Kurat , kus on ikka rasva sees jõudu ! Aga minu sees on koka . Lõpuks rahuneme maha , kliendid on muidugi kõike pealt näinud , mis siis . Minul on ükskõik , see on tema salong , tema asi , kuidas ta selle hea nime taastab . " Ma pole sinult mitte sittagi varastand , " ütlen veelkord . " Sa oleks võinud minu käest küsida , " astub Gea minu kaitseks välja . " Ma oleks sulle öelnud , et Riin ei varasta ja et see on ta oma lakk . " " Ole vait , ma ei rääkinud sinuga . Kuhu see salongi lakk siis jääda sai , huvitav küll ? " " Mina ei pea su asju valvama , " kobisen juukseid kohendades . " Ega's ma lähen ka minema , kui Riin läheb , " õiendab Gea . " Varsti süüdistad mind ka jumal teab milles . " " Mine ! Minge jah kõik ! " Maive on endast tõesti päris väljas . " Enne annad mulle mu viimase palga , siis lähen , " irvitan mina . Maive võtab kassast tuhat krooni ja annab mulle . " Mida ? " " Tuled homme , saad ülejäänu . " " Usun ma sind küll . Ma tahan tervet palka korraga . " Oh , kui palju jama ! Kui salongist lõpuks väljun , tunnen , et see on kõige raskemini teenitud raha mu elus . Duši alla tahaks . Tuttav kogu astub tänaval minu poole . Kes see , kurat , on ? Mai kaad , Kristiina ! Jumalast normaalne näeb välja . Selline hoolitsetud kolmekümne viiene ( ah , ma ei saa ka oma irooniat jätta ! ) . " Tšau , Riin ! " " No tere ! Sa näed lõpp hea välja , ausalt ! Käisid kusagil reisimas vä ? " " Ei , midagi erilist pole teinud . Lihtsalt mõtlesin mingi päev , et ma lihtsalt ei viitsi enam õnnetu olla . Ei viitsi ja kõik . Ma olen nii kaua põdenud , ja nüüd on kevad ka . Mõtlesin , et hakkan õnnelikuks . " " Sul on see tõesti hästi välja kukkunud . " " Aitäh . Tuled ehk mingi päev külla ? " " Miks mitte . Hea meelega . Ma helistan sulle , eks ? Nüüd ma jooksen . Tšau ! " Tegelikult on mul Kristiina väljanägemisest ja õnnelik või õnnetu olemisest suht pajekas . Keha on kuidagi hell ja imelik . Ma ei öelnudki talle , et tulin Maive juurest ära , meenub , kui Kristiina juba kaugel on . " Mina võtan vist ainult salati . " " Kamoon , Riin , kui sul sitt olla on , võta seljanka . Ja alla näiteks Jägermeistrit . Või mingit muud taolist . Tegelt ka . " " Mis sa ise võtad ? " " Pitsat mõtlesin , aga üksi süüa on suur . " " Okk , ma võtan siis poole . Üks pitsa siis , " ütlen ettekandjale . " Ja kaks Jägermeistrit ja kaks ilma mullita jäävett , " lisab Krista . Ettekandja kirjutab kõik oma märkmikku üles , noogutab ja läheb . " Noh , mis Maive rääkis ka ? " on Krista põnevil . " Ma olevat tal mingi küünelaki piistu pand . " " Tegelikult ka panid vä ? " " Ole normaalne , mul pole tema küünelakke vaja . " " A kust ta siis selle võttis ? " " Kust mina tean . Laest , kust mujalt . " " Kuule , a teeks õhtul midagi ? Selle puhul , et sa sealt ära tulid ? Läheks kuhugi peenesse paika ja " " Ma ei tea , ma tahaks natuke kosuda . Istuda kodus ja olla üksi ja täitsa rahulikult . " " Arvad , et pohmakat ei tule ? " " Mina ei tea . Äkki jään enne magama , kui see tuleb ? " " See lootus on nüüd küll väike . " " Mmm , ma tean . Ma teen õhtul kivi , vott . - Kuule , Uuno käest saab , eks ? Teeks sellise vaikse õhtu , küünalde ja muusikaga , ja tõmbaks end rahulikult kivisse ? " " Vau , sul aeg-ajalt täitsa sähvatab ! Selline romantiline naistekas , eks ? Mõtle , kui teeks veel akna lahti , lume sulamise lõhn , kevade lähedus ja puha Ma ei jõua õhtut ära oodatagi ! " Joogid tulevad . " Selle terviseks , et leiaks kähku mingi uue töökoha , " tõstan ma külma klaasi . " Ääh , võta parem vabaduse terviseks . Raha tuleb ja läheb . " Kõlistame pitse . " Keda näha , " maandub Diana parfüümipilve saatel meie lauda . " Kuidas elad ? " " Mis ma elan , tulin Maive juurest ära . " " Miks siis ? " Diana teeskleb imestust . Sõbrannad nad Maivega küll pole , saan aru . " Üllatus-üllatus , see tädi on jumalast ajuvaba tegelane . " " Lõpuks ometi ! " naerab Diana . " Ma juba kartsin , et sa jäädki sinna , ja äkki hakkab ta sulle kuidagi halvasti mõjuma . Et pärast oled samasugune beib . Mis sa nüüd peale hakkad ? " " Mina ei tea . Vaatan . Kuidas ise ? " " Ah , mis siin ikka . Töö ja kodu , vahel pidu . Aa , muide , saatsin Tarmo pikalt . Sa ei kujuta ette , kui armukade üks inimene võib olla ! Lihtsalt kohutav . Nii kui minu juurde kolis , hakkas pihta . Kuni sinnamaani , et kelle jaoks ma end meigin . Kui tegin hommikul tööle minekuks nägu pähe . Jube ! " " Ja nüüd ? Päris üksi ? " " Maailm on mehi täis ! Enda elamisse küll kedagi enam ei taha . " " Kuule , a sa elad ju vanematega koos , mis need asjast arvasid ? " " Oh , ära räägigi , mutt oli päris leilis , et mis eeskuju lapsele ja nii edasi . Ise tead . No aga kust mina teadsin , et see Tarmo selliseks läheb . Ma ausalt arvasin mingi hetk , et see ongi mees , kellega võiks päris kauaks kokku jääda . " " Ma lähen võtan baarist uued joogid , " tõuseb Krista toolilt . " Sulle mida ? " küsib ta Dianalt . " Üks punane majavein , " ütleb Diana . Vaatan - mu klaas on juba peaaegu tühi . Ei pannud tähelegi , kuidas temaga nii juhtus . Viimasel ajal läheb üldse palju asju minust kuidagi möö-da , kõik on nagu udus . Ma ei suuda meenutada isegi seda , mida tegin eelmisel päeval . Mingi vatine eesriie oleks nagu ette tõmmatud . Muidugi need peod . Aga ega Silveriga elades need väiksemad polnud . Mingi kell tuleks end kätte võtta , et suvel oleks põhjust uuesti dokumendid Kunstiülikooli viia . Varsti . Mitte praegu . Krista tuleb jookidega , kandik käes , nagu tõeline ettekandja . Istume kolmekesi , mina , Krista ja Gea , minu toas . Tõeliselt kift on - viisteist küünalt ! Nagu kusagil kirikus ! Tõelises pühakojas . Ja tuul lehvitab kardinat ja makilt tuleb päris mõnusat mussi . Ja me oleme kõik kivis . Päris sügaval kivis kohe . Me oleme niimoodi kaua olnud . Ja oleme veel . Telefon . Aeglaselt sikutab Krista selle oma taskust välja . " Jah ? - Miks mitte ? - Muidugi , " räägib ta . " Noh ? " küsin mina . " Lähme Urve poole . Nad tulevad siit läbi , on kümne minuti pärast all . " " Loomulikult , " olen unustanud , et tahtsin rahulikku õhtut veeta . " Mina ei tule küll kuhugi , " ütleb Gea . " Mul on homme tööpäev ja kell saab juba kaksteist . " " Kust teie tulete ? " " Tegime väikse triibu . " " Mida ? Krista , sa vaata Riinu , ta oli juba enne ju täitsa läbi . Mis sa teda sinna triibule vedasid ? " " Ei ole tal viga midagi . " " Ah , sa oled ise ka juba Riin ! Riin , kas sa kuuled mind ? - No näe , ta vaevu tunneb mind ära . Põrgut , Riin tuleb kuhugi silma alt ära viia . Sellistel üritustel liigub narkopollareid kõvasti . " " Nii šeff pidu ! Jeehheee ! " " Kurat , Krista , sa oled täiesti sooda . " " Jaa ! Jess ! Muidugi olen ! " " Sa ajad mulle ka isu peale . Paneme Riinu siia seina äärde . " " See ei ole üldse sinu asi , kellega ma siia tulin . " " Või nii ? Loomulikult on see minu asi , kui algul lubatakse minuga tulla ja siis viimasel hetkel hüpatakse alt . " " No olgu , see ei ole mitte keegi . Mitte keegi , saad aru . " " Keegi ikka on . Minust minust on sul muidugi ükskõik . " " No ära nuta nüüd , noh . Võta lonks brändit . " " Kuidas sa pudeliga sisse said ? " " Noo , küll mina juba oskan . Istume siia maha . Suitsu tahad ? " " Mh-mh . - Kuule , siin on keegi . " " Kus ? Ma ei näe , pime ah siin . Kuk-ku ? " " See on päris täis vist . " " Näe , liigutas . - Sa , tibi , kah lonksu tahad ? " " Ära anna talle . " " Häh , kade oled või ? - Noh , tibu ? - Näe , joobki , pole tal midagi viga . - Oot , ära kõike ära joo ! " " Ah , lähme minema siit . " Must udu . " Kuule , see plika läheb päris käest ära . Vaata , kuidas väriseb . " " Ma tean , mis aitaks . " " Keebekas . " " Jah . " " Kui ta muidugi pole alkoholi pannud . " " Minu arust ei ole . Sa tead , kust saada ? " " Mmmm Hommik on juba Tean vist küll . " " Hei , Riin , tee silmad lahti , joo , näed , seda . Jah , tubli tüdruk . Tubli tüdruk . Kohe läheb paremaks , ole täitsa rahulik . " Ärkan . Minuga toimub midagi meeletut . Ma ei suuda end kontrollida . Värisen . Mu nahk väriseb ja liha väriseb ja kondid värisevad ja aju väriseb . Kõik koos ja eraldi ka . Süda on nii paha nagu ei kunagi varem . Üle keha on süda paha . Üleni on paha . Ja hirm . Hirm on . Painav , halvav hirm . Mu automaatpiloot veab mind kempsu . Katus sõidab natuke , aga mitte nagu tavaliselt , nii , nagu oleks hea . Mingis mõttes on mõistus täiesti selge , sellises omapärases , kummaliselt unenäolises mõttes - tunnen täpselt , mis materjalist on seinad , tean täpselt , miks on koridori vaiba nurk just sedasi kahekorra - aga keha ei taha sõna kuulata . Oh šit , see on nagu toidumürgitus . Põhi alt ja kaas pealt . Igast august tuleb , korraga . Külm higi , külm keha , samas on palav , lõpmata palav . Persse , kui sitt on olla ! Pildi võiks eest visata , siis ei saaks aru , kui sitt on . Ja siis tuleb selgus . Tõeline selgus . Ma tean kõike . Ma tean seda nii , nagu tõelised teadjad teavad . Mitte kui prohvetid , kes oma teadmisi kuulutama kukuvad , ma tean , nagu kõige targemad , kes ei soovi valgustada lolle ega koguda enesele kuulsust . Ma tean , kui lihtne kõik on ja kui küündimatu on mu keha . Ma tean , et mu füüsiline mina on nii sitt , et ta ei hakkagi tegelikult laksu jagama , mitte kunagi , isegi mitte siis , kui pingutaks . Mu füüsiline keha on tarbetu . Ta teeb mulle vaid valu . Ma ei taha seda . Ei valu ega oma keha , aga ma ei saa kummagi vastu midagi ette võtta . Mu jõuetus ajab mind ahastusse - just nüüd , kus ma kõike tean , ei ole mul oma keha üle kontrolli . Mu keha nutab , et see , mis temaga praegu toimub , on halb ja häbiväärne , ebaesteetiline eelkõige . Aga sellel kõigel pole mingit tähtsust . Mitte millelgi , mida ma varem oluliseks olen pidanud , pole mingit tähtsust . Kui vaid seda valu poleks ! Valu . Piinav valu . Üle keha . Jõuetus . Ja hirm . Ma tahan ära . Ma olen väsinud . Ma olen väga väsinud . Ma ei taha midagi . Ma ei taha enam mitte midagi . Ma ei saa hingata , ma ei ... saa ... ... ei saa ... ... saan ... Te teate mu meest . Te olete tema pilti korduvalt ajakirjanduses näinud . Nii asjalikes kui ka seltskonnakroonikates . Viimastes olen ka mina vilksanud , aga alati kuidagi poolviltu või võõra näoga , nii et mind pole ära tundnud need , kes ei tea , kes mu mees on . Mu mees on kogu aeg raha sees töötanud . Töötab praegugi . Ja on rahul . Ja mina olen ka rahul ... vist . Ma ei tea . Tegelikult pole mul ju millegi üle nuriseda . On ju ridaelamuboks . Mõlemal auto . Kaks last . Töökohad . Meie elamises on vähe mind . Ma tean , et mu mehel on hea maitse , ja ma aktsepteerin seda , kuigi see on minu omast erinev . Külalised ahhetavad ja on veendunud , et oleme kasutanud mingi eriti kalli sisekujundaja teenuseid . Ja ma olen uhke , et tegelikult ei ole . Et tegelikult on kõik pisiasjadeni läbi mõelnud minu mees . Minu mees . Minulik on vaid veranda . Juugendlik ja romantiline . Eriti ilus on siin kevadel ja suvel , kui viinamarjaväädid on rohelised ja katavad peaaegu kõik klaasseinad . Muidu on põhilised värvid roosa ja hall , ja rohekas valgus muudab veranda hoopis uueks . Siin on mul mugav sohva ja hunnik naistekaid , riiuli peal hulk nipsasjakesi ja muid lollusi , ühesõnaga - tegemist on ööksatuseni magusa naistevärgiga . Mulle meeldib . Õhtuti istun ma siin , teen piipu ja vaatan viinamarjalehti . Need liiguvad ja moodustavad imepäraseid mustreid . Ma ei peagi lugema raamatuid ega vaatama filme , viinamarjalehed avavad minu ees terve maailma kogu tema saladuste ja hiilgusega ... Varsti lähevad ilmad jahedaks ja ma ei saa enam siin nii kaua istuda nagu tahaks . Lausa solvav . Juhtub nii , nagu eelmisel aastalgi - mingid asjad tuleb tuppa ümber tõsta , mingid asjad jäävad . Ja verandal tehakse vaid suitsu . Ja läbi tumeda aknaklaasi on näha , kuidas pehmed lumemütsakad aknaraami polsterdavad , ja iga nurk õhkab : külm , külm , külm ... Sünnipäeva hommik . Lausa juubel . Ma teadsin küll , et kodus mingit pidu ei tule ja sedagi , et S ei tee kingitusi siis , kui on mingi tähtpäev , vaid siis , kui ise tahab . ( Tavaliselt ei taha . ) Aga ikkagi mõtlesin enne sünnipäeva , et ei tea , kas nüüd on see aasta , kui saan kingituse või see aasta , kui ei saa ... On see aasta , kui ei saa . Isegi selleks , et oma sünnipäeva hommikul keppi saada , pean ise talle selga ronima . Neelan alla . Ma tean , et tal on praegu sitt seis ja et meeste mõtlemine käibki sedapidi , et esiplaanil töö ja alles siis naise tahtmised , aga ... Viimasel ajal on tal kogu aeg sitt seis . Teen väikse mõnusa hommikuse sünnipäevapiibu ja olen päris rahulik . Ronin S-i auto kõrvalistmele . " Nonii , sa oma autoga ei lähegi või ? " " Ei , sest ma kavatsen täna töö juures pidu pidada . Ma ei sõida napsuse peaga , sa ju tead . " Kesklinn . Majad . Ma tahaks kord käia läbi kõik need poed ja poekesed , millest ma iga päev mööda sõidan . Nad on mulle tuttavad , kodutee ju , samas võõrad , sest ma ei tea , mis nendes on . Lõhn , asjad , inimesed ... " Mis kell sa tuled ? " küsib S. " Ei oska öelda . " Vist sai natuke kõva laks hommiku kohta , aga mis siis . Läheb üle . " No umbes ikka oskad . " S-l on väga asjalik nägu . " Jah . Umbes öeldes tulen ma kell kolm öösel . " Ma ei mõtle seda tegelikult tõsiselt . Parkimisplats . Peatus . Mingi maa koos . Lillemüüjad . Jube palju on ilusaid lilli , kas alati on ? Või sellepärast on , et mul on sünnipäev ? Üks lillekimp meenutab mulle millegipärast üht vana laulu ... No ma ütlesin : hommiku kohta sai liiga tugev laks . Nüüd on kaks tundi kerget töövõimetust . Mitte et ma hakkama ei saaks , ei , aga ma ei suuda nii keskenduda , nagu peaks . Ma võin enteri-klahvi või arvutihiirde ära armuda . Lihtsalt . S ei näe ühtki lillemüüjat . Kehitan õlgu , mul on täiesti ükskõik . Tort ja vein . Meil on sünnipäevadel napsutamine väga moodne , kuigi tegemist on õppeasutusega . Teemad on kah pisut teised kui tavaliselt . " Mina neist aru ei saa , " räägib Eevi , ligi <arv>-ne inglise keele õpetaja meestest . " Nii kui kusagil seelik välgatab , nii kohe peab järele vaatama . " " On jah niimoodi , " ühineb Annika . " Võibolla on naised lihtsalt ilusamad kui mehed , et mehed naisi vaatavad , aga naised mehi mitte , vähemalt mitte niimoodi . " " Minu arust see peabki nii olema , " võtan julgelt sõna , minu sünnipäev ju . " Mehed ongi niimoodi ehitatud , see on looduse poolt niiviisi seatud , et isased peavad oma - vabandust väljenduse pärast - seemet igale poole laiali puistama . " " Aga naised ? " " Naiste asi on ju valida , kas võtta isane vastu või ei . " " Või kaks isast , " on sekretär Marju veinist uljaks muutunud . " Viimasel ajal on tõesti naistel neid armukesepidamisi palju . Ma ei mäleta , et minu ajal seda nii palju oleks olnud ... Või lihtsalt ei räägitud . " Eevi jääb mõttesse . " Ei räägitud , ma arvan . Tegelikult on ju inimesed kogu aeg ühesugused ! " " Mina ei tea , minul on küll nii , et kui mulle keegi teine meeldima hakkab , siis ma ei taha oma meest mõnda aega nähagi , " pihib Marju . " Sõltub ikka mehest ka , " vaidlen mina vastu . " Ei , no uus on ju ikkagi huvitavam , " leiab Annika . " Huvitavam küll , aga oma on ikkagi oma , " ei jäta mina . " Ma pole kunagi mõelnud , et vahetaks oma mehe selle vastu välja , kellesse armunud olen . " " Sinul on ka mingeid kõrvalevaatamisi ? " imestavad Annika ja Marju . " Ei ole . See tähendab , loomulikult on mulle nii mõnigi silma jäänud , aga see on tõesti just nimelt " kõrvale vaatamine " , oma rada läheb samal ajal edasi , nii et keegi muust ei taipa ja ehk ei mäleta ma pärast enam ise ka . " " Ah , sina muidugi , " loobub Annika teemaarendusest . " Vein hakkab otsa saama , " leiab Marju . " Oi jah , minul on küll aeg koju minna , " arvab Eevi . Meie Annika ja Marjuga arutame , kas käia uue järel või minna hoopis kuhugi mujale istuma . Poleks uskunudki , et nii kõvaks kräuks läheb . Nädala keskpaik ja nii edasi . Olen päris üllatunud , kui avastan , et kell on pool üks , mina töökaaslastega silmini täis ja teel mingisse noortekõrtsu . Võtan klaasi jäävett , sest alko väsitab mind alati . Seisan nurgas ja vaatan , kuidas teised tantsivad . Kas see on nüüd õige koht minusuguse jaoks ? Teised on minust mitu aastat nooremad . Mingi tüüp tuleb minu juurde . Selline normaalne , isegi vist kena . " Kuidas läheb ? " " Tänan küsimast , kenasti . Kas me tunneme teineteist ? " " Ma kardan , et ei . Aga me võiksime tunda ? " Üritan asjalikku juttu ajada , ise tajun , et ei suuda korralikult sõnugi välja öelda ... " Sa põhimõtteliselt ei joo alkoholi ? " küsib X , see tüüp , kui ma teise jäävee järel käin . " Ma olen lihtsalt terve päev endale alkoholi sisse valanud , ei mahu enam . " Olen väsinud . Tahan ära . " Ma ei viitsi ka enam olla , " ütleb X ja pakub , et läheb välja , kus ei ole müra ja kutsub taksod , endale ja mulle . " Ma tahaks sinuga veel kunagi kokku saada , " ütleb ta helistamast tulles . " Aga palun , helista . " Annan talle oma visiitkaardi . Svipsis peaga kipun ma seda liigagi kergelt välja andma . Õues ootab vaid üks takso . " Ma mõtlesin , et viin su koju ja siis sõidan ise edasi , " seletab X. " Tead sa üldse , kus ma elan ? Äkki elan kusagil Kapa-Kohilas ? " imestan ma pakkumise üle . X naerab vaid . " Ma helistan sulle , " lubab X , kui takso mu maja juures peatub . " No eks sa helista , " ütlen mina ja vean end autost välja . Mul on kõigest täiesti ükskõik , helistab või ei helista , isegi see ei huvita , kas ma kõndides koperdan või mitte , peaasi , et saaks koju ja kotile . Maja on vaikne ja pime , hiilin kui varas ülemisele korrusele . Ma ei viitsi meikigi maha võtta , ronin voodisse ja võtan magava S-i kaissu . Jään kohe magama . Järgmisel päeval pole suurt vigagi . Isegi kohv voolab kõhtu nii , et peas ei plahvata . " Mis kell sa tulid ? " küsib S. " Ei vaadanud . Öö oli igatahes . " Piret on ukse taga , ta on meie koristaja-lapsehoidja . Pool tundi varem kui tavaliselt . Mind ärritab see . Olen T-särgi väel , äsja duši alt tulnud ... Pealegi on lapsed ju praegu maal , ta võiks koristama mingil hilisemal ajal tulla ! " Äkki istud pool tundi elutoas ? " pakun ma , püüdes naeratust viisakana hoida . Mulle ei meeldi suhelda inimestega , kellele S palka maksab . Ma ei saa mööda mõttest , et nad peavad mind laisaks ja ülbeks . Mida ma loomulikult olengi , aga see ei puutu ju neisse . " Muide , varsti algab kool , " ütlen S-le . " Ja siis ? " " Lapsed tuleks maalt ära tuua . Karta on , et tuleb ka kõvasti uusi riideid osta . " " Eks sa too ja osta . " " Ma arvan , et seda võiks näiteks homme teha . Laupäev ju . Toon hommikul nad ära ja siis lähme šoppama . Tuled ka ? " " Mis mina sinna poodi lähen ? Te saate ju ise väga hästi hakkama . " Ma ei ütle midagi . Loomulikult ei ole tal seal meiega midagi teha . Lihtsalt pakkusin välja väikse variandi . Et koos olla . Natukegi . Ma olen tegelikult suur unistaja . Kui autojuhilubade saamisel tehtaks asjalikkuse test , siis ma kindlasti lube ei saaks . Olen tekitanud nii mõnegi avariiohtliku olukorra , õnneks S seda ei tea . Ja kõik sellepärast , et jään millegi üle mõttesse , kujutlen , kuidas asi võiks tegelikult olla ja mis siis saaks ... Selles mõttes ei olegi need unistused , et ma ei igatse nende täideminekut . Lihtsalt fantaseerin . Sellised mõttetud , pisut unenäolised mõtted . Kui hommikuselt koosolekult oma tuppa sajan , näen , et keegi on mu mobiilile helistanud . Täiesti võõras number . Postkastis teadet ei ole , järelikult polnud midagi öelda . Võibolla eksis numbriga . " Kuule , sa seda bukleti-asja vaatasid vä , sellega on tegelt kiire , " räägib Annika , kui on pisut lobisenud , et kui haige on pea ja et ai-ai , kellega mina küll ära läksin . Mingi buklett on , mida tahetakse kooli alguse puhul valmis saada . Mina kujundan . " Vaatasin küll , aga ma pole sellega veel midagi ette võtnud . Direktori tekst pidi ju juurde tulema . " " Jah , seda ei ole praegu . Esmaspäeval saab . " " Ta pidi juba eile seda tegema . " " No ei teinud , nagu näha . Tee ülejäänu valmis , eks selle saab pärast juurde panna . " " Okei , ma võin selle ju valmis teha , ta võiks vähemalt öelda , kui pikk see tuleb . " " Ma küsin järele . " " Sulle on telefon , " siristab Marju ukse vahelt . " Keegi X. Räägid ? " " Jah . " Mmm , see eilne tüüp . " Kuulen . " " Tere , olen X. " " No tere . Sa helistasid mulle enne mobiilile ka ? " " Jah . Oled sa täna juba lõunal käinud ? " " Ei ole veel . " " Läheks koos ? " " Miks mitte . " Aeg ja koht . Jään hiljaks . Tunnen ära - ei tunne ära , tunnen ära - ei tunne ära , on ainus probleem . Baar , kus kokku pidime saama , on hämar , kelder ju . Nii . Mingid kännud nurgas , mingid sommid ... Keegi nooremat sorti hea kehaga isane seisab baarileti ees . Tema ? Lähen lähemale , ei julge päris " tere " -nägu teha , äkki pole tema . Seisja keerab ringi - nonii , rõõmus äratundmispilk , järelikult on X. Naeratan . Nägu tuleb tuttav ette küll . " Mida tellid ? " " Ma ei tea veel . Üks jäävesi kindlasti . " " Ei mingit alkoholi ? " " Tegelikult ... ei . " Istume . Mina ei oska midagi rääkida . Söökide tulemiseni on veel aega . " Millega sa üldse tegeled ? " Tema töötab mingis reklaamibüroos , nagu ta eile rääkis . " Koolis olen . " " Seda sa eile ütlesid . Aga mida sa seal teed ? " " Teen arvuti peal oma ülemuse tekstid ilusaks . " " Sekretär ? " " Midagi taolist . Ja septembrist hakkan lastele seletama , mis on arvuti ja milleks seda kasutatakse . " " No milleks siis ? " " No igatahes mitte mängimiseks . " Ta joob õlut . " Ma tean , et seda küsimust naiste käest ei küsita , aga ma küsin ikka ... Kui vana sa oled ? " " Nii vana , nagu sa arvad . " " Kakskümmend kaks ? " " Sorri ? " " Eile olin ma kindel , et sa oled kusagil kakskümmend kaks . Aga kui sa nüüd sedasi vaatad , siis ma enam nii kindel pole . " " Arvata võib , sest ma ei ole ammu enam kakskümmend kaks . " Ma olen <arv>.<arv> ja kaalun <arv> kilo . Ehk on põhjus selles ? Või mu heas puuderkreemis ? Võtan lonksu vett . " Alkoholiga sa niisiis suur sõber ei ole ? " " Eriti mitte . Elus on muid asju ka , millega end õnnelikuks teha . " " Näiteks ? " Kuidas ma ei salli igasugu tutvumisi ! Räägi nagu ülekuulatav . " Aga sa ise ? " küsin vastu . " Igasuguseid asju on , aga üks ei välista teist . Näiteks kivipanemine . " " Mis see on ? " " Narkootikum loomulikult . Sorri , kui sa ei salli selliseid asju . " " Ei , miks , vahet pole . Ma ei tea neist asjust eriti . Ja ei tunne mingit tõmmet ka . Kanepisuitsetamine on minu meelest küll normaalne . Igal juhul parem kui alkohol . " " Kanep ju ongi kivi . " " Miks see kivi on ? " " See tuleb inglise keelest . " Stoned " . Et nagu oled kivis , liigud kiviselt või nii . " Kivi ? Mis lahe sõna . Täiesti kasutustvääriv . Söögid tulevad . Sukeldun oma pajarooga . Paar minutit vaikust . " Ma nägin sind kohe , kui sa sisse astusid , " jääb X mind keset söömist äkki üksisilmi vaatama . " Ma arvasin , et sa oled kellegagi koos , sest sa jäid sinna seina äärde seisma , nagu ootaks kedagi . Aga ma mõtlesin , et kui ma nüüd kohe sinu juurde ei lähe , siis ma hiljem väga kahetsen . " Ma ei oska midagi öelda . Teen näo , nagu huvitaks mind väga minu pajaroa koostis , tegelikult piilun X-i poole . Avastan , et vaatan teda nagu vana naine , kiimas vana naine : lõuajoon , õlad , käsivarrelihased ... Keeran uljalt hoovi sisse . Lapsed jooksevad vastu . " Kuule , ärme lähme kohe minema , " kuulen tervituse asemel . " Mul pole mõtteski . Kus memm on ? " S-i ema on toas . " Issand , niiviisi siis käid ringi , kõht paljas , " näeb ta enne mu nabapluusi kui taipab mulle " tere " vastu öelda . " Sa vaata ikka oma sünniaastat kah . " Sünniaastat ? Milleks , kui kogu teie perekond ei pea miskiks mu sünnipäevagi ? " Mulle pakuti just eile vanuseks kakskümmend kaks aastat , " üritan end õigustada . " Ei tea küll , missugune pensionär seda arvas , " viskab S-i ema killu . " Kutt oli ise ka mingi kahekümne ühe - kahekümne kahe aastane . " " Sul emalikke tundeid ei teki , kui sa nii noorte meestega suhtled ? " S-i ema on alati iroonilisusega silma paistnud . Kohati on see lausa armas . Vähemalt ei mingit võltsi nunnutamist . " Kui inimene on ligi kaks meetrit pikk , on ematunded rasked tulema , " ei ole ka mina suu peale kukkunud . Kevadel oli meil S-ga üks jama . Ta taidles mingil okseüritusel ( ma isegi ei mäleta , kas see oli näituseavamine või millegi presentatsioon või mingi muu piiderlik sodi ) ühe tibiga , ja mulle kanti sellest ette . Tean seda tibi . Tean sedagi , et ta on mitu aastat S-t piiranud ja mingi aeg oli neil koguni väike kepiliin . Loomulikult tegin ma skandaali - minuga ei käida kusagil , rääkimata avalikus kohas suudlemisest , isegi kodus vahitakse töise näoga otsa ; ja nüüd mingi faking vitt ! Oleks siis veel , et mingi tasuline beib , sellised ajutised asjad elab ju üle ... " Purjus inimesed teevad nii mõndagi , " oli S-i ainus õigustus . Tahtsin kogu värki , st S-t , pikalt saata , siis aga lõin kokku oma sissetulekud ning ... ei saatnud . Kuhu mul , sitarattal , minna olekski ? Vaene vanemateta laps . Leppisime tookord S-ga kokku , et räägime ükspäev , kuidas asjad on . Et meie suhted ju vajavad väikest selgitamist . Me ei rääkinud . Pole rääkinud siiani . Põdesin nagu pubekas - kõik oli ju pealtnäha korras , põhimõtteliselt ei muutunud meie suhetes ju midagi , ainult ... see mitterääkimine halvas mu mõtlemist . Ma ei osanud kuidagi alustada , ma ei tahtnud tüli . Panin silma kinni ja elasin edasi . Silma on tunduvalt mõnusam kinni panna , kui kanepit suitsetad , st kivis oled , nagu X ütleb . Sestsaadik olengi . Peaaegu iga päev ... Öelge mis tahate , aga maal ON hea olla . Lihtsalt lesida pärast sauna , tõelist sauna , tõelise , puudega köetava kerise ja sellekevadiste vihtadega . Teen väikse kivi ja tunnetan väga selgelt iga kehapooriga , kui mõnusalt saun mulle mõjunud on . Järgmisel päeval tunnen end reipamana kui tavaliselt . Asjad on pagasnikus , hüvastijätud möödas , sõidame linna poole - mina , Sirli ja Timo . " Kuule , sulle tuli messits , " hüüab Timo tagaistmelt . Mu telefon on kahe esiistme vahel . " Kas ma võin lugeda ? " on Timo kärsitu . " Ei , sest see mess on mulle , " räägin rahulikult . " See oleks sama hea , kui mina sinu kirju uuriksin või telefonikõnesid pealt kuulaksin . " Võtan telefoni kätte , püüan ühe silmaga teed jälgida . " Seda oleks sinust tõesti palju oodata , sind ei huvita ju üldse , mida me teeme või mõtleme , " poriseb Sirli , va tibi sihuke . Puberteet on tulemas , leian , ja klõpsutan telefoni . X ? " sorry about the mess ... : ) " Mai kaad ... Päev läheb millegipärast heledamaks . Hulgun vanalinnas , kammin poode . OK , lapsed on riides , aga ma ise ? Iga hooaja algul püüan meenutada , millega ma käisin aasta tagasi . See ei meenu peaaegu kunagi . Telefon . X. Kah kusagil siinkandis . Saame kokku . Ta kõnnib hoogsal sammul , nägu naerul . Mu selg läheb sirgemaks ja puusad nõksakamaks , kui tema kõrval käin . Ma ei taha ju , et talle ütlema tuldaks , et teda mingi kössis vanamuti seltsis on nähtud ... ! " Ma tean ühte head kohta Kadriorus , kus väikse näksi võiks võtta , " pakub X. " Millega me sinna läheme ? Mu auto on kooli juures . " " Lähme minu omaga , see on siinsamas . " " Sul on auto ? " X naerab . " Tegelikult on see mu elukaaslase oma . Ja nagunii läheb ta varsti müüki . Mõttetu kast . " Mingi ligi paarikümneaastane jaapanlane . " Elukaaslane ? " küsin mina . " Jah . Sorri , et pole varem rääkinud . Loodetavasti ei mõjuta see meie läbisaamist ? " " Loomulikult mitte , " naeratan rõõmsalt . Kihutame läbi linna , X-l on nõme poisikeselik sõidustiil - ise tehakse endale sõiduridasid , parempöörde ajal suunatuld ei näidata , kurvid võetakse pidurivilinal ... Ma vihkan sellist sõidustiili . Aga kummaline , täna see mind ei ärrita . Vaatan X-i sõrmi roolil . Kuule , ütlen ma endale , see X on ju täitsa kobe tegelane ! Kui pärast kergeid salateid minu kooli juurde sõidame , ei oska ma äkki kuidagi olla . Väga ebamugav auto on , mõtlen . Ja tean : asi pole vaid autos . Miks ma kivi teen ? Tahan , arvata võib ... Esimest korda tegin juba ammu , vist seitse aastat tagasi . Või kaheksa . Venemaa värk oli , selline lahja saast , mida siis tühjaksraputatud Belomorkanaliga tõmmati . Paberfiltri sisse keerati kartongist või tugevamast paberist rull , ja tõmmati peost : väikese sõrme ja " nimeta-matsi " vahele surati pläru püsti , pihud kokku , nagu peidaks midagi , ja pöidla juurest august tõmmati . S ei öelnud mulle midagi , kui talle sellest siis rääkisin , kirtsutas vaid nina , näidates , et talle sellised asjad ei meeldi . Kolm aastat tagasi käis ta Amsterdamis . Pühapäev . Täna õhtul tulevad Sirlile külalised . Tibi saab kolmteist . Kringli tõi S , minu meisterdatud võileivatort ootab eilsest saadik külmutuskapis , Coca-cola ja küpsised on ka olemas . Aga jäätist pole . Ja lastešampust . ( Laste E-d ei taha vä , mis ? ) Kõrvalpoes ka pole . Mis muud kui kesklinn . Mina muidugi . Kui end minekule sean , helistab X. Et on linnas ja et mida mina teen . Külaliste tulekuni on kolm tundi . Saan X-ga kokku . Päike on erakordselt ere , paistab silma . Võibolla ongi hea , sest X-le ei saa ma millegipärast silma vaadata ... Me ei oska midagi tarka peale hakata . Aga niisama lihtsalt ei taha laiali ka minna . Kõnnime Toompeal . Septembri kohta on ikka megasoe ilm . " Kui ma Tallinna elama tulin , meeldis mulle siin käia , " räägin vaateplatvormilt alla vaadates . " Kogu see linn ja meri ... Siit vaadates ei tundunud kogu maailm nii ropp ja masendav . " " Tegelikult siis on ropp ja masendav ? " küsib X. " Võrdlemisi . " X seisab mu selja taga . Ma ei näe teda , aga tunnen . Appi , ma ei taha ! See võib ohtlik olla , see sedasi tundmine . Laseme vaateplatvormilt jalga . Tädi märkide ja müntide leti taga ei mõista nalja . X-i küsimuse peale , palju luup maksab , teeb tähtsat nägu : " See on vaatamiseks , mitte müügiks . " X vaatabki . Mind läbi luubi . " Oma daami ei sobi läbi luubi vaadata , " ütleb tädi . " Miks ei sobi ? " " No lihtsalt ei sobi . " " Lollakas , " ütlen mina ja lükkan X-i luubiga käe endast eemale . " Oskab punastada , järelikult on korralik , " viskab tädi oma arust nalja . Naerame mõlemad , kui tädist eemale jõuame . " Minu daam ! " müksab X mind . " " Oskab punastada " ! Ma harjutan seda iga päev peegli ees ! " kõhistan mina . Lapsed magavad , S-t pole jälle . Istun verandal . Kivi hakkab otsa saama , vaja S-le öelda . Ma ei tea , kust ta seda hangib ; vähem tead , kauem elad . Aga mõneks korraks peaks veel jätkuma . Akna taga liigutab tuul viinamarjalehti , on pime , vist hakkab sadama . Pudistan õiekesi vesipiibu kahasse , süütan ja tõmban lurinal pikalt-pikalt sisse . S jõudis koju , kuulen ma õuest piiksatust , mida tema auto teeb , kui ta signalisatsiooni alla pannakse . Viskan end sohvale pikali . " Noh , katus sõidab juba ? " astub S uksest sisse . " Ei sõida veel , just tegin . " S lükkab mu jalad koomale ja istub sohva äärele . Vesipiip luriseb mõnust , kui S kaks kõssu järjest teeb . " Otsa hakkab saama , " ütlen . " Sa teed liiga palju . " " Kamoon , segab see sind vä ? " " Varsti oled sõltuvuses . " " Nagu sinagi . " " Mina pole ju . " " No miks sa arvad , et mina peaks siis äkki sõltuvusse jääma , kui sina ei jää ? Pealegi tekitab see vaid psüühilist sõltuvust . " Vau , hakkab vist mõjuma , sõnad kipuvad uusi tähendusi saama . " Mina selles küll kindel pole . " Hakkan naerma . " Kivis peaga on tõesti õige kanepi vastu sõna võtta ! " S ei naera . Jälle ühine lõuna . Kaad teemd , ma lõunatan X-ga sagedamini kui oma mehega ! " Ma ei saa aru , miks sinusugune kena naine kellegagi koos ei ela ? " " Sorri , ma elan . Kaheksa aastat juba . " Üllatunud nägu . " Ta on hästi töine ja sellepärast ehk mul ongi nii palju aega , et paistab , nagu ma elaks üksi . " " Lapsed ? " " Kaks last . Tüdruk sai just kolmteist , poiss on üksteist . " " Sa ütlesid just , et kaheksa aastat ? Matemaatika pole just mu tugevaim külg , aga kaheksa aastaga kolmeteistkümneaastaseks ? " " Nad on mu mehe lapsed . Nende ema läks mingi aeg Kanadasse . Õppima . Ja siis kukkus seal mingisse lovesse ja jäi kauemaks . Siis tuligi minu etteaste . " " Lõid ripakil mehe koos lastega teiselt naiselt üle ? " " Polnud midagi lüüa . Mina olin see , kes üle löödi . Tegelikult on selle kõigega ilgelt jama olnud , viis aastat tagasi käis tibi Eestis , õigust oli ülegi , ja tema meelest olin mina süüdi , et lapsed teda võõrastasid . " " Päris huvitav , " ütleb X pärast pausi . " Täisväärtuslik elu , seinast seina , " irvitan mina . Äkki avastan , et ma ei oska oma käsi kuhugi panna . Nad tunduvad pikad , robustsed ja kohmakad nagu puberteediealisel , ja mind ajab kohutavalt närvi , et istun , käed süles , nagu kloostrikooli õpilane . Kuhu panna käed ? Kuhu ma need tavaliselt panen ? Ma ei tea . Panen käed ümber kohvitassi , see on mu päästerõngas . Reede õhtu . Sõidan Stockmanni poole . Olen sel nädalavahetusel üksi linnas . Teised on maal . Mul on töö - meie dire kandideerib varsti valimistel ja tahab mingi oma asja esmaspäeval trükki anda , aga teksti saab alles täna õhtul . Niisiis on küljendus-kujundus nädalavahetusel . Minu teha . Tulevat odavam kui mingi reklaamibüroo . Kahtlemata . Mida ma selle nädalavahetusega peale hakkan ? OK , mingi aeg on töö , aga õhtud ? Ööd ? Täitsa lõpp , ma ei mäletagi , millal ma viimati üksi kodus olin . Üksi magasin . Telefon . X. Et saaks kokku . Alles siis , kui olen " jah " öelnud , taipan , et olen teinud hirmsa vea . Ma olen tervest töönädalast kotitud , mu juuksed ei hoia üldse , mu nägu on kahtlemata loppis ... Ja nii peaksin ma kohtuma tüübiga , kes on minust tunduvalt noorem ja kes mulle , häbi tunnistada , meeldib ? Mida ma üleüldse Stokist osta plaanisin ? Ma ei mäleta , ma ei tahagi seda enam mäletada . Sõidan hoobilt teisele korrusele kempsu . Valearvestus : millegipärast arvasin , et ka kabiinides on peeglid . Ei ole . Meikida end autos ? Seal pole ei valgust ega õieti ruumigi . Teen kala näo pähe ja tõstan kosmeetikakoti eesruumis kraanikausi servale . Tulgu ja vahtigu , kes tahab . Kempsu neoonvalgus paneb mu siiralt elu üle järele mõtlema . Peeglist vaatab mulle vastu mingi väga väsinud krõnks . Kammin juuksed ära ja pilt muutub kenamaks . Panen juuksed kinni . Parem . Meik maha . Päevakreem . Puuderkreem ( pa-gan , see hakkab otsa saama ) . Lauvärv . Silmalainer . Kulmupliiats . Ripsmetušš . Huulepulk ? - Ei , see jääb ära . Huuleläige on parem . Pisut desokat ka . Vau , teine inimene . Äkki pingutasin üle ? Ei , liiga soliidne ma nüüd küll välja ei näe . Minek . X-i sõbra U korter . Noored plaanivad õue minna , väike kogunemine või nii . Tüdrukud arutavad meigiprobleeme , et kas kuld või roheline . Sellised trendiinimesed on . Olen lausa huviline , teine maailm ju . " Tule korraks kööki , " kutsub U mind . " Miks ? " ei saa ma aru . Kuuletun , kui avastan , et X-i toas polegi . X istub köögis ja topib piipu . Niih , mõtlen ma . Selle kutiga polegi veel koos suitsu teinud , kuigi juttu on olnud . Selline tunne , nagu astuksin uude maailma , uude eluetappi vms. X tõmbab kopsu ja ulatab hinge kinni hoides piibu minu poole . Teen tõsise näo , kui piibu vastu võtan . Istume teineteise vastas ja ma hoian end tagasi , et mitte oma varbaga X-i varvast või oma sõrmega tema sõrme puudutada , pealtnäha kogemata , loomulikult . See tagasihoidmine ei ole kerge tegevus , sest ... oh , kui piinlik tunnistada - ma tahan teda ! Igat moodi , nüüd ja kohe . Aga ma ei tea , kas tema mind tahab , miks ta üldse mind oma sõprade juurde kutsus , mis ta mõtleb või arvab või on . Ja nii ma hoian end tagasi , püüdes iga hinna eest normaalne ja rahulik välja näha . Selline endaga hakkamasaav tibi . Paari minuti pärast , kui olen end suutnud rahulikuks sundida , võtab ta mu jalad oma jalgade vahele vangi ning mu peod oma pihku . Istun talle sülle , sest inimesi tuleb juurde . Ta surub oma näo vastu mu kaela ja käe vastu mu kintsu , ja ma olen veendunud , et ta kuuleb , kuidas mu süda taob : põmaki-põmaki , suudle mind ! Aga ta ei suudle ja ma ei teagi , kas mul on sellepärast kahju või peaksin hoopis õnnelik olema . Ja nii ma naudin neid minuteid , kus ma tema süles istun , ja pimedas toas ei märka keegi , kui tugevalt me end teineteise vastu surume . Home , sweet home ! Karjun tühjas korteris täiest kõrist : Aaaaah ! Aaaah ! Jesssss ! Mind tahab kutt , kes on minust aastaid noorem ! Kas saab olla mõnusamat tunnet ? Ja mina , jah , mina tahan teda ka ! Aga seda ma ei karju , vähe sellest , ei julge mõeldagi . Selles korteris . Otsime Timoga talle uusi teksaseid , millega koolis käia - eelmised ribastas traataed kooli kõrval ... Ma ei kõlba emaks , sest ma naersin selle üle . Timo naeris ise ka . Püksid käes , otsustan lapsesõbralik olla . McDonald's , loomulikult . " Sa ei ole viimasel ajal Sirli toas käinud ? " küsib Timo hamburgerit paberist lahti harutades . " Ei , miks ma peaksin ? " " Ta ostis endale hamstri . " " Issi teab ? " küsin pärast väikest pausi . " Jah . " " Aga miks minule midagi ei öeldud ? " küsin rohkem endalt kui Timolt . " Issi arvas , et sa oled vastu , kuna sa kardad hiiri ja teisi selliseid . " " Ja siis tuleb võtta nii , et ma ei tea . Olete teie aga naljakad . Kui see elukas Sirli toas püsib , on mul võrdlemisi ükskõik . " " Mina tahaks koera . " " Küsi issi käest , mina kardan ju hiiri ja teisi selliseid . " Timo saab naljast aru . Oleme jälle U juures . U tibi on ka . Meie X-ga lahtikäival diivanil , nemad põrandal paksul madratsil . Vedeleme , sest oleme jälle kivi teinud ja kivis peaga ei viitsi ju eriti aktiivne olla , või mis . Toas on janu . Köögis on õlled . " Ma võtan hoogu , et kööki minna , " tõuseb X istukile . Ja siis suudleb mind . Esimene suudlus on alati teistmoodi . Uus . Huulte pehmus , karvad ja muu . Aga ma ei ütleks , et see siin oleks halb . Kaugeltki mitte ! Olen omadega täiesti pöördes ja see suudlus paneb mind teda päris tõsiselt tahtma , veel ja veel ; juba kujutlen , kuidas me , kaks paari , siin toas kepime , ja mis pärast saab , kui teada saadakse , kes mu mees on . " Noh , kas said hoogu ? " küsin , kui oma pika-pika-pika suudluse lõpetame . Naerame ja punastame ja naerame ... Naljakas , et ma ei tunne end X-i ja tema sõprade seas vanana . Keegi ei anna seda mõista ka . Võibolla ollakse viisakad ? Ma ei usu , et ma tegelikult nendevanune välja näen . Nad lihtsalt ei oska minu vanust vaadata , kuna nad ei tule selle pealegi , et nende seltskonnas võiks olla keegi , kes pole nendevanune . Ma tunnen end miskipärast väga õnnelikuna . Vahet pole , kas sajab vihma või paistab päike , või hakkab hoopis tuiskama . Auto on juba kolmandat päeva teeninduses , aga mind ei koti see absoluutselt . Mind ajavad naerma need hirmtõsised näod , kes bussis sõidavad . Ma olen hiiglama rõõmus , iga hetk on kui kingitus . Nüüd saan aru , mida tunnevad fanaatilised usklikud . Sõidan bussis ja naudin vihmasabinat aknal , näen üht suurt kassivolaskit , kes jookseb kui patult tabatu , ja rong sõidab : <arv> vagunit . Bussis on väga umbne ja üks tüdruk , kes vahekäigus seisab , minestab ära ; aga mul on kõigest ükskõik : ma olen liiga õnnelik . Bussist väljudes on mul pisut piinlikki , et mu silmad nii-ii säravad ja suunurgad lausa tukslevad . Ärkan keset ööd ja tean : nägin X-i unes ! Puuoksad kiiguvad akna taga , S hingab rahulikult mu kõrval . Miks ma nägin X-i unes ? Mida ta mu unes tegi ? Mida see tähendada võiks ? Mõne aja pärast rahunen . Jään uuesti magama . Et sama unenägu edasi näha , nagu hommikul avastan . Seisan hoovi peal ja vaatan taevast . Sügise lõhn on õhus , kõdulehed ja muu . Ilm seevastu on soe , hommikuselt karge vaid . Päike paistab . Ootan S-t . Täna võib tiba hiljem minna , ei pea bussile kiirustama . " Sul oleks nagu ükskõik , et su auto katki on , " on S tõre . " Ei ole ükskõik . " " Mis sa tegid jälle kohe hommikul suitsu või ? " " Ei . " " Usun ma sind küll . " Tegelikult ma ju ei teinud . Aga ma ei viitsi vastupidist kah tõestama hakata . Tean , miks ma selline rahulik ja unistav olen , aga S-le ma seda loomulikult ei ütle . " You have new mail , " ilmub arvutiekraanile . Nonii - X ! Lihtsalt " tere hommikust " . No tere , tere . Nii rõõmsalt võiksid kõik päevad alata ... Ma ei tea , mis see on . Kõik on nagu mingis unenäos , kusjuures see pole üldse ebameeldiv unenägu . Kuidagi meeldivalt ja samas haigettegevalt painav on see uni . Kõik mu mõtted on poolikud ja koosnevad vaid üksikutest sõnadest . Ma ei saa aru , mis ma olen või miks ma olen , kõnnin ringi , nägu naerune ja olen kõigi vastu sõbralik . Mul on nii hea ! Õhk , mida hingan , on sametine , kerge ja puhas , hoolimata sellest , et kõnnin kesklinnas ja autod sõidavad , kuna on keskpäev . Ja inimesed kõnnivad , tähtsad näod peas , sest neil on kiire , nad on töised ja tegusad . Ja mina naeratan ja imetlen pilvi , ja ma ei jookse üle tänava , kui roheline juba vilgub ... X on täna kuidagi masendunud . Tema ja U vahetatud kildudest saan aru , et põhjus on X-i elukaaslases . " Ma ütlesin talle kohe , kui me koos elama hakkasime , et ma pole mingi perekonnainimene ja nagunii teen mida tahan , " räägib X. " Ju siis tema ise ei tee seda , mida ta tahab , " pakun mina . Mõtlen : kui vana ta on ? Kakskümmend üks ? Kaks ? Däämd , sellises vanuses meest on raske kellegagi kokku panna . Sellises vanuses mehel on vaja ringi käia ja elu nautida , mitte pereisa mängida . Sellises vanuses võiks ka beib veidi ringi vaadata ja endaga sõbraks saada , või vanemaid mehi tahta . Või kergemini taltsutatavaid . Aga mis see üleüldse minu asi on ? Ma ei taha ju X-i endale ? Tahaks temaga lihtsalt sõber olla . Ja tegelikult tahaks temaga magada ka ... " Kuule , on sul täna neljanda tunni ajal aega ? " tuleb Annika enne esimest tundi minu ruumi . " Mis siis ? " " Ma pean ära käima , äkki oleksid nõus viienda b-ga istuma ? Ma ei ole kaua . " " Mis ma neile räägin ? " " Ma annan neile harjutused kätte . Aga sa võid ju rääkida oma asjadest ka - arvutist ja . Neil ju veel arvutiõpetust ei ole , " räägib Annika hästi asjaliku näoga . Mu pilk jääb pidama tema kaelal . " Mis asi see sul seal on ? " Annika lahvatab näost punaseks ja tõstab kraed kõrgemale . " Väga on näha ? " küsib ta häbelikult . " Natuke . " Annika silmad säravad kummaliselt . " Muuseas , lapsed on väga tähelepanelikud , " hoiatan teda . Päike naerab aknast sisse . Tuba muutub , võin pea anda , et see oli enne kivi panemist hoopis teistsugune , kõledam ja igavam . Nüüd on seinad kergelt kollakasroosat tooni , ja lamp laes jutustab mulle pikki lugusid . Tavaliselt kujutan endale kivis peaga ette mingit hipi-värki , ma ei tea , miks . Kas sellepärast , et hipid omal ajal tegid kanepisuitsu või olen ma oma eelmises elus mõni noorelt surnud hippar olnud või ... Praegu tunnen end täiesti ajastuteväliselt , aga kõik on hästi selge ja kindel . Ma oleks nagu eluaeg X-ga koos olnud ja määratud eluks ajaks koos edasi olema . Nii hea on olla , et lausa hing jääb kinni ! X vaatab mulle naeruse näoga otsa . Selline õnnelik jumbu-nägu . " Ilgelt kaif on , " õitsen ma . " That's the point , " ütleb tema . " Really ? " küsin mina . Ma võiksin surra orgasmihetkel , mõtlen endale välja maailma kauneima surma . Laupäev . Lapsed on õues , S " korraks " töö juurde läinud . Megailus ilm . Vedelen verandal sohval ja mõtlen , kas teha kivi või mitte . Mu telefon heliseb toas . Ma ei viitsi seda vastu võtta . Siis meenub , et lubasin õhtul Annikaga kokku saada . Olen saanud tema pihiemaks . Kas ma olen selle üle rõõmus , ei teagi . Vean end üles . X ! Kõnnin tagasi verandale ja viskan end sohvale pikali . X räägib , et on linnast väljas mingite kivide otsas ja hakkab ise ka kivisse minema . Ja et meri ja taevas ja ilus . " Minu juures on ka ilus . Jube sinine taevas . Istun praegu verandal , kolmest küljest on jube ilus . " " Tahad mind kadedaks teha ? " " Ei , ennast lohutada , et mul pole siin mingeid kive ega merd . " " Siin on mingid linnud ka . Lendavad kuhugi . " " Lõunasse ? " " Tegelikult peaksid nagu jah , aga minu arust kihutavad hoopis põhja poole . " " Äkki nad lendavad sellepärast põhja poole , et tuleks parem hoovõtt ? " " Võibolla . Kuule , ma peaksin nüüd siit kivide pealt ära minema . Appi , kui pikk tee on ! Enne oli palju lühem . Ma pean ette vaatama , siin võib kukkuda . " " Anna käsi , ma aitan sind , " sosistan . Kui X-i silmapiiril pole , suudan ma kainelt mõelda nii tema kui enda peale ja see on meeldiv mõttetegevus , võite kindlad olla . Aga kui ma temaga koos olen , ei oska ma midagi öelda ega tahta , mingi karvane konn on kurgus , hääl kime , võhm saab otsa enne kui lause ; ta vist arvab , et olengi selline , et hakitud kõne on minu stiil . Minu , kes ma tavaliselt oma häälega rohkem mängin kui tavaliselt kombeks ! Ja ma ei julge talle otsa vaadata ! Mis on minuga juhtunud ? Olen ju suur inimene ! Ma ei tea , ma ei tea . Tahan teda ja ei taha ka , kardan , ma ei teagi , mida , lihtsalt hirm ... Tahan , et me suhe oleks kaugemale arenenud , et ma saaksin natuke omaks pidada seda kätt , seda põske , seda ... mida näinudki pole . Ja tahan , et ma poleks teda üldse kohanud , et ma ei peaks praegu mõtlema : tema , tema , tema ; et ma ei peaks inimestega suheldes end pidevalt kontrollima , kas ma mitte mõttetult ei naerata , kas ma mitte ebaminulikult joovastunud välja ei näe ... S vaatab telekat . Ronin tema kõrvale . Silitan ta kõrva ja sasin ta juukseid . " Sõid ? " küsib S. " Ei . " " Miks ? " " Ma ei tea . Ei taha lihtsalt . " " Jälle tegid suitsu ? " " Ei , " valetan . S vaatab uurivalt mulle silma . " Silmavalged on punased . " " Ma olen terve päeva arvutis istunud , missugused need silmad sinu meelest õhtuks siis olema peavad , " pean pika tigeda kõne . " Räägi-räägi , " ütleb S. Poen talle kaissu . Kuulan ta südame tuksumist ja jälgin poole silmaga telekat . " Miks sa nii vaikne oled ? " Uuesti tuleb vist musta valgeks rääkima hakata . " Väsinud lihtsalt . " " Kui väsinud ? " patsutab S mind pepule . " Vääga väsinud , " teen lolli häält . " Aga mis oleks , kui ... " " Eei , ma olen vääga vääsinud . " Tõusen istuli ja suudlen teda . " Magamistoas on ju ka telekas , " pakun välja . Elutuppa jääbki tuli põlema ja telekas mängima . Avastan selle alles hommikul . Puuderkreem on otsas . Viimased riismed mätsisin hommikul näkku . Uut on vaja . " Äkki on teil midagi analoogilist , mõne teise firma oma , nii vahelduse mõttes ? " küsin müüjalt . See hakkab otsima . " See siin ... on ainult niisutav , see ... see pole eriti hea , " ( pilk mu näole ) " teile ei sobiks . Nii , see on küll väga hea , niisutab , hooldab ja pingutab , aga see on mõeldud vanemale nahale . " " Kui vanale umbes ? " " No ikka kolmekümneaastastele vähemalt . " Punastan äkki juuksejuurteni . " Ei , siis ma võtan ikka selle , mida ma varem kasutasin ... " kogelen lõpuks . Täitsa lõpp , mõtlen uksest välja minnes . Ma ju olengi kolmkümmend ! Istume X-ga ühes pubis , ümberringi on hästi rahulik ja armas , baaridaam kuivatab klaase , õlleankrust tilgub tolksti ja tolksti õlut . Selline vaikne pärastlõunane aeg . Aga mina ei ole üldse rahulik ! Ma ei saa aru , mis see on ! Mingi kohutav keemia ! Istun X-i kõrval , söögiisugi nagu pole , seest on kõik soe , ja ma muudkui tahan ja tahan ja tahan teda ... Ja siis tõusen , et kempsu minna , kus saaks ehk paar hetke rahulikult olla , aga kempsuski ei suuda olla : vahin endale peeglis lollilt naeratades otsa ja tahan teda veel rohkem ! Ma ei karda temast unistada . Tavaliselt olen selliseid unistamisi kartnud , et äkki on nii , et kui unistad , siis läheb tegelikult hoopis vastupidi ja pärast on kurb . Nüüd ma ei karda . Mu silme ette tulevad igasugused pildid , olukorrad , värgid . Ja et mis siis tema ütleks ja mis siis mina ütleks ... Minuga ei juhtuks midagi paha , kui meie suhe lõppeks . Pigem vastupidi . Sellepärast ma unistangi . Ja olen oma unistustes õnnelik . Poodi on vaja minna , avastan vastu ööd . Kui Piret hommikul tuleb , peaks külmkapist üht-teist võtta olema . Ja mul endal tuli just selline väikse õhtuse jäätise isu . " No käi ära , " arvab S. " Sa oled seni kodus ? " " Jah . " " Ma jätan oma telefoni koju , ta laeb praegu . Vastu ei ole vaja võtta . Aga ära siis ehmu , kui heliseb . " " Jah , " ütleb ta , haarab diivanilt raadiopuldi ja keerab raadio valjemaks . " Kuula , " ütleb mulle . Mingi pikem uudistesaade . " SK on varemgi igasuguseid kultuuriüritusi toetanud ja meie valisime ta oma projekti metseeniks just sellepärast , et härra SK on üks vähestest kuulsatest ja tuntud inimestest , kes on tõestanud , et kultuur väärib toetust ja ... " plädiseb raadios mingi memm . " Võin ma sulle ikka endiselt " sina " öelda , härra SK ? " " Tss , " teeb S ja kuulab edasi , naudinguirve näol . Üks ööpäev läbi lahti pood on kohe meie maja lähedal . Jälle mingid kunsti- ja kultuurimemmed , kellele pappi pillutakse , olen oma mõtetes kuri . Mingid haiged installatsioonid ja maailmavalu painesse seadmine . Aga minu sünnipäev ... ah , ju siis ma ei peagi saama , mida tahan . Võibolla on mul karma võlg . Tagasi tulles koputan uksele , olen võtmed tuppa jätnud . S ei kuule . Koputan veel . Raadio üürgab , ukse tahagi on kosta , ime ka , kui S kuuleks . Prõmmin päris korralikult . Ei midagi . Däämd , nii võivad veel lapsed üles ärgata . Jätan poekoti ukse taha ja jooksen akna alla . Viskan ühe väikse kivi vastu S kabineti akent . Käib imevaikne plõks . Otsin uut kivi . " Siin on kive , " ütleb üks hääl . Naabrimees . " Aitäh ! " naeratan ma mesimagusalt ja võtan kivi tema poolt osutatud paigast . Võiks mind aidata , minu asemel kive pilduda , aga ei , vahib niisama , silmad punnis , kuidas ma siin miniseelikus keksin ja teise korruse aknale pihta püüan saada . Kolm kivi . Korralikud kõpsud käivad , ma oleks neid oma tuppagi kuulnud . Näen S-i pea varju laes liikumas , akna poole ta ei tule . Kihutan uuesti trepist üles , prõmmin mitu minutit . Ärgaku minu pärast kasvõi terve maja lapsed . Vähe sellest , et mul pole võtit , mul pole ka telefoni , et tuppa helistada ! Kas ma nüüd jäängi siia ? Oma ukse taha ? Däämd . Lõpuks tuleb S. Naeruse näoga . " Noh , mis nüüd ? " teeb ta imestunud häält , kui ma tast mööda tuhisen . " Ei midagi ! Fakk , ma istun viisteist minutit ukse taga . " " Ma kuulsin küll , aga mul oli üks tähtis kõne pooleli . " Podisen omaette mingeid roppusi ja tõstan kraami kotist söögilauale . " Sul siis võtit ei olnud ? " tuleb ta mu selja taha ja puudutab telefoniga mu kaela . " Ei , kas tead . " Mu hääl on kuri . Telefon mu kaelalt kaob . S läheb toa poole . " Kui see faking raadio sul pidevalt röögib , siis sa ei saagi ju midagi kuulda ! " hüüan talle järele . S tuleb tagasi . " Sorri , ma ei kuulnud , mis sa ütlesid , raadio on kõvasti . " Mis mul kotis on . Telefon . Võtmed . Kosmeetikakott , kus on igasugu sodi : puuderkreem , peitepulk , huulepulk , huuleläige , lauvärve kaks karpi , ripsmetusšš , silmalainer , kulmupliiats , välgumihkel , piip ja väikses grip-kilekotis pisut puru . Rahakott , kus on auto dokumendid ja juhiload , paarsada krooni , viis erinevat soodus- ja püsikliendikaarti , kaks pangakaarti ning tohutult mõttetuid tšekke ja arveid . Vahel ma puhastan oma rahakotti ja viskan kogu paberipahna minema , mõnikord jätan mõned restoraniarved või piletid alles , kui on mingi kena käik olnud . Ja sisemises lahtris , luku taga , on üks katkine kõrvarõngas , mida ma juba pool aastat parandusse viin . Mõnikord on mul kotis ka akulaadija . Ja teinekord hulk pabereid . Mul on ikka täitsa palju asju . Ja ikka täitsa kõva kivi sai praegu tehtud ... " Miks sind küll nii hea näppida on ? " küsib X. Ma ei tea . Mulle ka meeldib , kui ta mind näpib , ehk see ongi põhjuseks , miks mind hea näppida on ? " Huvitav , millal me sellest näppimisest tüdineme ? " küsib ta . " Ma ei ütle , " ütlen . Me mõlemad teame , et see võib juhtuda siis , kui me teineteist lõplikult kätte saanud oleme . " Me võiksime mingil nädalavahetusel päris kahekesi kusagil olla , " pakub ta . Täitsa lõpp ! Seisan koolimaja kempsu eesruumis , pesen käsi ja vaatan endale peeglis otsa . Mul on ikka äärmiselt loll nägu peas . Püüan näole tõsiseltvõetavamat ilmet manada . See ei õnnestu kuidagi . " Mis sina siin nii õnnelik oled ? " astub Eevi kempsu . " No aga mispärast peaks õnnetu olema ? " hiilin vastusest kõrvale . " Noojah , ega sul vist midagi puudu küll ei ole , selline mees ja . " " No eks ma ole vaeva ka näind , et mul selline mees oleks , " naeran ma uksest välja minnes . Mis mees . Mis vaeva . Minu vaev on selles , et olen püüdnud ta rahule jätta , sest tal on töö , töö , töö ... Ja viimasel ajal tundub , nagu magaks ta minuga vaid sellepärast , et ma olen lihtsalt lähedalt võtta . Selline mees nüüd küll tobedalt naeratama ei pane , olgem ausad . Ma ei tea , kuhu see niimoodi välja jõuab , kas üldse jõuab ja kas peabki . Selge on , et pärast seda pole miski enam endine . Isegi siis , kui elu läheb täielikult tagasi endistesse rööbastesse . X lõpetab oma tüdrukuga kraaplemise ära , mina ei jõlgu enam õhtuti linna peal . Kõik oleks peaaegu nagu ennegi . Oleksin lihtsalt ühe suure tunde võrra rikkam . Ehk ka õnnelikum ? Loodetavasti ei tee ma oma praeguses peataolekus vigu , mida hiljem kahetseda tuleks . Ma ei suuda meenutada , millest ma mõtlesin siis , kui ma X-le ei mõelnud . S-le ? Minu ja S-i suhtele , mis vahepeal nagu on ja vahepeal pole ? Ma ei tea . Vist küll . Aga kuna see oli juba tuttav , tuhandeid kordi läbimõeldud mõte , lasi see vähemalt tööd teha . Nüüd aga ... Vahin totaka näoga aknast välja ja ei suuda õpilastele piisavalt ülesandeid välja mõelda . Vähe puudub , et ma kurdaks S-le oma rasket olukorda - et olen armunud jne. Mmmm , ma lähen kivi sisse . Uauuuh . Vedeleme U toas maas madratsil , mina ja X , ja mul on tunne , et veeren põrandalt maha . Naljakas , ma mäletan äkki täiesti selgelt neid mõtteid , mida ma eelmisel korral selsamal madratsil kivis olles mõtlesin . Oleme vaid kahekesi , U on köögis . X-i käed on tulikuumad ja mulle meeldib , kuidas need mind silitavad . Ja kuidas ta huuled minu kehal liiguvad . See kõik on fantastiline ! Ma olen juba valmis talle ise käe püksi panema . " Kas sul kummi on ? " küsin igaks juhuks . X hakkab naerma . " Oleme korralikud , " ütleb ta . Nüüd ütlesin küll valesti ! Meestehaige vanamutt , sõiman ennast mõttes . U tuleb tuppa . Ta silmad säravad õndsalt . U on tegelikult lõpp kena kutt , avastan . " Teeks veel ? " Naerame . " Mina ei taha , ma pean veel autoga sõitma , " kohendan ma oma seelikut ja juukseid . Katsun põski : need on täiesti tulised . " No natuke ikka teed , " pakub X. Teengi . Piip käib ringi . Me nagu täidaks mingit tähtsat rituaali , mille tähendust vaid meie teame . Me oleme väljavalitud ... U muigab , kui näeb X-i mind kaelale suudlemas ja teeb jälle kööki asja . " Pidime ju korralikud olema ? " küsin . Appi , mu keel ja mõte ei suuda enam korralikku koostööd teha ... " Olemegi , " ütleb X. Ja poeb mulle pluusi alla . Olen märg nagu rääbis , kogu keha põleb . Ja katus sõidab ja ma olen omadega päris sodi . Ja ma ei tea midagi , isegi mitte seda , kas oleks hea , kui me nüüd keppima kukuks või mitte ... Mitu tundi on möödunud , aga mu auto rool on ikkagi pehmem ja siledam kui tavaliselt . Ja iste on , ma ütleksin , anatoomiliselt sobiv . Ma ei viitsi mõelda isegi sellele , kas mendid on väljas või ei . Minu südames on mure . Miks ta ütles nii , mida tähendab " oleme korralikud " ? Et tegelikult ei taha vä ? Või on tüüp endale narkotsiga liiga teinud , kardab , et jääb hätta ? Däämd , kui ma ikka olen korralik , hakkan ma jee kellegagi üleüldse kallistama ? ! Kui ma seda aga tegema hakkasin , järelikult ma tahtsin seda teha . Järelikult oli see minu meelest hea mõte . Ja kui ma end kellelgi juba näppida lasen , no pagan , järelikult tundub ta minu jaoks hea ! Ja miks ma siis ei peaks temaga keppima , kui ta hea tundub ? ! Seda enam , et ma nii tahtsin teda . Nii-iii . Äkki rikkusin ma selle ettepanekuga kõik ära ? Aga tema oli ju see , kes alustas ! Aga mina oleks võinud ju oma keele hammaste taga hoida ! Aga ma ei saanud . Ma olen väga emane . Mul on krooniline östraalperiood ... Kui ma koju jõuan , S veel ei maga . Ma võtan ta päris korralikult ette . Kes X on . Mida ma temast tegelikult tean . Mitte sittagi . Täpselt : mitte sittagi . Ei head ega halba . Tean , et ta on noor kutt , kes teenib korralikult ja paneb kivi , õlut ja vist midagi veel . Ja et ta on mõnusalt pikk ja mõjub kuidagi ... nikutavalt . Pandav mees , noh . Aga see on ka kõik . Ma ei tea , kas ta on minust kaheksa või üheksa aastat noorem , ma ei tea , kus ta elab , mis ta perekonnanimi on , ma ei tea isegi mitte tema sünnipäeva . Kas ma tahaks seda kõike teada ? Ma ei tea . Vist ikka . Aga samas ei taha ma endast ka midagi rääkida . Et kellega elan või mis ma olen või miks . Kes ta mulle on ? Armuke ? Ma olen temasse armunud , kas see tähendab , et ta on mu armuke ? Ma ei ole temaga maganud , ma ei tea ka , kas üldse kunagi magan . Kas siis , kui ei magata , ei olda armuke ? Kes ollakse siis ? Sõber ? Kas tohib armuda inimesse , kellest sa ei tea isegi seda , kui vana ta on ? Ja suudelda temaga nii , et huuled on valusad , ja tahta seda veel ja veel ? S ei otsi enam mulle . Ta ise pole viimasel ajal üldse enam teinud . Alko on tema meelest mõnusam , õhtused õlled ja muu taoline . Nüüd on mul kahju , et ma ei tea , kelle käest ta seni ostis . Aga ma nii tahaks ... Ainus võimalus on X. Lähen X-i töö juurde , nagu enne telefonitsi kokku lepitud sai . X on täitsa kivis . Näen teda esimest korda nii , kui ma ise ei ole . Päris uims kohe ! Mulle tundub , et ta ei saa üldse millelegi pihta . Või ei saa mina , kuna mu pea on selge ? Mida-mida , mingi noor narkar ja mina olen täiesti arust ära , no kuhu see kõlbab , sunnin end temast halvasti mõtlema . Kuhugi vist kõlbab ... Näiteks uinumiseelseks mõtteks teki alla näpuotsa ... " Tead mis , " ütleb Piret mulle ühel hommikul . Teen huvitunud näo . " Minupärast võid sa minu palka vähemaks võtta , aga ma olen mõelnud , et ma ei taha enam lapsehoidja olla . Ma võin küll siin koristamas käia ja mõnikord süüa teha , kuigi Timo näiteks sööb sinu tehtud sööke parema meelega , aga lapsehoidja ma enam olla ei taha . " Olen ehmunud sellisest ootamatust jutuvoolust . " Mis on siis ? " " Sirli on viimasel ajal nii ... ma kohe ei oska öeldagi . Kogu aeg ajab vastu ja kirtsutab nina iga asja peale , mis ma teen või ütlen . Isegi ... isegi minu riiete kohta on tal ütlemist ! " " Püüa mõista , ta on ju pubekas . " " Ma olen ju üritanud mõista , aga ma lihtsalt enam ei suuda . Mulle aitab . " " Kuule , mina pole siin majas eriti mingi ütleja , äkki sa räägid S-ga ? Tegelikult on lapsed nii suured küll , et ise ennast hoida . " Koputan Sirli toa uksele ja astun sisse . Sirli sätib koolikotti . " Kuule , tibi , räägi , miks sa Pireti vastu viimasel ajal kuri oled ? " " No a mispärast ma ei peaks olema ? Sa ise ju arvad ka , et ta on nõme inimene . " " Mingit vaimuhiiglast koristajaks võtta oleks võrdlemisi võimatu , või mis ? Pealegi on see sinu isa valik . " " Need , kes minu isa poolt valitud on , ei pruugi veel mulle meeldida . " " Ära ülbitse , " mõistan ma vägagi hästi , et tibi üritab kahemõtteliste kildudega kuul olla . " Intelligentsetel inimestel ei sobi nõmedusi tähele panna . Mina võiks ju ka sinu kallal pidevalt vigiseda , või mis . " " Sa oled jah meil hästi intelligentne . " " Uuu , behave , baby , " sulgen ma enda järel ukse . Mõttetu tibi . Siin võib veel nalja saada . Oleme X-i töö juures . Embleme , lausa paaniliselt ; nii mulle tundub . Ja ma põlen jälle . Olen valmis siinsamas , keset lauda , arvuti kõrval , värgiga pihta hakkama . Hoolimata sellest , et kell on öö ja ma olen otsustanud siit ära minna . Mu mõtlemine on üle viidud madalamale , s.o tutitasandile , ja ainus , mida tean , on , et mul on muust maailmast täielikult ükskõik . " Sorri , kui ma vahepeal ebaadekvaatselt käitun , " ütleb X. " Samad sõnad , " pühin ma juuksesalgu suust . " Aga ma ei saa sinna midagi parata , et ma sind tahan . " " Samad sõnad , " ütleb tema . Miks me siis seda ei tee ? Ma ei tea . Ma ei julge tema käest küsida . Panen tagi selga . X tõuseb , et mind saata , aga istub siis tagasi . " Miks meestel peab nii olema , et kohe on näha , kui mingi värk on ? Eriti hull oli <arv>-<arv>aastaselt rannas käia . " Istun talle kaksiratsa sülle . " Ma oleksin tahtnud siis rannas olla , kui sa olid <arv>-<arv>aastane , " sosistan ma . Ja me suudleme , suudleme , suudleme , ja unustame kõik . Ma olen voodis . Oma voodis . Oma mehega . Vittu , putsi ja türa otsa ; däämd-däämd-däämd , ma saan , kohe ... Noooh ? Jaaahh ! Aahh ! Hhhhhh ! Saan ! Jessss ! Nüüd ! Maailmapilt selgineb paari minuti pärast . X-ga on ikkagi parem , käib läbi pea . Kurat , aga ma pole ju temaga maganud ? Kuidas ma siis saan mõelda , et temaga on parem ? Tõusen istuli . " Oli sul hea ? " küsib S. " Jaah . " " Miks sa siis üles tõused ? " " Ma ei tea , ma olen täitsa sodi , " kukun kummuli talle selga . Olen nii lollil kombel ära armunud , X-i oma mõtetes nii enda omaks võtnud , et ei saa enam ise ka aru , kus lõpevad mu unistused ja algab reaalsus . Koorin parasjagu köögis sibulaid , kui silmanurgast vilksab , nagu keegi jookseks mööda seinaäärt . Hiir ? ! Olen hetkega taburetil püsti ja kuulen naeru . No loomulikult ! Et ma ka sellega ei harju . Sirlil on ju hamster . " Ole kena ja hoiata ette , kui sa ta lahti lased , " üritan puberteetikuga leebe olla . " Siis poleks ju huvitav . " Kas ma vihastan ? Ei vihasta , kuigi tahaks . Ehmatus hakkab vaikselt järele andma . Ronin taburetilt alla ja koorin sibulaid edasi . Üritan keskenduda õhtusöögile . " A miks sulle ikkagi hamstrid ei meeldi ? " " Ei meeldi ja kõik . Ükski näriline ei meeldi . Sulle näiteks ei meeldi maksakaste , ja mul ei tule pähegi seda sulle pakkuda . Sellepärast oleks võrdlemisi kena , kui sa mind ei ehmataks . " " Äkki ma tahan sind ehmatada , äkki sina ka ei meeldi mulle . " No kurat , see läheb küll üle igasuguse piiri . " Võta oma kärnane rott ja kao , mis sa arvad , et sina mulle meeldid , kui sa sedasi käitud , mis ? " Tibi kaob koos oma hamstriga . No däämd , mis siin lahti on ? S pole üldse enam kodus , tibi ülbab ja näpib minu kosmeetikat , Timo istub pidevalt mingi sõbra juures , kus olevat igasugu lahedaid mänge ... Perekondlik nõukogu tuleks kokku kutsuda või mis . X pole mulle mitu päeva helistanud , mina talle samuti mitte , ja ma ei oska kuidagi olla . Pean end lihtsalt kätte võtma , sisendama , et nii peabki . Aitab juba . Lahe oli , mõnus oli ju see armumine ja teine seltskond , aga nüüd algab argipäev . Ma ei pea ei teda ega ka ennast edasise läbikäimisega õnnetuks tegema . Peaksin olema õnnelik , et asi niimoodi lõppes . Ilma igasuguste tülideta ja teineteise omaks saamisteta . Et see värskendas natuke mu tööle-poodi-koju-voodi rutiini . Ja nüüd tuleks rõõmuga sukelduda omaenese ellu . Aga mitte mõelda " kas ma meeldin - äkki ma ei meeldi " , eriti veel , kui tüübil on kindel diil , kellega küll tülitseb , aga keda ei jäta . Nagu tegelikult minagi . Iialgi ei kavatse ma S-t kellegi teise vastu vahetada , olgem ausad . S on S. Timo teeb köögis endale võileiba , kui ma ootamatult vara , poole kolme ajal päeval , koju tulen . " Kõht tühi ? Sa võid ju eilset suppi soojendada , " pakun . " Ma ei taha suppi , ausalt . " Istun tema vastu köögilaua taha . " Kuule , kas sa ei leia , et mingi jama on . Kõik me hulgume ringi ja oleme üksteise vastu külmad ja . Mis sina arvad ? " " Mis siin arvata . Sina ise ju hulgud ka ringi . " " Ja sellepärast peate teie Sirliga pahadeks lasteks hakkama ? " Timo vaatab mulle pikalt otsa . " Mina ei ole mingi paha laps , aga ma ei taha üksi kah kodus olla . Ja ... tahad , ma ütle sulle , miks Sirli viimasel ajal selline on ? " " Noh ? " " Sellepärast , et meie ema on kaks korda siia helistanud . Ta tuleb varsti Eestisse tagasi , ja ütles , et tahab meid enda juurde . " " Sina ka tahad seda ? " " Ma ei tea , ta on ju mu ema , aga samas ma ei tunne teda . Ma ei oska temaga millestki rääkida . Sirli aga on lausa sillas , kui temast mulle räägib . " Ohkan . " Issi ka teab ? " " Mina pole talle küll midagi rääkinud , ma pole teda viimasel ajal õieti näinudki . " " No nii . Mis me siis teeme ? " " Midagi ei tee . Minupärast võib ollagi nii , nagu on . Mulle meeldib mõelda , et mul ei olegi ema ega isa , noh , nagu sinulgi näiteks ; lihtsalt on mingid inimesed , kellega ma koos elan . Peaasi , et ei pea mingite sentide pärast põdema . " Kaad teemd , ma tahaks ennast praegu maha lasta ! Näen und . Oleme koos X-ga kusagil , mingi maja , mingi voodi . Vedeleme sellel , minu pea tema õlal . " Hea , et meil nii palju aega on , " ütleb X. Teame , et võime siin vedeleda veel kaks ja pool tundi . " Jah , aga see , et ma sind viimasel ajal nii harva näen , pole küll hea , " ütlen , ja ärkan . Nii , täna kivi ei tee . Lihtsalt . Ei tee ja kõik . Mine tea , äkki on isegi õigus neil , kes väidavad , et kanep tekitab lisaks psüühilisele sõltuvusele ka füüsilist ? Ma ei tea seda ja ei saa vist kunagi teada , sest ma olen kanepiga lihtsalt nii sitaks harjunud . Sellepärast ei saagi ma ise aru , kas mu sõltuvus on psüühiline või füüsiline . Selline rutiinne värk : töölt koju , söök , lapsed pessu ja magama - ja siis kivi . Nii peaaegu iga õhtu , st kivi on siiski igal õhtul . Võiks ju väikse vahe pidada . Vähkren mitu tundi voodis , püüdes S-t mitte äratada . Pähe tuleb igasugu sodi . Et miks ma mingil hetkel nii käitusin ja siis veel nii , ja mida inimesed küll minust niiviisi mõelda võivad . Mingit kätevärinat või üleloomulikku himu suitsu järele ei ole , lihtsalt on ebameeldiv . Ma olen üleüldse ilma kivita väga halb inimene . Kade ja hoolimatu . Kivis peaga ei kipu ma lihtsalt nii palju sõna võtma ja inimestel on võimalik minusse ka normaalselt suhtuda . Lõpuks jään magama . Lapsed on voodis . S jääb täna kauemaks . Nii ta ütles . Mis telekast tuleb ? Midagi eriti vist . Mingi film , mida ma olen juba näinud . Teeks filmi põnevamaks ? Teeks . Veranda liin , loomulikult . Tuppa tagasi tulles taban kummalist nõtku oma jalgades . See on uus kraam , teistmoodi ja vist ka tugevam . Mmmm , huvitav on olla . Näksida tahaks midagi . Popcorn ? Miks mitte . Popcornimasin tuleks soetada . Lihtsam oleks . Nüüd keeran pliidinupu number neljale , panen poti põhja pisut õli ja ootan . Peotäis kuldseid kivikesi , kaas peale , jälle ootan . Ma pole kivis peaga veel popcorni teinudki . Iga tera plahvatus kostab tugevalt ja aeglaselt , mu potis tundub olevat kosmosesõda , kus planeedid üksteise järel gaasipilvedeks muutuvad . Ei julge hästi kaane alla vaadatagi . Kujutlen , mis ja kuidas seal võiks olla , mul on nii põnev , et ei märka enda ümber midagi . Mingil hetkel avastan , et mu mobiil karjub ja et ta on seda juba kaua teinud . Tõmban poti pliidilt ja torman tuppa . Naljakas on kivis peaga igasugu kiireid liigutusi teha : liigutust alustades on kerge hirm , et ei saa hakkama , ja liigutuse lõppedes on endast hea meel : sain . Aga telefonini jõuan alles siis , kui see on helisemise lõpetanud . No täitsa pael - X on helistanud ! Ta pole seda üle nädala teinud . Helistan tagasi . X-i elukaaslane olevat minust kuulnud . No ega me koos olles kõrvalisi teid ei vali küll ... Ja küsinud minu järele . X olevat öeld , nagu asi on . " Kuidas siis asi on ? " küsin temalt . " Ütlesin , et me mõlemad heameelega paneksime teineteist , aga pole nii kaugele jõudnud . " Nii lihtne see asi tegelikult ongi . Miks ma läksin temaga välja ? Kell oli ju sitaks palju ? Tahtsin . Tahtsin vaadata , mis värk on , kas ikka veel tahan teda ? Tahan . Tegelikult , kui ta helistas , olin ikka täitsa kivis ja nagunii on mul kogu aeg tunne , et ta on minuga koos , et ta saab minust aru , nagu mina tahan ; asi on koguni nii kaugele läinud , et ma taban end temaga mõttes rääkimas ... Sellepärast läksingi . Lähen õpetajate tuppa kohvi võtma . Mis vahva teema on üleval - narkootikumid . " Mida sina arvad ? " kistakse mind ka vestlusesse . Kas nad teavad ? " Kõik asjad on halvad , kui nad on lollide käes , " arvan mina . " No kuule , narkootikumid on ka targale halvad , " ei ole Eevi minuga nõus . " Siis pole tegemist targaga . No võtke või kanep - kõik islamimaad suitsetavad seda , seal on hoopis alkohol keelatud . Kanepi puhul ei ole pohmakat , ja sõltuvust ta ka peaaegu ei tekita . Näiteks tubakasõltuvus tekib kuus korda kiiremini . " " Kõik , kes praegu heroiinisõltuvusega ravil on , alustasid kunagi kanepiga , " ei jaga Eevi mu tolerantsust . " Need alustasid bensiininuusutamisega , " vaidlen vastu . Vaatan end peeglist . Suunurgas on väike lott ja nina juures ka . Ja otsaees on ikka täiesti nähtav volt . Kortsud , neiu , need on kortsud , mida sa lottideks ja voltideks püüad nimetada ! Miks minul ka ? Täiesti ebaõiglane . Lausa alatu . Täiesti . Äkki aitab kivi kah sellele kaasa ? Mine tea . Mida ma üldse kivist tean , peale selle , et ametlikult on ta kerge narkootikum ? Kuidas ta mõjub näonahale ? Kas nagu tubakas või koguni hullemini ? Kas ja mida ta üldse mõjutab minu kehas ? Noh , nagu tubakas kopse ja alko magu ja . Ja kui ma olen haige , kas ma võin koos rohtudega näiteks kivi teha ? Või ei või ? Kellelt küsida ? Perearstilt viimati ? Netis on valdavalt mingi legalize-jutt , aga kuidas tegelikult on , seda ei tea . Tean täpselt , et kui just mingis naisteajakirjas sellest kõigest ei kirjutata , siis ei saagi ma seda teada . Aga mu nägu . Need kortsud . Mis teha ? Vähem kivi ? Võimalus , kuid mitte eriti ahvatlev . Seda enam , et kui kanep ikka totaalselt nägu laastaks , oleks sellest kuulda ka olnud . Ah , ma hakkan lihtsalt vanaks jääma ! Sellega on lihtsalt raske harjuda , ei suuda tunnistada : jah , kell on piisavalt kaua tiksunud ... Selle asemel hakkan igasugu vabandusi välja mõtlema , lausa tobedusi . Süüdistada kanepit ? ! Asja , mis minust viisaka inimese teeb ... Homme algab koolivaheaeg . Lapsed läksid täna juba maale . Ise , bussiga , ime küll . Istume S-ga elutoas teleka ees . Tema joob õlut . Millegipärast ei suuda ma üles võtta teemat , millest juba ammu nii väga rääkida tahaks . Lõpuks sunnin end. " Kuule , ma tahtsin sinu käest midagi küsida . " " No mida . " " Et kas sa tead , et Angeelika tuleb Eestisse tagasi . " Pikk paus . " Kes sulle seda ütles ? " " Timo . Sa teadsid seda ? " " Jah . " " Aga miks sa mulle sellest ei rääkinud ? " " Ma arvasin , et see sind ei puuduta . " " Ei puuduta ? Tänan väga . Tänu sellele ülbab tibi minuga , nagu ma oleksin viimane narts , ja see ei puuduta mind ? " " Muide , ma tahtsin sinuga ise ka ühest asjast rääkida . " " Jah ? " olen teemavahetuse pärast solvunud . " Et ... ma ei teagi , kuidas alustada . " " No alusta algusest . " " Ma muidugi ei tea , kuidas sina seda asja näed , aga ... " Mulle on kogu aeg närvidele käinud , et kui mingi suur probleem on õhus , siis venitab S sellest rääkimisega viimase hetkeni . Ja kui juba venitab , järelikult on probleem . Lähen üle keha külmaks . " No räägi siis , " ütlen võõra häälega . " Minu arust on meie suhe kuidagi ... ma ei tea , kas ta üldse suhe on . " " Ta on selline juba kevadest saadik , kui sa juhuslikult tähele oled pannud . " " Ma mõtlesin , et sa võiksid ka vaheajaks maale minna . " " Sorri , vaheaeg on vaid õpilastele vaba , mina pean tööl olema . " " No mine kuhugi , ma pean natuke üksi olema , et kõige üle järele mõelda . " " Me oleme tõesti viimasel ajal nii palju koos olnud , et teineteisele pinda käima hakata , " olen irooniline . " Ma ei tee nalja . Äkki elaksid nädal aega kusagil hotellis ? " " Mida ? " S tõuseb ja toob endale külmutuskapist uue õlle . " Ma mõtlen seda tõsiselt . Elaks natuke aega eraldi ja mõtleks selle kõige peale . " " Sa tahaks Angeelikaga jälle liini ajama hakata ? " " Ära ole labane . Sa tead vägagi hästi , mida ma sellest inimesest arvan . " " No mine tea , ajad muutuvad , äkki on ta vahepeal oma mimsilikkusest lahti saanud ? " üritan nimelt õel olla . Tegelikult olen sitaks närvis , aiman iga keharakuga , et kui juba nädalane mõtlemisaeg , siis pole kaugel ka laialiminek . " Ei . Ma ei kavatse ajada liini ei Angeelikaga ega ka kellegi teisega . Üleüldse on mul igavesti sitt seis praegu , ma tahan lihtsalt üksi olla . " Tõusen . Olen kurb ja tige . " Oota , kuhu sa lähed ? " " Jätan su üksi oma õllega . " " Ma mõtlen tõsiselt . Ja äkki läheksid sa kohe , täna ? " " Mida ? " " Ma annan sulle raha , kui sul endal ei ole , võtad mõneks päevaks hotelli toa . " " Räägidki tõsiselt ? " " Jah . " Tuiskan trepist üles magamistuppa , haaran kapi otsast kohvri ja hakkan sinna oma asju pilduma . Duširuumist kõik kosmeetika , riided , mida sagedamini kasutan , nii ... ja loomulikult verandalt kanep . Kogu kanepivaru , muuseas . Käed värisevad , tundub , nagu näeksin end eemalt . Ei , see ei saa tõsi olla ! Nüüd kohe ütleb ta , et ei mõtle seda tõsiselt ! Aga ta ei ütle . Tõesti ei ütle ? Ei ütlegi ! Kaad teemd ! Vaatan mitu korda mööda S-i käest , milles on papirull ; olen kui meeletu elamist pidi tuisates ja oma asju kokku korjates . Appi ! See on halvim unenägu , mida ma kunagi näinud olen ! Aga ma ei suuda sellest ärgata ... Olen uksest välja minemas , kui S mind peatab ja raha mulle taskusse topib . Olgu , mõtlen ma , kui raha antakse , tuleb vastu võtta , kes teab , millal jälle saab ... " Ma arvan , et me ei peaks selle pärast veel tülis olema , " üritab S värki leevendada . " Minuga nii ei käituta . Lihtsalt ei käituta . " Istun autosse , viskan kohvri tagaistmele ja võtan hooga paigalt . Tänavanurgal pean kinni : ma ei suuda sellises olekus juhtida ! Rahunen paar minutit . Mingi hetk mõtlen , et helistaks X-le . Mis sellest , et me taas nädalajagu teineteist näinud ega kuulnud pole . Helistaks ja kutsuks ta endaga hotelli , teeks kivi ja . Et kuradi pärast ei tunneks end nii üksi ! Aga : see võib tunduda enda avaliku väljapakkumisena . Ah , saan ise ka üle . Vihkan hotellitube . Olen alati vihanud . Kogu hotellivärk on selline ühe jalaga asi . Nagu minu ja S-i suhe . Pealtnäha korras . Ma ei kannata ka hotellide hommikusööke . Nad teevad nukraks . Check out , ütlevad isegi puuviljad , rääkimata kannus kõrbenud kohvist . Tõmban jalad tagumiku alla ja jõllitan tuba , kuhu ma sattunud olen . Valge lagi , heledad seinad . Kardinad ja voodikate on mingi ebamäärase kirju mustriga . Öööks . Otsin kivi välja . Teen sellise laksu , et lagi muutub värviliseks . Ma ei suuda kellelegi otsa vaadata . Ma ei tahagi kellelegi otsa vaadata . Ja õnneks ei peagi . Laupäev , tööd pole . Istun terve päeva hotellitoas ja klõpsutan telekapulti . Ei mäletagi , millal nii palju telekat vaatasin . Vahepeal on täiesti normaalne olla , siis meenub jälle ... Mis minust saab ? Ah kurat , kurat-kurat ! Vähemalt olin ma ametlikult abielus , mingigi papp ... Ma ei suudaks oma kesisest palgast isegi oma autot üleval pidada ! Seisan kuuma duši all . Ma ei hooli sellest , et kuum vesi nahale halb on , ma ei hooli millestki . Tule , vesi , kutsun . Sulen silmad ja kujutlen , kuidas kogu saast - kõik nähtav ( pisarad ja tatt ) ja nähtamatu ( see kole ahastus ) - minust veega äravooluauku voolab . Mu nahk on punane ja mu silmad on veel punasemad . Lasen külma vett endale näkku ja ulun . Ma ei taha midagi . Surragi ei taha . Mitte midagi ei taha . Mitte midagi . Däämd , ma olen kolm päeva järjest kivis olnud ! Hommikul ja lõunal ja õhtul ja öösel . Aga mul pole isegi häbi . Ma lihtsalt ei suuda end hommikul muidu karkudele ajada . Poleks uskunud , et probleemid S-ga mulle niiviisi mõjuvad . Topin uue piibutäie , telekast tuleb mingi seep . Kui katus uue hooga sõitma hakkab , tunnen end järjekordselt tõelise selgeltnägijana . Tean äkitselt kõike . Kõike . Tean erakordse selgusega , et kõik on perses , ja et X ei helista mulle enam kunagi . Kas mul on sellepärast kahju ? Jah . Loomulikult on , kuigi peredraama kõrval on see fakt võrdlemisi kahvatu . Ja väike lohutus : ma olen oma unenägudes ja unistustes X-ga nii palju maganud , et selle päriselt puudumine ei pane mind nutma . Aga äkki ei olnudki minu ja X-i vahel midagi ? Äkki mõtlesin ma kõik selle ise , kivis peaga , välja ? Telefon heliseb . S ? Ma ei võta vastu . Ta helistab mitu korda ja jätab siis postkasti teate : " Helista mulle , kui aega saad . " Ma ei helista , loomulikult . Mul on endaga palju tegemist . Ma vahin lakke ja jutustan endale kiviseid lugusid . " ... ma ütlesin , et ... " " ... ja kujuta ette , siis ta leidis , et ... " " ... ta arvas , et ... " Ma ei suuda Annikat kuulata . Ma tahaks talle öelda , et mul on ilgelt sitt seis , ja , kas tead , kodu asemel ootab mind hoopis rõve hotellituba ; aga nagu ei tahaks ka . Ma tahaks , et ma ei tunneks praegu end nii kuradi üksi , samas ei luba mingi okas mu kõhus end nõrgana näidata . Kuidas ma ütlen , et mind , MIND , viskas mu mees ukse taha ... ja et ma ei kujuta ette , mis minust saab ... Ma ei saa seda kellelegi rääkida ! Mul on nii häbi ... Aga Annika ei pane tähelegi . Mu hirm , et keegi võiks aru saada , et minuga kõik korras pole , on asjatu : keegi ei arva , et minu elu võib olla midagi muud kui rikka mehe naisena tööle-poodi-koju-voodi liini harrastada ... Huvitav , kui ma seda tõesti räägiksin , kas mind jäädaks uskuma ? Äkki keeratakse põlastusega selg : ma ju langesin oma rollist välja , ma pole enam see kinnisevõitu kuulaja ... S saadab mulle meili . Naljakas , ta pole varem seda teinud . Me oleme telefonitsi oma asjad aetud saanud . Aga nüüd on temalt meil . Kuidas ta oma äripartneritega suheldud saab , kui ta nii konarlikke kirju kirjutab ? " Oleksin rõõmus , kui saaksime mingi hetk koos lõunale minna . Ma tahan sinuga rääkida meie asjust . Me oleme ikkagi nii kaua aega koos olnud ja peaksime suutma rahulikult ka rääkida . Ma palun sult väga andeks et ma sedasi tegin kuid kõigel on omad põhjused ja mul millegipärast läks pilt täiesti eest . Saad aru mul on sinuga väga hea olla , aga miski on ikka väga valesti . Niisiis ma väga loodan et sa oled nõus aega leidma . Anna mulle märku , mis ja kuidas . " Mingu ikka perse , mõtlen . Aga ikkagi vastan . Et ehk nädala lõpupoole . Miks ta ütleb , et tal on minuga hea olla , ja samal ajal viskab mu välja ? Miks ta ... Vihkan teda . Ei , armastan ... Istun S-i vastas diivanil , meil mõlemal on käes brändiklaas . Ma ei oska äkki midagi öelda . Kõik on nii selge ja samas mõttetu . Kogu nädal on möödunud nii , et ma pole arugi saanud . Mida ma olen teinud , on selge : päeval olin tööl , õhtul undasin ja siis tegin kivi . Aga mida ma mõtlesin , konkreetselt , ma ei mäleta . S oskab öelda . Ütlebki . Et oleme teineteisele võõraks jäänud ja et see suhe tuleks lõpetada . Kuulan , kõrvad lontis , ma tean seda ja mul on hetkel täiesti ükskõik . " Ja muidugi ma olen mõelnud , et ma aitan sind rahaliselt . " " Miks ? " " No sa oled meie peale nii palju aega raisanud . " Olen ? Olen . Tema kõrval vanaks ja koledaks ja laisaks läinud . " Ja sina oled minu peale oma raha raisanud , " ei taha ma talle öelda , et jep , anna mulle jah raha . " Ma ei näe seda niimoodi . " Olen päris tükk aega vait . Loomulikult tahaks ma talle öelda , et mulle pole midagi vaja , aga ta teab väga hästi , et ma valetaks . " Kustutad ise tule ära , kui magama tuled ? " küsib S ja astub magamistoa poole . " Mis , ma tulen sinu kõrvale magama vä ? " " Kuhu siis veel ? " Imestunud ja väga heatahtliku onu ilme tehakse näkku . " Miks ma peaksin seda enesestmõistetavaks pidama , kui mind nädal tagasi majast välja löödi ? " Viivitan veidi , kaua ei tahagi . Tunnen end kergelt sodisena . Võtan brändiklaasi pihku , kustutan tule ja lähen S-le järele . S on juba voodis . Magamistuba on pime . Akna taga on midagi toimunud . Astun lähemale - lumi . No muidugi . Lumi ! Fakk ! Mul tuleb selline masendus peale , et ajab öökima . Lumi . See ka veel . Tunnen , et S vaatab mind . Vaadaku . Ma ei koorigi end päris paljaks , keppima me ju ometi ei hakka . Avastan , et ma pole nädal aega kepile mõelnudki . Vähemalt mitte kui erutavale asjale , mida teha tahaks . Toetan selja vastu seina ja võtan lonksu brändit . Ja räägin siis rahuliku häälega , üsna pikalt , mida ma meie suhtest arvan . Nüüd äkki oskan öelda küll . Kõik tigedad mõtted , mida olen viimase kahe aasta jooksul mõelnud , tulevad meelde . Joon brändit ja ajan suust saasta välja . Ja S ei vaidle mulle vastu , on vait nagu idioot . Või : vait , sest idioot . Ma ei taha tegelikult olla selline vinguv ja süüdistav purjus vanamutt , nagu ma nüüd olen . Vihkan end sellepärast , ja vihkan kogu seda situatsiooni . Pisarad voolavad , suured ja soojad nagu lehmapiim . Körbin tatti ja olen nõme . " Saad aru , ma tahaks oma elu normaalselt edasi elada , " vigisen inetu häälega . " Äkki sa ütleksid , mida ma teistmoodi peaksin tegema , kui uuesti kellegagi koos elama hakkan ? " S on kaua aega vait . Ma arvan , et ta juba magab , aga siis teeb ta suu lahti . " Midagi ei pea teisiti tegema . Kui su kanepisuitsetamine välja arvata , oled sa maailma parim naine . " Nüüd ei pea ma enam vastu . " Maailma parimaid ei visata ukse taha , " viskan talle mürgiselt ja ronin voodist välja . Ma ei häbene oma rõvedat nuuksumist , ma ei häbene midagi . Kus on mu kott ? Ma pean kohe kivi tegema ! Teengi . Luristan ninaga ja lõigun õisi pisikesteks tükkideks . Käed värisevad . Kuradi alko . Tõmban kaks korralikku kõssu . Rohkem pole vajagi , see on hea kraam . Tulgu S siia kui tahab , mina tema juurde küll minema ei hakka , olen ülbe ja solvunud . Vean kapist külaliste teki endale peale ja viskan diivanile pikali . Ei linu ega kedagi . Pohhui . Kivi hakkab mõjuma . Ma ei nuuksu enam . Milleks . S ei tule , ju tal pole mulle midagi öelda . Ah , mingu ta ka ülepea perse , mõtlen , ja jään magama . Ärkan , kui kivi peast kadunud on . Mul on külm . Mul on paha ja kurb . Ja sitamaitse suus - jõin ju üksi pool pudelit brändit ära . Vahin lakke . Mul pole und . Mul pole midagi . Pole meest , pole lapsi , pole kodu . Ehk peaksin ma tegelikult õnnelik olema ? Mida vähem asju , seda parem , nii filosoofid ju räägivad . Mu mõtted on nii rahulikud küll , et võiks magama jääda , aga sitaks külm on . No muidugi , tekk on ka õhuke , aga ikkagi . Kas S , siga , on elutoast kütte välja võtnud ? Vähkren . Lõpuks tõusen diivanilt ja vudin magamistuppa . Paljad jalad teevad põrandal päta-päta . Poen S-i kõrvale . Oma kohale . Siin on soe . Sulen silmad . S ärkab ja haarab mind kaissu , kramplikult , nagu ei tahaks mind ära lasta . Jõudsime maale umbes nelja paiku . Tavaliselt on Kõuts auto häält kuuldes meid aknale ootama tulnud , nüüd teda aknal polnud . " Äkki on ära surnud ? " kiusas ema mind . Viskasin tema poole pahase pilgu . " Midagi valget paistab voodi peal , " piilus väikevend aknast tuppa . " Ongi surnud , " naeris ema . Ma ei teinud väljagi , olin tegelikult sabinas . Hommikul käitus ta väga pentsikult - ronis oma suure kõhuga sülest sülle , paistis , et ei teadnud ise ka , mida tahab . Isa tuli võtmetega . " Vast niisama magab , " arvas ta , et lohutab mind . Olin esimene , kes uksest sisse sai . Kõuts jooksis mulle vastu ja ütles " näu " . Saledam kui hommikul . " Näu , " ütles Kõuts veelkord ja kutsus mind tahatuppa . Läksin , vend loomulikult ka . Ja seal nad olid - kaks nässakat tumehalli tegelast . Näuksusid Kõutsi kandekorvis . " Nii tubli tüdruk , " tegin Kõutsi sasides ninnu-nännu häält . " Minu väike kalli ! " Kõuts volksas poegade juurde ja hakkas neid lakkuma , hooga , nii et need kohalt veeresid . " Üldse pole kassi moodi , " leidis vend . " Alguses ei olegi . " Kobasin korvis ringi . " Üks on veel , " leidsin Kõutsi selja tagant ühe helehalli triibulise . See oli teistest väiksem , ehk ka viimane - nabanöörgi oli veel küljest kukkumata . Uurisin ka teisi . Vend mu kõrval ei julgend neid puutudagi . " Mõni Kõutsi moodi ka on või ? " küsis ema köögist . Kõuts on peaaegu lumivalge , paar halli laiku ainult , põskedel ; see teeb ta eriti kelmikaks . " Ei , kaks on tumedat ja üks hele triibuline . - Minu arust on kaks isast ja üks emane , " tegin avastuse . " Kassipoegadest nüüd keegi aru saab , " arvas ema . Aga tehke mis tahate - minu arust oli küll aru saada . Kui see mügarik polnud isasuse tundemärk , siis olin ma ilmaaegu zooloogias " viisi " saanud . Seda enam , et ühel ju polnud . Oli hoopis teistsugune . " On küll aru saada , " vaidlesin . " No aga Kõutsi puhul ju ei saanud . " Kui mulle Kõuts kingiti , teadsin algul , et tegemist on isase kassiga . Sellest ka nimi . Isegi loomakliinikus öeldi , et ei saa aru , et kui pojad toob , on emane . Et isastel hakkavad munad alles hiljem kasvama . Kuu aja pärast oli selge , et Kõutsile munad ei kasvagi . Nojah , neil siin polnud kah mune , aga noksu piirjooned olid küll täiesti selged . " Äkki mingi aja pärast ei ole enam nii hästi aru saada . Siis , kui rasva ja karva rohkem on . " " Rasva , " osatas ema . " Kassipojal nüüd mõni rasv ! " " No mis iganes see ka poleks . " Kõuts vaatas mind uuriva pilguga , kui ma tema poegi näppisin , lõpuks ei pidanud vastu ja ütles mulle noomiva " näu " . Panin pojad tema juurde . Kõuts lakkus neid ja nurrus . Täitsa kõvasti nurrus , muidu ta selline nurruja-kass just ei ole . Vaatasime , kuidas pojad tissi otsisid . " Igal kassipojal on oma tiss , " olin hariv vanem õde . " Mismoodi oma tiss ? " " No nad tunnevad lõhna järele ära , et see on just see tiss , kust nemad imevad . Nagu põrsastelgi . Aga põrsastega on keerulisem , sest põrsaid on tavaliselt rohkem ja kui mõni põrsas kohe alguses endale oma tissi ei leia , võib see tiss kärbuda ja põrsas jääbki teistest palju pisemaks . " " See põrsas võib ju niimoodi nälga surra . " " Muidugi võib . " Kassipojad näuksusid ja püüdsid tissini roomata , pehmed küüned õieli . Näod olid lapikud , kõrvade asend nagu inimestel - kummalgi pool pead , mitte pealael , ja kõhnakesed olid nad ka . Nagu rotipojad . Sabad olidki nagu rottidel . " Laske neil nüüd natuke rahulikult ka olla , tulge , sööge paar võileiba , " oli ema vahepeal jõudnud laua katta . " Sa vaatasid , kas seal midagi pesta või koristada ei ole ? " küsis ema . " Ei . Täiesti puhas on kõik . " " No on ikka puhas loom . " Ema häälest kostis tugev tunnustus . Ta aktsepteeris Kõutsi suvepuhkust maal alles siis , kui nägi , et Kõuts end tihti lakub ja tõesti nurka ei sorista . Ma ei kiirusta talle ütlema ka , et paar korda on Kõuts siiski oma kasti kõrvale teinud , kui ma pole viitsinud õigel ajal vahetada . Nimelt , vaadanud samal ajal mulle etteheitvalt otsa , et " vaata nüüd , mis saab , kui sa minu eest ei hoolitse " . Selline kass . Ja pärast seda olen tõesti hoolsam olnud . Mingi aeg . " Mida seal koristama peaks ? " tundis vend huvi . " No ... päramised tulevad ja ... " ei osanud ema kohe täpset vastust anda . " Mis asjad ? " " Platsenta , noh , " ütlesin mina . " Mis see on ? " " No vaata , kui kassipojad on ema kõhus , siis nad ei loksu seal niisama , vaid kõhtu kasvab sissepoole selline , noh , pehme kude , et kassipoegadel oleks hea pehme olla . See ongi platsenta . Inimestel on ka niimoodi . Ja pojad on nabanööri pidi platsenta küljes kinni ja saavad selle kaudu süüa . Ja kui nad ära sünnivad , siis tuleb ka platsenta välja . Ühesõnaga - kogu see sünnituse värk on selline verine ja kole asi , sellepärast oligi , et koristada . " " Aga kus Kõutsi platsenta on ? " " Kassid söövad selle ära . Ja kui vigased pojad sünnivad , siis söövad ka need ära . " " Söögilauas , " noomis ema mind vaikselt . " Miks nad ära söövad ? " " Pojad sellepärast , et vigased loomad nagunii vastu ei pea , milleks neid hellitada , ja platsenta sellepärast , et selle sees on vitamiinid . Looduses on ju nii , et kui pojad on hästi väikesed , siis ema ei saa pesast pikka aega ära käia ja siis need platsentast saadud vitamiinid ongi need , mille abil ta elus püsib . " " Kas sina sõid ka ? " küsis vend emalt , ta näost oli näha , et ta teab väga hästi , et esitab lolli küsimuse . " Inimesed ei söö , " ütles ema . See teema ei meeldinud talle . " Ta ei teadnud siis , et seda süüakse , " kiusasin ema . Vend tuli mänguga kaasa . " Muidu oleks söönud , eks ? " küsis ta naeru tagasi hoides . " Loomulikult , " naersin mina . " Aitab juba , te olete söögilauas , " oli ema karm . " Ei noh , need on ju loomulikud asjad , " kaitses isa . " Söögilauas , " meenutas ema . Kõutsi kinkis mulle eelmisel sügisel üks poiss . Birgiti tookordse boifrendi sõber . ( Birgit on mu kursaõde ja korterinaaber . ) Lihtsalt tulid üks õhtu meile külla ja kinkisid mulle kassipoja . " Sul on ju täna nimepäev , " rääkis Antti , see poiss . " Ja Birgit ütles , et sulle kassid meeldivad . " Meeldivad küll , aga ... kui ma endale kassi tahaks , ma ju võtaks . Ise . Mulle meeldivad väikesed lapsed ka , aga sellepärast ei pea ma veel ise poegima hakkama . Kaks minutit olin üsna skeptiline . Väike valge kassipoeg vaatas mulle oma kavalate kollaste silmadega otsa ja ütles " Näu ! " Mu süda leebus . " Sa käi temaga kindlasti loomaarsti juures , " rääkis Antti . " See kassipoeg on kolm päeva meie trepikojas olnud . Mina ei tea , kust ta sinna sai . Ma oleks ise ta endale võtnud , aga mu ... noh ... korterinaaber , see on allergiline . Ma panin talle trepikotta alustassi peale piima ja ... " Siis võtsime väikese veini ja panime kassipojale nimeks Kõuts . Esimesel ööl oli Kõuts rahutu . Võtsin ta enda juurde voodisse ja silitasin teda , lõpuks jäi ta mu juustesse magama . Sellest ajast magabki minu juures . " Sa mõtle kähku välja , missuguse sa jätad , ega kõiki alles ei saa ju jätta , " ütles ema . Teadsin seda . Valik oli suhteliselt lihtne - see kõige tugevam tume isane . Aga . " Mitte ühtegi ei tapa , " ütles vend . " No kõiki küll alles ei saa jätta , närutavad vaese looma ära , " oli ema Kõutsi tervise pärast mures . " Mina ei luba ühtegi kassipoega ära tappa , " ütles vend . " Sinu käest ei küsitud , " nähvasin karmimalt kui olin mõelnud . See mõrvateema ei meeldinud ju mulle ka . Kellele see meeldiks . Aga kuhu ma need segaverelised kassikutsikad paneks ? Ühele isasele veel leiaks omaniku ... Vend tõusis ja läks ust paugutades õue . Keegi ei noominud teda uksepaugutamise pärast . " Seda tuleb üsna kiiresti teha , enne kui nad armsaks saavad , " rääkis ema edasi . " Ja nad pidavat üsna kiiresti armsaks saama . " " Jah , " ei osanud ma muud kosta . Läksin kassipoegade juurde . Kõuts ütles mulle " näu " ja tahtis korvist välja ronida , aga poegade viiksumine hoidis teda tagasi . Kahju kassist , ta on ju kogu aeg suur inimeste-lemb olnud , pidevalt süles või lihtsalt ligidal . Ma käisin suvel paar korda isegi metsas marjul koos temaga , selline kass . Nüüd oli näha , et ega see poegade-värk talle eriti ei istu - seltsielu jääb soiku . Sügasin teda kõrva tagant . Kõuts sulges mõnuledes silmad . Pojad ukerdasid nagu imikud kunagi , pead tudisesid nagu vanuritel , käpad olid kõhnad ja haprad kui näljahädalistel neegrilastel Aafrikas . " Ja , " tuli ema toauksele , " seda ei tohiks täna küll teha . Mitte siis , kui mina siin olen . " Möhisesin vastuseks . Ema ei tundnud kassipoegade vastu mingit huvi , ei tahtnud neid näha ega midagi . Võibolla ta kartis , et nad muutuvadki armsaks . Ta on meil selline hellik . Tema pärast pole meil maal ka ühtki söödavat looma , ema ei raatsiks neid pärast süüa . Mina ei lasknud armas-olekul endale ligi tullagi . Vaatasin kassipoegi kui lihtsalt zooloogilisi eksponaate . Isegi sisendasin endale , et see abitus on vastik . Ühesõnaga , püüdsin juba ette nendest lahkumineku lihtsamaks teha . Vaevalt Kõutsi üldse sedapsi oleks jäänud , kui ma poleks teda suvel maale toonud . Tegelikult oli tal jooksuaeg maikuus , kaks nädalat elasin veepritsi toel - see aeg , mis Kõuts end kuivaks lakkus , oli ta vait . Muidu oli lausa vastik . Selline roppkiimas tegelane , põsk põrandal ja tagumik püsti , tegi inetut häält ja naissoole häbi . Kuna see trall oli seljataga , olin kindel , et naabri-Intsuga sõbrustamine on igati normaalne . Aga . Nädal pärast maalesaabumist oli jälle tagumik püsti ja pööningul käisid pulmad missugused . Mind sel ajal maal polnud , käisime Birgitiga Ungaris - sellepärast ju Kõutsi maale tõingi . Birgitil elab Ungaris täditütar , suur sugri-mugri fänn , teeb seal mingit kraaditööd . Temale küllaminek oli muidugi vaid ettekääne , sest täditütar on meist tunduvalt vanem ja jube raamatukoi . Igav memm . Vähemalt oli öömaja olemas . Ja poodides tõlk . Kuigi inglise keelega sai seal kenasti hakkama . " Häälega " läksime - emad muidugi teavad , et bussiga - ja meil oli kõik need kaks ja pool nädalat tõeliselt lõbus . Kõutsil arvatavasti ka . Hommikul läksid ema ja vend linna . Vend tahtis küll jääda , et võidelda kassipoegade ellujäämise eest , aga ema veenis teda , et mõned kooliasjad ostmata ja et kui ema ise ostab , siis äkki vennale ei meeldi jne. See oli argument . Mu vend on üheksa-aastane ja teab loomulikult kõike kõikidest paremini . Birgit helistas . " Kõutsil pojad käes ? " " Jah , eile päeval sündisid . Kolm tükki . " " Armsad ? " " Mina ei tea , sellised pisikesed ja armetud , rotipojad . " " Mis sa teed nendega ? " " Kaks lähevad nähtavasti merekooli . " " Issand , kui õudne tegelikult . " " Mis teha . " Olime mõlemad juba kuu aega tagasi hakanud maad kuulama , et kas keegi endale või vanaemale kassipoega ei taha . Keegi ei tahtnud . Kes ei sallinud kasse , kes oli allergiline ja kellel oli kass juba olemas . Lülitasin oma telefoni välja . Ma ei tahtnud , et mind segataks . Mul oli vaja mõelda . Ma ei saa ju rahulikult viimaseid koolieelseid päevigi veeta , kui mõtteis kumiseb : kassipojad , kassipojad , sa ei saa neid endale jätta . Isa oleks võinud kah linna minna , aga ei , siiberdas siin ringi ja käis oma isa-olemisega närvidele . Augustikuu , mingid tüübid käisid pidevalt siin taimi ostmas . Astelpajud , moodne värk . Mu isa on oma arust hästi moodne mees ka . Sel aastal läks umbes viiekümne tonni eest taimi untsu , aga see selleks . Kuidas kassipoegi uputatakse ? Võtad pihku ja surud vee alla ja hoiad , kuni enam ei hinga ? Minu puhul välistatud . Olin kuulnud jubedaid lugusid sellest , kuidas juba nägijaid kassipoegi lihtsalt tiiki visatakse , kuidas need välja ujuvad , sest kassil on ju visa hing , ja pärast on tõbised või arengupeetusega . Mu onupoeg päästis kunagi ühe sellise tiigist , ja kass kõndis oma kõik kaheksa ja pool aastat , mis ta elas , nagu puujalaga karu - mütaki-mütaki . Ühtegi hiirt kätte ei saanud , ja söök tuli talle pudiks teha . Ja siis see lugu , mis Kariniga juhtus - ta ema oli lubanud , et uputab kassipojad ise ära , kui Karin ei julge , et võtab sõbranna ja viinapudeli ka appi ja . Ja kui Karin õhtul koju läks , leidis eest hunniku tühje pudeleid ja rõdul ämbri sees vettinud kehad ... Brrr . Kõige targem on vist võtta mingi vana padjapüür , kivid sisse ja veeämbrisse . Ja pärast maha matta . Sellised arutlused ? ! Minu peas ? Ma ei taha olla seotud ühegi looma surmaga . Olen alati mõelnud , et inimest oleks lihtsam tappa kui looma . Ja kui näiteks filmis mõni loom surma saab , on palju kurvem kui siis , kui tapetakse inimene . Inimene on kuidagi rohkem selle ära teeninud , ikka midagi halba teinud , kunagi kuri või õel olnud , kasvõi korraks kurjalt ja õelalt mõelnud . Aga loom ei ole . Need kassipojad siin ammugi mitte . Kas nad üldse midagi peale sooja ema ja tissi mõelda on jõudnudki ? Ja mina ... Ei , ma ei saa . Ma tean , ma ei saa sellega hakkama . Äkki isa aitab ? " Sinu kass , sinu mure , " ütles isa hoopis . Mulle tundus , et mitte eriti tõsiselt - talle lihtsalt meeldib vahepeal ülbet meest mängida . Olin kindel , et ta tegelikult aitab mind . Ta oli ju maapoiss . Sorisin kapis voodipesu . See padjapüür ? See ? Tahtsin , et see oleks ilus padjapüür , millest neile surilina saab , aga päris uut ma ka võtta ei tahtnud . Äkki pärast tuleb veel jama . Et mis tänapäeval korralik voodipesu maksab jne. Üks triibuline paistis sobivat . Peened sinised triibud valgel taustal . Aga see ? Roosidega ? See oleks veel parem . See oli veel vana-vanatädi nii-öelda pärandus . Kui ta ära suri , jagati kogu tema staff sugulaste vahel laiali . Lapsi tal polnud . Ega midagi eriti jagada olnudki - endise politseibossu lesk , pärast Siberit sai kõige väiksemat pensioni . Mingi kuuskümmend rubla või nii , sellest ei elanud isegi siis korralikult ära . Enamus asjadest , mis temast jäid , läksid prügimäele või kaltsuks . Mina mäletan vana-vanatädi kehvalt , ta oli oma viimased aastad meil , ma olin siis teises klassis , kui ta suri . Ta elas põhiliselt voodis , eluaegse suitsetajana rögises ja kraaksus seal . Tema tuba oli alati umbne ja arstirohtude lõhnaga . Ta ei näinud enam õieti ja ei rääkinud ka eriti , ema muidugi viskas mokaotsast , et vanuse pärast ei jõudnud enam iriseda , et nagunii mõtles . Selline kokkuhoidlik ja targutaja tädi olevat olnud . See roosidega padjapüür tuletas mulle teda meelde . Aga ainult hetkeks . Sest selle padjapüüri tulevane funktsioon oli tähtsam . Need roosid olid ilusad . Roosad . Suured . Mõned väiksed tumerohelised lehed . Sobib , mõtlesin . Isa tuli tuppa . " Ema ju vahetas just voodipesu , " ütles ta . " Ma vaatan midagi , mille sisse nad panna , " ütlesin . " Puhast padjapüüri siis hakkad võtma , " noomis isa . " Ma just vaatasin , et mul ühed sokid hakkavad läbi minema . " " Soki sisse siis , " ahmisin ma õhku . " No ja siis ? See padjapüür peab veel kaua vastu . " " Sellel on mitu hõredat kohta , " ei olnud ma nõus . Ühe hõredama koha olin küll leidnud , aga see riie oli vanaaegne ja korralik - ma ei imestaks , kui see veel tõesti paar aastat vastu peaks . Aga soki sisse - mitte iialgi ! Isa läks magamistuppa ja tuli tagasi , üks sokk peos . " Näe , siia peaksid nad mõlemad sisse mahtuma , nad on ju väikesed , " arutles ta minu poole tumesinist sokki sirutades . Sokk oli jalakujuline , järelikult polnud ta puhas . Sokivarbas oli väike auk . " Lõpeta ära , mingi vana soki sees ma neid ikka ei uputa , " olin konkreetne . " Niigi on halb , et üleüldse neid uputama peab . Ma heameelega üldse ei teeks seda . " " Padjapüüri ära küll võta , " viskas isa oma soki mulle voodi peale . Vahtisin seda sokki . Masendav . Kuidas ta sedasi saab ? Kas talle ei lähe üldse korda , et ... ah , ma ei tahtnud kohe mõeldagi . Kõndisin õue peal edasi-tagasi . Kassipojad , mõtlesin ma . Miks ei sünnitanud Kõuts vaid ühte poega ? Paljud kassid ju toovad ainult ühe poja . Aga paljud toovad ka seitse tükki ... Nii et võiks olla õnnelik , et vaid kaks tuleb upudada ? Miks just mina ? Ma ei taha ! Kust peaksin mina võtma õiguse otsustada , et sina elad ja sina mitte ? Kas see , et kassipoegade uputamine on tavaline viis kasside arvukust kontrolli all hoida , on mingi õigustus ? Äkki jumal karistab mind selle eest , nii et ma ise kunagi lapsi ei saagi ? Äkki ei uputaks neid siiski ära ? Äkki siiski leiaks neile uued omanikud ? Ja kui ei leia , siis võiks nad ju magama panna . Arsti juures , esteetiliselt , vaikselt . Jah , just nimelt ! Ma ei tapa mitte ühtegi kassipoega ! Loll mõte , sain ma siis aru . Teadsin ju , et ei suuda mingit paarikuust kassipoega lasta magama panna . Kuidas sa lähed arsti juurde , selline armas karvanässakas kaasas , ja maksad raha , et " tapke ta ära " ? Kujutasin ette , kuidas sõidan bussiga arsti juurde , kassipoeg näub mu süles , sest kardab sõitmist , inimesed vaatavad mind , et " oi kui armas " ja " mis ta nimi on " , ja terve tee kumiseb mu peas , et viin selle väikse tegelase surema ... Ei . Võimatu . Ma ei saaks sellega iialgi hakkama . Isa telefon helises . Vaatasin - ema . Võtsin vastu , isa oli kusagil õues . " Kuidas teil läheb ? " " Normaalselt . " " Kassipojad ? " " Endises arvukuses . " " Miks ? " Ema hääl oli lausa pahane . Sunnib mind mõrvariks või ? " Ma ei tea . Isa ei liiguta üldse selles suunas . Ja ma ei tea , kas ma üldse tahaksin , et nad surevad . " " Kullake , keegi ei taha . Aga sa ju tead , et sa ei saa neid ju endale jätta . Ja mina küll ei tea , kellele neid pärast jagada . Hea , kui ühestki lahti saad . " Võtsin saunast punase ämbri , lasin kaevu juures vett täis ja viisin kolikambrisse . Otsisin sahvrist suure potikaane , mis ämbrile peale mahtus . Ettevalmistused missugused . Uneks on kõik ettevalmistused tehtud ... unelammas tapetud , tema elupäevad loetud , või kuidas see oli Läksin õue . Kuhu nad pärast matta ? See peaks olema koht , kus kindlasti lähiaegadel ei kaevata , aga kus ka peal ei trambita . Nii et lillepeenar ei sobi . Ja selle suure kivi ümbrus ka mitte . Roosipõõsal olid mõned valged õied küljes , soe suvelõpp ju , uus sats . Roosiõied lõhnasid lapsepõlve järele . Tõmbasin mõnuga nende lõhna endale kopsudesse . Jah , roosipõõsa alla ma nad matangi , otsustasin . Kivid . Kive oli tarvis . Kui palju ? Rohkem kui kassipojad kaaluvad , et kivid neid ikka põhja veaks . Kui palju kaaluvad kassipojad ? Kui palju kaaluvad kivid ? Valisin kruusahunnikust välja kaks kivi . Ilusad , siledad , ovaalsed . Enam-vähem ühesuurused . Enam-vähem kassipoja-suurused . Pühkisin need liivast puhtaks ja panin toas roosilise padjapüüri sisse . Padjapüür nägi välja lössis nagu jõuluvana kott , kus ainult üks kink sees . Kõndisin kui kuri jõuluvana Kõutsi korvi juurde . " Näu , " ütles Kõuts . Pojad magasid . Kõuts tõusis ja ronis korvist välja , ringutas end igapidi . Pojad isegi ei viiksatanud , tudisid , ninad üksteise kõhu all . Kuidas ma seda teen ? Praegu ju saaks , Kõuts lubab mul neid ju puutuda küll . Aga kuidas ? Kuidas ? Kuidas ma võtan tema nähes kaks tema poega , panen kivide juurde padjapüüri sisse ja ... ei , ma ei saa . Panin padjapüüri oma voodi ette maha ja silitasin Kõutsi . Kõuts nautis natuke mu silitusi , siis läks kööki , kraapis oma liivakastis ja kuses lahinal ja pikalt . Järgmisel hommikul äratas mind Kõutsi poegade vigin . Kõuts lakkus neid hoolega , neile see muidugi ei meeldinud . Täna on viimane päev neid uputada , mõtlesin . Homme ma seda teha ei suudaks . Vaatasin , kuidas Kõuts neid lakkus ja sättis , kuni pojad vaiksemaks jäid . Ajasin end püsti . Isa asjatas köögis . " Sa ka kohvi tahad ? " küsis ta . " Heameelega , " vastasin . Kõuts tuli kööki , läks välisukse juurde ja lakkus oma vasakut esikäppa . Hoolikalt , varbavahed ja küünealused ja . " Näu , " ütles ta siis . " Tahad õue ? No mine siis , " tegin talle ukse lahti . Kõuts läks , aeglaselt , ringi vahtides ja ninaga õhku vedades . Ta polnud ju kuskil kaks päeva üldse õue saanud . " Noh , " pöördusin ma isa poole . " Teed selle asja ära ? " " Miks mina ? Sa mine otsi nad välja . Kuhu sa selle soki panid ? " " Soki sisse ma neid küll ei pane . " " No pane siis kuhu tahad , " ütles isa , tõstis jala üle põlve ja jõi lurinal kohvi . Nüüd või mitte kunagi , mõtlesin ma . Ja teadsin : nüüd . Läksin tuppa Kõutsi korvi juurde . Seal nad olid , üksteise kaisus . Soojad ja siledad , haprad ja väetid . Võtsin triibulise ja panin padjapüüri sisse . Siis ühe tumehallidest . On see ikka tüdruk ? Need kaks tumehalli olid nii sarnased . Võrdlesin nende sabaaluseid ja pistsin tüdruku triibulise kõrvale . Poiss jäi korvi põhja vigisema ja sooja otsima . Tõusin . Kassipojad vajusid padjapüüri põhja kivide juurde . " Seo sõlm peale , muidu ronivad välja , " soovitas isa ukselt . Sidusin . Pojad viiksusid , padjapüür oli kuidagi eriliselt sile ja meeldejäävalt pehme mu peos . Läksin kiiresti , väga kiiresti kolikambrisse , tõstsin veeämbrilt kaane , pistsin padjapüüri kassipoegadega ämbrisse , kaas kähku peale , ja kiiresti , kiiresti , tagasi vaatamata tuppa . Jooksin köögikapi juurde , haarasin sealt pooliku konjakipudeli ja võtsin mehise sõõmu . " Sa jood hommikult vara konjakit kohe või , " tegi isa imestunud nägu . " Jah , ma ... " habisesin , konjakipudel ühes , kork teises käes . Kurk kuumas konjakist . " M-ma p-pole ju e-elu sees mitte kedagi tap-p-nud ! " " Oh sind , " patsutas isa mulle naeratades õlale . Mis tal viga naerda . Elu jooksul kümneid sigu ja lambaid tapnud . Ja ühe koera , kellel tuli pähe kasvaja . Valasin sortsu konjakit oma kohvitassi ja istusin köögitoolile . Olin ikka veel öösärgis . " Kuidas teil kodus kassipoegi uputati , kui sa väike olid ? " küsisin isalt . " Ei uputatudki . " " Aga neid siis liiga palju ei saanud või ? " " Ei tea , meil olidki sellised ahtrad kassid , et tõid paar poega ainult . Eks neid jäi auto alla ja kadus lihtsalt ära ja . Paaril korral murdis naabri kass pojad maha . " Rüüpasin kohvi . See konjakitilk oli vist liiast , kohvi maitse oli hoopis teistsugune . Hea ja tuttav igatahes mitte . Tundsin , et vajasin praegu just midagi tuttavat ja turvalist . Kõhus oli soe , aga näpud ja varbad olid lausa jääs . Mingi auto sõitis hoovi . Mihkel . Isa sõber ja äripartner . " Pane ennast riidesse , kaua sa niimoodi öösärgis löperdad , " ütles isa mulle . Võtsin kohvitassi kaasa ja läksin tuppa . Allesjäänud kassipoeg niutsus tasakesi . Vaatasin teda eemalt . Lähedale ei läinud . Mul oli häbi . Väga häbi . Tundsin end rõveda ja halvana . Mis tundsin , ma ju olingi rõve ja halb ! Olin uputanud kaks täiesti süütut kassipoega . Kaua nad upuvad ? Kümme minutit ? Pool tundi ? Ma ei teadnud seda . Kuulsin isa koos Mihkliga kööki astuvat . " Kohvi tahad ? " küsis isa hääl . " Tassikese vast võtaks , " arvas Mihkli hääl . " Näh , kass , jookseb lausa jalgu . " Kõuts jooksis kergel kõnnakul tuppa . " Näu , " ütles ta rõõmsalt ja hüppas mulle sülle . Kõutsi karv oli jahe ja lõhnas hommikuse õue järele . Sügasin teda kõrva tagant ja kurgu alt . Kõuts tegi paar nurru , siis volksas korvi . Kas ta saab aru , et midagi on valesti ? Äkki oskab ta loendada ? Äkki ta saab aru , et mina olen tema poegade kadumise taga ja tuleb mulle kallale ? Või ei luba mul enam oma poega puudutada ? Ega ennastki ? Kõuts otsis korvis endale mõnusamat asendit . Või otsis kadunud poegi ? Ei saanud aru . Päris kaua sebis , enne kui maha heitis . " Näu , " ütles Kõuts korvist minu poole vaadates . " Noh , mis viga ? Kõik on korras , " püüdsin teha rahulikku häält , kui teda silitasin . Silitavas peopesas oli ikkagi süüdlase tunne . " Näu , " ütles Kõuts veelkord ja hakkas oma allesjäänud poega lakkuma . Poeg oli tissi üles leidnud , matsutas ja paistis , et tunneb end hästi . Võib ikka jube mõnus ema kaisus olla , kui ema on selline soe ja pehme ja karvane , nagu Kõuts , mõtlesin . Päike paistis , hilised ritsikad saagisid , vares kraaksatas mõned korrad ja mingi lind üritas laulda . Kusagil metsa taga põrises traktor . Kõik oli nagu alati , hästi rahulik , nagu maal ikka . Tõin kõrvalhoonest labida . Raiusin roosipõõsa alt murust välja nelinurkse murulapi ja tõstsin kõrvale . Kaevasin auku . Mulla soputasin roosi alumiste okste vahele . Kogemata raiusin ühe roosipõõsa juure läbi . " Sorri , roosipõõsas , " ütlesin , ja hakkasin siis nutma . Pisarad olid suured ja kuumad . Isa kolas Mihkliga kusagil siin lähedal , ma ei tahtnud , et nad mind nutmas näeksid . Võtsin jakitaskust päikeseprillid ja panin ette . Kaevasin . Pisarad tilkusid prilliklaasidele ja valgusid seal laiali , ma ei näinud midagi . Võtsin prillid eest , nühkisin neid veidi jakisabaga ja kaevasin edasi . Kaevasin päris kaua . Tõin kolikambrist ämbri . Padjapüüri ots ulatus ämbrist välja . Panin ämbri roosipõõsa juures maha ja tõstsin kaane pealt . Ei mingit liikumist . Aga peaaegu tund oli ju möödas ka . Tõstsin padjapüüri ämbrist . Vesi nirises laiade jugadena padjapüürist välja . Riie oli märg ja liibus vastu väikseid kassikehi . Oli aimata , kus on pea ja kus algab keha ... Ma ei tahtnud seda vaadata . Panin kompsu auku ja raputasin mulda peale . " Palun vabandust , et ma teid ära uputasin , " pobisesin läbi pisarate . " Palun vabandust , et see elu teile nii lühikeseks jäi . Ma soovin , et kui te uuesti sünnite , on teie elu rõõmus ja pikk . Palun vabandust , palun vabandust . " Jätkasin selles stiilis pobinat , pisarad voolamas , kuni padjapüür oli mullaga kaetud . Siis tõstsin murutüki kõige peale ja vajutasin tasaseks . Murdsin lillepeenralt kaks õit - ma ei tea , mis nende nimed on , sellised õhukesed ja õrnad sügislilled - ja panin hauale . Mu nägu oli täiesti märg , pisarad tilkusid lõua otsast kõhule . Löristasin nina , valasin ämbri jasmiinipõõsasse tühjaks ja läksin tuppa . " Noh , kuidas läheb ? " helistas Birgit . " Mis ta läheb , normaalselt . " " Kuidas Kõutsi pojad elavad ? " " Ainult üks ongi alles . " - Öelda talle , et mõrtsukas olin mina ? " Oh ... Kurb . " " Muidugi . " - Ei ütle siiski . " Muide , tead , kes kolmandasse tuppa lubas tulla ? - Krissu . " " Ega ta kassi vastu allergiline ei ole ? " " Minu teada mitte . Sa tahad ikka Kõutsi kaasa võtta ? " " Loomulikult , ta on ju minu kass . Mis ta siin maal ikka teeks . Varsti on väljas külm ka ja . " " Aga ta on ju õues käima harjunud . " " Nüüd , kui tal pojaga nii palju tegemist on , olekski õige aeg teda jälle tubaseks harjutada . " " No eks sa tea ise . Kuule , miks sul eile telefon väljas oli ? Nägin eile Tartsi , küsis sinu järele , et olevat terve päeva sind kätte tahtnud saada . " " Okei , ma helistan talle . " " Kuule , a tule täna juba Tallinna , Reks lubas enda juures väikse istumise teha , tal on nüüd uus erakas , jumalast normaalne pleiss , Kalamajas . Kaua sul läheks ? " " Ei , ma täna ikka ei tule . Homme . Kuskil nelja ajal olen kohal . Helista mulle , eks ? " Viskasin end voodile sirakile . Kõuts hüppas mulle kõhu peale . Kohendasin ennast , sättisin padja selja taha ja kõhvitsesin Kõutsi kurgu alt . Poeg vigises korvis . Kõuts vaatas korvi poole , siis minu poole . " Noh , oled ema või ei ole ? " küsisin talt . Kõutsi kõrvad liikusid , silmadest paistis ragisev ajutegevus . Ta ronis korvi , haaras poja hambusse ja tõi selle ka minu sülle . Missugune usaldus ! Ja mis olin teinud mina ! Silme ette kerkis pilt märjast padjapüürist , mis liibus vastu väikseid kehasid ... Teadsin , et sellest pildist ei saa ma kaua lahti . Löristasin jälle nutta . Tahtsin Kõutsile öelda , et ma ei tee seda enam kunagi , aga sõnad ei tulnud suust . Lihtsalt silitasin teda ja pisardasin nagu puberteet . Kõuts nurrus ja lakkus tissi otsas tudivat poega . Avan silmad . Sein . Tuttav tapeet - järelikult kodu . Hingata kergendatult ? Silmad on paistes , näen oma alumisi laugusid . Jälle sai magama mindud , nii et meiki maha ei võtnud . Keeran ennast selili . Lagi . Panen silmad tagasi kinni , sest selle liigutamise peale oleks peast nagu nuga läbi löödud . K on samuti ärganud , saan aru , kui tema käsi mu kõhule liigub . Eile sai jälle kakeldud , meenub . Ei tea , kas kusagilt sinine ka on ? Näkku ta vist ei löönud . Või lõi ? Ei mäleta . Läheks vanni ? Ilgelt sitane on olla , ilgelt . Aga ma ei viitsi end liigutada . Oleks , et saaks magada . Aga und ei ole . Ärkvelolekut kah õiget pole . Tahaks olla hästi pisike ja kaduda linade vahele ära , kuhugi hästi nurka , et keegi ei leiaks . Ära . Ja pärast , kui enesetunne paremaks on läinud , normaalsuuruses siia voodisse tagasi tulla . Või ka mitte . Hea enesetunne aga on kusagil mägede taga . Saaks väikse lonksu õlut , ehk hakkaks parem ? Aga ma ei suuda end liigutada . Ei jõua end sundida ka . Seda , kui ma esimest korda elus nägin purjus inimest , ma ise ei mäleta . Ema mäletab . Ütles , et ma olla olnud tookord kuskil kolmene . Seisime emaga bussipeatuses ja üks mees koperdas sinna . Tuikus ja ajas suust mingit soga välja . Ja ma olin küsinud , et emme , kas see onu on haige . Teist korda mäletan ma ise . Olime mingil vabaõhuüritusel , ma olin umbes neljane ja tahtsin pissile . Läksime emaga metsa alla . Metsas voolas oja , selline pisike , vaevalt viis senti sügav . Seal oja ääres , põõsastes , ma oma asja ära ajasingi . Siis ilmus sinna üks tädi , mäletan , et tal oli seljas hele tolmumantel ja ta kartulikoorekarva juuksed olid sorakil . Meid nähes avastas ta , et ka tema tahab pissile , kükitas maha , aga kaotas tasakaalu ja veeres ojja . Ema vedas mind kähku sealt minema , hoolimata mu murest - tädi kukkus ju maha , tal oli halb olla , aga ema üldse ei hoolinud sellest . Hoolimatus polnud üldse mu ema moodi . Mäletan siiamaani selle tädi kuju seal , kössis , tolmumantlis pepu püsti , nägupidi ojas . Mõtlen sellele tädile mõnikord , kui mul väga halb olla ja üsna mitu tundi mälust kadunud on . Mõtlen , et kas ma olen juba umbes samas staadiumis , et äkki eristab tema ja minu purjuspäist käitumist vaid oja puudumine - ma joon linnas , mitte metsas . Läbi seina kuulen naabreid liikumas ja rääkimas . Mis päev täna on ? Ma ei tea . Üür on jälle maksmata . Ma tean . Mis siis . Tõstke välja , kui tahate . Sitta te tõstate . Naaberkorteris on üürivõlg juba üle kümne tonni , keegi pole tõstnud . Pealegi maksame me ju ära , kui jälle raha saame . Mõnikord saame . Üle-üleeile näiteks saime . Aga selle raha kulutamise top-kümnesse küll üürimaksmine ei jõudnud K ütles , et kolm tuhhi sellest rahhist võiks teenima panna . Et käituks ikka nagu inimesed käituvad , investeeringud ja muu . Loomulikult kasiino , mis siis veel . Olime juba enne svipsis . Tegelikult - mis svipsis , see on pagana leebelt öeldud . Olgem ausad : mina olin rahasaamisest saadik juba üsna mitu korda purju ja kainesse ja tagasi purju sõitnud , edasi-tagasi . K astus hoogsal sammul kasiino poole , mina tippisin oma tikk-kontstel järele . Tahtsin suitsu , K ütles , et kasiinos ostame . Kasiinos on ju pea neli korda kallim , mõtlesin ma , aga ei öelnud midagi . Olime nii väge ja rikkust täis , ees terendas ilus tulevik , kus kõik uksed lahti ja kõik inimesed ilusad , ja kõik naljad tõeliselt kuumad . Isegi lumelörts , mis taevast alla sadas , oli päikese värvi . Napsuse peaga on maailm üldse kuidagi selgete värvidega ja ilusam kui muidu . Arusaadavam . Rõõmsam . Õigem . Minu oma . Mis teeb inimesest selle , keda peetakse joodikuks ? Sõna " joodik " toob mulle silme ette hallides riietes kakerdava vanamehe , haisva , räpase ja möliseva . Aga kui inimene on puhas , siis ta nagu ei olekski joodik , hoolimata sellest , kas ta on pidevalt purjus või mitte . Mina ei ole ju joodik , ärge ajage naerma . Ma olen täiesti tavaline inimene . Nagu iga teinegi . No näidake mulle keegi , kes üldse ei joo ja täiesti normaalne on ? ! Magada tahaks , aga Une-Mati on must ära pöördunud . Võdisen seesmiselt , jube on olla . Mitte ainult pea , üleni on valus ja vastik . Ei , ikkagi vanni tahaks rohkem kui magada . Pohmas peaga on vannis hoopis teine olla . Sa nagu saad puhtaks ja ei saa ka . Vesi voolab ja dušigeel vahutab , aga seda rõõmsat õhetust ei tule , mis tavaliselt , ainus , mis muutub , on , et süda võib kloppima hakata . Ja teinekord läheb hulk aega , enne kui suudad end pesema sundida . Lihtsalt kügeled seal vannis ja tunned , et pead täidab ajutühi ruum . Sest ühtegi mõttekildu , mis reaalseks mõtteks võiks vormuda , su aju genereerida ei suuda . Vaid üksikud sõnad , mida teinekord poolvaljusti pomised . Tavaliselt täiesti kontekstivabad , nagu näiteks " siseministeerium " . Või " pseudomaniakaalne " . Või " eksistents " . Või " persse " . Või " issand jumal " . Mõnikord ei viitsi korkigi ette panna ja värised , kananahas kõhnad kintsud tudisemas ja pehmed tissid vastu põlvi , vannipõhjas , ja vaatad , kuidas vesi äravooluauku jookseb . Täna ei suuda ma midagi . Ei tahagi midagi suuta . Ega viitsi end suutmiseks sundida . Kasiinos läks nagu tavaliselt . Mina mängisin loomulikult ruletti , K Black Jacki . K andis mulle viissada krooni . Panin neljale ja siis paarisnumbritele . Paaril korral isegi võitsin , nii et mingil hetkel oli mul koguni üle tuhande . Aga loomulikult oli tarvis vahepeal jooki osta . Viskit muidugi , mitte just kõige kallimat , aga kaugeltki mitte ka kõige odavamat . Sinna läks üsna mitu raha . Ja siis hakkasin ma kaotama . Nagu alati . Ei , kohe ma ju ei kaotanud , oli üsna mitu laineharja ju . Oot , ühe žetooni panin ma ju käekoti sisemisse lahtrisse Jaa , minu meelest ma isegi ei vahetanud seda ära ! Niisiis peaks mul viissada krooni salaraha olema ! See mõte teeb isegi mu praeguse olukorra söödavamaks . Viitsin end isegi liigutada , see tähendab , siiski ainult vasakut kätt , mis on kuidagi ebamugavalt keha alla jäänud . Ja lükkan K-i käe oma kõhult ära . See liigub muidugi kohe tagasi . Teist korda ei viitsi lükkama hakata . Tühjast tüli . Ruletilaua ääres , minu kõrval , seisis üks vanem mees . Selline soliidne . Hallis ülikonnas . Lõhnas hästi . Vist venelane . Või vähemalt venekeelne . Tavaliselt ma ei huvitu neist , kes mu kõrval mängivad . Nüüd aga oli see ignoreerimine suht-koht keeruline , sellest vanast lausa õhkus mingit erilist fluidumit , ma tundsin kuidagi kehaga , et ta on mu lähedal . See segas mind ja ma kaotasin . Jätsin paar ringi vahele , vaatasin niisama . Vana mängis ettevaatlikult , pani äärtesse . K käis minu juures ja võttis mult mu viimased sajased žetoonid . Et tal hakkab nüüd vedama ja ta annab mulle pärast tagasi . Jäin oma kohale istuma , mis siis , et ilma ühegi žetoonita . Lihtsalt istusin , suitsetasin ja vahtisin mängu . Ja siis korraga teadsin ma , et tuleb neli . Teadsin , teadsin . Nii pea kui kõhuga . See oli täielik nelja eelaimus . Mõnikord tuleb napsutades selliseid kummalisi , peaaegu et selgeltnägijalikke hetki . Sa kas saad aru elu mõttetusest või taipad äkki , missuguse kivi all õnn peidus on . Aga paraku ei saa seda hetke jäädvustada , ja vägagi harva on kaine peaga meeles , et selline suurhetk üleüldse olemas oli . " Pane neljale , " ütlesin sellele vanamehele . Ta kergitas kulme ja naeratas . " Tšetõre , " ütlesin . Vana muigas , aga pani . Ja tuligi neli . Vana võitis . Ta oli sajase pannud . Ja vaatas mind kui üleloomulikku tegelast . Mul oli natuke uhke ja natuke filmilik tunne , kui ta võiduhunnikust ühe sajase mulle andis . Andsin sellele plastkettale kerge kuiva musi ja panin viiele . Filmilik tunne kestis . Minu kuulsuse viisteist minutit olid käes . Ma pole elu sees viiele pannud , ma ei tea , miks ma seda nüüdki tegin . Pärast mind pani üks teine tüüp ka viiele , koguni kolm sajast . Võit . Täitsa lõpp , sellist asja polnud varem olnud ! Vene vanamees lasi mulle ühe viski tuua . Siis ma peitsingi ühe viiesajase žetooni kotti . Aga mu õnn oli väga üürike . Filmilik tunne kadus , alles jäi tavaline tuikamine peas , mis on siis , kui oled mitu päeva kõvasti joonud . Ma kaotasin kõik . Mitte küll päris järjest , aga enam-vähem . Aeg-ajalt vahetasime vanaga pilkusid , kas siis tunnustavaid või kaastundlikke , vastavalt seisule . Ja samal ajal muudkui limpsisin viskit . Selleks kellaks , kui kõik maha mängitud , olin juba sellises seisundis , et ei mäletanudki seda viiesajast peidu-žetooni . Õnneks . Ja siis tuli sinna K. Ta oli mind vist ka enne ligiastumist jälginud : pilk , mis minult vene vanamehele ja sealt mulle tagasi vilksas , reetis . Ja see ei tõotanud midagi head . K-i käsi liigub mööda mu kõhtu allapoole . Mine persse , mõtlen , aga ei ütle midagi . Isegi ei liiguta . Ma tahan siit ära . Ma tahan ära K-i juurest . Mis siis , et ma teda tegelikult armastan . Muidugi armastan , miks ma siis muidu temaga koos elan . Ja tema armastab mind ka . Kõik meie tülid tulevad ju tegelikult sellest , et me kardame teineteist kaotada . Aga armastus pole ju ometi mingi patoloogiline pidev seisund , mis kogu aeg kestaks , mis kõik armastatus ilusaks ja heaks teeks . Sellepärast tahangi ära . Kaugele . Tahan puhata . Eelkõige K-st . Aga minust pole asja isegi mitte kempsuminemiseks , rääkimata siis kuhugi kaugemale kadumisest . Üritan mõelda millelegi leebele ja ilusale , näiteks päikesepaistelisele heinamaale . Sisendan endale , et see aitab . Ma ei tea , kas tegelikult aitab . K-i käsi silitab mind . Ma ei taha K-ga seksima hakata . Tema käsi on minu jaoks vastik . Ja ta ise ka . Üleni . Püüan mitte mõelda , et ka tema on pohmaselt ligane nagu minagi , sest vaid mõte sellele ligasusele paneb seest keerama . Nagu muidu ei keeraks Ja see pole ainus mõte , mis minu jaoks K-i puudutused vastikuks teeb . Olen kui suur tükk elavat frigiidsust . Apaatset , masendunud frigiidsust . Keeran end seljaga K-i poole . Kui tihti pidutseda , oled kogu aeg nagu svipsis . Ka siis , kui tegelikult ei ole , ka siis , kui tegelikult on viimasest napsutamisest üsna mitu pikka päeva möödas . Teinekord on just pärast neid mitut pikka kainet päeva eriti vatine ja imelik olek , ja siis mõtled , et kas madalrõhkkond või mis . Pillad asju käest ja ei saa aru , mis räägitakse . Tegelikult on see , nagu K ütleb , vähese viina viga . Tal on vist õigus , sest väike klähv teeb olemise paremaks , paneb asjad paika . Just väike klähv , mitte suur ; suur on juba joomine . Aga väike klähv annab elule pisikese lisaväärtuse . Aga mitte iga päev . Mina andsin oma elule lisaväärtust tervelt kaks aastat . Iga päev . Keegi koputas mu peale , see on kindel . Sest kui ülemus haisu ninna sai , algasid jamad . Ta oli kuradi tähelepanelik . Ja heitis igasugu asju ette . Just selliseid vigu , mida ta poleks tähelegi pannud , kui poleks teadnud , et ma vaikselt tipsutan . Ja siin ma olen . Kodus , st üürikorteris . Istun siin ja ei tee suurt midagi . Elule lisaväärtust ei saa kaugeltki iga päev anda . Söögigagi on teinekord kitsas . Lihtsalt raha pole iga päev . Tööle ei viitsi minna , ja kes mind võtakski . Võibolla keegi ka võtaks , ma ei tea , ma pole end pakkumas käinud . Aga vaevalt see töö , mida mulle pakutaks , midagi eriti head oleks . Kaheksa tundi järjest kassas istuda , kahe tonni eest kuus , näiteks . Või midagi taolist . Tänan , ei . Ka K-l pole õiget tööd , ainult hiilgavad äriplaanid , mis peavad teinekord isegi vastu . Mõnda aega . Ja nii me istume kahekesi nagu kaks penskarit . Tundub , nagu oleksime olnud koos mitu sajandit . Tegelikult küll vaid kaheksa aastat . Ma ei tea , kas seda on palju . Kasiinost tulek on mul väga ähmaselt meeles . Takso oli vist . Ja kusagilt võtsime viskit juurde . Ja hommikuks õlut . K oli küll võitnud , kahe ja poole tuhhi asemel oli tal taskus neli ja kolmsada millegagi , aga talle paistis sellest ikka veel vähe olevat . Igatahes vigises ja vingus mu kallal , ja ma ei saanud algul aru , miks . Kui koju olime jõudnud , sain . " Mis liini sa selle vanamehega seal ajasid ? Sa tead ka , kes ta on ? Misasja on sul võõraste meestega jahtida ? " Ja nii edasi . Mina ei teadnud , kes see vana oli . Ei tea nüüdki . Ei huvita ka . Ka eile ei huvitanud . Millegipärast aga arvas K teisiti . Loomulikult hakkasin ma kohe nutma , kui ta mind esimest korda lõi . Igaks juhuks , äkki siis lõpetab kiiremini . Karjusin igasugu sodi suust välja , et armastan ainult teda , K-d , ja et ma ei taha kedagi teist jne , aga ta lõi uuesti . Ja uuesti . Sodi oli see jutt selles mõttes , et ma tahaks näha inimest , kes tõesti peksa saades armastust tunneks . Mõni masohhist ehk . Aga mina pole masohhist . Kahjuks ? Pugesin voodisse , seina äärde , tõmbasin end kerra ja nutsin end magama . K togis mind paar korda , aga mitte eriti kõvasti . Lihtsalt solvavalt , mitte valusalt . Vihkasin K-d . Siiralt . Südamest . Vastik mees , kompleksides türa selline , ainult pekstes tunneb , et on minust üle , et tal on minu üle võimu , et ta ülepea on keegi . Ma tean , et ta tegelikult kardab . Kardab , et ma leian kellegi , kes pakuks mulle stabiilsemat elu , kellega poleks üks päev pidu ja teine päev paast . Ma ei tea , kas ma tegelikult peaks vastu , kui mu elu olekski stabiilne . Võibolla oleks ma siis igavlev koduperenaine . Ja jooks veel rohkem kui ma praegu joon . Ja ma ei tea , kas keegi , kes stabiilset elu hindab ja seda pakkuda võiks , üleüldse minust hooliks ? Vaevalt . Ma tahaks õlut . Kasvõi vett . Midagigi . Ei tea , kas K tooks mulle , kui ma ütleksin ? Tema käsi on julgelt mu jalgevahel . Üritan end tema eest ära keerata , see ei õnnestu . Ta on minust tugevam . " Noh , mis on siis ? Kuule , kallis , ära nüüd No palun anna andeks , ma tõesti palun andeks . Ma tõesti enam ei löö sind . Mitte kunagi , ausalt . Mitte kunagi . Kas sa annad mulle andeks ? " Suudlused mu kaelale , õlale , seljale Ma peaksin vist olema peale seda kui sulavaha , nõretava pilguga K-le otsa vaatama ja andestama ? Mitmendat korda juba ? Ma ei mäleta . Kas tema mäletab ? Unistagu edasi . " Nooh ? " küsib K. Ma ei viitsi talle vastata . Ma ei tahagi vastata . Tahan hoopis ära Aga see on jälle seesama , nii loll ja vana ja leierdatud mõte , et ma ei viitsi seda hetkel lõpunigi mõelda . K-i käsi on osav . Ikkagi kaheksa aastat kogemusi , käsi teab täpselt , mida teha . Ma tean , et ma pean midagi ütlema . " Ma tahan õlut , " pomisen . " Pärast saad , " ronib K mulle otsa . Ma ei viitsigi vastu puigelda . Hoian lihtsalt silmad kõvasti kinni .