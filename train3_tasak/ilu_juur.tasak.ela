kirjak	ilu_juur.tasak.ela	Sõbrad peavad juba puhkuseplaane . " Mina lähen Nürnbergi , <arv>. aasta parteikongressile , " ütles Villi Frits . " Ja pärast on kavas Berliini olümpialt läbi hüpata ja vaadata , kuidas Palusalu maadleb . Ja siis tulen läbi <arv>. koos Laskurkorpusega Tallinna tagasi ja teen koos Valgrega ühed tropid . Aga kuhu sina , Aivo , põrutad ? " " Ei tea veel ... mõtlen kas minna koos Kennedytega Dallasesse või Lincolniga teatrisse ... Ja naine tahaks kangesti <arv>. aasta detsembriks New Yorki John Lennoni tapmisele jõuda . Loodab saada autogrammi nii Lennonilt , Chapmanilt kui ka Yoko Onolt , " vastas Aivo Kääpio . " Perverssed huvid teil , muud ei ole kui tõmbate hukkamiselt hukkamisele . " " Aga hukkamised on lahedad ! Me oleme käinud Kristuse ristilöömisel , Caesari mõrvamisel , Charles I , Louis XVI ja Robespierre'i hukkamisel . Need on tõelised turismimagnetid . Mitte nagu see , noh ... kus sina , Oskar viimati olid ? " " Sa mõtled maailma esimese raudteeliini avamist Stocktoni ja Darlingtoni vahel <arv> ? " küsis Oskar Kööks . " Minu arust oli see just mõnus , et polnud ühtegi turisti , ainult kohalikud ! Näiteks Titanicu teelesaatmisele ma enam ei lähe ! Kai peal oli meeletu trügimine , mitte midagi ei näinud ! " " Nojah , sinna jooksevad ju pooled tulevikuinimesed kokku , eriti nüüd , peale filmi , " ütles Anne Sulla . " Mina ise mõtlesin Pariisi minna . " " Päikesekuninga armukeseks ? " " Ei , Napoleoni võrgutama . " Annel on nimelt selline hobi - ta kaob minevikku , et puhkuse ajal mõne surnud suurmehe konkubiiniks olla . Ainult Gautama Buddha , Adolf Hitler ja Jossif Stalin on suutnud tema võlude suhtes ükskõikseks jääda . " Aga sina , Hans ? Kuhu sina põrutad ? " " Ehh , mõtlesin et teeks kiire tuuri siinsamas Eestis paar suve tagasi , " vastas Hans H. Pank , " ostaks kõvasti aktsiaid kokku ja müüks enne mulli lõhkemist maha ja tuleks papiga tagasi . " " Mõistlik plaan ! Ja sina , Rilleputs ? Jälle koos Kolumbusega Ameerikat avastama ? " " Yes , sir ! " Nii ta on - ühed armastavad kihutada ajastust ajastusse , katsetada erinevaid epohhe . Aga teised on jäänud truuks ühele ja samale lemmikepisoodile . Nagu Aavo , kes sompab iga suvi mööda Kautla rabasid ehtsal Erna retkel , NKVD-lased ja hävituspataljonlased kannul , või doktor Hipi , kes istub kogu aeg Woodstockil ja kaifib Hendrixit . " Aga sina , Mart ? Kuhu sina suveks põrutad ? Otepää piiramisele <arv> ? " " Ahh , ei viitsi kuskile . Minu meelest on praegune aeg kõige huvitavam , " vastasin mina . Need , kes siin käivad , räägivad sama . Suvi on käes ja praegu on just paras aeg pimedast köögist välja , looduse rüppe sööma minna . Piknikule on kõige parem sõita autoga ! Kohe räägime , miks ! Nii et kui teil veel autot pole , ostke sõiduriist ära ! Söögitegemiseks täiesti kõlbuliku auto saab paarisajatuhande krooniga . Pikniku jaoks on auto hea mitmel põhjusel . Esiteks saab autoga rohkem sööki kaasa vedada ja teiseks asendab auto väga hästi pliiti . Kapoti all saab toitu grillida , moorida , keeta ja küpsetada . Tõmmake õlimõõtevarras välja ja lükkige selle otsa paraja suurusega lihatükke vaheldumisi sibularõngastega . Pange see otsapidi klapikambrikaane vahele kinni ja sõitke pool tunnikest kiirusega <arv> km/tunnis . Samal ajal võib jagaja ja mootori vahelisse tühikusse suruda fooliosse keeratud juurviljapaki . Seegi küpseb parajalt pehmeks umbes sama aja jooksul . Kui kasutate sealiha , siis tuleb jälgida spidomeetri kõrval olevat temperatuurimõõdikut . Parem on kui selle osuti läheb punasesse tsooni . Liha valmimisest annab märku kapoti alt kostev vali kolin ja hammasrataste ragin . Kui tundub et auto ei taha piisavalt üle kuumeneda , võtke lihtsalt ventilaatoririhm maha . Selle peale peaks vesi radiaatoris kindlasti keema minema . Raputage veetäiteavasse pakk kohvipuru ( süsteemis on cirka <arv> liitrit vett ) , laske mootoril pool minutit käia ja jätke kohv tõmbama . Kohvi saab mootori seest kätte kui jahutussüsteemi lõdvikud lahti võtta . Kui te väikest nokitsemist paljuks ei pea , siis võite muidugi radiaatori alaossa spetsiaalse kraanikese monteerida nagu samovaril . Tõeline gurmaan ei pea paljuks ka õlivanni lahtikruvimist , et seal kuuma õli sees kartulilõike frisseerida . Lastele teeb palju rõõmu kui aknapesuvedelik asendada morsiga . Väikesed vallatud maiasmokad saavad siis morsijugasid klaasidesse püüda ja lõbu on oi-oi kui palju ! Ka praemunad valmivad sõidul lausa mängleva kergusega ! Piisavalt õlise mootoriploki puhul pole vaja muud kui paar muna plokikaane peale puruks lüüa ja kolm minutit platsi peal ringi tiirutada . Omalt poolt ootaks liiklusinspektsioonilt pisut mõistvamat suhtumist . No suvel võiks küll lubada Eestimaa teedel <arv>-ga ringikihutamist ! Ka kerge sööve peaks täiesti lubatud olema ! Kuidagi nõme on täis kõhuga torusse puhuda ja siis paari muna ja vardatäie shaslõki pärast vahele jääda ! Trahvid on aga suured ja ega raha kellelgi puu otsas kasva ! Oh kuidas tahaks praegu olla maal , kus puudel kukuvad käod ... Aga jumal paraku - avalik huvi , mille teenistuses mina kui vaba ajakirjanik olen , sunnib viibima Tallinnas , kus neil päevil kukkus Optiva panga aktsia . Ausalt öeldes sain sellenimelise panga olemasolust teada alles äsja . Kardan , et paljud lugejad kuulevad sellest samuti esimest korda . Seepärast viljelesin pisut uurivat ajakirjandust , mis on Eesti meedias küllaltki haruldane žanr , kuna see on nii kohutavalt kallis sest nõuab mobiiltelefonidele helistamist . Ja mis selgus ? Optiva pank asub Narva mnt <arv> ja seal töötab Vahur Krafti isa vennapoeg ! Ja selle panga aktsia kukkus <arv>. aprillil <arv> protsenti ! Kõike seda - ja veel paljut muudki huvitavat , mida ma siinkohal kirja panna ei viitsi kui pangasaladust - rääkis mulle hea sõber , kes oli ise ka Optiva panga aktsiatega jamanud ja nüüd tund-tunnilt vaesemaks jäi . Otse minu silme all moondus sõbra noobel ülikond mingiks vormituks Valga õmblusvabriku pintsakuks , tema parfüümist tungis läbi kohutav higilõhn ja lõunatunni ajal pidin restoran Egoisti endisele kliendile välja tegema , et ta saaks oma mure supi ja pelmeenide ja keefiri sisse uputada . Vastutasuks andis sõber alljärgneva intervjuu . " Kulla mees , mis sul ometi arus oli ? Miks sa ostsid neid Optiva aktsiaid ? " " No mulle tundus , et need võivad tõusta ... " " Miks sa arvasid , et nad tõusevad ? " " No panga asukoht tundus usaldusväärne , otse kesklinnas , eks ole . Ja siis see , et Vahur Krafti isa vennapoeg seal tööl käib . " " Kas sa olid purjus ? " " Väikeinvestor on alati purjus , " vastas mu sõber pehme keelega ja viipas kelnerit : " Veel <arv> Optiva aktsiat ja juustupulgad ! " Vanarahva tarkus ütleb , et kui aktsia langeb , siis tuleb kiiresti midagi soovida . Ma soovin , et võiksin praegu olla maal . Nädalavahetusel otsustasin vahelduseks koju sööma minna . Peab ütlema et vastandina ootustele jättis kodu küllaltki hea mulje ! Juba uksel võib külastaja tajuda , et on siia alati oodatud . Naine , kes ukse avas , küsis kus ma nii kaua olin . Sisekujunduselt on kodu üpris õnnestunud . Kuskil ei riiva silma Tallinna disaineritele südamelähedased vasktorud ega kunstgraniit . Kodu kujunduses domineerivad maitsekad beezhid toonid , ainult elutoas laiutav seitsmekümnendate lõpust pärinev mustvalge telekas kipub meeldivat üldmuljet rikkuma . Oleks viimane aeg kaasaegse teleri soetamise peale mõtlema hakata ! Üldiselt võib ennast kodus tõesti hubaselt tunda . Sellegipoolest pani imestama külastajate vähesus . Kodusviibimise ajal astusid läbi ainult ämm ja Agu oma perega . Ilmselt on siin oma osa vähesel ja oskamatul reklaamil . Söögid on kodus üsnagi keskpärased , kuid mitte mingil juhul ei saa öelda , et halvad . Mõnevõrra kriitikat pälvib ehk ainult teenindus - pole teab kui meeldiv kui toidud kannab ette ebamäärases vanuses , meikimata ja toasusse kandev naisterahvas . Pealegi ei oldud ka eriti viisakad - anti praad kätte ja öeldi , et säh , söö ! Paraku oli jookide valik allpool igasugust arvestust : alkohol puudus täiesti . Suure nõudmise peale toodi lõpuks poest väike , <arv> grammine veinipudel , mis oli pikast seismisest hapuks läinud ! Pärast sööki tekkis kiire vajadus külastada tualettruumi , mis ei hiilanud küll kaasaegsusega , kuid oli puhas ja igati korras . Lisaks muudele mugavustele pakutakse kodus ka võimalust vannis käia . Shampoonivalik oli kesine , kuid oma lemmiku - <arv>. aasta Wash &amp; Go - leidsin riiulilt siiski üles ! Teiste kohtadega võrreldes on kodus ainulaadne võimalus pärast sööki diivani peal lesida ! Ei jätnud seda võimalust kasutamata . Diivan oli küllaltki mugav . Mõnevõrra probleeme tekitas vaid Agu naine , kes tuli põrandale lükata et endale ruumi teha . Lõpetuseks võib öelda , et ka hinna poolest on kodu mõistlik koht . Prae , magustoidu , kohvi ja veini eest ei pidanud ma midagi maksma . Kindlasti lähen teinekordki koju sööma . Tegime nädalavahetusel metsas pikniku . Seal olin mina , Virbi , Margus ja kaksikud . Minul oli seljas see uus <arv> kroonine pleiser , mille Mati mulle ostis ja suus olid need uued <arv> <arv> kroonised hambad , mis Mati kinni maksis ! Virbil oli mingi väga kodune asi kintsude peale visatud ja Margus ja kaksikud vahetasid kogu aeg omavahel riideid , nii et nendest ei saanud täpselt aru , mis neil seljas oli . Järsku kargas metsast välja konnarohelises laigulises kostüümis mees . Me mõtlesime algul , et see on mingi suur konn , kes lõkketule paistele ennast soendama sätib , aga siis nägime , et tal on õla peal pagunid , kurgu all lõkmed ja pükstel lampassid ! See mees tutvustas ennast ja ütles et töötab Eesti sõjaväe sidepataljonis ja et aukraadilt on ta kindral ! Kuulasime tema juttu . Ta ütles , et ta on oma naise ka sõjaväkke võtnud ja et naine on armees kõva karjääri teinud . Et abikaasa alustas lihtsa reamehena , aga nüüd on tõusnud polgumadratsiks ! Tänutäheks tubli teenistuse eest autasustas ta vaprat madratsit hinnalise kasukaga , mis maksab <arv> <arv> , aga mille ta Stockmannist odavalt kätte sai , kuna ei jäänud vahele , sest signalisatsioon ei hakanud tööle ja pealtnägijaid ei olnud , kuna oli öö ! See mees rääkis , kui hea on olla sõjaväes : " Ega palka palju ei saa , aind mingi paar-kolm tuhhi näkku ja makku , näkku ja makku - aga see-eest on meil prii lobi ja prii riie ja naisi on jalaga segada , sest sõjaväkke tuleb palju naisi , kes kõik tahavad tasuta süüa ja seljariideid saada ja dekreeti jääda sest mehi on sõjaväes jalaga segada kuna seal on kõik tasuta ! " Ütlesin vaikselt Virbile , et ta viiks Marguse ja kaksikud autosse magama , kuna aeg oli juba hiline ja sõjaväelase jutt muutus järjest imelikumaks . " Mina kamandasin vägesid , kui intrid Toompead ründasid . Ma jätsin elevandid tagalasse reservi , et loomad intrite noolte läbi kannatada ei saaks , sest olime need kolm elevanti loomaaiast laenuks võtnud ja Mati Kaal ei lubanud elevante kahurilihaks kasutada , mistõttu kasutasime kahurilihana külmutatud ameerika broilereid ! " Aga Margus ja kaksikud ei tahtnud kuidagi veel magama minna . Kaksikud lõugasid : " Lase onu räägib veel ! " Seepeale rääkis onu poliitikast . " Savisaarel on süda õige koha peal - rinnakoopas vasakul pool ! Ja Vähil on jälle pea õige koha peal - kaela otsas ! Aga Laaril on Tallinnas ment ! Ma olen ise Laari mendis kinni istunud ! Aga Siim Kallasel on jälle taskud seda va krabisevat täis ! " Margus vaene ei öelnud midagi , sest tema-mees oli veebruaris <arv> saanud ja hoidis armeeteenistusest kõrvale . " Sõjaväes on väga hea olla ! " kiitis metsaelanik . " Meil kõigil on kindlustatud tulevik ! Uue pensioniseaduse järgi võib tsiviilis olev mees surra alles <arv> aastaselt ! Aga meil kroonus võid sa kasvõi hommepäev kõrvad pea alla panna , kui ise tubli mees oled ! " Selle jutu peale läks Margus autosse , pani uksed seestpoolt lukku ja heitis magama . Aga no ema südant ta ei petnud , sain kohe aru et poiss ei maga - teeskleb ainult , vigurivänt ! Küllap ootab , millal ohvitserimait minema läheb , et saaks kaksikutega edasi mängida , mõtlesin mina . Aga sõjaväelane näe jäi lapse tempu uskuma ! " Pst ! Oleme hästi tasa ! Poiss magab ! Vaadake et te teda üles ei aja , " ütles ohvitser ja hiilis kikivarvul pimedusse . " Ma lähen vaatan , ega metsas intreid ei luusi , kes lapse und segada võiksid ! " Ning läinud ta oligi - nagu suur paks konn oleks mutta uppunud ! Hommikuks olid teomehed mõisa kokku kamandatud . " Ei tea , mis see parun jälle tahab meist , " siunas Seaküla Mats valutavaid konte kabelimäest ülesse lossi poole tirides . " Tahab , mis ta tahab , head see ei tähenda , " vastas Põrna Eedi tasasel häälel . Ülejäänud ei kostnud midagi , lohistasid vaid pastlaid alandlikult läbi pori ja mõtlesid kurbi mõtteid ajast , mil esivanemate maa ei kuulnud internetikasutajate arvukuse poolest veel Tsaari-Venemaa juhtivate kubermangude hulka . Mõisaõues võttis tulijaid vastu management terves koosseisus : kilter , kubjas ja aidamees . Need on põrgus ka kõige ees . Kohe kargas parun Jubemägi trepi peale ja kokkus pragama : " Kas on theil munad püksi sees , et püks ei võtab mahha ? " " See sünnib kodus peldikus - kuid mitte mõisa õues , " kostis Seaküla Mats , kes oli alati tubli mees ega peljanud kedagi . Aga teised tõmbasid küüru selga ja võtsid takused püksid alandlikult jalast . " Tänasest alates on Anija mõisa tallis avatud kommentaaride lehekülg ! Käsen kõigil talupoegadel seal diskuteerida , " teatas Jubemägi . " Marss kommentaare kirjutama , krantsid ! " " Seda oli karta , " õhkas Põrna Eedi kolm tundi hiljem , kui kuum päike oma kiirega halastamatult lagipähe puuris ja töömeeste pahklike näppude vahel valmisid kommentaarid Vene-Türgi sõjale , laulatusele keisrikojas , Lääne-Nigulas sündinud kahe peaga vasikale ja teistele põrutavatele uudistele , mida opman mullusuvisest Sakala numbrist kõva häälega ette luges . Valminud kommentaarid korjas kubjas kokku ja riputas internetti ülesse . Aeg-ajalt käis Jubemägi neid lugemas ja pragas arvamusliidritega , kelle hulka kuulusid Seaküla Mats , Kärna Ärni ja Läku Eedi , et arvamused on liiga segased ja arusaamatud ja et Mahtra talupoegade kommentaarid on hoopis sotsiaalsemad . " Nojah , aga millega need Mahtra-meeste kommentaarid lõppesid ? Sõjaga ! " teadis vallakasakas , kes pärastlõunal tallist läbi astus , et keisrikojast saabunud meile lugeda , rätsepa naisega jututoas ameleda ja lakast mõned uued mp<arv> downloadida . Talumehed ainult ohkasid raskelt . Ega sakste käsu vastu ikka ei saa . Kui on vaja kommenteerida , siis tuleb kommenteerida . " Siuke on see elu siin kubermangus Issanda aastal , " kommenteeris Seaküla Mats Zoja Puhuri varjunime all uudist Eesti spiooni Georg Aadniel Aeglase arreteerimisest Venemaal . Uus aasta algas hinnatõusuga : kallinesid bussipiletid , elekter , joogivesi ja sigaretid . Ekspertide arvates ei mõjuta hinnatõus aga Eestis pakutavate intiimteenuste hinda , valikut ega kvaliteeti ! " Meie bussiga ei sõda ja joogivett ei joo ! " teatas lõbunaine valitsuse pressikonverentsil . " Ja elektert kulub meil nigunii vähe , kuna töötame põhiliselt pimedas . See võimaldabki meil hindu Eesti inimesele taskukohastena HOIDA ! " Sellegipoolest otsustas ajakirjanik Oskar Kööks kohapeale olukorraga tutvuma minna . Pühapäeva hommikul kirikust tulles ütles ta oma naisele A. Kööksule , et peab korra litsimajast läbi kargama . " Vaata et sa siis Hilja peale ei jää " ütles abikaasa . " Ei jää , " lubas korrespondent . Järgmisel hommikul avastas O. Kööksu tütar , Concordia ülikooli bakalaureus L. Kööks , et isa mobiil on kadunud . " Paps , kus mobla on ? " " Ahh , tead , tal hakkas aku jupsima , viisin teise parandusse . " " Kus parandusse sa ta viisid , " sekkus vestlusse juhuslikult sündmuskohal viibinud O. Kööksu ämm I. Prääks . " Spaiderisse viisin . Või ei , tegelt telmarisse ! No see mikrolink noh , Kaubamaja taga , " seletas O. Kööks . " Mis sa tast telmarisse viisid ? Muudkui vead kallist asja mööda ilma ringi ! Andnud parem Antsu kätte , Ants oleks ta sul soru viina eest ää sättind ! " pragas ämm . " Mis sina , emake , ka mobiiltelefonidest tead , " astus A. Kööks abikaasa kaitseks välja . " Tühja see Ants mobiili remontida oskab . Mäletad kuda Ants meil kraanikaussi parandas ? Terve köök oli solki täis . " " Issu , millal sa mobiili tagasi saad ? Õudsalt tahaks helistada ! " " No järgmisel nädalal lubati , " paitas O. Kööks hellalt tütrekese pääd ! Vaatamata valitsuse lubadusele lõbumajades uuel aastal kütma hakata pole pealinna bordellides veel kütma hakatud ! " Lõdiseme siin nigu jääaugus , " kurtis lõbunaine peaministri infotunnis . " Peab mitu paari sooje sukke-sokke selga tõmmama , kui tahad tööpäeva lõuni vasta pidada . Nii ei saa ju korralikult teenendada ! Ja kundedel on ka külm ! Olekski kõigile suursuur palve : olge hääd , võtke kodunt puhurid kaasa , kui naistesse tulete ! " " No mis sa väimeespoeg sest mobiilist ometi sinna lõbumajja jätsid , " pragas I. Prääks . " Ma ütlesin kohe , et andnud parem Antsu kätte parandada ! Mida need litsid ikka tehnikast jagavad ! " " Ära sa ütle - nad ikka üht-teist jagavad ! " õiendas korrespondent O. Kööks . " Hilja ütles kohe , et viga pole akus , vaid hoopis korpus laseb vett sisse . " " See on üldse nii , et telefonide sisu on üleforsseeritud , aga kest on nõrk , " sekkus A. Kööks . " Vedelkristalltabloo ei kannata üldse põrutamist . " " See on see LCD , " ütles L. Kööks . " Liquid Chrystal Display ! " " Jah , ma ütlesin kohe , et eks ta üks risu ole ! Vat need vanad kettaga telefonid olid ikka head ! " põrutas ämm . " Näiteks Tallinna pommitamise ajal jäid need kõik terveks ! Aga majad ja mobiiltelefonid põlesid maani maha ! " Ühel tormisel oktoobriööl avastasin et minu CD-mängija jupsib ! Kallis masin ei mänginud enam ühtegi plaati minu väärtuslikust piraatplaadikollektsioonist ! Ainuke plaat mida sai kuulata oli CD " Eesti Hitt <arv> " , mida pole normaalsel inimesel võimalik kuulata . Järgmisel päeval küsisin töö juures ühe oma alluva poja käest , kes alati peale kooli büroosse oma tarkustega kelkima tuleb ja igal võimalikul juhul suure arvutieksperdina esineb - ahh , ninatark jõmpsikas selline , kes kõigele lisaks veel ka alati ristsõnad teiste eest enne ära lahendab - talumatu jõmpsikas ühesõnaga - huvitav kui vana ta on , miks ta sõjaväes ei ole ? Küll seal talle aru pähe pekstakse , sest eesti kroonus ei aita sind karvavõrdki , kui sa tähtsa näoga mingiteks megapaitidest ja floppitraividest ja pentiumitest mögised , saad vastu tatti nii et lärtsub - ühesõnaga , ma küsisin selle poisi käest : " Oijumal küll misasja ma pean nüüd tegema minu cd-mängija ei mängi enam ühtegi piraatplaati , ainult eesti hitt kaheksa läheb käima aga seda ma ei taha kuulata sest see on nii ilge plaat et mul hakkab paha- " Teisiti öeldes , ma küsisin oma noorelt kaasmaalaselt : " Tead mul plaadimägijas ei mängi enam plaadid misasja ma vaene hing nüüd küll tegema pean kus olen teinud vea mis edasi nüüd saab ? " Poisike läks muidugi kohe tähtsust täis , tükk aega mulises mingitest digitaalseadmetest ja floppitraividest ja pentiumitest ja siis ütles et ega nende plaatidega midagi teha ei ole et need piraadid ongi kohe sellised et nad kuluvad sul ära kui sa neid kuulad kõikse aeg nii et viska need plaadid kohe minema nendega ei ole teha miskit kui ära visata ! Ära visata ! ( järgneb ) ( Juhtkirja eelmist osa lugesite selle juhtkirja <arv>. osa kohalt . ) Lühidalt eelnenust . Toimetusele saatis kirja üks inimene kes küsis mida teha kui piraat-CDd enam ei mängi . ( järgneb ) Ühesõnaga ei uskunud mina selle tattnina juttu ! Visaku omad plaadid minema kui need ei mängi misasja ta teiste plaatide kallal iriseb ! Mõtlesin siis : vat lähen õige plaadipoodi ja küsin : mida teha ? Polnud mina oma elus veel plaadipoes käinud ! Mis mul sinna asja - seal ju kõik plaadid kole kallid ! Turult ja putkadest müüvad aga venkud neid plaate hoopis odavamalt mis poes <arv> krooni on tükk ! Plaadipoe müüja kuulas mu mure ära ja ütles : " Ei ärge te oma plaate ära küll visake meil on spetsiaalne CD-mängijate puhastusplaat ostke ära jumalast hea seadeldis teeb selle optilise läätse puhtaks mis mängija sees tolmu kogub ostke ära ostke ära ostke ära ! " Ostsingi selle imeasja , kuigi ta maksis üle saja krooni vast turu pealt oleks ehk odavamalt saand aga nojah . Nigu ma selle plaadi kodus mängijasse panin , kuulsin kõlaritest taevalikku muusikat mida tegi akordeon ! ja meeshääl õnnitles mind et olen ostnud kõrgtehnoloogilise puhastusseadme ega ole kuulda võtnud ennasttäis jõmpsikate mula , kes käsevad inimestel oma plaadid ära visata kui need enam ei mängi . See mees ütles muide , et niukseid ninatarke nolke on ka inglismaal kole palju , kuigi need kõik on rahvuselt iirlased ! Aga no ega nende iiri koertega pikka juttu ei tehta , nigu kätte saadakse puuakse üles kohe hopsti ! ( järgneb ) Juhtkiri vol. <arv> Vat nii ! Kui siis imeline kõrgtehnoloogiline puhastusplaat oma töö lõpetas , võtsin Prodigy plaadi ja panin masinasse et näis kas mängib või ei . Mängis nigu mürin , väga korralik saund oli ! Selle plaadi peal oli veel eraldi programm ka stereosüsteemi testimiseks , no aga mis ma oma stereosüsteemist ikka testin ! Lase mingid nolgid testivad oma Hiina pleiereid kui tahavad enne äraviskamist , mina istun nagu saks oma kodus kuulan stereos oma Prodigyt ja vilistan igasuguste ülekäte läinud nagade jutu peale . Mõtleks kus tuli tark välja , viska ära viska ära ! PS Ma nüüd ootan pikisilmi et see jõmpsikas tuleks jälle töö juurde oma ema käest söögiraha nuiama siis ma alles ütlen talle kuidas maailmas asjad käivad ! Ei jõua kohe ära oodata . Huvitav millal tal tunnid lõpevad ? Kus ta hulgub nii kaua . Tavaliselt on ta sel ajal juba platsis ja loobib toimetuses teiste inimeste asju ära aga täna kui teda tõesti vaja on pole poissi kuskil !!! Minu nimi on Tennant , Neil Tennant , ma olen Briti kuninganna alam . Töötan ansamblis Pet Shop Boys . Minu paarimehe nimi on Chris Lowe . Tema on arvutikujundaja . Praegu on meie põhiprobleem , kuidas kaitsta oma repetuaari millenniumivahetuse arvutikatastroofi eest . IT-osakonna mehed ütlevad , et mingit ohtu pole , aga igaks juhuks olen hakanud harjutama kitarri saatel laulmist , et mitte päris ilma teenistuseta jääda , juhul kui laulud kõvakettalt kustuma peaksid . VAREM² OLI MEIL BÄNDIS hulk lauljaid ja tantsijaid ja pillimehi , aga need on nüüd kõik kulude kokkuhoidmise eesmärgil optimeeritud . Jaapanlastest omanikud väidavad , et Inglismaal³ on liiga palju kahjumis ansambleid . Näiteks Jaapanis olevat ainult kaks üleriigiliselt kuulsat bändi , aga see-eest toovad need omanikele sisse miljoneid . Me seletasime , et päris ilma show-elemendita PSB kontsete anda ei saa , siis anti meile pika palumise peale mõned neegrid , kes töötavad ainult korteri ja söögi eest . Tegelikult läks isegi hästi , kui mõtlema hakata , sest näiteks Erasure pandi hoopis kinni . Nüüd tuleb hommikust õhtuni istuda arenduskoosolekutel , kus viisakalt naeratavad samuraid Pet Shop Boysi uut kontseptsiooni välja töötavad . Uuel sajandil peab meist saama kogupereansambel ? la Kelly Family<arv> või Offspring<arv> , aga omanikud lubavad , et see ei tähenda homoerootilise elemendi vähenemist laulutekstides . Uue kontseptsiooniga käib kaasas ka uus imidž . See on pärit Jaapanist ja kujutab endast kimonot ja tupsukestega susse . Me näeme oma uues imdžis välja nagu mingid vanad samuraid . Ja siis telliti Venemaalt kaks parukat ? la Oleg Popov - see on see Moskva tsirkuse kloun , kes oli <arv>ndatel Tõusva Päikese Maal ( välja arvatud Kuriili saared<arv> ) kohutavalt populaarne - ja pandi meile pähe ! TAGATIPUKS KÄSTI MUL kontserdil publikuga nende emakeeles suhelda ja tantsida . Tantsida ! Minul ! Briti kuninganna alamal ! See pidavat tugevdama kontakti artisti ja publiku vahel ja suurendama läbimüüki . Aga mitte-inglise taustaga ärimeestele pole võimalik selgeks teha , et üks džentelmen ei tantsi püüne peal kunagi ! Lavalist liikumist õpetati mingi videokasseti järgi , kus tantsis keegi vintis meeskodanik . Varem töötasin ma ajakirjas Smash Hits . Seal oli tõeliselt mõnus põli . Ajakirjanikukaardiga sai igale poole ilma rahata sisse , võis poole päevani magada ja bändide kohta igasugust kräppi kokku kirjutada . Ei pidanud turneedel käima ega pressikonverentsidel rumalusi suust välja ajama . Eks ma olin nagu pimedusega löödud , kui mind PSBsse kutsuti , mõtlesin et saan kuulsaks , lükkan suure hulga pappi kokku ja võin kombluspolitseid kartmata noori poisse hullutada . NÜÜD SAAN MA ARU KÜLL , et kuulsus tähendab eelkõige seda , kui pead enese kohta lehtedest mingit möga lugema . Rahaga on jälle sihuke lugu , et pärast seda kui EMI raamatupidamisprogramm kaotsi läks ja lõpuks tundmatuseni moonutatuna Londoni prügimäelt üles leiti , hakkasime palka saama uue korra järgi - nagu ansambel Madness . Ja tagatipuks lõi " Kutse tantsule " -sarja staar Elton John<arv> üle minu poiss-sõbra David Furnishi<arv> . Mis sellesse Praha kontserti puutub , siis ausõna , mina poleks sinna üldse sõitnud . Tšehhi mehed on koledad , sihukesed mustaverd masajad tüübid ja tšehhi köök on kohutavalt ebatervislik , koosnedes peamiselt rasvast , rupskitest ja jahust . Ja sinna kõrvale kaanitakse liitrite kaupa jubedat kohalikku õlut ! Ma ei imesta , et vaene Vaclav Havel nii haige on kogu aeg selle jubeda toidu peal . Ja pealekauba on Tšehhi Vabariigi president suur suitsumees ja Zappa-fänn , täitsa loomulik , et tervis nüüd tuksis ! Aga räägiti , et sinna pidi Eestist mitu bussitäit rahvast tulema , nende hulgas kriitik Tõnis Kahu ja naljamees Rohke Debelakk . Olin nii närvis , et ei pidanud üldse viisi ja oleks äärepealt selle Lahesõjast ülejäänud monstrumi otsast , mille keegi iraaklane<arv> meile ajamasina pähe maha müüs kui lavakujunduselemendi , ülepeakaela alla kukkunud . Siiski nägin oma iidolid üsna lähedalt ära . Kahu istus terve kontserdi , jope seljas ja Debelakk kargas , nahkpüksid jalgas ! ¹ - monoloog ( inglise k ) ² - mõeldud on aastaid <arv>-<arv> ³ - mõeldud on Suurbritanniat , kuhu peale Inglismaa kuuluvad ka Wales , Šotimaa ja Põhja-Iirimaa . <arv> - ameerika kogupereansambel , perekond Clintoni lemmik <arv> - ameerika kogupereansambel , Monica Lewinsky ja tema advokaatide lemmik <arv> - Jaapani saarestik , okupeeritud N. Liidu poolt <arv> - inglise Vello Orumets <arv> - inglise Hillar Kohv <arv> - arhitekt Zaha Hadid , iraagi Mart Port ja Malle Meelak Seltsimees Stalinil oli kombeks kirjanikke taga kiusata . Mandelštami saatis peasekretär suveks pioneerilaagrisse , kus vaene Ossip Emiljevitš pidi kolm korda päevas karamellkisselli sööma , seisma rivistustel ja osa võtma mudellennunduse ringi tööst , mille tagajärjel luuletaja hukkus . Boriss Pasternakil käskis Jossif Vissarionovitš traksid ära võtta . Maailmakuulsa " Doktor Živago " autor käis aastaid , kätega pükse üleval hoides . Pidi koguni Nobeli preemiast loobuma , sest oleks olnud mõeldamatu minna Stockholmi auhinnatseremooniale , püksid rebadel . Alles pärast isikukultuse paljastamist sai paljukannatanud Pasternak oma traksid tagasi . Ja õnnetut Anna Ahmatovat tervitas Kremli peremees vulgaarse röögatusega : " Tere , tibi , kuda kube särab ? " Mille peale Ahmatova pidi vastama : " Nagu Kremli täht , seltsimees Stalin ! " Siis andis diktaator Ahmatovale laksu vastu tagumikku ja karjus : " No on alles eit , jumala eest ! Tissid nagu Elbruse tipp ! " Sellised " komplimendid " valmistasid Anna Andrejevnale sõnulkirjeldamatut piina ! Mihhail Bulgakovil oli kombeks pärast lõunasööki sohvale heita ja tunniks-paariks silm looja lasta . Aga pruukis vaid Bulgakovil magusasti magama jääda , kui helises telefon ja unest äratatud kirjanik kutsuti telefonile . See oli Stalin , kes ajas tundide viisi mõttetut plära ja tüütas Mihhail Afanasjevitši hingepõhjani ära . Bulgakov avaldas soovi telefoniterrori eest välismaale emigreeruda . Tema soovi ei täidetud . " Ega ma mingi kuldkalake ei ole , et teen , mida palutakse , " pahandas Stalin . Tegelikult pärineb barbaarne komme kirjaniku und häirida juba <arv>. sajandist . Kurva traditsiooni rajaja on keiser Nikolai Esimene , kes seadis sisse korra , et Peeter-Pauli kindlus peab kohe kõigist kahuritest kogupaugu andma , niipea kui tsaarile ette kantakse , et poeet Aleksander Sergejevitš Puškin on lõpututest ballidest ja armuseiklustest väsinuna puhkama heitnud . Aga kui lollakad telefonikõned kõrvale jätta , siis tegelikult elas Bulgakov Stalini ajal nagu miška : ta oli ametlikult põlu all , mis tähendas , et palka sai ta Kunstiteatrist , aga tööd tegema ei pidanud . Teised kirjanikud kadestasid Bulgakovit hullupööra ja kirjutasid tema peale lõputuid pealekaebusi . Nendest kaebustest sündis sotsialistlik realism . Suri Maksim Gorki . Gerassim tuli järvelt . Paadisillal ootasid teda kaks sandarmit . " Gerassim , ega sa Mumuud ei ole näinud ? " " Ei , härra vahtmeister , täna pole olnud au teie kõrgestisündinud koera kohata . " " Aga sind nähti pärastlõunal koos Mumuuga trahterist lahkumas . " " See on sulaselge laim . Vannun oma hingeõnnistuse nimel ! " " Turgenev ütles , et sa sidusid mu koerale telliskivi kaela ja viskasid ta järve . " " Kulla Vassili Petrovitsh ! Kas te tõesti usute seda Moskva tindinina ? Turgenev on ju tuntud sotsialist ja ässitaja . Sihukesele tuleks tublisti piitsa anda . Teate , see Turgenev on veel hullem mees kui Tšehhov , kes minevaaasta oma kolme hullu õega siin suvitamas käis . Vaevalt oli kohale jõudnud , kui hakkas lamenti lööma . Justkui oleks mina tema vutlari ära varastanud . Oleks tal veel korralik vutlar olnud , aga see oli ju viimane rämps . Ajas karva ja haises kassikuse järgi . Mida teeb inimene sihukese vutlariga ? Kust mina tean , kuhu kõrtsi ta oma vutlari unustas . " " Lõpeta juba see vutlarijutt , jumala eest . Mul pole aega sinu jama kuulata . Kus mu Mumuu on ? " " Tulgu Kiievi püha jumalaema mulle vaesele patusele tunnistajaks ! Olen aus pärisori , püüdsin just mõned rammusad latikad ja kogred ega ole härraste koera näpuotsagagi puudutanud . " " Sa tead väga hästi , Gerassim , et kui kreisiülem isiklikult poleks sinu eest sõnakest poetanud , oleksid sa juba ammu Siberis ja kõlistaksid vangiraudu . " " Aga härra vahtmeister - see oli õnnetu juhus , et paat järve peal kummuli läks ja ükski Tšehhovi õdedest ujuda ei osanud . Mul on väga kahju , tõsijutt . Ma ise pääsesin ka ainult üle noatera . " " Aitab keerutamisest , Gerassim . Tunneme juba su vigureid . Sinu paat kipub üldse kuidagi kahtlaselt sageli kummuli minema . Inimesed ei julge enam meie kanti suvitama tulla ja kardavad järve nagu tuld . Muide , ma ei saa aru , mida härra kreisiülem sinusuguses pasatskis leiab . " " Meid seob ammune sõprus . Kunagi aastate eest , kui härra kreisiülem veel gümnaasiumis käis , olime parajasti järvel kalastamas , kui tõusis tugev tuul ja " " Ja paat läks muidugi ümber ? Issand , halasta ! Võllas on sulle veel liiga hea paik . Sind tuleks rattale tõmmata , sulle tuleks sulatõrva kurku kallata , sind tuleks läbi rehepeksumasin lasta ! " " Härra kreisiülem küll niimoodi ei arvanud , kui ma ta lainetest välja tõin . Ta ennetas mulle terve hõberubla ja ütles , et jääb elulõpuni tänuvõlglaseks . " " Tead , Gerassim , mis ma sulle ütlen - kui ma oma koera õhtuks elusa ja tervena kätte ei saa , ripud sa homme hommikul lähima oksa küljes . Isegi kui sa oleksid terve tsaariperekonna elupäästja , see on kindel nagu aamen kirikus ! " " Andke andeks , kas teie olete paadimees Gerassim ? Kas saaks teiega ühe lõbusõidu teha ? " Viimased sõnad kuulusid kellelegi daamile , kes pärast sandarmite lahkumist paadikuuri nurga tagant nähtavale ilmus . Daam ei olnud üksi . Ta vedas rihma otsas vastupunnivat koerakest . " Miks mitte . Olge lahked , " vastas Gerassim . " Nagu prouad soovivad . " Järv neelatas raskelt . Koerake pistis südantlõhestavalt ulguma . " Kohe räägib teiega sm. Stalin . Jääge liinile ! " Peasekretäri kõnet oodates hakkas Vjatsheslav Ivanovitshil paha . Paari kuu eest oli tema naine sionistlikus vandenõus osalemises süüdistatuna vahi alla võetud . Aga mis siis , mõtles Molotov ehmunult , kui Polina nüüd äkki vabastatakse ? Järsku ta polegi sionist ? Ja Peremees laseb ta koju tagasi ? Ja poliitbüroo liikme ootamatult saabunud poissmehepõlvel on jälle ots peal . " Halloo ! Molotov või ? Mis teed ? Kas sa rääkida saad ? " " Tervist , kallis Jossif Vissarionovitsh ! Saan küll rääkida ! Loen siin just Keskkomitee koduleheküljelt Malenkovi kõnet . Küll ikka keerutab , madu ! " " Mis , see on juba netis üleval või ? Kas kommentaare ka on ? " " Üle tuhande , sm. Stalin ! Tööliste ja talupoegade osavõtt on üllatavalt aktiivne . Ainult teie ettekanne viimasel parteikongressil ja ülevaade Eurovisiooni lauluvõistluselt on rohkem kommentaare pälvinud ! " " Leidis kah , loll , mida võrrelda ... Tont võtaks , mul pole aega su plära kuulata , ma mobiili pealt helistan ! " " Aga ma võin teile tagasi valida , kallis Jossif Vissarionovitsh , siis tuleb odavam ! Mis te ikka kulutate ? Ma olen nagunii kontoris ! " " No vali siis tagasi , " ütles Peremees pahuralt ja katkestas ühenduse . Molotov valis värisevate kätega tema numbri . " Kohe räägib teiega Molotov , Vjatsheslav Ivanovits , nõukogude partei- ja riigitegelane ! " Molotovi kõnet oodates hakkas Jossif Vissarinovitshil mõnus . Sügis Kuntsevos oli täies jõus , metsatukad leegitsesid kollastes ja punastes toonides nagu Kukrõniksite maalil , kaugelt Gruusiast hoovas valmiva veini lõhna ... Trotski on juba palju aastaid mulla all nagu kartul ja Lenin lamab ilusti klaasis kirstus ... Küll Vladmir Iljitsh rabeles , kui ta surnuks tunnistati ja mausoleumi tassiti ! Stalin ohkas rahulolevalt ja läitis piibu . Kui see peaks tõsi olema , mida eile Kominternis räägiti , et enne sõda olid Molotov ja Ribbentrop omavahel mingisuguse pakti sõlminud , siis on kallil Kivipersel üsna varsti ots peal ... Ja miks ei peaks see tõsi olema ? Üksvahe tolknes see Ribbentropi-raisk ju õite tihedalt Kremlis , jumal teab , mida nad seal Molotovi kabinetis kahekesi tegid ... Ja eks käinud Vjatsheslav kallil sõbral ju kogunisti Berliinis külas ? " Sm. Stalin , Molotov on teie teenistuses ! " " Kuule , mis jama jälle nende meilidega on ? Zhdanov helistas Leningradist , ütles , et oli mulle Shostakovitshi kohta komprat saatnud , pannud veel attachmendiga portsu mp<arv>-sid ja hulga piltfaile ka kaasa , aga mitte sittagi ei tule läbi ! Ja internetti ma ka sisse ei saa ! " " Ma ei tea , kallis Jossif Vissarionovitsh ... Siin Kremlis töötab võrk küll normaalselt ! " " Seltsimees Stalin tahab värskest Pravdast oma horoskoopi lugeda , aga mis välja tuleb ? Tuleb välja , et sm. Stalinil pole ette nähtud täna horoskoopi lugeda ! Samal ajal kui mõningad seltsimehed Keskkomitees loevad horoskoope nii palju kui tahavad ! Ja tõmbavad mööda portaale ringi - palun väga ! Aga sm. Stalinile - kahju küll - pole seda lõbu ette nähtud . Kas nii või ? " " Jumala eest , kallis Jossif ... " " Mida peab sm. Stalin ütlema , kui helistavad töölisnoored ja küsivad , kuidas talle meeldis Irkutski hüdroelektrijaama uus kodulehekülg ? Sm. Stalin peab siis töölisnoortele tunnistama , et Poliitbüroos on ilmnenud tendents peasekretäri internetti m i t t e l u b a d a. Ja siis tekib töölisnoortel muidugi õigustatud küsimus , et kas selline peasekretär üldse õigustab nende usaldust ? Võibolla , küsivad töölisnoored , leidub mõni väärikam kandidaat sellele valitavale , aga vastutusrikkale ametikohale ? Näiteks sm. Mikojan ? Või sm. Molotov ? " " Heldekene , kallis Jossif Vissarionovitsh , " kokutas ehmunud Vjatsheslav Ivanovitsh . Aga Stalin põrutas : " See on sulaselge kahjurlus , vaat mis ! " " Sm. Stalin , ma helistan Lavrenti Pavlovitshile ja palun kontrollida ... " Peasekretär katkestas ühenduse . Lavrenti Pavlovitsh istus , T-särk seljas ja nokkmüts peas , palavas serveriruumis ja õgis pizzat . Helises telefon . " Beria kuuleb . " " Tervist , sm. Beria , " kostis torust Molotovi nutune hääl . " Meil on probleem ! " " Mis viga ? Jälle võrk maas , jah ? Olgu , ma kohe vaatan ! " " Ei , võrk on korras ! Aga ... " " Ahah , oled oma passwordi ära unustanud ja ei pääse sisse ? Sinu positsiooniga mees ei tohiks nii hajameelne olla , kulla Vjatsheslav ! Ise oled veel vana põrandaalune . " " Ei , sm. Beria , asi on just vastupidi - meil on siin kõik on korras ! Aga suvilast helistas sm. Stalin ja oli maruvihane . Tal on modemiga mingi jama ja ta ei pääse netti sisse ... " " Mis juttu sa ajad , Molotov ? Stalin jälestab arvuteid ! Ta ei lasknud suvilasse internetti sisse pannagi . Neil on seal kamba peale ainult üks läptopp , valvemeeskonna mehed taovad sellega pokkerit ja tetrist . " Jahmunud Molotov taipas alles nüüd , kui kõrget mängu Peremees seekord mängib ja kui õieti oli talitanud pealtnäha rumal Hrushtshov , kes oli kohe pärast sõja lõppu lasknud kõik Ukraina internetipunktid maha põletada . " Mis viga , Molotov ? " küsis valvsaks muutunud Beria . " Ah , ei midagi ... " venitas korraga mitu aastat vanemaks jäänud Vjatsheslav Ivanovitsh . " Siis on ju kõik korras . Ela hästi , Lavrenti Pavlovitsh ! Ja tead mis ... ära Mikojanile ütle , mis me rääkisime . Onju , sm. Beria , te ei ütle Mikojanile , eksju ? " " Ei ütle , ei ütle , ole mureta , vanamees , " porises süsteemiadministraator , toppis suhu viimase pizzalõigu , istus arvuti taha ja hakkas mängima " Juutide vandenõu paljastamist " . " Ma lugesin lehest , " ütles härra Äss , " et minu eit hakkab nüüdsest saama <arv> <arv> krooni kuus . Ega ajaleht ei valeta . Pange tähele , mehed , see raha on mul niisama hästi kui taskus ! " " Noh , siis laenad mulle kümme tuhat , " ütles härra Nõõ . " Ja mulle teine kümme , " lausus härra Käkk . " Hullud olete , " ehmatas härra Äss . " Kui ma igale tuttavale hakkan kümne tonni kaupa laenama , siis pean enne eide palgapäeva vargile minema . " " No aga sa ise teenid ju ka päris kenasti , " ütles Käkk . " Nojah , aga ma mõtlesin ennast nüüd töölt lahti võtta . Mis ma ikka käin seal ametis nagu loll ? Viskan jalad seinale , lasen rokipeeru ja elan nagu mishka . " " Aga kaheksa tonni annad ikka , " andis Nõõ järele . " Muidu oleksid sa lausa ... lausa ... " " Ei saa kuidagimoodi anda , " ohkas härra Äss . " Uskuge , sõbrad , liitri viina ostan igaühele ja sakusmenti ka . Karbonaadi või mida tahate . Aga puhast raha ei saa . See on mu kindel otsus . " " No ära nüüd kooneriks kätte mine , " noomis Nõõ . " Viis laod ikka peo peale . Kui ainult mõelda , missugused sõbrad me oleme olnud . " " Ja ega mitte päriselt , " seletas Käkk . " Laenuks . Aasta-paari pärast saad tagasi . " " Ka laenuks ei anna , " jäi härra Äss kindlaks . " Neid laenamisi ma juba tean . Ega midagi tagasi ei saa . See on niisama kui raha otsejoones peldikusse visata . " " Kas sa näed , mis rikkus inimesega teeb ! " venitas Käkk õlgu kehitades . " Läheb siukseks röövliks , et hoia alt ! " " Mis röövliks , " seletas härra Äss . " Ma pean oma tulevikule mõtlema ja üritama natuke kõrvale panna . Sest vaadake , mehed , kui eidele iga kuu nii suur nuts üle kantakse , hakkab Mai varem või hiljem mõtlema , et misjaoks õieti on meest tarvis ? Ta kupatab mu tänavale , siis saab jalad rahus seinale visata , diskopeeru lasta ja sõbrannadega kohvikus salatit süüa ! " " Tõsi , eided kipuvad niimoodi tegema küll , " möönis härra Käkk . " Maali hakkas ka kohe jazzipeeru laskma , kui pärast titepuhkust ametisse läks ja jälle oma rahade peale sai . Ütles , et ma peaksin ise oma trussikuid küürima ja peedisuppi keetma . Alles siis , kui talle uue tite valmis nikerdasin , rahunes maha . " " See Lilleküla emand , kelle juures ma ennemalt elasin , võitis lotoga poolteist miljonit ja tõstis mu päevapealt korterist välja , " õhkas Nõõ . " Sellepärast ma raha küsingi , et mul endal ei ole absoluutselt ! Ema pool on mul peavari ja söök prii , aga õlle- ja suitsurahaks vanainimese pensionist hästi ei jätku . Ja sina pakud mulle tilka viina ! " " Kuidas tilka ! " läks härra Äss vihaseks . " Terve liitri saate . Ja karbonaadi ka ! " " Sõida põrgu oma karbonaadi ja viinatilgaga . Kes siin õige su sant on , " kurjustas Nõõ . " Ise alles kerjasid kümme tuhat , aga nüüd kukuvad põrgusse saatma ! " " Kes su käest kerjas , marodöör sihuke ? " sai nüüd ka Käkk kurjaks . " Ma õige keerutan sulle ! Hoia oma eide miljonid endale ja pea molu kinni ! " " Lööge mind või maha , mõrtsukad , aga raha ma teile ei anna , " põrutas härra Äss . Järgmisel minutil olid Nõõ , Käkk ja härra Äss karvupidi koos . Ülejärgmisel minutil jõudis koju proua Äss , kihutas kõik kolm korterist välja , viskas jalad seinale ja lasi hausipeeru . See on hea , et tegin puhkuse ajal kaveri Push Upi loost " Seksikas mänguasi " ! Aga halb oli see , et need tüübid , kelle pool Pärnus suvitasin , ütlesid kuu aega vaheldumisi " Su kohvimasin olen ma " ja " Keeda kohvi minuga ! " . See on kohutav , kui laul inimesele pähe kinni jääb . Käisin kunagi mitu päeva , leelutades kahemõttelist " Kaelakee häält " : " Tean millal olen rahul pihku kui maailm mahub hoida kinni võin tuult ! " Ja ükskord ütlesin hommikul tööle jõudes Paavole , kes tunneb isiklikult kõiki Eesti pankureid : " Umma-umma tšakatšaka on Mari leidnud Malle läbi tšaka taktika ! " Tagajärg oli nukker : vaene Paavo piinles päev otsa N-Euro lollaka loo käes ! ( Refrään : Su pesumasin olen ma ! ) Muide ! Kuulasin George Michaeli plaati " Ladies &amp; Gentleman " . Eesti keeles tähendab see " Naiste Peldik &amp; Meeste Peldik " ! ( Ref : Su õmblusmasin olen ma ! ) Ja ükskord hommikul laulsin ülemusele Onu Bella " Seksikat poissi " ja ülemus leelutas päev otsa " mina olen olnud ikka seksikas poiss täna olen ma seksikas poiss ! " - kusjuures ülemus on tugevamast soost , see tähendab , nõrk naisterahvas ! ( Ref : Su aurumasin olen ma ! ) Aga kõige jubedamat kummituslugu rääkis üks Postimehe endine kujundaja . Tööpäeva lõpul torkas keegi ajakirjanique oma nina kujundusosakonna ukse vahelt sisse , laulis paar rida Aarne Oidi " Jamaika hällilaulust " ja läks rahulolevalt koju , jättes enesest maha kolm kurnatud naist , kes aegajalt tegid suu lahti , selleks et joriseda : " Sa magad chiquito mu poeg ! " või " Ja piki randa kõnnib öö " või " Jamaikal ja Kuubal on ühised tähed " ! See olnud kohutav öö !!! Viisi ei pidanud keegi . ( Ref : Su rehepeksumasin olen ma ! ) No nii , kallis lugeja ! Autor lõpetab ja lahkub . Olgu Sinu päevad ikka tulvil muusikat ja luulet ! ( Refrään <arv> korda , viiulid ) Villy Frits SS Õhtuleht Eesti rahvas on morn . No ei ole inimestel naljatuju ! Selles on süüdi valitsus ! Aga nalja ja naeru ei maksa peljata . Tavaline vestluski võib ju olla väga huumoriküllane . Näiteks üks tuttav küsis et kuidas ma elan ka ? Mina vastu : " Ikka näljaga pooleks , ikka näljaga pooleks ! Hahahaa ! " Näe niisugusest lihtsast sõnastki nagu nälg saab toreda nalja ! Ja tuju on kohe parem . Üleüldse tuleb nalja tegemiseks õige moment tabada ! Muidu pole naljakas . Ükskord , kui mul nina alt viimane bussipilet ära osteti , ei heitnud ma meelt , vaid sain asjast naljaga üle ja justkui jäin moraalselt võitjaks . Ma läksin ühe madaami juure ja röökisin üle bussijaama : " Maali ! Sina siin ! Lasti juba hullumajast välja või ? Et keerati kruvid kinni ! " Ja muudkui räägin kõva häälega mis pulli see Maali teinud on . Maadam kiljub , inimesed naeravad . Lõpuks kummardasin sügavalt ja ütlesin naljaka häälega : " Daamed ja härrad , häid reisi ! " ning lahkusin bussijaamast sirge seljaga . Omal ajal sai vahel käidud koolides nalja tegemas . Lapsed on üldse toredad , neile on rõõm nalja teha . Näiteks seisan aulas , tuhanded silmad vaatavad mind , mina aga panen tordi lauale , räägin natuke maast ja ilmast ja siis äkki küsin , et kus tort on ? Otsin ja otsin , aga torti ei näe ! Lõpuks ütlen , et kesse võttis tordi ära ! Kurat , kus mu tort on ? Omal tort selja taga laua peal ! Hihihii ! Nalja kui palju ! No raban siis ühel marakratil kraest kinni ja muudkui jalaga tagumikku , jalaga tagumikku ! Nagamann karjub et onu , onu , sul on tort selja taga , aga mina ei jäta , kisun jõnglasel püksid maha ja ikka laks ja laks , et räägi ära mis sa tordiga tegid . Ja siis plärtsti , panin väikemehe tordi sisse istuli ! Ui , ma ei või , ma ei või ! Niisugune lihtne nali , eks ole , aga rõõmu kui palju ! Või sõidan bussis , vaatan kõik näost sünged nagu tukunuiad . No mina nägin ära , et siin kulub küll nali marjaks ära ! Võtsin posängi sisse ja lasin tulla . Rääkisin joodiku häälega ühe intermeediumi . See lõppes sõnadega " ja valitsus surub muudkui ülevalt peale ! " Nende sõnade ajal ma võtsin hoogu ja karsumdi ! - hüppasin ühele paksule onklile sülle ! " Vaat niimoodi , vot niimoodi see valitsus surub peale ! " räägin mina , onkel ägiseb ja rahval nalja kui palju . Uhsajutt , ehhehee ! Lõbu laialt . Armas rahvas ! Olgu ajad nii hullud kui tahes , nalja tuleb ikka teha ! Eriti aprillikuus ! Oma nime , Villi Frits sain ka aprillikuus . See juhtus tagalas . Oli käre külm , rindemehed kükitasid burzhuika ümber . Läksin korra välja ja karjusin , et " frits tuleb , frits tuleb ! " No kõik panid padavai onnist välja ! A mina krapsti onni ja uks kinni , eheheh ! Teised taovad ukse peale , et lase sisse . Mina vastu , et kuradi fritsud , kas saate minema . Et minge Göringi saba alla . Teised uluvad , et " omad , omad ! " A mina vastu , et ei usu . Ei lase mina fritsu oma onni ! Mina kaitsen positsiooni ! Kurat , viimse veretilgani . Enne ust lahti ei teind kui korpuse staabist paber toodi , et kõik on omad . See on ajaloo iroonia , et mina , vana fashist , olen sündinud Nõukogude Armeega ühel päeval ! Kutsun <arv>. veebruaril alati kamraadid kokku , sööme ja joome mehemoodi , kuni kaotame rasvase toidu ja kange alkoholi mõjul igasuguse inimväärikuse ja tunneme end taas noorena . Aga sel aastal võtsin kuulda noore kolleegi Kalev Kesküla soovitust ja ostsin viina asemel pudeli head veini . Et õhtu oleks soliidsem ja väärikam . Ja siis oligi õhtu käes ja külalised platsis . Pärast seda , kui olin vastu võtnud südamlikud õnnesoovid ja kingitused : lapiku plasku , taskunoa , hõbetatud nupuga spatsiirtoki ning raamatu " Gestapo illustreeritud ajalugu " , palusin seltskonna kööki , sest kellaaeg oli hiline , proua Fritsul pea valutas ja ta tahtis elutoas vaadata telesaadet " Seks ja linn " . Kamraadid võtsid taburettidel istet , panid sigaretid tolmama ja alustasid vestlust ilmast . Ausalt öeldes olin lausa üllatunud , kui huvitavat juttu võib kaine peaga ajada , kuid härrased muutusid üha rahutumaks ja rahutumaks , kuni vestlus takerdus ja maad võttis piinlik vaikus . Asjakohase pidulikkusega hiivasin siis kapist veinipudeli , klaasid ja natuke juustu . " Ohhoo , " ütles Zabit Memedov , vana sõber Jaroslavli kunstiansamblite päevilt , " või kohe nii peenikese joogiga ! " " Ohhoo , " ütlesid ka NKVD-veteran Rütmi Kalle ja joomise pärast Eesti leegionist välja heidetud endine välipastor Kõks . Täitsin klaasid , silmas pidades , et jumalik jook täidaks neli mahukat klaasi ja ütlesin toosti : " Minu terviseks , kamraadid ! " " Proosit , " kostis mehine vastus - ning pudel oli tühi ! Ja ühes veini lõppemisega lõppes ka toas vohanud elevus . Memedov muigutas huuli , rögistas , sülitas valamusse ja küsis : " Mis siuke välismaa kaup ka maksab ? " " <arv> krooni , " vastasin mina . " See on Prantsuse vein Chateau Larose Grand Cru . Rikkaliku puuviljalise maitsega , mida sobilikult toetab tanniini rohkus . Vananemispotentsiaal kuni <arv> aastat . " " <arv> krooni , " võpatas välipastor Kõks ja lõi risti ette . " See on ju meeletu hulk raha ! Mis sul ometi arus oli , armas hing ? " " <arv> krooni , " kalkuleeris Rütmi Kalle külmalt . " See teeks välja umbes <arv> pudelit valget viina pluss sakusment - kurgid , vorst ja nii edasi . Kui oleks kodus sünnipäeva pidanud . " Ja Troikas maksab portsjon pelmeene umbes <arv> krooni , " ütles Memedov . " See teeks neljale inimesele kokku <arv>. " " Ja viina jaoks oleks üle jäänud <arv> krooni , " ütles välipastor ja ohkas . " Pole just palju , aga noh , pool liitrit saanuks vast igaüks . " " Miks peab just Troikas jooma ? Kas korteris ei sobi ? " ärritus Kalle . " <arv> krooni eest oleks saanud <arv> pooleteiseliitrist Viru Valget á <arv> krooni tükk ! Ülejäänud raha eest oleks võinud leiba osta ! " " Ja oleks saanud vabalt hommikuni balli pidada , " võttis Memedov otsad kokku . Sõbrad lahkusid , võttes kaasa plasku , taskunoa , hõbetatud nupuga spatsiirtoki ja raamatu " Gestaapo illusteeritud ajalugu " . Järgmisel päeval aeti mind kaitsejõudude paraadi ajal vabadusvõitlejate kolonnist häbiga välja . Sellest õnnetust veinist on siiamaani tammine järelmaitse suus . Käisin Berliini olümpiamängudel <arv>. aastal . Olin Eesti koondises granaadiheitja . Mul oli kaasas granaat RGD ja vene julgeolekušefi Nikolai Ježovi korraldus heita see Hitleri pihta . Tegelikult oli kogu meie nn koondis hoopis NKVD diversioonigrupp , mida juhatas kindralmajor Aitingon , kes esines agendinime all " Ado Anderkopp " . Salga lahinguülesandeks oli Reichi juhtide likvideerimine . Odaviskaja Gustav Sule pidi odaga viskama Heinrich Himmlerit , vasaramehe Koit Annamaa ülesandeks oli Goebbelsile vasaraga vastu pead virutada . Kristjan Palusalul oli korraldus maadelda Göringiga , laskja Peeter Mürk pidi maha laskma Ribbentroppi ja ujuja Egon Roolaid pidi Kieli sadamas uputama ristleja " Bismarck " . Ekspress " Eesti olümpiameestega " saabus Friedrichstrasse raudteejaama . Hüüdega " Sieg heil ! " tervitasid meid Eesti " olümpia-atašee " Georg Meri , tema " poeg " Lennart ja kohalikud fašistid : organiseerimiskomitee " esindaja " Stockman , " platsmajor " hauptmann Föstner ja oberleitnant Resior . Olümpiatule süütas " kergejõustiklane " Feitz Schilgen ja " mängud " kuulutati alanuks . Kahjuks saatis meie " koondist " ebaõnn . Gustav Sule lasi teravaks ihutud oda , mille otsa oli leotatud tugevatoimelise mürgiga , Himmleri poole lendu - aga SS-reichsführer osutus võimekaks sprinteriks ja jooksis eest ära . Koit Annamaa sai Goebbelsi kolbale haamriga küll pihta , aga kasu sellest ei olnud - kostis ainult tume müts ja lendas natuke saepuru Tuli välja , et propagandaminister on täielik puupea ! Peeter Mürk lasi Ribbentropist mööda . Egon Roolaid rammis " Bismarcki " asemel eksikombel lõbusõiduaurikut " Friedrich Schiller " . Adolf Hitler püüdis kinni granaadi , mille tema pihta heitsin ja viskas selle mulle viisakalt tagasi . Käis plahvatus , kaotasin mõistuse ja mõlemad käed . Rammumees Kristjan Palusalu maadles ülekaaluka Göringuga nädal aega järjest , aga paksu Hermanni selga " prügiseks teha " ei õnnestunud . Ühesõnaga , totaalne häving ! " Eesti sportlaste " läbikukkumisest raevunud J. V. Stalin algatas NSV Liidus " kohutava " repressioonidelaine . Aga see juhtus " juba " järgmisel , <arv>. aastal . Stockman , Föstner ja Resior poodi sõja ajal Valgevenes " parisanide " poolt " üles " , see tähendab , neile " anti " valepassid ja saadeti Argentiinasse , kus nad elavad praegugi , kuna nad surnud ei ole . Olümpiatule kustutas Iisraelist saabunud paduvihm . Füürerile meeldis pidada end kunstnikuks , keda juhib taevalik inspiratsioon . Samuti meeldisid talle jõulud , sest siis tuli Jõulumees ja tõi kingitusi . " Kingitus ei pea tulema südamest , aga võiks olla hinnaline , " ütles ta ükskord Jõulumehele , keda mängis krahv Stauffenberg . " Näiteks eelmine aasta tõid sa mulle käpikud ja paari sokke . Mõtle ise , mida hakkan mina , Saksa Rahva Juht peale käpikute ja sokkidega ? Neid võid sa idarindele saata kui tahad ! " <arv> vastamata kõne Kui ma veel Völkischer Beobachteris töötasin , helistasin kord pühade ajal Hitlerile ja küsisin , mis salmi ta Jõuluvanale lugeda kavatseb . " Vat ma ei loe kunagi salmi , kuna ma ei tea ühtegi ! " ütles Hitler . " Aga ma seisan nagu nui Jõuluvana ees ja teen lolli nägu , kuni tal must hale hakkab ja paki kätte annab . Selle nipi õpetas mulle Wagneri tütar . Kadunud Wagner ei teadnud ka ilmaski ühtegi pühadesalmi aga sai ikka kõik pakid kätte . " <arv> vastamata kõnet Ükskord tuli Hitlerile jälle inspiratsioon peale ja tuli lagedale põrutava ideega : Jõulud ei peaks olema mitte korra aastas , vaid lausa iga kuu , sest siis toob Jõulutaat oma Füürerile hoopis rohkem kingitusi . Natslikele kindralitele ei meeldinud see mõte põrmugi , sest nemad tahtsid sõjakaartidele siniseid nooli joonistada ja vaeseid sõdurpoisse mõttetult edasi-tagasi jooksutada , <arv> vastamata kõnet mitte mööda poode traavida , kingitust otsida ja pärast täis kõhuga kuuse ümber laulda ja tantsida . Aga Goebbels , vana pugeja , ütles muidugi , et see on eine gute Idee ja sestpeale pidi krahv Stauffenberg iga kuu <arv>. kuupäeval valehabeme ette kleepima , punase mantli selga ajama ja vaatama , kuidas Füürer seisab nagu nui ja lolli nägu teeb . Peakorteri töökorralduse lõi uuendus muidugi kapitaalselt segamini , aga Hitleril oli lõbu laialt . <arv> vastamata kõnet " Meie , aarialased , oleme ju Jõuludimensiooni rahvas ja tegelikult peaks meil lausa iga päev jõulud olema , " ütles Füürer , kui teda Beobachteri jaoks intervjueerisin . Paistis , et inspiratsioon hakkas jälle peale tulema . <arv> vastamata kõnet Kindralid lugesid lehest tema intervjuud ja otsustasid Hitleri mõrvata , et tagasi pöörduda normaalse elukorralduse juurde . Nad panid rahad kokku ja ostsid ühe pommi , mille krahv Stauffenberg lubas Füürerile üle anda . <arv> vastamata kõnet <arv> sõnum vastu võetud Aga sellest , miks kindralite vandenõu läbi kukkus ja kuidas atendaat Füürerile nurja läks , jutustan teile järgmine kord . Nüüd pole enam tõesti aega , pean minema frau Müllerile Jõuluks kinky tegema ! <arv>. aastal tühistas Brüsseli kohus Nürnbergi kohtu otsuse ja ennistas Adolf Hitleri Saksa riigikantsleri ametikohale . Füürer tuiskas järmisel hommikul lennukiga Argentiinast kohale ja üritas tööle asuda . Saksa president oli näost lubivalge , kui ütles , et ei tee Füürerile takistusi , kui too nii väga tööle tahab minna . " Aga palka ma sulle küll maksta ei saa , sest mul on juba uus kantsler - Konrad Adenauer . " Adenauerile palga maksmiseks olid lääneliitlased pärast sõja lõppu rahad kokku pannud . Nii sündis Adenaueri fond . Praegu saab sealt palka Mart Laar . Turvamees ei keelanud lühikeses valges mantlis Hitleril mööda riigikantseleid edasi-tagasi joosta , kari ajakirjanikke sabas , kelle hulgas ka minul au oli viibida . " Ma tahan näha eelarvet ja osaleda valitsuse istungil ! " karjus Hitler . " Heil mina ! " Aga oma vanasse kabinetti roimar nr <arv> ei pääsenud . Adenauer oli ukse seestpoolt riivi pannud ja lubas ennast maha lasta , kui keegi üritab sisse tulla . Siis võttis Hitler kotist enda nime ja ametikoha nimega sildi ja pani selle ukse külge ja ütles , et võib oma riigi ja rahva heaks töötada ka esikus . Seejärel pani ta lingi alla luuavarre , et Adenauer välja ei pääseks , ning hakkas kirja panema " Mein Kampfi " uusi peatükke . " Rahvas tahab ju teada , mis kangelastest edasi sai , " seletas Hitler . " Lugejad kirjutavad mulle kogu aeg ja nõuavad " Mein Kampfi " järge . See jäi ju kõige huvitavama koha peal pooleli ! Sõja ajal polnud mul aega indiaanijutte kirjutada , aga nüüd tuleb vana võlg tasuda . " " Mein Kampfi " II osa algas niimoodi : " Vapper Adolf Winnetou ratsutas mööda steppi , inimsööja Jossifi ja marssal Žukovi skalbid sadula küljes rippumas . Koos temaga kappasid oma mustangidel paks Hermann Tšingatskukk , kõhn Joseph Nahksukk ja prillipapa Himmler Osceola . Põleva Moskva suits jäi selja taha , ees ootas India ... " Sel moel töötas Hitler kaks päeva . Valmis mitu peatükki haaravast indiaanijutust , Saksamaa president läks murest halliks ja Konrad Adenauer pissihädast hulluks . Ent kolmandal päeval tuli teade , et Jeruusalemma ülemkohus on Brüsseli kohtu otsuse tühistanud . Lõunase Tel-Avivi lennukiga saabusid kolm Mossadi agenti , et Hitler kotti toppida ja Pühale Maale toimetada . Paraku oli vapper Adolf Winnetou juba hommikul Argentiinasse tagasi lennanud . President läks rõõmust blondiks , Konrad Adenauer sai mõistuse tualetis tagasi ja " Mein Kampf " jäi jälle kõige huvitavama koha peal pooleli . Olin eelmine päev Saksamaalt pensioni kätte saanud - <arv> DEM-i , täpselt niipalju kui kadunud Litzmann <arv>. aastal lubas - ja läksin järgmine päev Rütmi Kalle poole pead parandama , neli pudelit Sarvikut kaasas . Kalle oli pensioni , mida Putin talle kui NKVD-veteranile maksab , Peldikubaaris maha prassinud ja istus nüüd kurvalt kodus . Kalle proua oli läinud õde vaatama , sellel oli miski naiste viga külge hakanud ja õepoja seniks vanamehele seltsi kutsunud . " Heil Hitler ! " ütlesin mina . " Miks nii mossis , kulla Kalle ? " " Hitler tarvis , " vastas sõber mornilt . " Meil on suguvõsas suur mure ! " Ja Kalle jutustas , et õepoeg saadetud Inglismaale advokaadiks õppima , aga läinud seal lolliks . Alma palunud neil seni tema järele valvata kuni haiglast välja saab . Poiss muutus siukse jutu peale pahaseks ja seletas , et temast sai Londonis paljutõotav noor koreograaf ja et ta töötab praegu oma uue tantsukava kallal . See jutustavat poisist , kes läheb tantsupeolt koju ja teeb püksi . " Näed nüüd - loll mis loll , " ohkas Kalle . " Almast on kahju . " " Noh , mis Londonis ka uudist ? " küsisin mina , et juttu hirmsast vaimuhaiguseteemast eemale juhtuda . " Kas Saksa pommirünnakud ikka magada lasevad ? " " London on moodsa maailma metropol , " ütles Rauno . " Seal ei maga keegi , kõik käivad mööda klubisid ! " " Kuidas nii - ei maga ? " imestasin mina . " Kuidas saab ilma magamata olla ? Mis klubid need siuksed on , mis öösiti lahti on ? Ja mida seal õieti tehakse ? " " Tantsitakse , " vastas poiss . " Põhiliselt hausi- ja homoklubides . Ja magada pole vajagi , inglise noortel on sellised tabletid , mida nad võtavad , kui uni peale tuleb , siis läheb uni jälle ära ja võib edasi tantsida . " " Inglased on ka lollakad , " ütles Kalle . Võttis siis lonksu Sarvikut ja kiitis : " See on ikka üks hea kange jook ! Pühib peavalu ära nagu niuhti ! Nad panevad siia viina sisse . " " Panevad jah , " ütlesin mina . " Aga mida Inglismaal juuakse ? Ega seal vist siukest head õlut ei saa ? " " Inglise noored ei joo , neil on sellised ained , mis teevad tuju heaks ja panevad tantsima , " vastas jõmpsikas . " Neid aineid müüakse klubi peldikus tavaliselt . Neid nimetatakse mõnuaineteks . " " Aga õlut ikka võtavad ? Kui pohmakas on või nii ? " " Ei , " ütles Rauno . " Pohmaka vastu aitab samuti mõnuaine . " " Haige ühiskond , " ütles Kalle . " Ja ajasid lapse ka lolliks . " " Noh , ei tea , vast ikka paraneb , " ütlesin mina . " Eks me kõik ole ju noores põlves lollusi teinud ja igasugust solki omale sisse toppinud . Mina jõin <arv>. aasta kevadel pudeli veini ja jäin kohe magama . " " Mina võtsin pärast Stalini surma paar pokaali shampust ja natuke likööri ja oleks äärepealt oksele hakanud , " meenutas Kalle . " Näed siis - mõistus tuleb aastatega , " lohutasin mina . " Küll poiss ka veel õpib viina ja õlut jooma ! " " Loodame , " ohkas Kalle , valas Sarvikut ja tõstis toosti : " Ei ole jumalat peale Stalini ! " " Ja Allah on tema prohvet , " vastasin mina vagalt . " Proosit ! " Õepoeg kobises midagi . Kirjandusinimesena satun kogu aeg mingitesse olukordadesse . Kunagi lapsepõlves ärkasin kaunil suvehommikul seepeale , et kardina vahelt puges tuppa varane päikesekiir , mis heitis kuldse valguselaigu seinale , otse mu voodi kohale . Ja läbi poolune kuulsin , kuidas tädi Anna köögis laulis : " Ma tulen Taevast ülevalt , toon teile sooja sepikut ! " Siis silus pehme käsi mu juukseid ja ema ütles : " Tõuse üles , väike Arkaadi ! Aeg on ärgata . Sind ootab ilus päev . " See oli väga tuglaslik situatsioon . <arv>ndatel käisin vaatamas Vanalinna Stuudio etendust " Revident " . Otse minu ees istus peatoimetaja asetäitja . Esimese vaatuse keskel hakkas nina sügelema nagu selg ja aju vapustas kihelus , mis otsis meeleheitlikult väljapääsu . Mind tabas kohutav aevastus ! Ja enne kui aru sain , olin ülemuse kupli lootusetult märjaks piserdanud . Peatoimetaja asetäitja võttis taskurätiku , kuivatas pealage ja heitis mu poole nördinud pilgu . See oli väga tšehhovlik situatsioon . Aastaid tagasi sõudsin hilisõhtul mööda Emajõge allavoolu Peipsi poole . Päike oli ammu silmapiiri taha vajunud , jõeäärsetel luhtadel roomas udu . Korraga nägin kaldal vana paju all istumas kaunist neidu , kes kammis pikki heledaid juukseid ja laulis . Midagi nii kaunist polnud ma oma elus veel kuulnud . Mulle näis , et tüdruku nimi on Lorelei , Lorelei . Ja et ta on osa jõust , mis kõikjal tõstab pead , mis kurja kavatseb , kuid korda saadab pead . See oli väga goethelik , aga ka väga schillerlik situatsioon . Eelmisel kevadel astus Raekoja platsil minu juurde koolitüdruk , kes ütles , et ta on <arv> aastat vana ja palus häbelikult õhetades , et aitaksin tal rinnale kinnitada kimpu äsjanopitud kannikesi . Surudes nõela läbi tumeda mantliriide , tajusin , kui ärevalt ta süda lõi . Küsisin , mis Lolita nimi on . Seepeale jooksis tüdruk minema , heites ärevaid pilke selja taha . Jooksin talle järele ! See oli väga nabokovlik situatsioon . Istun praegu siin arvuti taga ja künnan vaimupõldu . Oh , kuidas oleks vaja kuivama kippuvale kirjandusejõele tamm rajada , et elustav ekspressioon kiviseid reflektsioonipõlde niisutaks , et sealt rikkalik narratiivisaak võrsuks ! Aga paraku - va Oru Pearu istub teise arvuti taga ja kustutab öö jooksul kõik failid , mis ma päeva jooksul kirjutan . See on väga tammsaarelik situatsioon . Ükspäev käisin sõbrannadega lõunatamas . Sõime hapukapsasuppi , pannkooke lihaga , kalamarjaga , moosiga ja meega . Pannkooke bojaari moodi , preestri moodi ja Nikolai II moodi . Õgisime latikat tatrapudruga , jõhvikatega pikitud sealiha ja sealihaga täidetud vasikat . Kala poola moodi , kala andaluusia moodi ja räimi . Maiustasime kookide , pirukate , küpsiste ja jäätisega . Desserdiks näksisime pähkleid , rosinaid ja šokolaadi vaniljekastmes . Kõht täis , lasid sõbrannad mõnuga peeru . Mina hakkasin oksele . See oli väga rabelais'lik situatsioon . Siinkohal meenub üks talveõhtu Tartus , kui kõht oli kohutavalt tühi , aga raha oli ainult <arv> kopikat . Läksin ülikooli sööklasse , ostsin selle raha eest klaasi piima ja kugistasin kõrvale toorkapsasalatit ja leiba , mida jagati tasuta . Ometi lahkusin sööklast näljasena . Tänaval sadas lörtsi , lõõtsus vinge tuul ja ajalehe Edasi täissöönud kojamees lõi mind jalaga , kui tahtsin toimetusse külmetavaid käsi soojendama minna . Ja Edasi toimetaja sm Kadastik ässitas koerad kallale . Puhkesin nutma ja pisarad jäätusid mu palgetel ! Tundsin , et võiksin surra sel talveõhtul seal Tartus . See oli väga dickenslik situatsioon . Kirvehoop läks just lagipähe , milleks kaasa aitas eide väike kasv . Ta karjatas ja laskus äkki kogu kehaga põrandale . Teises käes hoidis ta ikka veel " panti " . Nüüd lõin teda juba kõigest jõust - korra ja kaks , ikka kirvesilmaga ja ikka lagipähe . Veri purskus kui ümberlükatud klaasist ja keha pöördus selili . See oli väga dostojevskilik situatsioon . Aga eile hommikul ärkasin ja tundsin , et ma pole inimene , vaid prussakas . Läbi poolune kuulsin , kuidas tädi Anna ütles , et minu vastu on protsessi alustatud . See oli väga kafkalik situatsioon ! Helistas kultuuriminister Signe Kivi ja oli täitsa šokis ! Ta ütles , et avastas ministeeriumist pornokomisjoni ja küsis , kas mina kui vana tankist , kellel on Tšehhi sündmuste ajast mässude mahasurumise kogemus , ei saaks teda aidata komisjoni likvideerimisel . Olin kohe nõus . Panin õueriided selga ja asusin teele . Harju tänaval tuli mulle vastu Uno Laht , kes oli õudsest leiust kuulnud varahommikustest BBC uudistest . Uno ütles , et kui ta veel KGBs töötas , tuli tal mitu korda bordelle laiali ajada . Näiteks tegutses <arv>. aastal EKP KK juures propaganda- ja agitatsiooni osakond , mida pidas legendaarne Max Laosson . Julgeolek sai muidugi haisu ninna ja pani Laossoni lõbumaja kohe kinni . Tee peal liitus meiega jurist Rein Lang , kes teatas , et tal on kah kultuuriministeeriumi asja . Lang muigas kurjalt ja patsutas oma punnis püksitaskut . Jõudsime sündmuskohale . Proua Kivi juhtis meid läbi koridoride rägastiku ühe tugeva tammepuust ukse juurde ja ütles punastades , et siin see pornokomisjon pesitsebki . Surusin kõrva vastu ust ja kuulatasin teraselt . Seest kostis lõõtsutamist ja krudinat . Nagu kuulda , töötas komisjon täie auruga ! Kloppisin vastu ust ja karjusin : " Avage ! " Toas jäi kõik vaikseks . Aga lahti ei tehtud . " Ei ole miskit parata , " ütles Uno . " Kui nõuga ei saa , saab jõuga ! " Ja lõi ukse maha . " Oodake üks moment , " ütles Lang . " Ärge veel sisse minge ! " Ja virutas tuppa granaadi ! Kohe , kui suits hajus , tormasime sisse ! Oi-oi-oi ! Oli see pornokomisjon alles asutus ! Meile astus vastu ähmi täis asekantsler , kes üritas käigupealt püksinööpe sulgeda ja särki pükstesse toppida . Ta olevat pornokomisjoni esimees ja parajasti olevat neil käsil olnud Nabokovi " Lolita " kolmas lugemine . Keegi lihav kodanik üritas paljaste kintsude välkudes suure raamatukapi taha peitu pugeda . Tirisime mehikese päevavalgele . Ka seinakappidest , voodite ja põrandavaipade alt ning kardinate tagant püüdsime suure hulga pesuväel kultuuriametnikke . Seeaeg , kui Lang kinnipeetutele nende õigused ette luges ja teatas , et iga nende sõna võib kohtus kasutada nende vastu , uurisin mina raamaturiiulitel leiduvat . Leidsin sealt tuttava köite - Lennart Fricki " Valetaja " . See on legendaarne raamat ! Omal ajal ilmus ta mitmekümnetuhandelises tiraažis , seda leidub paljudes Eesti kodudes . Unikaalseks teeb teose asjaolu , et ükskõik millise " Valetaja " eksemplari sa suvalisest kohast ka avad - alati satud romaani ainsale seks-episoodile ! Täielik müstika ! Proovisin järele - asi töötas ! Kui vangid olid lõpuks üles rivistatud , hakkas konvoi Uno Lahe valve all aeglaselt kombluspolitsei poole astuma . Aga enne veel tänas proua kultuuriminister meid ennastsalgava abi eest ja lubas meid tänutäheks kultuuri aastapreemia laureaatideks lüüa . " Ei ole tänu väärt , kulla Signe , " vastasime me justkui ühest suust . " Iga džentelmen tuleks daamile sellises olukorras appi ! " Lõpetuseks ütles minister , et kultuuriministeeriumi kantsleri ametikohal hakkab nüüdsest tööle tema vana ema Eve Kivi ja roppusel on lõpp . Juhtivtöötaja elu ei ole lustipidu ! Alluvatega lävimine põhjustab metsikut närvipinget ja peavalu . Ainult väga jõulised liidrid suudavad personali vaos hoida . Näiteks Hitler üritas altpoolt tuleva kriitika probleemi lahendada niimoodi , et nottis oma alluvaid , niipalju kui jaksas . Kättemaksuks sokutasid nood Füürerile pommi laua alla ja sekspommi voodisse . Stalin jälle kasutas Venemaa geograafilist asendit ja suunas tülika mänedžeri keskusest kaugele raske füüsilise töö peale , kus see nälga suri . Ja õnnis Tšingis-khaan tegi mänedzeri peajagu lühemaks ja viskas tema korjuse šaakalite närida . Miks ma seda kõike räägin ? Aga sellepärast , et juhin kultuuritoimetust ja alluvaid on mul nagu liiva merekaldal . Nende nimed on Ants , Romi ja Meelis . Varem töötasin teadurina instituudis , olin lihtne jobu , aga siiski õnnelik mees ( kuigi kodutänavas ma varba ära lõin , elu oli raske , kuid ei puudunud laualt leib ! ) . Nüüd olen suur ülemus , vett ei joo ja vetsus ei käi ! Aga täna hommikul pidin jalgsi tööle tulema . Lumesadu . Auto käima ei läinud . Lõpuks jõuan toimetusse , väsinud nagu peni , märg nagu kass , näljane nagu hunt . Istun maha , Meelis kohe alustab : " Tahan saada oma ABBA laulusõnade tõlke eest rohkem raha , tahan saada medalit , tahan saada elutöö-preemiat ! " Tuleb Ants ja lööb sekka : miks ma ei juhi toimetust nii , nagu talle meeldib , miks ma tema sõna ei kuula , ei täida tema käskusid ? Miks ma avaldan kultuuriküljel vanade kändude " pläma " ? Ja Romi nõuab , et ma tänaksin ja kiidaksin teda iga tund ja iga päev ja et honorar oleks suurem ! Küll on raske kultuuritoimetust juhtida ! Küll on raske alluvatele meele järgi olla ! Ükskõik , mida ma ka teen või ütlen - nende meelest on see üks jama puha . Ja muidugi igavene rahajutt käib alalõpmata ! Nüüd on asjad sealmaal , et olen hakanud oma alluvaid vältima . Katsun töö juurde tulla siis , kui võin enam-vähem kindel olla , et nad on koos oma pretensioonidega koju läinud - see tähendab õhtul nii kella <arv>-<arv>ks . Mis tähendab , et koju jõuan alles kella <arv>-<arv> paiku öösel ! Olen korduvalt oma murest härra peatoimetajaga vestelnud . Minu meelest on lehe kaadripoliitika jumalast vale . Ja Meelisest , Antsust ja Romist koosneva hundikarja taltsutamise eest peaks mulle rohkem palka makstama . Samuti tuleks tõsta juhtkirjade kvaliteeti ja lehe lay-out kapitaalselt ringi teha . Ning lehe formaat on lugejavaenulik ! Minu jutu tagajärg on ümmargune null ! Alguses Leopold kuulas , mis mul öelda oli . Aga siis hakkas mind vältima . Teda on võimatu telefoni teel tabada või kabinetist leida . Sekretär räägib , et härra peatoimetaja julgeb toimetusse tulla alles pärast esimest kukelaulu - niisiis kuskil kella <arv>-<arv> paiku ! Tunnen , et olen oma murega täitsa üksi jäetud . Lehe omanike jutule mind kah ei lasta ! Passisin peale , kuni Paul-Eerik Rummo koeraga ringhäälingunõukogu istungile läks , ja andsin siis erutusest vabisedes ukse taga kella . Viiu Härm avas ja ma sisenesin välkkiirelt . Mu süda kloppis nagu pöörane ja mõistus oli sassis ja segane . See oli mul esimene kord niimoodi külla minna ilma abikaasa loata kui peremees kodust eemal ja perenaine üksipäini Aga muud võimalust ju polnud ! " Kust sa tuled , kulla Värdi , kuhu jätsid püksid särgi ? " tsiteeris ootamatust visiidist jahmunud Viiu üht oma noorpõlveluuletust . Ma rääkisin talle oma probleemist ja tegin vastava ettepaneku . Viiu läks näost punaseks ja ütles , et see ei lähe kohe mitte . Aga mina ei jätnud jonni : " Saad aru , see on ainult meie kahe vaheline asi ! Usu mind , Paul-Eerik ei pruugi sellest kunagi teada saada ! " " No ma ei tea , " leebus Viiu lõppude lõpuks . " Kui siis - ainult korraks ! " Ja ta juhatas mu Paul-Eeriku töötuppa , kus kirjutuslaual seisis äranäritud otsaga pastapliiats ja suur hunnik lapseliku käekirjaga täiskritseldatud paberit . Süvenesin ahnelt lugemisse . " See oli kahekümnenda aastasaja viimastel päevadel , kui üks vankrekoormatäis kolu , mida eest sikutas üks setukas ja tagant lükkas üks lollakas , Sõpruse puiesteel Lepistiku peatuse juures kinni pidas . Mees vankri taga sirutas selga , tegi käega laia kaare ümberringi ja ütles : " No näed , Krõõt - siin ta on , see Mustamäe , kuhu me oleme kahetoalise kortre üürinud . Siin saab olema meie elu ja armastus , siin sünnivad meie lapsed ja siin poob meie sulane Juss ennast kööki ülesse ! " Aga koorma otsas kössitav suurrätikusse mässitud naisekont ei öelnud midagi ; ohkas vaid . " Niimoodi algas teleseriaali " Tõde ja õigus " stsenaarium , mille meediamogul Toomas Lepp Paul-Eerikult tellinud oli . " Ükskord tuli Pearu Mäe-omadele külla - ime küll , kainena . Ta rääkis , et veearved on ikka röögatult suured ja kas ei tahaks Andres temaga sehvti teha ja kahe peale ühise veemõõtja üles panna , kuna nii pidavat odavam tulema . " Vuata , nuabrimees , siis on nii , et kumbki maksab ainult poole veearvest , " seletas Pearu oma haisvat piibutobi tõmmates ja köögipõrandale rögistades ... " Selle koha peal jäi mul lugemine katki , sest Paul-Eerik tuli ootamatult koju ja ma pidin lahkuma , jälitatuna koerast . Hiljem kodus loetu üle järele mõeldes pidin tunnistama , et Paul-Eeriku stsenaarium on siiski veel väga toores . Kahtlane , kas sellest asja üldse saabki . " Tõde ja õigus " ei ole minu meelest kuigi telepärane materjal . Võibolla tasuks proovida mõne muu tekstiga ? Näiteks ilmus hiljuti trükist Elo Tuglase päevaraamat " Elukiri " . Vaat seal on alles elaani - kirgi , intriige ja huumorit ! Tõenäoliselt saaks proua Tuglase päeviku järgi vändata võimsa ekstsentrilise komöödiasarja , umbes nagu " Fawlty Towers " või " Perekond Addamsid " ! Loo peategelaseks on eakas Friedebert Tuglas , kes on haige ja võimude poolt põlu alla pandud , ning tema abikaasa Elo , kes suhtleb rohkem ja vahendab põdurale Tuklale laia maailma imelikke uudiseid . Uskuge mind , see on võimas materjal ! Eriti kui Tuglaseid mängiks " Õnne <arv>-st " tuntud tandem Sallo-Kiisk . Kahjuks pean nüüd ruttu lõpetama , sest ukse taga lõhub Paul Hüsteerik ja tahab rääkida kui " mees mehega " . Tal on see vastik lõukoer ka kaasas . Nii et tuleb rõdu kaudu vehkat teha . Lugesin William Bramley raamatust " Eedeni jumalad " , et inimkonda valitsevad vabamüürlaste ordud , keda juhivad UFOd . Hommikul tööle jõudes teatasin uudist ka oma alluvatele . Ants küsis : " Tähendab , sa väidad , et meie lehe omanikud on tulnukad ja peatoimetaja on vabamüürlane ? Vat see on tõepoolest kõva sõna ! " Ja Meelis imestas : " Veider küll - mina arvasin ikka , et lehe omanikud on rootslased , ansambel ABBA endised liikmed ! " " Ei-ei , " ruttasin seletama . " Ma ei räägi meie toimetusest , vaid lithsalt refereerin , mida Bramley kirjutab ! " Aga Ants ja Meelis muigasid seepeale kuidagi imelikult . Ja Romi ei teinud teist nägugi , sest tal olid peas kõrvaklapid , kust kostis taevalikku muusikat . Lõuna paiku oli uudis minu avastusest juba linna peal levinud . Kohvikutes ja õlletubades muust ei räägitudki . Helistati Sõnumilehest ja küsiti , kas vastab tõele , et illuminaadid on Meeste Päevalehe tulnukatele maha müünud ? Ja Paanikaraadio külvas pensionäride hulgas hüsteeriat , hirmutada vanainimesi juttudega lähenevast harmagedonist , mille käigus hoiused nullitakse ja kommunaalid tõusevad taevani . Aga pärast lõunat saabus mulle kummaline e-mail : " Tule südaööl Metsakalmistule Tuglase haua pääle ja wõta kaasa hanesulg , potitäis musta kuke werd ja rull inemise-nahast tehtud pergamenti ! " Tundsin , et olukord on muutumas paranoiliseks . Ei tea , kust ma seda kukeverd ja pärgamenti võtan ? Oi kui kole on öösel kirjanike surnuaial olla ! See on veel õudsem kui kirjanike aastakoosolek , kus Kivisildnik tühjade õllepurkidega Ellen Niitu loopis ! Tuul ulus puulatvades , kääbaste alt kostis kumedat oigamist ja hammaste kiristamist . Äkki kostis minu selja tagant vali hääl , mis käskis mul üles kirjutada kõik , mida ma kohe kuulen ja saata see sõnum ETAsse ja BNSi . Pöörasin ennast ringi , et näha , kes minuga räägib - ja taevas halasta ! - nägin midagi , mida ma seitsmeks küünlajalaks pidasin . Nende küünlajalgade vahel seisis keegi , kes oli riietatud pika rüüga ja vöötatud rinde alt kuldvööga . Mind viidi mingisse lennuaparaati ühe aujärje ette . Ja vaata , kes istus aujärjel : see oli kaunis neitsi kui ladvaõun , ja tal olid peas kõrvaklapid , kust kostis taevalikku muusikat , ja tema jume oli sarnane smaragdikivile . Ja aujärje kõrval oli veel kaks aujärge ; ja nendel aujärgedel ma nägin istuvat kahte Ülimat Olendit , riietatud valgeisse riietesse , kuldpärjad peas . Ja nad käskisid mul üles kirjutada läkitused , mida nad soovisid saata erinevatele uudisteagentuuridele . Need kirjad jutustasid Jaan Toomiku näitusest , ansambli ABBA muusikalist " Mamma mia " ja noortesaatest " Mill " . Seejärel ütles üks hääl , mis külas nagu Jeeriku pasun , et ma pean kõik oma avaldatud artiklid ja arvustused nüüd ära sööma , et vabaneda pärispatust ja pääseda Nirvaanasse . Ma ütlesin , et ma ei taha süüa . Aga nad ütlesid mulle : " Arkaadi , sa vana pann ! Söö mis kästakse ! Söö ära oma ajalikus elus paberile pandud kirjatööd , selleks et võiksid Igavikus rahu saada ! " Siis ma avasin oma suu ja sõin ära kõik oma Loomingus , Keeles ja Kirjanduses , Sirbis ja Meeste Päevalehes ilmunud artiklid ja esseed ning mõlemad publitsistika- ja kriitikaraamatud ja see oli mu suus magus nagu mesi ! Seejärel kästi mul kõik nähtu sedamaid unustada ja öeldi , et kui ma veel midagi vabamüürlastest või UFOdest kobisen , tulevad nad tagasi ja sunnivad mind sööma Olev Remsujevi teoseid ! Suur oli rõõm , kui postkontorist pakiteade tuli . Nonii , mõtlesin , nüüd on need Sparksi plaadid , mis ma kaks kuud tagasi Amazon com.ist tellisin , lõpuks kohal ! Aga võta näpust - see oli hoopis üks kulunud kohver , mis mulle luugist ulatati . Polnud ei saatja aadressi ega mingit teadet ! Võtsin kohvri näpu otsa ja jalutasin toimetusse tagasi . Tahtsin seda juba avama hakata , aga viimasel hetkel meenusid mulle kolleeg Hiiobi hoiatused . Niisiis kutsusin pommirühma kohale . Kui päästeameti eridemineerija oli kohvri veejoaga nagu kord ja kohus puruks lasknud , valgus sealt kardetud trotüülilaengu ja kellamehhanismi asemel välja lasu paberilehti . Need olid väriseva vanainimesekäekirjaga täis kirjutatud ja hoolikalt nummerdatud . " Vaevalt oli uks naise ja poiste selja taga kinni langenud , kui mina , Jaak Sirkel , endine Wikmani poiss ja Ullo Paeranna kamraad , juba telefonitoru haarasin ja Soome suursaatkonda helistasin . Meil oli Eeva-Lottaga niimoodi kokku lepitud , et võtan temaga kohe ühendust kui eit Hiiumaale suvitama sõidab ... " Algus tundus väga paljutõotav ! Lugesin õhinal edasi . Minu silme ees rullus lahti panoraamne armastuskolmnurk , mis sünnib Anno Domini <arv> Tallinna linnas ja mille tippudeks on Kalamajas kaks puumaja tagasi saanud vanamees , tema abikaasa Malle ja soomlannast estofiil Eeva-Lotta . Põimuvad suhted toovad esile peategelaste hingesoppidesse peitunud mälestused armastusest , reetmisest ja süüst , mille juured ulatuvad tagasi Talvesõja algusaegadesse , mil Vene lennukid Eesti lennuväljadelt Helsingit pommitamas käisid . " Eeva-Lotta nööris botased lahti . Tema rind lainetas dressipluuse all nagu Läänemeri ... Tajusin , kuidas mingi stiihia mu kintspükse alla , paljukannatanud Maarjamaa poole sikutas ... " Kahjuks jäi romaan kõige põnevama koha pääl pooleli . Näitasin käsikirja oma alluvatele . Ants arvas , et tegemist võib olla Jaan Krossi uue romaani algusega , mis suvel kummalistel asjaoludel kaotsi läks . " Stiil on igatahes küll väga krossilik , " väitis Ants . Aga Meelis ütles , et tema meelest meenutab lugu rohkem küll ühe vana ABBA laulu teksti . " Loo pealkiri oli " Our Last Summer " , " teadis Meelis . Seepeale ütles Ants , et mis tost - Krossi stiil olevatki nimelt väga ABBAlik . Aga Romi luges algusest paar lauset , väristas õlgu ja lükkas pornograafia vastikustundega eemale . Nii või teisiti - probleem on püstitatud ja keegi kirjandusteadlastest võiks seda analüüsida . Ainult jumala eest ärgu tehku seda Sirje Kiin ! Olen lugenud tema monograafiat " Kersti Merilaas " , mis ilmus sarjas " Eesti Kirjamehi " ! Tudengina Tartus elades kurameeris Anton Hansen Tammsaare neiuga , kellele lõi külge ka kadunud Jaan Tõnisson . Oli kevad , Toomemäel voolas õlu ja Emajões viin , õhk oli emotsioonidest paks . Alguses tundus , et tüdruk eelistab vanale Koodi-Jaanile noort Vikati-Antonit . Paarike patseeris mööda Rüütli uulitsat , istus kohvikutes ja käis kinos udupilte vaatamas . Mis filmi vaadati , ei suutnud Tammsaare hiljem kuidagi meelde tuletada . Tema piilus nimelt silmanurgast kõikse aeg oma kaunist kaaslannat . Tüdruk jälle ei mäletanud , kumma kavaleriga ta käis vaatamas Eesti esimest mängufilmi " Karujaht Pärnumaal " , kuna erinevalt hilisematest eesti filmidest oli Joh . Pääsukese jant kohutavalt põnev ! Ükskord määras tüdruk Tõnissonile kohtamise otse Tammsaare korteri akna alla . Koos Tammsaarega vaadati siis aknast , kuidas Postimehe vastutav väljaandja oma südamedaami oodates jalalt jalale tammub , lillekimp pihus ja habe vahus . Noortel oli nalja palju , eriti Tammsaarel , kellele rivaali kimbatus suurt heameelt valmistas . Lõpuks võttis tüdruk ikkagi Jaan Tõnissoni kosjad vastu , kuna Tõnisson oli tollal tähtis mees - Tartu esimese kahjumit tootva päevalehe väljaandja ! <arv>. aasta kevadel näeme Tammsaaret Koitjärvel kopse ravimas . Ühel päeval tekkis tal mõte Tallinnasse vaatama minna , kuidas Vabadussõda edeneb . Suur oli üllatus , kui jaamas võttis teda vastu keegi noorik , kellega Anton oli eelmisel talvel ühel peol paar sõna vahetanud . Veel suuremaks kasvas sürpriis , kui naisterahvas teatas , et tema nimi on Käthe ja et ta on Päevalehes avaldanud kombekohase teate enda ja Tammsaare abiellu astumise kohta ! Kõigepealt mõtles Tammsaare läbi rinde Venemaale põgeneda või koos koolivend Viktor Kingissepaga põranda alla minna . Aga Venemaal oli nälg ja Kingissepa keldris oli külm . Nii algas Käthe ja Anton Hanseni abielu , mis tekitas Tammsaarele üüratuid väljaminekuid ja lõppes suure kirjaniku surmaga . Tammsaare oli eluaeg hirmus ihnuskoi ja kurtis lakkamatult rahapuuduse üle . Ükskord lõi ta hirmsat lamenti , kui tütar Riita käis koos kavaleriga Narva Jõesuus paadiga sõitmas ja uue kolmekroonise kübara lainetesse kaotas . Tammsaare nõudis , et kavaler maksku vähemalt pool kübara hinda kinni . Ja toidukraami ostis vana koonerdaja ikka turult , kuna sealt sai odavamalt . Aga tegelikult polnud Tammsaare sugugi vaene mees - kultuurkapitali toetuse ning raamatute ja artiklitega kokku teenis ta kuskil <arv> krooni kuus , mis oli rohkem kui Vabariigi Presidendi palk . Ometi selgus peale surma , et Tammsaare hoiuarve oli praktiliselt tühi ! Kuhu raha jäi ? See küsimus vaevab siiamaani Tammsaare biograafe . Vastuse leiame , kui pöörame oma pilgu ühe teise eesti kirjanduse suurkuju suunas . Kui ilmus Karl Ristikivi debüütromaan " Tuli ja raud " , sattus Tammsaare noorest autorist suurde vaimustusse . Ka Ristikivi , hilisem elupõline poissmees , ei jäänud vanameistri vastu ükskõikseks . Taas oli kevad , Toompeal kukkus valitsus ja Kadriorus kägu , õhk oli emotsioonidest paks . Kirjanikud käisid Kadriorus jalutamas , istusid Kastani baaris ja päevitasid Kloogal . Tammsaare rääkis , et tal on üksjagu raha kõrvale pandud , millega nad võiksid kuskil Vahemere ääres uut elu alustada <arv>. aasta veebruarikuus nähti Tammsaaret koos Ristikiviga Harju Pangas mingeid rahaasju ajamas . Seejärel jäi Ristikivi ootamatult kadunuks . Tammsaare sattus sõbra kadumisest suurde hingelisse segadusse , kuni kohtas Bernhard Lindet , kes rääkis , et Ristikivit olla nähtud koos Oskar Lutsuga Tartus Jänese kaubamajas suuri sisseoste tegemas ja peenikestes lokaalides tantsu keerutamas . Tammsaare kõndis oimetuna koju , läks oma kabinetti ja istus kirjutuslaua taha . Oli keskpäev , <arv>. märts <arv>. <arv>. aasta detsembrikuus seisis ühe Stockholmi äärelinnas asuva elamu ees furgoonauto . Neli Naatan Söderbergi kolimisfirma tunkesid kandvat töömeest laadisid autokasti tumedast pähklipuust valmistatud hinnalist mööblit . Kui toolid , laud , sohva ja puhvetkapp olid koormasse upitatud , löödi masinale hääled sisse . Üks hallis mantlis ja karakullmütsis mees saatis lahkuvat autot pika pilguga , kuni see nurga taha kadus . Siis tegi ka tema mõtlikuna minekut , et jõuda õhtuse Lundi ekspressi peale . Mööbligarnituur , mis tol pärastlõunal ära veeti , kuulus <arv>. juulil oma Solna korterist surnuna leitud eesti kirjanikule Karl Ristikivile . Ja too karakullmütsis mees sääl maja ees oli Bernard Kangro , Ristikivi kolleeg , kellest saatuse tahtel oli saanud kauaaegse kirjasõbra testamenditäitur . Pikki aastaid ümbritses Karl Ristikivi testamenti saladuseloor . Kirjanikust mahajäänud päevaraamatud avanevad uurijatele alles aastal <arv>. Tema käsikirju , raamatuid ja mahukat fonoteeki säilitatakse Rootsis Balti arhiivis . Vähesed mälestusesemed - mõned raamatud , paar suveniirikest ja serviis - on hoiul Tartus Karl Ristikivi muuseumis . Aga kuulus Gambsi elutoamööbel , mida kadestasid kõik välis-eesti kogukonna liikmed , kadus nagu tina tuhka ! Siiski on N. Söderbergi kolimisfirma raamatupidamises alles saateleht , mis kinnitab must-valgel : mööbel tegi läbi pika teekonna põiki läbi Euroopa , kuni jõudis Kreekamaa pealinna , kus elas adressaat : keegi <arv>aastane Ateena koolipois Georgios Panayiotou . Miks pärandas kirjanik oma kalleima vara mingile kreeka jõmpsikale ? See küsimus vaevas kaua mitmeid Ristikivi-uurijaid , eriti aga luuletaja Kalju Lepikut , kes oli ise väärtusliku garnituuri peale hammast ihunud . Tänapäeval tunneb Georgios Panayiotoud kogu maailm . Suvel jäi ta ühes Los Angelese tualetis siivutu käitumisega politseile vahele . Ja alles äsja jõudis müügile tema duubelalbum " Ladies and Gentlemans " , kus leidub vähemalt kolm ( ! ) Ristikivle pühendatud laulu . Tõepoolest , see mees on superstaar George Michael ! Ja laulud , mis heidavad delikaatset , kuid samas väga iniimset valgust tema noorpõlvesõprusele suure eesti kirjanikuga , on " Father Figure " , " I Want Your Sex " ning " Kissing A Fool " . Me võime nende laulude põhjal vaid aimata , kui suur oli noore kreeklase kiindumus , mis heitis vananeva pagulaskirjaniku viimsetesse eluaastatesse iidse Hellase kuldse päikese soojendavat valgust . Me ei tea , kus , millal ja millistel asjaoludel nad kohtusid . Tõenäoliselt mõnel nendest suvistest reisidest , mida Ristikivil oli alates <arv>ndate aastate algusest kombeks oma tulevaste romaanide tegevuspaikadesse ette võtta ? Ehk saame alles aastal <arv> , kui Ristikivi päevikud lõpuks ilmarahvale vabaks antakse , lugeda kirjaniku portreed Georg Michaelist noore mehena ? Praegu kaunistab pähklipuust garnituur popstaari elutuba tema Los Angelese kodus . Vanameister Andres Vanapa ütles , et kavatseb Käsmu kirjanike puhkekodusse paariks nädalaks suvitama minna . " See on ju tore , " arvasin mina . " Jah , tore muidugi , " kostis Andres , " aga mul on üks mure ka ! Vaata , sinna puhkekodusse tuleb see Kesküla Kalev'' ! " " Mis tost ? " imestasin mina . " Kalev on ometigi üks kena inimene ! " " Ei , ega ma ei arvagi , et Ma tean Kesküla küll ! Väga tugev luuletaja , pole midagi öelda " ohkas härra Vanapagan . " Aga tead tal on see viinaviga ! Ta ju kogu aeg kirjutab neid viinavõtmise lugusid sääl Ekspressis Mitte et mul midagi napsivõtmise vastu oleks , jumala eest ! Kuid sanatooriumis tahaks siiski rahus olla . " Tean seda omast käest , kui paha on , kui satud napsivennaga puhkuse ajal ühte kampa . Kui ma esimese kursuse üliõpilane olin , saadeti kursusekaaslased suvel Lõuna-Eestisse rahvapärimust koguma . Aga mulle kui grupi parimale usaldati eriti vastutusrikas ülesanne - kirjutada üles rahvakirjanik Oskar Lutsu mälestused . Oli <arv>. aasta karm juunikuu . Lasksin Lutsude ukse taga kella . Majaperemees ise tuli avama ja oli " säetud " meeleolus . Rääkisin talle tähtsast missioonist , mis ülikool noore filoloogi õlgadele oli asetanud . " Einoh , " pomises klassik , " see mälestuste mõte see on peris hää ! Vana Simmi Juku läheb kadedusest lõhki , kui kuuleb , et universiteedi professorihärrad tema nuabrimehe vasta otse teaduslist huvi tunnevad Nojaaa Eks ma olen üks paras eksempel küll ! Mis seal's ikke - teeme ära ! Aga - khm , khm - sa , poiss , lippa ennem sinna , noh ja too sealt pisut seda va jutuõli . " Luts torkas mulle pihku mõned rahatähed ja lükkas trepist alla . " Ja vaata et sa seda saraditsevi kolmetärnist ei võta ! " hõigati järele . " See kurivaim on ikka selge solk ! Osta riigiviina , neid staalini pisaraid , see on kõige puhtam kraam ! " Poes avastasin , et rahatähed , mis kuulus " Kevade " autor mulle kaasa oli pannud , olid tühipaljad tsaariaegsed katariinad . Niisiis pidin viinad ostma omaenese nappide tudengirublade eest . Kui ma Lutsu poole tagasi jõudsin , ootas kena seltskond juba ees . Seal olid Luts , helilooja Juhan Simm , noor , äsja laskurkorpusest demobiliseeritud suurtükiväelane Juhan Peegel ja Postimehe endised ajakirjanikud Pino ja Väljaots . Pino tõstis klaasi ja ütles esimese toosti : " Stalini terviseks , proosit ! " Teine toost võeti Molotovi , kolmas Ribbentroppi ja kaheksas Lutsu abikaasa proua Valentina terviseks . Niimoodi see suvi meil sääl Riia uulitsas möödus , möödus ka sügis . Kui ma esimeste talvekülmade ajal kord ülikooli peahoonesse sattusin , ehmatasin paugupealt kaineks - minu mahukas Lutsu-uurimus oli leidnud traagilise lõpu , leidsin oma nime eksmatrikuleeritud üliõpilaste nimekirjast ! Seletasin isand Vanapale , et Kalev Kesküla pole mingi amatöör , vaid professionaalne veinikirjanik , kes joob ainult veini ja sedagi vaid tööajast , sest kesse loll on , et hakkab ennast vabal ajal vinti võtma , mistõttu Andres võib rahuliku südamega Käsmu suvitama sõita . See jutuajamine leidis aset eelmisel suvel . Aga just täna ütles Vanapagan , et kavatseb jälle Käsmu suvitama minna . " Sa Kalevit enam ei pelga , " küsisin mina , nii naljaga pooleks . " Ei enam , " naeris Vanapagan rõõmsasti . " Aga kus sa , Arkaadi , ise suve veedad ? " " Ma arvan , et oleme naisega Pahuksis , " vastasin mina . Siuru päevil tegid Tuglas ja Semper kurja nalja ja sokutasid Adsoni abikaasale Marie Underile Hendrik Visnapuu nime all kirjutatud leegitsevaid lembeläkitusi . Marie luges neid , punastas ja hakkas Visnapuud imeliku pilguga vaatama . Kadunud Under oli oma aja kohta väga sensuaalne daam - umbes nagu Lea Veelmaa praegu . Ent Adsonil oli kombeks naise taga nuhkida , haiglaselt truudusemurdmist kahtlustades otsis ta igal õhtul vaese Marie pealaest jalatallani läbi , piiludes intiimsemaissegi kehaosadesse . Nii tulid " Visnapuu kirjad " peagi päevavalgele ja Adson korraldas metsiku skandaali , mille tagajärjel Siuru lagunes , Adsonil tuli nädal aega kerge kehavigastuse tekitamise eest arestimajas istuda ja vaene Visnapuu jäi eluksajaks paremat jalga lonkama . Ent veel hullemini piinas Adsonit asjaolu , et enne teda oli Marie abielus olnud bilansivõimelise raamatupidaja Karl Hackeriga . See teadmine tegi " Sänna trubaduurile " koledal kombel tuska . Kõige rohkem närvi ajas bilansivõimetut Adsonit aga fakt , et Under kandis endiselt isand Hackeri kingitud kullast kihlasõrmust ja ei olnud nõus seda miski hinna eest pandimajja viima . Ühel laupäevaõhtul läks Marie Under sauna ja jättis pahaaimamatult kõik oma ehted buduaari trümoo serva peale . Kui ta poolteist tundi hiljem saunast tuli , oli Hackeri sõrmus kadunud nagu tina tuhka . Adson vandus , et tema ei tea aardest midagi , kuna pidanud kõik see aeg truisti sauna akna taga vahti , et Visnapuu salaja piiluda ei saaks , kuidas tema naine peseb . Kui Heiti Talvik õhtul töölt koju tuli , leidis ta oma naise olevat suures hingelises segaduses . Betti rääkis jahmunult , et keskpäeval oli nende kodus käinud üks isevärki külaline : keegi küürus vanamutt , kes rääkis ebaloomulikult peenikese häälega ja ütles et tema on Lydia Koidula tütretütar , kes peab täitma oma vanaema viimase soovi ja kinkima kõige väljapaistvamale kaasaegsele naispoeedile Lydia Koidula sõrmuse , ja et suguvõsa koosolek otsustas , et selle au ääriline on Betti Alver ! See juhtus <arv>. aasta augustis . Kuu aega hiljem olid Eestis Vene väed sees . Ja veel mõne aja pärast olid under ja Adson sõjapõgenikena Rootsis uut elu alustamas ja Heiti Talvik sotsiaalselt ohtliku elemendina Siberis surnud . Alles oma surivoodil paljastas Adson kogu tõe Karl Hackeri sõrmuse kohta . Kuidas ta , Anna Haava pesunöörilt laenatud hilbud seljas , Alveri korteris kometit tegi ja noort poetessi Lauluema pärandusega hullutas . Alguses Under muidugi vihastas hirmsasti , aga siis hakkas tal surijast hale . Ta andestas vanamehele ega hakanud politseid kutsuma . <arv>. aasta kevadel saabusid Alveri koju isevärki külalised . Üks oli püknilise kehaehitusega elavaloomuline nooruk , kes reipalt " r-i " põristades poetessi külmkapi momentaalselt tühjaks sõi , teine aga tanksaabastes pikakasvuline mehelik naine . Külaline , kes tutvustas ennast Oskar Kruusina , ütles eakale Alveri-prouale , et tema kaaslane on tuntud poetess Doris Kareva , kes on parim kandidaat kadunud Underi pärandusele ! Lahkudes olid Kruus ja Kareva lõbusas , otse ülemeelikus tujus ! Justkui oleksid mingi vembuga hakkama saanud . Ja seda nad ju olidki - gurmaan Karl Martin Sinijärv ja Sven Kivisildnik , kes Kauksi Üllelt laenatud kitlis eakat poetessi ninapidi vedasid ja väärtusliku reliikvia omanikuks said . Seoses Kivisildniku kolimisega Pärnusse kadus kuulus sõrmus mõneks ajaks avalikkuse pilgu eest . Aga sel talvel nähti teda taas - ööklubis Bonnie &amp; Clyde , ehmatas stilisti , modelli ja laulude " Olen su lalala " ning " Dididi-dadada " sõnade autori Jana Hallase kätt . Hea põlvkonnakaaslane Jaan Kaplinski kirjutas mõni aeg tagasi Adolf Hitleri kehaehitusest . Paraku ei kannata Jaani jutt mingit kriitikat , kuna see toetub - nagu suurem osa tema viimaste aastate esseistikast - kadunud Hardi Tiiduse laskurkorpuse-aegsetele kupleedele . Hardi oli muidugi erudiit , kuid Hitleri anatoomia vallas olid tema teadmised enam kui lünklikud . Uuemad uuringud kinnitavad , et Hitler oli täiesti tavaline mees . Tema pidev jahmerdamine õrnema sooga oli sõjalise ebakompetentsuse kõrval olulisemaid Saksamaa lüüasaamise põhjusi . Kindralid hoiatasid füürerit alatasa , et sõdimisest kahel rindel ei tule midagi välja . Aga Adolf ei kuulanud nende juttu , vaid tõmbas muudkui naistega ringi . Helene Bechstein ( klaverivabrikant Bechsteini proua ) , Winifred Wagner ( Sigfried Wagneri lesk ) , Unity Mitford ( üks ekstsentrilise lord Redesdale'i kuuest tütrest ) , Hanna Reitsch ( kuulus katselendur ) , Leni Riefenstahl ( tuntud filmirežissöör ) ja õetütar Geli Raubal kuulusid tema sõja-eelsete soosikute hulka . SA ninamees Ernst Röhm püüdis Hitlerit mõjutada , et ta armulugudele lõppu teeks ja rohkem aega SA-meeste seltskonnas veedaks . Kuna Röhm oli tuntud gay-aktivist , polnud Ernsti nõuanded omakasupüüdmatud . Röhm üritas Füürerit korduvalt võrgutada . Harimatu rünnakrühmlase frivoolsed lähenemiskatsed ajasid lõpuks füüreril kopsu üle maksa . Hitleri tulevikuplaanid nägid ette mitmenaisepidamise seadustamise . See pole sugugi juhuslik ! Füüreril endal oli alati mitu rauda tules . Isegi Teise maailmasõja keerises jaksas ta ametliku armukese Eva Brauni kõrvalt propagandaministrile Joseph Goebbelsile sarvi teha . Hitler ostis Eva Braunile art deco stiilis majakese Müncheni äärelinnas , kinkis Volkswageni ja televiisori . Kui Adolf parasjagu tädirannas aeles , lohutas vaene Eva ennast RTLi , PRO <arv> ja SAT <arv> jubedate muusikasaadete , dubleeritud ameerika filmide ja jõleda saksa porno vaatamisega . Ta oli lihtne tüdruk , fotopoe müüja . Seevastu dr. Goebbelsi naine Magda oli üks oma aja legendaarsemaid suurilmadaame ! Magda Goebbelsi kätt on palunud mr . Hoover , USA presidendi multimiljonärist vennapoeg . Ja Goebbelsil tuli leppida faktiga , et pikka aega oli tema rivaal Iisraeli riigi rajaja Haim Vitali Arlosoroff , kellega Magdal oli tuline afäär . Ja kui Magda lõpuks soostus Goebbelsile mehele minema , siis tegi ta seda Adolf Hitleri korraldusel , kes soovis , et kebja väljanägemisega proua , kes oli füürerist pöörasel kombel sisse võetud , tema lähikonnas püsiks , muutumata seejuures üleliia tülikaks . <arv>. aasta kevadel viibis proua Goebbels koos oma sarvekandjast abikaasa ja suure lastekarjaga riigikantselei punkris . Ei tea , mida Magda neilt sõja viimastelt päevadelt lootis ? Igatahes saabus vaevalt paar päeva enne Berliini lõplikku sissepiiramist kohale ka Eva Braun , kes saksa naiste suureks meelepahaks viis vaese Hitleri niikaugele , et ta poissmehepõlvest loobus ja preili Brauni tanu alla viis . Aga see abielu ei kujunenud õnnelikuks , Vene armee rikkus mesinädalad . Rääkisin Hitleri armukestest oma kallile abikaasale . Aga proua käskis mul suu pidada ja kööki nõusid pesema minna . See on ikka täiesti hämmastav , kuidas mõni naisterahvas kohtleb kultuurimänedžeri , kellel on kolm alluvat ! Salvador Dalil oli kolm suurt ideaali : Picasso , keda ta pidas oma õpetajaks ; Hitler , kelle prullakas keha tekitas nädalapikkusi erektsioone ja ühtlaselt voolav meekonsistentsiga roe , mis hõljus nagu siidist langevari Seine'i kohal . Dali meelest oli see pika eluea ja õitsva tervise tagatis . Aga ühel hommikul leidis Dali oma väljaheite erakrodse olevat : vaid kaks tillukest ninasarviku sarve kujulist julka ! See müsteerium jäi Dalid kuni taevaminekuni vaevama ja andis alust lugematute kunstiteoste sünniks , mis kõik kujutasid ninasarvikukujulisi julki . Kriitikud leidsid , et Dalil on pea julki täis . Dali ise peab ennast eesliks , kes kakib kulda . Ühel hommikul pani pikk , tõepoolest ülipikk ja erakordselt meloodiline peeretus Dali mõtlema Michel de Montaigne'ile , kes kirjutab , et Püha Augustinus oli kuulus peeretaja , kes suutis esitada terveid muusikapalasid . Dali läks kohe plaadipoodi ja ostis albumi Ameerika peeretajate klubi teostega . Õhtul süütas Dali küünlad , pani plaadi mängima ja kutsus Gala kuulama . Gala ütles , et ta pole veel kunagi midagi taolist kuulnud . Gala sõnadest saab Dali innustust ja kirjutab krahv de la Trompette'i pseudonüümi all raamatu " Peeretamise kunst " . Ajakirjast La Nature leiab Dali loo mõõga- ja noaneelajast , keda vigastas kahvel , mille ta piduliku õhtusöögi käigus kogemata alla neelas . Keegi doktor Potaillon opereeris selle kõhukoopast välja . Lugu meeldis Dalile , aga ta leidis , et jutt oleks veelgi parem , kui allaneelatud kahvli asemel oleks olnud sitt . Dali kirjutas artikli ümber ja tõesti - lugu läks paremaks : " Patsient selgitas , et sitt tungis tema makku ümber ots ees ja andis nüüd tunda kõhu ülaosas . Sitatüki terav ots näis paiknevat sügaval vasaku roidekaare all . " Edaspidi kirjutas Dali kõik artiklid ümber . <arv>. septembril <arv> sai Dali telegrammi vürstinna P-lt , kes lubas homme Dalile tuua kingituse - " hiina masturbaatorviiuli " . Pärast õhtusööki hakkas Dali imeasjast unistama . Hiina viiulil pidi olema vibreeriv ripik , mis tuleb panna selleks sobivasse kohta . Kui ripik on paigas , võtab vilunud muusik poogna . Muusika võimendub ripiku vibreerimises ja viib meelemärkuse kaotamiseni täpselt sel hetkel , kui saabub oopuse kulminatsioon . Sel ööl magas Dali rahutult . Ärkas mitu korda , vaatas kella ja imestas , miks päike juba ei tõuse ja hiina viiulit ei too . " Päike on lolliks läinud , " pahandas Dali enne kukke ja koitu . Kahjuks saabus vürstinna P. ilma anaalviiulita . Viiuli asemel sai Dali portselanist hane , mille selja peal oli kaas , mis käis lahti . Pettunud Dali puges hanesse , tõmbas kaane mürtsuga kinni ja mossitas seal terve lõunasöögi . Vürstinna P. avaldas vestluses Galaga arvamust , et elu geeniuse kõrval pole vist kerge . " Jah , " vastas imekaunis Gala , " Dalil ei ole minu kõrval tõesti kerge . " Thank You For The Music Minu lapsepõlve varjutab traagiline episood - kord loomaaias pärast muusikakooli lõpueksameid preemiaekskursioonil olles astus puurist plehkupannud elevant mulle kõrva peale , mille tagajärjel kaotasin muusikalise kuulmise . Tänu sellele kurvale vahejuhtumile oli kuuekümnendate Elvise-vaimustus ja biitlimaania mulle nagu hane selga vesi . Aga ilma jäetuna võimest nautida helikunsti , kinkis emake Loodus mulle justkui kompensatsiooniks teravnenud ilumeele ! Paraku polnud toonases N. Liidus kuigi lihtne seda meelt rahuldada . Tundub uskumatuna , et on olnud aeg , mil lehtedes ei ilmunud paljaste naiste pilte ja TVs ei näidatud hilisõhtusi seksisaateid . Kuid nii see tõepoolest oli ! Leevendust tõid ainult mõned Ida-Saksa ja Poola ajakirjad , kus aeg-ajalt ilmus mõni ähmane aktifoto . Vene lehtedes leidus suuremate riigipühade puhul ülesvõtteid baleriinidest . Ja ükskord avaldas Noorus pildireportaaži Tallinna varieteest . Need fotod olid mul kõik korralikult välja lõigatud ja seina peale kleebitud . Televisioonisaadetest tuli silmailu samuti tikutulega taga ajada . Nojaa , Pola Raksa ( kes mängis Poola seebiooperis " Neli tankisti ja koer " medõde Marusjat ) oli üleliidulise tähtsusega seksisümbol . Ja ülekanded iluuisutamise võistlustelt lummasid miljoneid erootikasõpru . Mis tost , et naistel olid nendes show'des uisud all ja krunn kuklas - aga nad olid miniseelikutes ! Minu absoluutne lemmik oli Irina Rodnina . Kujutlesin sageli , et Aleksander Zaitsev peab vesise suuga pealt vaatama , kuidas ma liuglen kauni Irina kõrval mööda jääd nagu luik . Siiski oli mul hoolimata elevandiintsidendist ka üks suur muusikaline lemmik . See on ansambel ABBA . Videot " Mamma mia " näidati Kesktelevisioonis korra aastas - vana-aastaõhtul pärast Brezhnevi kõnet ja Kremli kellasid . Teadsin , et ansambli nimi tulenes bändi liikmete nimede esitähtedest . Habemega mees oli vist Björn ? Ja Benny oli see supilontruse näoga tüüp ? Aga kumb naistest oli Annifried ja kumb oli Agnetha ? Ajan nende nimesid siiamaani segamini , täpselt nagu teleperekond Sõnajalgadelgi . Kes neist on Oleg , kes Andres ? Kes Siiri , kes Viivi ? Mulle meeldis igatahes too , kellel olid valged juuksed ja liibuvad püksid ja maailma ilusaim taguots ! Ja kes esines videos ilma rinnahoidjata . See mõjus kui ilmutus - Brežnevi ajal pidid kõik teletöötajad rinnahoidjaid kandma , sõltumata soost . Isegi selline meister nagu Valdo Pant pidi naeruväärse hilbu särgi alla toppima , enne kui ta eetrisse lubati . Loomulikult tekitas see tohutut stressi , mida kadunud Pant pidi alkoholiga maandama . See kõik tuli mulle meelde , kui nägin Meelise käes raamatut " ABBA - Mängu nimi " , mis äsja eesti keeles ilmus . Hea Meelis on suur ABBA fänn , ta on vist ainus inimene maailmas , kes suudab ABBA liikmete näod ja nimed kokku viia . Mõnikord ostavad nad koos Antsuga palgapäeval pudeli viina , panevad " Dancing Queeni " mängima ja tantsivad nagu hullud , kuni pea ringi käima hakkab ja okse peale tuleb . Vaatan praegugi , kuidas ants ja Meelis tantsu keerutavad , aga mõtlen hoopis Romist . Nende ridade kirjutamise ajal viibib ta kaugel Iisraelis . Aga kui need read lehes ilmuvad , on Romi tagasi kodumaal , siinsamas toimetuses , oma töökohal , minu läheduses , minu otseses alluvuses . Eelmise aastasaja lõpus elasid Tallinnas kaks vänget meest : Märt Väljataga ja Hasso Krull , kelle kuulsus kaugele üle ilmamaa ulatas , vähemasti nende eneste meelest . Isand Krull oli mitukümmend talve koolis käinud ja mõistis vigadeta kirjutada , soravalt mitmes keeles lugeda ja rääkida ning oli osav ratsutama ühe seninägemata eluka seljas , kelle nimeks Pegasus on . Ka noorsand Märt oli kõrgesti haritud mees , aga tema muusa pärines Hephaistose kojast , kus mürtsuvad jumalate vasarad ja põleb igavene ääsituli , mille peal moirad maailma saatust sepistavad . Ühesõnaga , Hasso oli suur luuletaja ja Märt oli suur leiutaja . Märti-Hassot olid head sõbrad , kes elasid lembes läbisaamises ja teineteisemõistmises , kirjutades seitungis vaheldumisi hümne üksteise töödele ja tegemistele . Kord võttis Hasso nõuk jälle luuleilma sõudemaie minna . Üks õige suurejooneline idee oli tema meeled vallutanud : kirjutada luuleldis , mis lööks üle papa Jannseni tütre Anne Ermi vanamoelise juturaamatu " Polkast rokini " . Kuid töö ei edenenud teps meie kangelase käes . Küll Hasso proovis nii ja naa , küll kirjutuslaua taga , küll õunapuu otsas , aga tolku ei miskit ! Lõunaks oli suur hulk paberit täis kritseldatud , aga valmis oli ainult pealkiri " JAZZ " ja kolm esimest sõna " MA ARMASTAN JAZZI " . Suur oli poeedi masendus ! Nähes sõbra kimbatust , otsustas Märt Hassole appi tõtata . Meister jättis pooleli töö paekivist karbonaadi valmistamise aparaadi kallal ja asus kibedasti kopsima ja puurima , et valmistada tarka seadeldist , mis pidi ise salmisid kokku sääda oskama , nii et luuletajal oleks ainult vändakeerutamise ja trumlitühjendamise vaev . Ja vaata - ei kulunud nädalatki , kui uhiuus sonetimasin valmis sai . Ja peagi oli Hassol luulekogu kaante vahel ja näpp trumli vahel ! Aga sest polnud midagi , sest selgus , et sonetimasin võib kirjatöö käigus ülejäänud riimidest ja värsijuppudest maitsvat puskarit elik malvaasia viina valmistada , mille joomine valutavat näppu ohtrasti trööstis ! Minu kokkupuuted naissooga pole alati olnud just kõige meeldivamat laadi . Kui ma veel Vikerkaare peatoimetaja olin , astus ühel päeval minu kabinetti , mille seinu ehtisid eelmisest peatoimetajast , heast põlvkonnakaaslasest Rein Veidemannist maha jäänud paljaste naiste pildid , milletaolisi tavatsevad kaugsõiduautode juhid oma masinate kabiinidesse kleepida , et pikal teekonnal inimkeha anatoomia meelest ei läheks ja mida maha võtta pole võimalik , sest Veidekas oli plikade pildid seinale kinnitanud supertsementliimiga , nii et hiljem tuli terve sein maha lõhkuda , et siivutud fotod kultuuriajakirja töökliimat ei häiriks , kuna toimetuses töötas palju noori poisse , nagu Pruuli Kajar ja Väljataga Märt , kes hakkasid Veidemanni panoptikumi mõjul Hasso Krulli käest igasuguseid imelikke küsimusi küsima , millele juhtiv eesti filosoof midagi mõistlikku vastata ei osanud ja tagatipuks tormas ükskord talitusse Fanny de Sivers , armastatud baltisaksa parunite järeltulija , aga nüüdne kardetav publitsist ja kommentaator , kes pornot nähes hirmsasti vihastas ja lubas kohe kultuuriministeeriumi kaebama minna , tuli ka üks naisterahvas , tohutu patakas mõlemalt poolt lapseliku käekirjaga täis kirjutatud paberilehti kaenlas , ja ütles : " Soh , nüüd on see valmis ! " Ja virutas käsikirja lauale ! Ma jälestan käsikirju ! Eriti selliseid , mis on käsitsi kirjutatud . Aga naisterahvas käis peale nagu uni , et ma tema oopusega tutvuksin . Seletasin küll , et ega peatoimetaja asi ei ole kaastöid lugeda . Peatoimetaja peab palgalehtedele alla kirjutama , sekretärile tittesid tegema ja saabunud posti prügikasti viskama . Aga naisterahvas oli visa , niisiis tuli mul alla anda , lugemisnina näkku panna , kinnitada ninale lugemisprillid ja teha lugemisnägu ette . See on selline nägu , nagu inimene loeks midagi , aga tegelikult hoopis magab . Aga uni millegipärast ei tulnud . Tegemist oli erootilise romaaniga . Seda ma kartsin ! Ma jälestan erootilisi romaane , eriti selliseid , mille pealkiri on " Naisena sündinud " . Sirvisin teist siit-sealt , ohkasin ja panin käsikirja kõrvale . " Kulla tüdruk ! Sa peaksid kirjatööga väga ettevaatlik olema , kui tahad kunagi mehele saada . " Naisterahvas vihastas , kahmas käsikirja ja tormas minema justkui tuulispask ! Ainult ukse peal korraks pidurdas , kääris undrukud üles ja näitas mulle sedasama asja , mida kadunud Käthe Tammsaare kord kadunud Kaubale olevat näidanud . Selline oli minu esimene kohtumine Kati Murutariga . Samal õhtul ostsin putkast kuulutuslehe , et otsida mõni psühhoanalüütik . Ei ole ju saladus , et Eestis lokkab psühhoanalüüs , kuigi seadus seda ei reguleeri . Erinevatel hinnangutel leidub ainuüksi Tallinnas üle <arv> psühhoanalüütiku , enamik neist on Ida-Virumaa tööstuslinnadest pärinevad vene neiud . Aga politsei pigistab oma silma selle koha pealt kinni , kuna enamik politseinikest on Ida-Virumaa tööstuslinnadest pärinevad vene noormehed . Nende ( mitte politseinike , vaid psühhoanalüütikute ) põhiklientuuri moodustavad ongelmate küüsis vaevlevad soome neuro-turistid . Psühhoanalüütiku vastuvõtt toimus ühes kesklinna korteris . Doktor Tanja palus mul lahkelt diivanile pikali heita ja lõdvestuda ja assotsiatsioonidel vabalt tulvata lasta . Alguses ei tahtnud assotsiatsioon kuidagi tulla , aga kui leidsin õige fantaasia , ärkas alateadvus lõpuks ellu . Seanss maksis <arv> krooni , tundsin end pärast seda palju paremini . Murutariga kohtumisest tekkinud alaväärsuskompleks oli nagu peoga pühitud ja asendunud psühhoanalüütiku vastuvõtul käimisest tekkinud süükompleksiga ja rahast-kahju kompleksiga . Tahtsin lugupeetud rahvakirjanikule mõned küsimused esitada . Esiteks , kas ta tõesti mõtleb kõik romaanid ise välja ; teiseks , kas ta enne kirjutuslaua taha istumist tõesti proua Elleniga nõu ei pea , ja kolmandaks , kas tal oma romaanide pärast tõesti pahandusi ei ole olnud . Sest olgem ausad - Kross paneb ikka väga julgelt ! Loed ühte või teist teksti ja mõtled , et no nüüd küll poliitikud solvuvad . Ja eks need Krossi raamatud ole ju ka küllalt humoorikad , no ei saa öelda , et just naljakad , aga sellised - muhedad ! Kõige toredam ongi , kui vanameister mõnd sõnamängu või espriid üritab ja siis selle üle järgnevatele lehekülgedel ohjeldamatult itsitab . Jah , itsitav Kross on võrratu ! Kindlasti parim , mis praegu eesti kirjanduses leidub , kui Hando Runnelit ülistav koguteos välja arvata .. Niisiis , seadsin sammud vanalinna , kus teadsin Nobeli-komitee vana vingamehe kodu olevat . Suur oli minu üllatus , kui nägin Krossi ukse taga pikka järjekorda vonklemas . Kõik Eesti kultuuriajakirjanikud seisid sääl kenasti reas nagu miss Tallinna kandidaadid . Tuli välja , et neil oli sama soov mis minulgi . Küsisin ühelt tumeda habeme ja tõsise pilguga mehelt , kes aeg-ajalt pudelist veini rüüpas , kas tema on viimane , tõmbasin poriste saabaste peale sinised kilesussid , mida Kirjanike Liidu registratuuris müüdi kroon paar ja võtsin sappa . Aga kes oli järjekorras esimene ? Tuhat ja tuline , see oli ju minu hea põlvkonnakaaslane Veidemanni Rein ! Teadsin , et ta on teinud läbi usulise ärkamise ja asutanud vaimuliku sisuga väljaande , aga poleks uskunud , et temaga asi nii tõsine on ! Must pastoritalaar seljas , valged lõkad lõua all ja nahkköites piibel kaenla all , seisis Rein nagu soolasammas ja luges meieisapalvet . Oli ka seltskond mulle tundmata isikuid , aga neid juhendav noorepoolne härrasmees tuli küll tuttav ette . See oli see kuulus Pullerits ! Pullerits seletas oma alluvatele ajakirjanduse põhitõdesid . " Vaadake , et lugu algaks mõne seksika detailiga , sest seksikas algus meelitab inimesed igavaid lugusid lugema . Ja siis oleks hea , kui saaks paar saidbaari teha . Saidbaarid peavad ka seksikad olema ! Ja pidage silmas , et feature lõpus oleks jälle mõni seksikas nüanss , sest seksikas lõpp sunnib inimesed unustama , et nad lugesid igavat lugu ! " Küsisin eesseisjalt , kaua ta oodanud on . " Kaua ! Juba teine Monastõrskaja Izba läheb , " kostis naaber lahkesti . " Kroonika omad on praegu Krossi juures sees . Neil läheb kaua aega , sest nad üritavad intervjueeritavat sopaga üle valada ja tuhnivad mustas pesus ja seinakappides , et leida mõnd luukeret ! " Aga siis läks uks lahti , võidukas Kroonika võttegrupp marssis mööda treppi alla ja kostis viisakas hääl : " Palun järgmine ! " Veidemann lõi risti ette ja taha ning kadus kirjaniku kabinetti . Habemik tegi rõõmsa plumpsuga lahti kolmanda pudeli kloostriveini ja tähendas rõõmsalt : " Täna paistab asi ruttu minevat ! Vaat kui mõni soome ajakirjanik siin oleks , poleks mõtet ootama jäädagi ! " Jah , seda ma teadsin ju ise ka , et soomlasi teenindatakse väljaspool järjekorda . Aga siis kostis välisukse paukumist , jalgade müdinat ja reibast häält : " Päivää , hyvät ystävät ! Onko tämä Tallinna ? Eläkö kirjailija Jaan Kross täällä ? Otetaanko pienet kaljat ? " Kõiki sabasseisjaid kõrvale surudes mühises meist mööda Ilta Sanomate võttegrupp . Istusime Antsuga toimetuses kahekesi nagu papa Jannsen ja mamma Koidula , sest Meelis oli ikka veel haiguslehel , mis tabas teda , kui ABBA pakkumist vastu ei võtnud ja keeldus kammbäkki tegemast , kuigi Meelis oli kõik oma säästud mängu pannud , ja Romi oli koos Esja Šuri ja Jevgeni Koganiga arutamas meetmeid , mis nad Austria vastu ette võtavad , kui Haiderit kohe vangi ei panda . Ants sõi korpe ja jõi Linnuse kalja , mina lugesin ajalehest uudiseid . " Näe , jälle on romaanivõistlus välja kuulutatud , " ütlesin mina . Ants vastas laulusalmiga : Siis romaanivõistlus kuulutati välja . See loomadele tegi palju nalja . Nüüd õige aeg on üles seada lõksud ja küüned ja hambad ja need teised nõksud ! Kolleegi kerglane suhtumine ajas mind närvi ! " Minu arust on see väga taktitu vihje . Kas võistluse korraldajad ei taipa , et olukorras , kus Jaan Kross on täies loomejõus , annab sellise konkursi korraldamine vale signaali ! " " Millise signaali ? " " No jääb mulje , nagu vanameistri romaanid meile enam ei kõlba ! Et - palun väga - oleme Krossist tüdinud , las nüüd teised kirjutavad ka ! " " Arkaadi , ole nüüd , " seletas Ants . " Sinu hoiak on lihtsalt paranoiline ! Romaanivõistlustel on väga pikk traditsioon , neid korraldati juba Eesti ajal. Siin pole midagi Krossi-vastast ! " " Ei , " ütlesin mina . " Aimdus ütleb , et siin on Kaplinski käsi mängus ! " " Jah , " õhkas Ants , " poolakad on uhke tõug ! Panid ei andesta , et nende esivanemad pidid Pätsu ajal Eestis põllutööliseks käima ! " Ja lõi jälle laulu lahti : Mind homopulma kutsuti ja peiupoisiks paluti , pruut oli krimpsus mokaga ja peigmees viltu nokaga , neil kirbukints oli laua peal ja vana vares liua peal ! ai vaderiderill ai vaderiderall oi homopill ja homotrall ! Antsuga kultuuriteemadel vestlemine on nagu vasikaga võidujooksmine ! Mõnikord saan ma vaesest Vindi Tommist aru , miks ta on juba kolm köidet Antsu-vastast kihutuskirjandust kokku pannud ja oma kulu ja kirjadega välja andnud ! Aga romaanivõistlus tuli sel päeval veel teist kordagi jutuks - pärast tööd kodus , õhtusöögilauas . " Miks sa erutud , Arkaadi ? " küsis proua A. " Lase olla Remsul ja Murutaril ka üks koht , kuhu oma käsikirju saata ! " " Aga see on ju meeletu raiskamine - kuulutada välja riiklik tellimus uutele algupärastele romaanidele , kui enamus vanugi on rahval läbi lugemata ! See on ju raiskamine ! " seletasin mina . Aga proua A. arvas : " No ega see raha sinu taskust ei tule . " Ses mõttes on abikaasal õigus , et ei tule jah - kultuurkapitali summad laekuvad viinamüügituludest ja see raha pärineb enamasti Antsu karmanist . Aga asi on ju põhimõttes , mitte rahas ! " Saad aru , kallis naine - meil pole veel olemas kõigi vene kirjanike teoste täielikku kogu ! Aga vene kirjandus on ju ainuke normaalne kirjandus maailmas ! Ja kõige paremad eesti keeles kirjutatud raamatud on tõlked vene keelest , nagu näiteks " Idioot " ja " Kurjad vaimud " ! " Naine andis mulle palavasti suud ja ütles : " Sul on õigus , kallis Arkaadi ! Sa oled maailma venemeelseim neeger , miilaja majaa ! " See tuleb sellest , et ma olen õigeusklik , vastasin mina ja lõin risti ette . Naine tõi samovari ja korbid lauale . Minu õnnetus algas , kui ma mustast kassist möödusin teel . Hiljem kohtasin kaunist daami , kassist kassisilmsemat veel . Piisas põlevast pilgust , kui juba kaotasin jõu . Ei hoolinud endast ma ega sõpradest , kes andsid nõu : " No mis sa jändad selle emase kassiga ! Kas siis Pärnus suvel ilusaid naisi vähe on ! Talvel , kui naised Tallinna tagasi sõidavad , on muidugi teine asi , aga praegu pole küll mõtet kasse taga ajada , vaid ikka daamidele külge lüüa ! " Aga ma ei kuulanud pastor Hallaste ja kapten Ninnase hoiatusi ! Meeletus kirehoos sööstsin kassiraisa kannul minema . Tagajärg oli kurb ; silmnägu ja kõht kriibitud , kõrv lõhki ja saba jalge vahel . Kuna lita kuulus Kati Murutarile , tuli sellest ilge jama ! Põgus romanss lõppes ETV otsesaates . Seda nägi terve maailm . Kodus puhkes metsik skandaal ja naine viskas mu korterist välja . Võtsin oma seitse patja , neli tekki , siidisukad , samovari , või , munad , toore peki , seinakella ja vildipaari ning kolisin kuuse alla elama . Tegelikult on see täitsa hämmastav , kui põnevat elu elatakse tänapäeval metsas ! Kogu aeg toimub igal pool midagi põnevat ! Metsas veedetud aeg on minu elu põnevaim . Ehk ainult KuKu-klubi kuldaegadel , kui sääl käisid veel Juhan Smuul ja Egon Rannet , sai rohkem nalja . Ükskord metsas luusides leidsin padrikust väikese majakese . Astusin sisse . Puhtas toakeses oli laud kolme kruusi ja kolme kausiga . Seinte ääres , mida ehtisid õigeusu pühakute näopildid , seisid kolm voodit . Kaussides auras miski isuäratavalt . See oli puder . Võtsin lusika ja sõin mehemoodi . Siis vaatasin , mis kruusides on . Selgus , et sulaselge viin ! Jõin mehemoodi . Jõle kodune tunne tuli kohe kontidesse . Viskasin voodisse pikali ja uinusin norinal . Enne jõudsin veel mõelda , et kunstiklubi likvideerimine oli ikka viga . Seal sai alati diivani pääle magama jäädud , kui Smuuli rahad olid maha joodud ! Ma ei mäleta , kaua ma niimoodi põõnasin . Ärkasin igatahes mingite häälte peale . " Plääd , kes on minu kausikesest söönud ? " ütles üks hääl . " Joptvõi matt , kes on minu kruusikesest joonud ? " ütles teine . " Naahui blääd , kes minu voodikeses magab ? " kõmistas kolmas . Avasin silmad . Kolm vihast karu põrnitsesid mulle otsa . " Kes sa siuke oled , jobannõi gus ? " Selgus , et olin sattunud kontvõõraks majja , mille Eesti valitsus kinkis kolmele karule , kes olid Venemaal täienduskoolitusel käinud ! Lahkusin sündmuspaigalt kiires tempos , saadetuna venekeelsest sõimust . Omal ajal sai ju KuKustki niimoodi mindud , kui Rannet alasti ärkas ja avastas , et tema riided on vahepeal maha joodud . Enne kui jätkan jutustust oma seiklustest , tahaks heale lugejale rääkida , kuidas metsas aega mõõdetakse . See on väga oluline probleem ! Meil siin linnas on jah kõigil kellad käe peal , peale selle on igale poole üles pandud suuri mehhaanilisi ja elektroonilis kronomeetreid , pealegi põlevad punased numbrid pankade valuutakursside tabelite küljes ja tuhandes kohas veel . Aga looduses on lood teisiti . Seal tuleb õppida õiget aega määrama metsloomade väljaheidete järgi . Kõigepealt on oluline junni suurus - kas on tegemist täisjunni , pooljunni või veerandjunniga . Ütleme , kui leiad samblalt kuus täisjunni ja ühe veerandjunni , siis on kell vööndiaja järgi veerand seitse hommikul ja aeg on ärgata . Aga kakskümmend kaks täisjunni ja üks pooljunn ja üks veerandjunn tähendab , et kell on <arv>.<arv> ja aeg on magama minna . Kõige paremini sobivad ajamõõtmiseks metskitsede junnid . Muidugi , huntide uriinitilkade abil on võimalik saavutada ka sekundiline täpsus , aga see meetod on inimlooma jaoks liiga kohmakas ! Mets on tulvil ohtusid ! Õdede Šmigunide käest pääsesin ma ainult tänu sellele , et tüdrukutel olid suusad valesti määritud . Määrdemeister oli pannud -<arv>kraadise temperatuuri jaoks mõeldud määret , aga tegelikult oli +<arv> ! Hämmastav , kui eluvõõrad võivad tippsportlased mõnikord olla ! Veel õudsam oli aga kohtumine vendade Voitkadega ! Suure pöögihalgudest lõkke ümber istus kaks väga suurt olevust . Nad küpsetasid lambaliha ja lakkusid sõrmedelt rasva . Samuti oli neil käepärast tünnitäis jooki , mida nad kannudest jõid . " Eila lammaliha , täna lammaliha ja omme , kuramus , paistab jälle lammas olema , " ütles Ülo . " Jook akkab kah veel , taga ullemaks , otsa lõppema , " ütles Aivar . Võtsin südame rindu ja pistsin oma pisikese käe Ülo tohutusse taskusse . Seal oli rahakukkur , suur nagu reisipaun . Ahaa , mõtlesin mina sikutasin selle ettevaatlikult välja , see on alles algus . Ja oligi ! Voitkade rahakottidel on ju kurivaim sees . " Kesse siin on ? " piiksus kott taskust lahkudes ja Ülo pöördus otsekohe ringi ja rabas mu kraedpidi pihku , enne kui jõudsin puu taha hüpata . " Kirevase päralt , vaata Aivar , mis mina püüdsin ! " " Mis see on ? Jälle politseinik ? " küsis Aivar lähemale astudes . " Politseinikku ma küll ei taha . " " Ei , see siin on midagi maitsvamat , " seletas Ülo . " Mulle tundub , et tegemist on ühe priske ajakirjanikud , umbes nagu Ülo Prussak on . " " Kas teda küpsetada ka annab ? " " Eks või proovida , " ütles Ülo parajat orki valides . " Kui nahk maha tõmmata ja kondid välja võtta , saab tast ainult ühe suutäie . " " Aga järsku on neid siin rohkem ja me saaks pirukat teha , " oletas Aivar . " Mäletad , kui maitsvaid pirukaid sai kordusõppustele kutsutud ajakirjanikest ? " " No ei tea , mille lipnik Tali , kornet Hvostov ja kapral Alaküla küll eriti ei maitsenud Oleks need vähemalt mingid normaalsed ajakirjanikud olnud , nagu K. M. Sinijärv või Jüri Pino või Väljaotsa Jaan ! " Ei tea , millise kurvi oleks minu elutee sel kohutaval õhtul teha võinud , kui korraga poleks üks hääl ütelnud : " Ei tasu teda praegu praadida , see võtab meil terve öö . " " Ära akka vaidlema , Aivar , " ütles Ülo . " Muidu võtab see meil tõesti terve öö . " " Kesse siin vaidleb ? " ütles Aivar , sest tema meelest oli alustanud Ülo . " Sina , " ütles Ülo . " Ära valeta ! " ütles Aivar ja vaidlus hakkas jälle peale . Lõpuks otsustati mind peeneks hakkida ja ära keeta . " Põle mõtet keeta ! Meil põle vett , allikale on pikk maa ja üldse , " ütles keegi . Ja jälle tõusis sõnelus uuesti . " Igavene togu ! " " Ise oled togu ! " " Koit võtku teid mõlemaid ja saagu teist vennad Johansonid ! " ütles üks hääl . Esimene koidukiir sähvatas üle mäeharja , linnud hakkasid laulma nagu loomad ja Ülo ja Aivar Voitkast said nõiaväel Jaak ja Mart Johansonid , kes võtsid üles kauni iiri ballaadi ja kadusid lauldes laanesügavusse , jättes mind suitseva lõkkeaseme kõrvale , silmitsi kauneima naisolevusega , keda ma ealeski näinud olen . Nüüd sain aru , kellele kuulus hääl , mis oli Voitkasid niikaua vaidlema ja nääklema õhutanud , kuni koitis päev , mis tegi neist Draamateatri direktorid ! " Minu nimi on Erna , " öeldi mulle . " Mis sinu nimi on ? " See oli armastus esimesest silmapilgust . Elasime Ernaga terve suve Kautla rabas nagu kaks lolli . Meie toit oli õhk , meie jook oli armastus ja meie jutt oli " jah jah " ja " ei ei " nagu Piiblis . " Jah jah " ütles põhiliselt Erna ja " ei ei " ütlesin mina . Vastuolud olid meie suhtesse juba algusest peale sisse programmeeritud . Aga alguses ma seda muidugi ei märganud , see tähendab , märkasin küll , aga lihahimust aetuna tegin näo , nagu ei märkaks . Aegajalt käisid rabas haarangud . Siis redutasime laukas , nina veest väljas , kuni sõdurid minema läksid . See oli see kuulus Erna retk . Aga miks võimud minu kallima peale ajujahte korraldasid ? See on kurb ja liigutav lugu , üks Eesti riigi karmimalt varjatud saladusi ! " Minu isa on tuntud poliitik , üks tuntumaid , otse tipust . Kui ema suri , abiellus taat uuesti . Võõrasema ei sallinud mind silma otsaski . Tal oli endal eelmistest abieludest kolm tütart , kellest noorem oli lollike . Neid ta nuumas ja ehtis , aga minu osaks olid ainult peks ja sõim . Mul oli isa käsundusohvitseriga romaan - Paul oli pikk ja sihvakas noormees , väga õrn ja hell mees - , aga võõrasema hakkas talle silma heitma . Aga kui Paul oma vandetõotusele truuks jäi ja pahelise naise võrgutuskunstile alla ei andnud , vihastas võõrasema kohutavalt , laimas noort kindralit isa ees , nii et ta degradeeriti kapraliks ja saadeti Ruhnu saarele hülgeid valvama . Ja minu tahtis ta Saksa suursaadiku autojuhile mehele panna . Horst oli punetava näo ja õllekõhuga pürjel , kelle hingeõhk haises nagu surnud kährikkoeral . Varem oli ta olnud Helmuth Kohli isiklik sohver , aga siis mingite skandaalide pärast , kuhu olid segatud vinüülriided , käerauad , piits ja präänikud , ametist tagandatud ja Baltimaadesse pensioni ootama saadetud . Ja sellise tõhuga taheti mind paari panna ! Päev enne laulatust lasin lossist jalga ja olen nüüd juba mitu aastat ennast siin rabas varjanud ! " Selline oli kauni sooelaniku kurb CV , keda isa käsul ja Saksa suursaatkonna tungival palvel ajavad taga kaitseliit , politsei ja sõjavägi . Rääkisin vastuoludest , mis meie suhet tumestasid . Ma arvan , et räägin nendest veel . Asi on selles , et Erna oli kohutavalt aktiivne naisterahvas . Kui me just " seda " ei teinud - aga me tegime " seda " praktiliselt kogu aeg igal pool , iga mätta , iga kännu ja korra isegi ühe vaese siili otsas - , tahtis ta mööda metsa ringi käia ja vaadata , mis kuskil põnevat sünnib ja suhelda huvitavate inimestega . Aga huvitavaid inimesi oli metsas vähe , ainult poolkurt metsavaht ja keegi hullumeelne soomlanna , kes üritas käbidest kokkupandud süle- ja seljaarvutil analüüsida erinevaid soorolle . Kaisal oli oma teooria , mille kohaselt inimkond jaguneb jämesooleks ja peensooleks . Mina olevat tema mudeli järgi jämesoost ja Erna peensoost . Ütlesin talle , et ta ajab oma uurimuses segamini inimese soolestiku ja seksuaalsuse . Mis metsavahti puutub , siis kuigi ta ei öelnud kunagi , et külalised teda segavad , tundus mulle , et häirime vanamehe talitusi , kui me käime ja segame teda suure supikulbiga , et ta põhja ei kõrbeks , kui ta seal lõkke kohal niimoodi omaette podises . Ühesõnaga - seltsielu ei pakkunud mulle pinget . Ja varsti märkasin , et pinget ei paku ka seks , kuigi linnas elades olin arvanud , et ei tüdine sellest iialgi . Üha sagedamini tabasin end mõtlemas , kui tore oleks kodus sohva peal ja töö juures tooli peal vedeleda ja kuulata laste ja kolleegide loba ja abikaasa ja ülemuse karjumist . Ühel kuuvalgel ööl , kui Erna pärast " seda " sügavasse unne vajus ja norskama hakkas , hiilisin kikivarvul tema juurest minema . Varahommikuks olin linnas ja lasin kodu ukse taga kella . Abikaasa tuli avama ja takseeris mind pika pilguga . Tegelikult oli naisel minu tagasituleku üle hea meel , sest oli just ministriametist lahti tehtud ja talle polnud jäänud ühtegi alluvat ! Aga tuppa mind enne ei lubatud , kui olin ennast õues aiavooliku all puhtaks küürinud , et puuke ja kirpe seljas koju ei tooks . Ja alles siis , kui olin üle lävepaku astunud , lajatas pudrunui mulle põlveõndlasse . Kukkusin pikali , mind peksti kingakontstega , jalgrattaketi , jalgrattapumba ja kasteediga . Normaalne pere-elu oli alanud . Moto : On vabade rahvaste murdmatu liidu loond iirlaste , shotlaste ja waleslaste meelepahaks suur inglise hõim . Nüüd jäädavalt õitsegu võidule viidud Ühendatud Kuningriik , tema ühtsus ja võim . Aegade jooksul on Briti estraadilava valitsenud neli suurkuju : William Shakespeare , Charlie Chaplin , Benny Hill ja Rowan Atkinson . Neist esimene oli tühipaljas dramaturg , aga kolm ülejäänut näitlejad suure N-tähega . Üldse on Shakespeare'i tähtsust meeletult üle hinnatud . Uuemad uurimused näitavad , et kõik tema nime all ilmunud komöödiad pole üldse naljakad ! Ja autoriks polnud ka Shakespeare ise , vaid tema abikaasa , kes täitis Williami elus umbes samasugust rolli nagu Helga Nõu Enn Nõu ja Bernard Kangro elus . Dramaturgi jaoks on see mõnus , kui naine tema eest tööd rabab . Charlie Chaplin oli esimene inglise koomik , kellele õnnestus end Shakespeare'i värsivormis luuleldistest läbi närida ja nende eest üle ookeani pakku joosta . Ameerika võttis Charlie vaimustusega vastu , sest seni oli Inglismaalt USAsse saabunud ainult tõmmuverelisi immigrante Ida-Euroopast , kondiseid iirlasi ja upsakaid aristokraate , kes oma vaeseid tütreid rikastele dollarimiljonäridele naiseks sokutasid . Ameeriklaste jaoks kehastas Charlie Chaplin rahatu inglise sugulase paroodiat .. Lõpuks sai ka Chaplinist endast miljonär ja tema keha varastati ära . See on see rikaste traagika : sa pead lakkamatult oma varanduse pärast valvel olema . Aga kas saab olla näitlejat ilma kehata ? Ei saa , sest keha on tema peamine töövahend . Chaplin jäi rollidest ilma , aeti teatrist ja filmist minema ja pidi elu lõpuni tühja ülikonna kujul säästudest elama . Oma karjääri tipus oli Benny Hill kuulsam kui biitlid ja rollingud kokku . Milles peitus tema edu saladus ? Avalas näos ja rumalas naeratuses . Tema trupp nägi välja nagu Keskerakond : sinna kuulus üks lühike kiilaspea ja kari poolpaljaid naisi . Paraku ei meeldinud BBCd kamandavale naisülemusele , et Benny tema pealetükkivaid lähenemiskatseid oma vapra trupi kaasabil tagasi tõrjus . Lõpuks läks asi nii hulluks et mr . Hill pidi vahukooretorti kaasas kandma , et see naisterahvale näkku lüüa ja kooreloori varjus pagema pääseda . Aga kord ühel tormisel ööl tualetist tulles unustas Benny oma püksiaugu lahti . Hiljem on selle üle palju vaieldud - kas läks lukk katki või rebenesid nööbid eest , kusjuures eksperdid pole üksmeelel , kas püksiaugu lõhkunud surve tuli pükste seest või väljast . Püksivabrik igatahes eitab oma süüd . Nii või teisiti , korraga tungis ülemuse külm käsi lahtisest püksiaugust Benny alumisele tekile , Benny kaldus ohtlikult kreeni ja kadus kurvalt huilates Briti estraadimaastikult . Benny lastest said teletupsud . Rowan Atkinson on inglise huumori elav legend . Aga rohkem kui lavalaudadel veedab ta aega oma kodukülas , mille volikokku on mr . Beanil au kuuluda . Samuti kollektsioneerib ta kalleid autosid . Selles mõttes on Rowan Lepikson justkui Võru maavanem Robert Atkinson , kes töötab samuti omavalitsuse liinis ja tegeleb autospordiga . Ükspäev sai minu naine Inglismaalt kirja . Mõtlesin , et proua on nüüd Oxfordi sisse saanud või mõnda rahvusvahelisse narkoketti lülitunud . Aga mis välja tuli ? Ümbrikus oli kiri : " Kallis proua A. , aitäh kirja eest , kahjuks pole mr . Atkinsonil aega ise Su kirjale vastata , aga ta tänab Sind oma show'de nautimise eest ja loodab , et mr . Beani seiklused vaimustavad Sind ka edaspidi . " Kirjale oli lisatud Rowan Atkinsoni pilt koos staari autogrammiga . Naine oli kirja üle tohutult rõõmus , ta oli juba kaotanud lootuse , et Atkinson talle vastab . Ma soovitasin tal uue kirja teele saata - ehk õnnestub tal sekretäride ringkaitsest läbi murda ja saada kontakt Rowani endaga . Võib-olla tekib nende vahel suhe ja asjad arenevad nii kaugele , et abikaasa jätab mu maha , kolib Inglismaale ja abiellub mr . Beaniga ? Koomiku jaoks on selline saatus muidugi tõeline bean . Helistas hea põlvkonnakaaslane Toomas Lepp ja küsis , kas ma ei tahaks Eesti Televisioonis ühte saadet tegema hakata . No tegelikult pole Lepa Toomas nii hea põlvkonnakaaslane midagi , sest ta lõi mult ülikoolipäevil üle paljutõotava noore poetessi Helgi Sulla , kellega siis mõnda aega Supilinnas kokku elas . Aga televisioonis esineda tahan ma küll ! Eluaeg olen sellest unistanud . Mäletan , juba lapsena vaatasin varieteeshow'sid , kus esinesid sätendavate litritega ehitud tantsijad ja mõtlesin , kuidas küll sellesse ebamaisesse haaremisse pääseda . Ütlesin siis Lepale , et ei tea , kas ma saan , mul on ikka kole palju tööd ja kuidas võiks teletöö mõjuda minu laitmatule renomeele ? Aga Tom näis täpselt teadvat , palju mul tööd on ja milline on minu renomee . Igatahes lasin ennast natukene paluda - liiale ei tohi sellega minna , liigne jäikus võib kalliks maksma minna , nii et enam teletööd ei pakutagi - ja leppisin kokku , et hakkan koos Piret Taniloviga esinema kultuurisaates " Op " . Kuulutasin suurt uudist kohe kolleegidele . Lootsin nende ees laia lehte mängida . Aga mis välja tuli ? Neil kõigil on oma tele- ja raadioshow'd ammuilma olemas . Ants istuvat nagu miška campbelli purgi otsas ja jutlustavat eesti rahvale iga jumala nädal moodsat kunsti nagu mingi Ben Haden ; Romi omab koguni kolme teleprogrammi ja talkshow'd raadios ja Meelis on ennast teatrielu tutvustavas programmis sisse seadnud nagu vamm ! Vat see on see , et turumajanduse sissetung meediasse on toonud kaasa põlvkondade sideme katkemise ja igal pool laiutavad minu alluvad ! Aga kes on Piret Tanilov ? Olin selle noore daami intervjuusid sopalehtedest lugenud , fotode järgi on ta täitsa nitševoo , vist lahutatud ? Pean kindlasti üle kontrollima . Mõtle , kui tore oleks meil kahekesi peale saadet kuskile kohvikusse istuma minna ja tööjuttu ajada . Peab ainult vaatama siukse koha , kus naine ei käi . Jõle plass oleks , kui proua eksminister meie sulni kultuurivestluse taktitult katkestaks ! Stuudios oli kole palav ja mingid tunkedes mehed sebisid edasi-tagasi . Tanilov tuli - ta oli tõesti kaunis nagu Piret Tali või Kärt Karpa - , torkas mikrofoni nina alla ja palus rääkida narratiivist eesti kultuuris . Issand , kus ma ehmatasin . Hakkasin suurest ehmatusest vist kokutama koguni . Mul oli terve sõnavõtt välja mõeldud , see lendas nüüd kuradile , ajasin niisama lollust suust välja . Aga Tanilov paistis rahul olevat , tänas mind intervjuu eest ja enne , kui ma arugi sain , olin palavast stuudiost külmale uulitsale kärutatud . Järgmine päev tegin töö juures ükskõikse näo pähe ja küsisin alluvatelt , kuidas saade meeldis . Ja mis välja tuli ! Ants , Meelis ja Romi polnud üldse võtnud vaevaks vaadatagi , kuidas ülemus datasfääri siseneb . Aga nad olid Andrese käest kuulnud , et väga hea saade oli olnud . Hea kolleeg Andres võttis vaevaks koguni väikse kiitva meediaarvustuse lehenurka torgata , tänasin teda selle eest palavalt . Andres tunnistas hiljem , et ega tema ka " Opi " vaadanud polnud . Lihtsalt Leopold oli talle maininud , et tema naine olla mind telekas näinud . Ja Piret Tanilov , tuleb välja , elab kokku ühe teletöötajaga . Ükspäev kohtasin Tõnismäel literaat Olev Mersut . Mersu oli just ujulast tulnud , jalas kummiplätud ja ümber võimsa kere keeratud froteerätt , millele olid tikitud sõnad " Obštšežitije nr <arv> Moskovskovo Gossudarstvennovo Kinoinstituta " . " Noh , Arkaadi , ma kuulsin , et sind pannakse kinni , " ütles Mersu suure kahjurõõmuga , mida saunalina vaevu varjata suutis . " Mis jutt see on ? " ehmatasin nii , et läksin näost valgeks . " Jajaa , " kinnitas Olev . " Pannakse kinni jah ! Sest sa oled ju vana KGB-lane ! " Ja võidukalt tilkudes tatsas Mersu mäest alla , jättes mu suures hingelises segaduses Pronkssõdurile otsa vahtima ja oma KGB minevikku meenutama . Jumala tõsi - tudengipõlves käisin ma KGBs igal suvel , sest see pakkus soodsat lisateenimisvõimalust ja KGB rühmad koosnesid enamasti mõnusatest tüüpidest , kellega koos oli tore tina panna ja pulli teha .. Kõige šefimad KGB-rühmad olid Saaremaal ja Võrumaal . Rühmade vahel käis kibe konkurents - kes jõuab kõige rohkem rahvavaenlasi paljastada , spioone kinni püüda ja koputajaid värvata . Üks suvi , mäletan , ajasime hommikust õhtuni mööda metsi August Sabbet taga . August oli vana mees , aga väle nagu kits ja kaval nagu rebane , ei saanud teda kätte kuidagi ! Ega me eriti ei pingutanud ka , sest Sabbe operatsiooni eest maksti tunnitasu - <arv> kop. See oli isegi tolle aja kohta väga väike summa , õllepudeli hind . Aga kui Uku Masingu juures läbiotsimisi tegime , siis maksti kilogrammi konfiskeeritud materjali eest <arv> rubla <arv> kopikat . Hoolas läbiotsija võis Masingu juures suve jooksul teenida mitu tuhat rubla , selle raha eest võis osta maja ! Kuid elu KGBs ei tähendanud ainult tööd ! See oli seisund , nagu väga tabavalt kirjutas minu hea põlvkonnakaaslane Anti Talur . Julgeolekusuve tähtsündmusteks olid legendaarsed KGB kokkutulekud , mis toimusid Põlva külje all Intsikurmus . Kõik KGB rühmad üle Eesti sõitsid sinna kokku . KGB kokkutuleku tipphetkeks kujunesid taidlusülevaatused , kus julgeolekutöötajad läbi huumori- ja satiiriprisma ülistasid kehtivat korda . Seda tuli teha nö läbi lillede , sest taidlusülevaatuse vastu tundsid tohutut huvi EÕMi ja EÜE ning kui mõne KGB allüksuse laulu- või luulekavast leiti patriotismi ilminguid , tõusis alati suur pahandus ja tuli käia Ernst Jaaksoni juures New Yorgis selgitusi andmas . Aga sellegipoolest ei saa ma aru , miks sellest järsku nüüd nii suur number tehakse . KGBs olid ju kõik tänased otsustajad , kelle sõna vähegi maksab - olgu siis kultuuris , poliitikas või majanduses . Igatahes , hullumajja saata ma ennast küll ei lase . Ennem põgenen jälle metsa nagu eelmine aasta ! Nägin unes , et jaapanlased ostsid ära ajalehe , kus ma töötan , ja tegid minust ikebana- , kabukiteatri- ja siidimaaliosakonna hatamoto . Mul oli unes kolm vasalli : Ants-san , Meelis-san ja Romi-agaa . Ants-san maalis kauneid hieroglüüfe , mis jutustasid Toomik-sani uutest kakabanadest , Meelis-san graveeris riisiterale arvustust Nüganen-sani lavastusele " Kolm geišat " , mille autoriks on lugupeetud Tšehhov-san ja Romi-agaa mängis kolme keelega kitarol kauneid meloodiaid ning serveeris kimono sahisedes teed . Lõuna ajal käisime jaapani retoranis toorest kala ja sojakastmes riisi söömas . Aga pärast lõunat lendas meie tuppa firma siseposti vedav kirjatuvi , kes toob sõnumeid mändžmendilt . Lasin kõigepealt Romi-agaal tassi teed valada . Mõtlesin ja laususin tanka : Nagu tuvil on meie elu siin ajalehes . Muudkui mune ja kaaguta . Romi-agaa vastas kombekohaselt oma tankaga : Nagu muna veereb jutt sinu suust . Muudkui kuula ja imesta . Tankade loomine on osa keerukast teerituaalist . Alles pärast püha joomaaja lõppu võtsin tuvi jala küljest metallsilindri , mille seest rullus välja lehekene õhukest riisipaberit , kuhu oli auliku peatoimetaja , kõrgestisündinud šoguni Leopold-sani käega maalitud : " Ole tervitatud , lugupeetav Arkaadi-san ! Vastavalt kontserni juhatuse otsusele pead sa tegema seppuku veel enne Draakoni tundi ! Võta vastu minu südamlikud õnnesoovid jne. " Kui jätta kõrvale keerulised jaapanipärased viisakusvormelid , siis andis Leopold-san mulle korralduse silmapilk oma soolikad välja lasta - see tähendab , sooritada harakiri ! Mul oli vöö vahel kaks mõõka - üks lühike ja peenike , teine pikk ja kõver . Üks löömiseks , teine torkamiseks . Küsisin Ants-sanilt , kas ta on nõus seppuku tegemise juures sekundandiks hakkama , et võiksin surra kui samurai . Ants-san on mind alati aidanud . Varem , kui meie leht veel venelastele kuulus , tegi ustav vasall mu lastele alati Ded Morozi ja Snegurotshkat . " Suurima heameelega , Arkaadi-san , aitan sind , " ütles Ants-san . " Sinu usaldus teeb mulle au ! " Kummardasin Antsule , Meelisele ja Romile jumalagajätuks ja avaldasin lootust , et Buddha lubab mul Honda Accordina uuesti sündida . Ants-san , Meelis-san ja Romi-agaa kummardasid viisakalt vastu . Põlvitasin ja asetasin pistoda oma kõrile . Ka Ants-san võttis positsiooni sisse . Sekundandi kohus on seppukut sooritaval samurail pea ühe hoobiga otsast ära lüüa , enne kui samurai jõuab pistodaga endale tõsiselt viga teha . Ma laususin : Tule nüüd , vihmapilv ja udu , ning kata mu meeled oma niiske keelega . Ants-san võttis hoogu . Kuulsin pikeeriva mõõgatera vihinat - ja ärkasin üles ! Minu ümber istusid minu armsad alluvad ja kallid ülemused . Toimetuse koosolek hakkas lõppema ! Minu mälestused kuumadest kuuekümnendatest on küllaltki fragmentaarsed , sest veetsin suurema osa dekaadist nõukogude tankis , müristasin mööda sotsleeri ringi ja üritasin üles ehitada inimnäoga sotsialismi . Küll aga olen sellest kuulsusrikkast perioodist kuulnud unikaalseid mälestusi . Mingil ajal hakkasid Tallinna ja Tartu NAK saama kirju vangidelt - nagu tänapäevalgi lehetoimetused vangidelt kirju saavad , tutvumiskuulutused sees . Aga noil kirjadel oli teatav eripära - kõigi nende autoriks oli keegi Jaan Kross , kes väitis , et teda on täitsa ilma põhjuseta trellide taha pistetud . Oskar Kruus hoiatas tüdrukuid küll , aga naised olid nagu ära tehtud ja vastasid läkitustele . Kui siis kinnipeetav Kross Siberist Eestisse jõudis , muutus NAKi koosolekute õhkkond kuidagi blatnoilikuks . Senised tähed Nirk , Kurg ja Pohla jäid kirjaneitsite tähelepanust ja soosingust ilma ja nende koha hõivas hea kehaehitusega noor tätoveeritud mees , kelle sõrmenukkidele oli kirjutatud <arv> ja silmalaugudele " Ne budi " . Üha rohkem tarvitati luuleõhtutel alkoholi ja kanget teed koos kange mahorkaga ja mis kõige hullem - tasapisi hakkas noorkirjanike isiklikke asju ja rahataskuid kaotsi minema . Alguses ei osanud Krossi keegi kahtlustada - peale valvsa Oskar Kruusi , kes uustulnukat algusest peale silmas pidas ja ühel kirjandusõhtul mehikese kaaslaste palitutaskuid tühjendamas tabas ja millitsa kutsus , kellena tollal töötas veel kadunud Egon Rannet , kes asja edasi julgeolekusse Uno Lahe uurida suunas . Ja mis selgus ? Nn Jaan Krossi näol oli tegemist hoopis paadunud retsidivisti Sjoma Karauuloviga , keda tõelise Jaan Krossi , eesti rahva hilisema lemmiku ja Nobeli komitee põlualusega sidus vaid see , et nad olid etapivanglas mõnda aega koos viibinud . Ehtsa Jaan Krossi vabanemiseni jäi veel mitu aastat . Aga NAK hakkas kiratsema ja käis pikapeale alla , kuna mitmed kirjaneitsid olid Karauulovist käima peale saanud . Nende lapsi hakati linna peal hüüdma " kassetipõlvkonnaks " . Kuulus füüsikute ja lüürikute vaidlus sai alguse ülikooli vanas kohvikus Madis Kõivu ja Artur Alliksaare vahel . Madis Kõiv oli füüsik ja suur Rolling Stonesi fänn ; poeet Artur Alliksaar eelistas biitleid . Aga tüli nende kahe suurvaimu vahel kerkis hoopis kummalisel põhjusel . Just äsja oli kirjastus Eesti Raamat üllitanud Nikolai Gogoli teose " Õhtud külas Dikanka lähistel " ja Kõiv ja Alliksaar olid uudisteose õhinal läbi lugenud . " Täitsa hämmastav , et üks venelane nii ilusti kirjutada mõistab , " ütles Kõiv . " Mine nüüd , Madis-poiss , Gogol on ju ukrainlane , hoholl ! " vastas Alliksaar . " Ise oled loll , " ütles Kõiv , " Gogol oli venelane ! " " Ei , " vastas Alliksaar . " Venelane oli Turgenev , aga Gogol oli ukrainlane ! " Paar päeva hiljem oli Tartu intelligents jagunenud kaheks leeriks : füüsikud - kelle valduses oli Supilinn , Karlova , Tammelinn ja kesklinn - väitsid Gogoli olevat venelase ; lüürikute kontrolli all Ülejõel arvati üldiselt , et tegemist on ukrainlasega . Talvel , kui Emajõgi kinni külmus , toimusid jõejääl suured füüsikute ja lüürikute kaklused , nii et veri voolas ja kondid raksusid . Tagantjärgi mõeldes , et kõige rohkem kasu said füüsikute ja lüürikute vaidlusest hoopis meedikud . Minu mälestused seitsmekümnendate aastate Tartust on küllaltki fragmentaarsed , sest veetsin dekaadi raskes joobes , et unustada kuumadel kuuekümnendatel kogetut . Seda perioodi käsitledes pean samuti toetuma kaasaegsete mälestustele . Tartu ülikooli ühiselamu oli tol ajal koduks kahele väljapaistvale noorele filoloogile - Oleskile ja Priimäele . Siiamaani meenutatakse Emajõe Ateenas nende erudiitide vaimurikkaid dispuute , millele tavaliselt tüli järgnes ja Priimäe palitu tasku lõhki tõmmati . Oleks : " Sa ära topi oma palitut võõra nagi otsa . " Priimägi : " Lieber freund , just seda tahtsin mina sulle praegu ütelda . See on minu nagi eksaktselt ! " Oleks : " Ei , see ei ole sinu nagi . " Priimägi : " Aber natürlich on see minu nagi . " Olesk : " Kas tead , Linanr . Et sul teiste hulgas raske elada on ja kõik sulle liiga tükivad tegema - mine sinna , kus taevas maaga kokku läheb , löö taevasse nael ja pane oma palitu sinna otsa rippuma . " Priimägi . " Soo ? Aga kui maakera ennast pöörab nagu ta pöörab mis siis ? " Olesk : " Siis jääb palitu taeva külge rippuma , aga sa võid talle pilvel järele sõita . " Priimägi : " Pilvel on hea sõita küll , aga ei saa maha . " Olesk : " Küll sa saad . Kuidas sa teadusliku ateismi eksamiga maha said ? " Sõna sõna järel läks diskussioon ägedamaks ja lõppes nii , nagu eespool annaalides tähendatud . Tartu vaimu kandjaks oli tollal EKP Tartu rajoonikomitee ajaleht Edasi , mille asutas möödunud sajandil EKP Jurjevi rajoonikomitee esimene sekretär Indrek Toome . Edasi kuulsamad ajakirjanikud olid Stepan Karja ja Andrus Esko , nende tööd koordineeris noor Mart Kadastik . Stepan oli alailma ametis lugejakirjadele vastamisega , mille kirjutamisega oli alailma ametis Andrus . Lugejate kirjad olid tollase ajakirjanduse juhtiv žanr , kuna rahvas tahtis lugeda , mis ta ise kirjutanud on , ega tundnud huvi , mis ajakirjanikud kirjutasid . Aga ehtsaid lugejakirju jälle seitungisse panna ei saanud , sest need olid liiga pikad ja igavad ja polnud neis armuvalu sees . Ja Mardi kui osakonnajuhataja ülesanne oli siis läbi lugeda , mis Andrus ja Stepan kahepeale kokku soperdanud olid , kõik maha tõmmata ja uuesti kirjutada . Ühel selgel kevadhommikul , kui päike eredasti tuppa paistis , ütles Kadastik : " Kuulge , mehed , kas keegi teist ei oleks nii kena ja kustutaks laetule ära ? Mis me sest elektrist ikka raiskame ? " Andrus , kes oli parajasti ametis laulusõnade kirjutamisega oma hea sõbra Linna Iffi rocknrollbändile , lükkas karamellkompveki ühest suunurgast teise ja ütles : " Anna andeks , Mart , aga mul on hetkel pisut tegemist . " Ka Stepan Karja , kes oli hõivatud ühe setukeelse unenäo nägemisega , kus joodi liikvat ja kõlistati setu naiste rindu ehtivaid hõbemünte , ei reageerinud ülemuse mõtteavaldusele . " Jumal , jumal küll , " ägas Kadastik . " Mul on kaks alluvat , aga ikka pean ma ise laetule ära kustutama ! " Nii ei kustunud tuli Edasi kirjadetoa aknas eredaimalgi suvepäeval . Oo , ma tahtsin panna pikalt kirja Tartu kõige kuulsama ansambli tõelise loo . Aga süvenemine teemasse tõi kaasa hüppetõvehoo . Hüppetõbi on kohutav haigus , inimene hakkab üles-alla kargama ja suust vahtu sisse ajama . Olen sunnitud tänaseks lõpetama jutustuse eesti kultuuriloost , et vabaneda hüppetõvehoost , muidu mu keha ja teadvus laguneb koost. Kord seisis ülikooli peahoone ees buss soome turistidega . Tuli egüptoloog Stadnikov , nägi bussi , kuulis soomekeelset jutuvada , kargas bussi ja karjus : " Kekkonen on Neuvostoliiton marionetti ! " Ja lahkus sündmuskohalt . Minu meelest on eeltoodud episood kaheksakümnendate aastate eesti kultuurielule väga iseloomulik . Loovad vaimud , kes ei soovinud teha koostööd okupatsioonistruktuuridega , karglesid sinna-tänna nagu kitsed ja kisendasid soome keeles , justkui hirv oleks kisendanud . Jaan Kaplinski ja Hando Runnel olid luuletajad , kelle looming oli kogu aeg võimudele pinnuks ja rahvale palgiks silmas . Kaplinski kõige kuulsam luuletus oli " Vercringetorix " . Runnel jälle kirjutas põhiliselt lorilaule . Mõlemad nautisid lugejate soosingut ja kolhooside kirjanduspreemiaid , mida voolas kui küllusesarvest . Tänutäheks nimetati üks saiasort Kaplinski auks Jaani saiaks . Ja Jõgeva sordiaretusjaamas sündis Runneli värssidele pühendatud kartul " Hando " . Kõigi aegade kuulsaim tartlane on semiootik Juri Lotman . Lotmanil oli kombeks talviti Emajões jääaugus ujumas käia , aga suviti hõõrus ta oma keha igal hommikul kruusa ja killustikuga , et ergutada vereringet . Lotman kirjutas päevad läbi . Juhtus sageli , et helistasin Juri Mihhailovitšile ja ütlesin : " Davai , Juri , läki õllekasse ! " Aga Lotman vastas : " Nu , Arkaadi Aleksandrovitš , ja ne magu ! Ja rabotajuu ! " Lotmani kabinetist tuli semiootikaalaseid uurimusi nagu Vändrast saelaudu . Lõpuks sai terve vana keeltemaja Lotmani jutte täis . Linnavõimud olid sunnitud alustama ringtee ja uue silla ehitust , et Tartut läbiv transiitliiklus kesklinnas vohavasse semiootikasse ei takerduks , ülikooli juhtkond aga leidis raha uue keeltemaja ehitamiseks . See raha leiti Arnold Koobi suust pärast tema surma . Seisin kord sõbraga peahoone ees , kui nurga tagant hakkasid kostma reipad sammud , justkui oleks sealt ratsahobune tulemas . Aga tulija oli hoopis Juri Mihhailovitš , kaunis daame käevangus . " Kes on see kaunis tundmatu , " küsisin mina . " See on Lotmani week-end girl , " vastas sõber . Ülikooli tagant kostis Stadnikovi karjumist : " Voi vittu Voronež ! Andke meie muumiad tagasi ! " Minu jaoks oli see kindel märk , et <arv>-ndad hakkavad lõppema . Kirikuõpetaja ütles : " Kas sina , Koorberg , tahad võtta oma asetäitjaks härra Soonvaldi ? Kui see on sinu kindel soov , siis ütle jaa ! Aga kui ei taha , ütle kohe ei , et pärast õiendamist ei oleks ! " Tumedas ülikonnas lehemees neelatas nii et kõrisõlm liikus kurgu juurest alla naba juurde ja tõusis siis nagu mistra all jooksev hiir ülesse oma kohale tagasi ning ütles : " Jah ! " " Ja kas sina , Soonvald , tõotad nii jumala kui inimeste palge ees härra Koorbergi oma laulatatud peatoimetajaks pidama ning teenima teda tões ja vaimus oma elupäevade lõpuni , välja arvatud puhkepäevad , riiklikud pühad ja puhkuse aeg ? Kui see on nii , siis ütle jah ! " " Jah , " ütles Soonvald otsustavalt . " Siis suudelge ! " kamandas kirikuõpetaja . " Aamen ! " Soovisin noorpaarile õnne ja jäin kiriku ette kõõluma . Sealt tuligi isand Soonvald ja küsis : " Sina , Arkaadi , söömingule tuled ikka ? " " No ma ei tea ... Mida pakute ? " " BNSist on mitu vaaditäit uudiseid tellitud ja poisid kirjutasid värskeid juhtkirju ja kommentaare . Ja reportaazhe tegime ja igasuguseid huvitavaid artikleid ja horoskoope ja koomikseid ja ristsõnu ja ... ühesõnaga , kõike on ! " " Kas intervjuu ka tehti ? " " Jah , pikk intervjuu on ! Pino treis teist öö läbi , varahommikul lõpetas ! Siis viskas natukeseks pikali , et natuke silma looja lasta , aga jäi nii raskelt magama , et ei ärganudki laulatuse ajaks ülesse . " " Aga kas intervjuu juures fotosid on ? " " On , on ! Fotosid on nii et tapab ! Nii värvilisi kui mustvalgeid ! " Taamalt kostis autopasuna törtsatus . Kannatamatu moega Koorberg vehkis tagaistmel käega ja karjus : " Tule juba , asetäitja ! Mis sa seal selle neegriga patrad ! " " Kohe tulen , kallis ! " hüüdis Soonvald ja ütles mulle : " Onju , Arkaadi , sa tuled siis , eks ju ? Nii tahaks sinuga natuke rääkida ... nii ... omavahel , saad aru ? " Mulle meenusid pikad jalutuskäigud , mida olime Soonvaldiga eelmisel kevadel vanalinnas teinud . Mõistsin korraga , et kõik oleks võinud ju ka teisiti minna , kui ... Korraks haaras mind magusvalus hõllandus ! Aga siis mõistsin : mis olnud , see olnud . " Ma tulen kindlasti . " " Tore , " naeratas Soonvald , riivas oma punaste huultega mu musta põske ja kargas limusiini , mis kohe kummide vingudes kohalt võttis . Pidulauas sattus minu naabriks keegi prillitatud noorsand . Tal oli valge triiksärk seljas ja Miki Hiire pildiga lips kaelas . Eskvaier ütles : " Teie olete vist see kuulus Ekspressi neeger , kelle Kranaadi omad Belgia Kongost dünamiidiga püüdsid ? " " Jaa , mina see olen ! Aga teie olete , kui ma ei eksi , see kuulus Rillevitt , kelle Müller koos Favoriidiga Kadastikule maha müüs ? " " Minu nimi on Rilleputs , Triip Rilleputs ! " " Meeldiv tutvuda ! " ütlesin mina . " Kuidas teile ühinenud tabloid meeldib , härra Rilletuss ? " " Minu nimi on Rilleputs ! " ärritus vestluskaaslane . " Rilleputs , Triip Rilleputs ! Raiu see ükskord oma lolli peakolusse ! " Korraga tõusis saalis hirmus lärm . Hakkas kostma koledat rahvalikku muusikat . Nn . pulmaisa , kes oli külalised oma rumalate naljade ja inimväärikust alandavate seltskonnamängudega surmani ära vaevanud , teatas , et nüüd mängitakse maha pruudipärg ! Vaatasin hirmuga ringi . Kartsin , et see karikas ei lähe minust mööda - olen õnnetu tähe all sündinud ja kipun õhtu juhtidele alati silma jääma . Mind on terroriseerinud Arlet Palmiste , Raivo E. Tamm , Artur Raidmets ja miljonid teised pulmaisad . Ometi läks see karikas minust mööda . Pärja said hoopis päevalehtede peatoimetajad . " Kibe ! Kibe ! " hüüdsid teised kergendust tundes . Urmas ja Hanno läksid näost punaseks nagu peedid ja panid mokad häbelikult kokku . Seejärel saadeti Soonvald ja Koorberg ära tagakambrisse " lehte tegema " . Järgmisel hommikul oli nende ihuvili ajalehekioskites juba müügil . Ühinenud tabloid oli sündinud . Juuni keskel tuli ülemus ja ütles : " Kuule , neeger ! Sinu pidamine on ikka jube kallis ! Sööd sa kolme ja jood viie mehe eest . Tõsi küll , artikleid kirjutad sa kümne eest , aga vaata - kunded ei taha osta reklaamipinda lehekülgedele , kus sa oma jutte avaldad ! " " Nojah , mis teha , minu lood on nii huvitavad , et reklaamid ei suuda nendega lihtsalt konkureerida ! See on see eesti reklaamikunsti hiilgus ja viletsus ! " mainisin ma tagasihoidlikult . Aga ülemus seletas , et nad on managemendis asja arutanud ja otsustanud mu suveks kinni panna . " Politseisse on helistatud , nad tulevad sulle kohe järele , " lubas ta . Jäin põnevusega arreteerijaid ootama . Teise korruse kongist , kuhu mind pisteti , leidsin eest rahvarohke seltskonna . Küsimusele , miks kedagi pokri on pandud , andsid viis vahialust peaaegu ühe ja sama vastuse : " Stockmanni pärast . Kaubamaja eest . Kristiine keskuse eest . Punase Selveri eest . Maksimaketi pärast . " Kuues , kes teistest eemale hoidus , ütles : ta ei tahtvat midagi pommiähvardajatest teada , et talle ei langeks mingit kahtlust , sest istuvad siin ainult sellepärast , et lõi lihtsameelsete talumeeste rahad viluks , kui Maapank pankrotti läks . Iga viie minuti tagant kordas ta valju häälega : " Ma olen süütu , ma olen süütu ! " Seejärel võttis ta taskust huulepulga ja kirjutas kongi seinale : " Eenmaa Malle mina , küll ma olen kena ! " Seitsmes teatas , et tema on Rootsi riigi alam Toivo Kurmet . " Mul oli plaan rajada Raplasse Hollywood . Esmapilgul näis see idee muidugi hullumeelsena , aga nüüd järele mõeldes leian , et see oligi hullumeelne . " Kinnipeetav Kurmet seletas , et tema plaan oli ärevusse ajanud Eesti kineastid . Filmistaarid Heiki Ernits ja Mati Kütt hakanud pelgama , et nende kriipsujukudel tuleb hakata konkureerima Mel Gibsoni ja Jim Carreyga , ning fabritseerinud valekaebuse . " Aga kui ma siit välja saan , lähen Rootsi tagasi ja hakkan Goteborgi Dovženko-nimelist filmistuudiot rajama . Ja Malmösse tuleb Mosfilm ja Stockholmi Kievnautschfilm ! " Ka need plaanid olid minu meelest piisavalt hullumeelsed . Meie vangimaja kroonijuveelideks olid Aivar ja Ülo Voitka . Kuuldus nende kinninabimisest levis kulutulena üle kogu maailma . Kõikjalt asusid teele palverändurid , et tulla vaatama kuulsaid Eesti metsaelanikke . Juulikuus saabus Tallinnasse hiigelsuur kruiisilaev Millennium , pardal tuhanded ameerika pensionärid , kes olid võtnud ette vaevarikka teekonna üle ookeani , lootuses , et Voitkade nägemine teeb nad nooreks ja terveks . Vanainimeste lootus ei täitunud , küll aga elavdasid turistid meie majanduselu , sest neile müüdi maha palju vene piraatplaate ja eesti elektrijaamu . See ajaski ausalt öeldes kõige rohkem vihale ! Istusime ja arutasime , et on häbilugu , et pisisulid peavad Patareis istuma , seeaeg kui suured sulid Toompeal istuvad . Edgar Savisaar ja Kadri Must käisid meid külastuspäevadel vaatamas ja lohutasid , et kohe , kui Keskerakond võimule saab , tuleb amnestia ! Vanglapersonali lohutasid nad samuti , lubades , et ega türmid tühjaks ei jää , kuna sinna pannakse hoiule Isamaa mahasahkerdajad . Ühel päeval tõi Kadri Must mulle pätsi leiba . Pätsi leiba , mõtelge ! Oh küll maitses paha see . Hakkasin asja uurima ja leidsin leiva seest nöörredeli , viili ja Kadri omakäeliselt kirjutatud monograafia Eesti taasiseseisvumisest . Lugesin monograafiat valvuritele ette , kuni nad magama jäid , viilisin trellid läbi ja riputasin nöörredeli kongiaknast välja . Teisel pool müüri ootas mind Savisaar musta ratsu seljas . Kargasin Savisaare selja taha ja võtsin kätega tema ümbert kinni . " Hoia mind kõvemini ! Pigista mind ! Haara kätega mu kehast ! Litsu end minu vastu ! Tugevamini , neeger , tugevamini ! " kisendas Savisaar ja andis hobusele kannuseid . Ratsu tuiskas minema . Ma olin vaba ! Hiljem kuulsin , et samal ööl oli Savisaar SL Õhtulehe toimetusest päästnud vaese Allan Alaküla ja saatnud ta Indiasse elevandiks õppima . Väga raske on olla venelane tänapäeva Eestis . Ega see ei ole juhuslik , et rahvuskaaslane Stadnikov lendas koos pääsulindudega talveks ära Egiptimaale ja rahvuskaaslane Hvostov leidis pelgupaiga slaavlaste põlisvaenlasel Saksamaal . Kogu aeg eestlased käivad ja represseerivad meid rahvustunnuse alusel . Vahepeal mõtlesin , et laseks rahvustunnuse üldse ära lõigata nagu rahvuskaaslane Kristel R. Sitz , aga kui pöördusin oma murega haigekassasse , siis öeldi sealt , et tegemist olevat iluoperatsiooniga , mille eest ravikindlustus ei maksa . Seal Tallinna haigekassas töötavad üldse bürokraadid ! Näiteks kui paljukannatanud sir Paul McCartney tegi avalduse , et haigekassa aitaks tema puujalaga pruudile uue plastikust jala alla panna , siis kassapidaja sm. Jesse ütles mitte " Jess ! " , nagu nime järgi võiks arvata , vaid hoopis " No ! " nagu Helga Nõu ! See maadlemine Eesti ametnikega röövib mu jõu ja viib väljasuremisele mu tõu ! Et tabaks teid kõu ja kulmuks südametu põu ja Haigekassa töötajaid näriks hulkuva koera lõug ! Säärane on minu vaga soov . Ükspäev tuli IT-mees ja ütles : " Nonii , Arkaadi Arkaadijevitš , nüüd paneme sinu arvutisse uue wordi ! " Kusjuures mul ei ole absoluutselt mingit wordi tarvis ! Naahui nuužna , skaažem druužna . Vanast heast veditist ja vraidist piisab vene vähemusele küll ja küll , et rahus ÜRO-le ja Euroopa Liidule kaebekirju kirjutada . Meil on Stadnikovi ja Hvostoviga kohe siuke liikumine tehtud : eestiskeptikud . Eestiskeptikute meelest ei peaks Euroopa Liit kiirustama Eesti liikmeksvõtmisega . Tegelikult ei tohiks Eestit üldse Euroopa Liidu liikmeks võtta , sest tegemist on põlise SRÜ territooriumiga . Mõned arvavad , et Kaplinski on samuti meie pundis , aga ta ei ole , sest Kaplinski on hoopis poolakas . Ja eestiskeptikud on ühtaegu ka poolaskeptikud . Aga samas on nad siiski vene-entusiastid ! Aga need jumalakartmatud poolakad on ühed veneskeptikud kõik ! Nii et meil pan Kaplinskiga ühist teed ei ole . Ühesõnaga , hoollimata protestidest pandi minu arvutisse word sisse . Word Document on nuhtlus , mis on loodud karistuseks maailmale tema pattude eest ! Nii kui faili lahti teed , ronib üleval nurgas välja üks valvekoer . See on tsensor , kelle ülesandeks on takistada sõnavabadust ja nuhkida vaba mõtte järele . Ja kui vene inimene kirjutab mõne saksa tähe kogemata valesti , hakkab sõnade all vingerdama punane uss . Ja kui tahad kirjutada Times New Romanis , teeb tema hoopis Ariali ! Võtsin paberi ja pliiatsi ning koostasin kaebuse ajalehtedele " Pravda " , " Rahva Hääl " ja " Sovetskaja Estonija " . Kirjeldasin seal avameelselt Microsoft Wordi õudusi . Pealkirjaks panin " Avalik kiri Eesti NSV-st " ja hakkasin pöördumisele Eesti kultuurimeistrite allkirju koguma . Hando Runnel pidas kirja tooni liiga ülbeks ja vastas mulle epigrammiga ( mis hiljem ilmus kogumikus " Lumme Kuseja " ) : " Leida Laius ja Vello Lõugas , Jakob Karu lõi Rummi ! " Mati Hunt ütles , et tema ei kirjuta põhimõtteliselt alla ühelegi tekstile , mida pole ise kirjutanud . Jaan Kross ütles , et ta on veel noor mees ja ei julge võõra võimu vastu mässata . Peeter Vihalemm ütles , et naine ei luba . Ja Sirje Kiin ütles , et ei oska üldse kirjutada ! Nii kukkus minu protestiaktsioon läbi . Eestlastega pole võimalik koostööd teha , aga Stadnikov ja Hvostov on ikka veel välismaal . Tunnen ennast nii üksikuna . Kaamose aeg ! Stadnikov ja Hvostov on praegu vihast sinised , justkui oleksid pudeli tinti ära joonud ! Asi on selles , et vabariigi president andis mulle kõrge riikliku autasu , aga Sergei Tutanhamovitš ja Andrei Adolfovitš pidid oma suu suurest tunnustusest puhtaks pühkima . Nüüd nad teevad muidugi nägu , et asi ei lähe neile absoluutselt korda . Ükspäev tuli Stadnikov , manas palgele äärmiselt ükskõikse ilma ja küsis justkui muuseas : " Arkaadi Arkaadijevitš , mis ma kuulsin - Lennart Georgijevitš olevat sulle miski medali andnud ? Einoh , neid plekikulinaid riputatakse praegu vist küll kõigile kaela . Täitsa naljakas kohe , päris anekdoot ! Naera või puruks . " " Mitte medali , vaid Valgetähe ordeni ! Ja neid antakse ainult kõige väärikamatele kodanikele tähtsate riiklike teenete eest , " vastasin mina ja päris salakavalalt : " Aga millal sina ordeni saad , kallis Tutanhamovitš ? " " Ma võin iga kell ordeni saada , kui ma tahan ! Aga ma ei taha ! Kah mul asi - mingi orden ! " ärritus sõber hirmsasti ja hakkas jalaga kapikest taguma . " Mis sa siis sest mööblist lõhud , armas Sergei , kui sa ordenit ei taha ? " " Bl**d ! " ütles Stadnikov . " N****I ! J***** matt ! H*I ! " Siis lõi ta oma varba vastu kapikest katki , vandus ropult ja lonkas minema . Mis Hvostovi puutub , siis Andreist polnud pärast ordenisaajate nimekirja avaldamist tükk aega miskit kuulda . Vanasti helistas ikka igal õhtul ja rääkis Vene-Saksa suhetest , kuni uni peale tuli . Tuttavad , kes Berliinis käisid , levitasid kuulujuttu , et Andrei olevat murest jooma kukkunud . Eile ta lõpuks helistas ja ütles : " Tead mis , Arkaadi , mul on sinu pärast hea meel . No muidugi , ega neid Eesti aumärke laias maailmas eriti ei tunta Vot Sukapaela orden või Nõukogude Liidu kangelase kuldtäht või Rüütlirist Tammepärjaga - see on ikka teine tase ! Aga samas , Valgetähe orden on iseenesest ju päris kena asjake teinekord rinda pista . Ei , täitsa tore , Arkaadi , et sindki meeles peeti . Sa päris vana mees ka juba ja kuule , sa seda ikka tead , et kui sa ära sured , peavad su omaksed sinu ordeni riigile tagasi andma ja siis hakkab sinu ordenit kandma keegi teine ? Vaata , et sa siis oma ordenit ilusti hoiad , niikaua kui sul temast on määratud rõõmu tunda ! Muidu tuleb veel jama , kui Liiva Annus ordenile järele tuleb ! " Hauataguse ohkega lõpetas Andrjuuša oma imeliku kõne . Aga mis sest , et päevad hakkavad tasapisi valgemaks minema ja ma ordeni sain ! Elu pole ainult lust ja lillepidu , vaid ka südamevalu ja mure . Praegu on muidugi kõige suurem mure see , mida vabariigi aastapäeva vastuvõtule selga panna . Tähendab , minul seda muret ei ole , sest ega mul peale ühe pintsaku , paari kampsuni ja mõnede pükste rohkem riideid ei ole ja eks ma nendega lähen . Proua A. jaoks on seevastu tegemist elu ja surma küsimusega . " Sina , Arkaadi , võid muidugi ükskõik kuidas peole minna , sest ega sind seal keegi ei vaata ! Aga naisterahva jaoks on garderoobiprobleem tõeline traagika ! Üritust kantakse televisioonis üle , kõik vahivad ja pärast kommenteerivad ! " Eelmisel aastal õnnestus meil Toomas Sildmäelt , kes on minu talendi suur austaja - õigemini küll tema kaunilt abikaasalt Ülle Kaldveelt - , võtta laenuks Prada õhtutualett , mida daam ise enam ei kanna . Proua A. lõi Sildmäe naise kleidi abil seltskonnas ja ajakirjanduses laineid , ehkki pidi mitu kuud ranget dieeti pidama , enne kui hilp selga mahtus , nii et õmblused ragisesid . Aga vastuvõtul juhtus siuke õnnetus , et ajasin veinipleki <arv> <arv> krooni maksnud kleidi peale ja pidin pärast Žiguli maha müüma , et kahjusid hüvitada . " Aga mida siis teha ? " küsis naine õnnetult . " Mis ma panen selga ? " " Sa helista sõbrannadele ! " andsin tarka nõu . " Helista Ivile ! Proua Eenmaa on lahke inimene , ei ta sulle abi keela . Pealegi on tal miljon kirstu undrukuid ja kübaraid täis , üks uhkem kui teine ! " " Iviga ma rääkisin , " ütles abikaasa mornilt . " Ta on kõik juba välja laenanud . Isegi Ivi vanad spordidressid on läinud . Signe Kivi võttis need . " " Mis , kas Ivi tegi kunagi sporti ? " imestasin mina . " Jah , ta mängis Eesti võrkpallikoondises palli ! " vastas naine ja sai siis pahaseks : " Miks on nii , et mehed võivad ringi lasta nii , nagu jumal nad lõi - ajamata habeme , maikasärgi ja trussikutega - , aga vaesed naised peavad varavalgest hilisõhtuni solaariumide , juuksurite , maniküürijate ja rätsepate vahet ringi traavima , et natukenegi inimese moodi välja näha ! " Helistasin lõpuks oma vanale sõbrale Rahvarinde päevilt . " Tere õhtut , Edgar , mis teed ! Kas sa rääkida saad ? " küsisin . " Tere , Arkaadi ! Mis ma ikka teen - tulin just vannist , joon veini , kuulan Pink Floydi ja loen " Keskaja Euroopa kultuuri " ! Varsti söön ja heidan magama . Aga mis sa ise teed ? Kuulsin , et said ordeni ! Palju õnne , armas Arkaadi ! " " Aitäh , kallis Edgar ! Aga sa said ju ise ka ordeni . Õnne sullegi ! Aga näe , Rüütel ordenit ei saanud ! " " Aitäh , sõber ! Rüütel ei saanud jah ! " puhkes Savisaar magusasti naerma . " Arnold käis just siin , vanahärra oli endast ikka täitsa väljas . Peksis kepiga sektsioonkapi puruks ! " " Aga mis su teinepool teeb , Edgar ? Mu proual oleks temaga üks jutt . " " Oh , ära küsi , Arkaadi , " ütles Savisaar ja õhkas kurvalt . " Vilja nutab ! Mõtlesin just sulle helistada ja küsida , ega su eidel mõnda ülearust riidetükki ei ole ? Tal endal riideid ei ole absoluutselt ! Mitte midagi pole selga panna . Me pole kunagi Presidendi vastuvõtul käinud , mõtlesime , et tänavu võiks minna , Lennartil käib viimane aasta ja puha - aga no kuhu sa alasti naisega lähed ! Nii et jääb jälle käimata . " " Noh , ega te just paljust ilma ei jää . Sedasorti peod on küllaltki igavad . Veini on vähe , pakutakse ainult tikuvõileibu ja sööma peab püstijalu ! " " Tõsiselt räägid või ? " erutus Savisaar . " Istuda ei saa üldse ega pikali visata ? Siuksest asjast peaks välisriike informeerima ! Ega sa nalja ei tee ? Ei no siis on kindel värk , et ma ei lähe . Ärge teie ka minge , tulge parem siia , Hundisilmale ! " Leppisimegi kokku , et peole ei lähe , vaid teeme hoopis Savisaare talus sauna , joome ja sööme . Edgar lubas sea , vasika ja kanad ära tappa . Riietus on vaba . Tunne Sink oli üks iseäralik noormees . Seeaeg kui temavanused poisid tüdrukuid taga ajasid ja mööda õllebaare aelesid , käis tema , avaldus näpus rajoonikomitees ja palus ülemusi , et teda parteisse võetaks . Vanu kommuniste ajas selline asi hirmsasti ärevile . " Miks see kod. Sink nii hirmsasti NLKP-sse tahab ? Mis ta sinna ära kaotanud on ? " küsis Kaarel Ird kord minu käest pahuralt . " Ükski normaalne inimene ei taha ju parteisse astuda ? Meidki , vanu bolshevikke , aeti omal ajal sinna ju väevõimuga . " Ird seletas , et kodanik Sink tuleb juba varahommikul komitee ukse taha kolistama ja nõuab , et teda parteisse sisse lastaks . Ja juhtub ta uulitsal mõnda parteilast kohtama , siis kargab Sink kohe vaese kommunisti juurde , hakkab seletama , mis ta kõik teeks ja oleks kui ta partei liikmeks saaks ja nõuab , et teda seltsimeestele soovitataks . " Aga niimoodi need asjad Lenini parteis ei käi , " ohkas Kaarel . " Me oleme juba vanad mehed kõik seal NLKPs , tahame rahus oma pleenume ja kongresse pidada ning jahil ja kalal ja Moskvas komandeeringus käia . Meile pole noori rahmeldajaid tarvis ! Ütle oma sõbrale , et jätku vanainimesed rahule ! " Aga Tunne ei rahunenud sugugi . " Arkaadi - sa ei tea , kuidas mulle kommunism meeldib ! " rääkis ta mulle säravil silmil . " Kommunism on äge ! Ja kommunistid on lahedad ! Vaata näiteks sm. Brezhnevit - kihvt mees , onju ! Väikese Maa kangelane ! Sa seda lugu tead , kuidas sm. Brezhnev paljaste kätega Novorussiiskit kaitses ? Ihuüksi terve diviisi fashistide vastu ? " " Noh , ei tea midagi , " katsusin tema indu jahutada . " Ilma lääneliitlaste abita poleks venelased vast ikka sakslaste vastu saanud . " Aga Tunne ei teinud mu juttu kuulmagi . " Ja vaata - eks olnud ju kommunistid need , kes koera kosmosesse saatsid ? Koguni kolm koera - sm. Belka , sm. Strelka ja sm. Laika ! Oi kuidas tahaks ka kosmoses käia ! Kosmos on ka äge ! Jube mõnus , kui saaks koos sm. Brezhneviga kosmosesse lennata ! " Jah , kosmos oli tema teine suur kirg . Paraku ei andnud rajoonikomitee vanad kännud järele ja ihaldatud parteipilet jäi Tunnele kättesaamatuks . Sink kibestus , lõi lektorikarjäärile käega ja asus tööle katlakütjana . Seal ta siis istus küdeva ahjusuu ees , üleni söetolmuga koos ja luges Lenini teoseid . Öösiti astus Sink õue , läitis paberossi ja vaatas imetleval pilgul kõrgel laotuses helendavat Linnuteed . Aga ühel hommikul - olin just tulnud tüdrukuid taga ajamast ja kavatsesin õllebaari aelema minna - anti ukse taga ägedasti kella . Ma ei tundnud oma sõpra esimese hooga äragi , nii muutunud oli ta . " Eesti vabaks ! Kosmos vabaks ! " karjus Sink . " Maha Brezhnev ! " Öösel oli katlamaja hoovis maandunud hiigelsuur taldrikujuline lendav objekt , kust tulid välja väikesed rohelised mehikesed ja viisid Singi kosmosesse . Seal oli talle antud lugeda " Eesti rahva kannatuste aastat " ja mängitud raadiost " Ameerika häält " . Singile öeldi , et temast saab tulevikus Eesti Vabariigi president ja näidatud gloobusel kohta Ameerika Ühendriikides , kus elab tulevane presidendiproua , imekaunis Mari-Ann Rikken . Ühtlasi võtsid tulnukad ära Tunne vana perekonnanime ja kinkisid uue . " Mis nimi see on ? " küsisin jahmunult . " Kelam ! " vastas Tunne võidukalt . " UFOde keeles tähendab see Valitsejat ! " Sellest hommikust saadik lehvis meie katlamaja korstna otsas sini-must-valge rahvuslipp . Katlamaja sees ahjusuu ees istus härra Kelam ja uuris Eesti Wabariigi Põhiseadust . Kommunistid võisid rahus hinge tagasi tõmmata . Läksin ühel õhtul külla Villem Ernitsale . Tartu Ülikool oli legendaarsele karskustegelasele ajaloolaste ühiselamus ühe toakese eraldanud . Vanahärra ei olnud üksi , aga palus sellegipoolest lahkesti sisse astuda . Laua taga istus keegi maiksasärgis meeskodanik , kes sõi konservikarbi seest räime tomatis ja haukas saia peale . Villem ütles : " Saa tuttavaks , Arkaadi - see on akadeemik Paul Ariste ! " Ariste viipas reipalt käega ja käskis enda kõrval platsi sisse võtta . Ja Ernits küsis , ega me ei pahanda , kui ta nüüd natukeseks pikali viskab . " Mul on raske öö selja taga , " seletas ta . " Ei saanud absoluutselt sõba silmale . Eile öösel käis üks hull mööda maja , tagus kastrulit ja karjus : " Kell on kaks , magage rahulikult ! " " " No mis sest ikka , " kostis Ariste leplikult . " Tudengitest tuleb ju aru saada . Lõpetavad kõrgkooli , asuvad tööle , loovad perekonna ja lähevad paksuks - ei siis enam saa möllata ja burshielu elada . " " Seda küll , aga peavad nad seejuures siis jooma ilmtingimata ? Kas ilma viinata ei osata lõbusad olla ? " küsis Ernits . " Näed - meie sinuga ei võta tilkagi , aga vaata kui tore on olla ! " " Ilusti öeldud , Villem ! Ärme selle peale võta ! " ütles Ariste . " Ärme võta jah , " ütles Ernits . " Ära sina , Arkaadi , ka võta ! " Ja me ei võtnudki ! Seejärel maigutas Ariste suud ja pistis suhu tüki räime . Aga Ernits hakkas hirmsasti köhima - viin ei olnud talle kurku läinud . Villemi kimbatust nähes ütlesin : " Ärme võta teise jala terviseks ka ! " " Mitte mingil juhul , " vastas Ariste . " Terviseks , " ei tõstnud Ernits pitsi . Tundsin , et karskus hakkas vaikselt pähe lööma ja tuju muutus järjest ülemeelikumaks . Ernits võttis kitarri ja lõime laulu lahti : " Meie rõõmsad lesbilised oleme , kelluke . Oma tööd me imehästi tunneme , Kappadi kappadi ühe hoobiga , Mina olen lesbi Tereshkovaga ! " Seejärel ütles Ariste , et oleks viimane aeg napsi mitte juurde tuua . " Oleks jah , " nõustus Ernits . " Aga Veetorni pood on juba kinni ! Sina , Arkaadi oled kõige noorem , ära sa taksoviina tooma mine ! " " Ei lähe , " ütlesin mina . " Palju see taksoviin maksab praegu ? Mul raha ei ole üldse ! " " Kümme rubla , " vastas Ernits . " Aga mul on ainult paarkümmend kopikat ! " " Mul ka raha ei ole , " ütles Ariste . " Peame tubadesse lantima minema , ütleme , et komandandil on homme sünnipäev ja meie korjame talle kingituse ostmiseks raha . Need esmakursuslased on ju nii naiivsed , küll nad annavad ! " Pool tundi hiljem olimegi paarikümne rubla võrra rikkamad . Taksoviina järel jäi siis ruttu käimata . Võtsime jälle laulu üles : " Wenn die soldaten durch die Stadt marschieren , öffnen die Madchen die Fenster und die Türen ! Aiwarum , aidarum , Ein lustiges bummarassa , bummarassassaa ! " Seejärel jooksis Ariste mööda koridore ja tagus vastu kastrulit , karjudes : " Kell on kaks , magage rahulikult ! " Ja meie Ernitsaga lõhkusime ühe toa ukse taga - Villem seletas , et seal pidid elama toredad tüdrukud , kes on talle musi võlgu . Aga uks läks lahti ja lävele ilmus hoopis keegi unise näoga noormees . " Nu kjas tjeil äbbi eijole njiimoodi öösel kritshavaitada ja inimeste unerahu isportit ! " pahandas ta eesti-vene segakeeles . " Ise olete vjanad mjehed juba , peaksite studentam horoshim predmet davat ! " " Miks sa vene keeles räägid ? " küsis Ernits . " Kas sa oled venelane ? Ja kus tüdrukud on ? " " Mina olen puhastverd eestlane , " seletas toaelanik . " Aga eesti keelt sellepjärast vähe reegib , et skolko Moskvas elasinl ! Ja devushek sdez netu . Pjole tjüdrikid , ponimajezh ! Pitsikese viinushkit võin küll pakkuda ! " " Ei , mina viina ei taha , mina olen karsklane " vastas Ernits ja kihutas minema , karjudes : " Ariste ! Ariste ! Paul , kuuled või ? Võtame tuletõrjevooliku ja hakkame maja kastma ! " " Mina tegelikult võtaksin heameelega , " ütlesin . " Olen siin terve õhtu emeriituste seltsis karskelnud , kurk on täitsa kuiv juba ! " " Nu zahhodii , brat ! " ütles Tulviste . " Gostem buudesh ! " Tulvistel oli kapp head " Stolitshnaja " viina täis . Ja viina kõrvale pajatas ta värskeid Moskva anekdoote . " Heliseb telefon , Brezhnev tõstab toru ja räägib : " Dorogoi Leonid Iljitsh slõõzhet ? " Ha ha haa ! Aga seda lugu tead , kuidas Brezhnev ja Castro saunas käisid ? He he hee ! " Niimoodi juttu vestes möödus aeg kiiresti . Kui ma lõpuks koju Sepakuru tänavasse jõudsin , oli õues juba suur valge . Heitsin voodisse , aga uni ei tulnud . Siuke tunne oli , nagu kihutaksin mööda käänulist teed ikka edasi ja edasi ! Mitu korda pidin käe maha panema , et kurvi peal mitte voodist välja kukkuda . Lõpuks kukkusingi voodist välja ja jäin põrandale magama . Niimoodi algas minu tutvus professor Peeter Elmarovitsh Tulvistega . Loodan väga , et teda presideniks ei valita . Siis oleks meie lõbusatel õhtutel lõpp . Kuigi me oleme juba ammu karsklased nagu kadunud Ernits ja Ariste . Eks noored ole ju alati tahtnud moodsalt riides käia . Paraku langesid minu noorusaastad aega , mil Eestis polnud võimalik poest normaalseid rõivaid osta . Kauplused olid täis vatikuubesid ja koledaid halvastiistuvaid ülikondi . Teksaseid ja botaseid ei leidnud Tartust isegi tikutulega otsides . Ometi oli tollalgi inimesi , kelle garderoobis olid nii teksased kui ka botased . Oi , kuidas ma neid kadestasin ! Ükskord pärast trenni tuli dushiruumis minu juurde üks mees , kes ütles : " Ma vaatan , Arkaadi - niimoodi ilma riieteta oled sa ju päris ilus mees . Kuid need kaltsud , mida sa kannad , teevad sinust ju peletise ! " " No aga kust ma neid paremaid riideid võtan ? Poodides ei ole ju mitte midagi . " " Omavahel öeldes , asi ei ole päris lootusetu . Aga raha peab olema . Miltonsi teksad maksavad <arv> rutsi ja tossud <arv> ! " Nii algas minu tutvus spordiarst Toomasega . Järgmisel hommikul vahetasid omanikku <arv> Nõukogude rubla ja pamp välismaa riietega . See juhtus Toomemäel , Musumäe juures . " Kui asjad sulle parajad ei juhtu olema , ära muretse ! Küll nad venivad järele , " julgustas kaupmees rahapakki vastu võttes . " Ja kui veel mingeid soove on , siis astu läbi ! Ma elan kohe seal naha- ja suguhaiguste dispanseri kõrval ! " Edaspidi sai minust Burdenko tänaval igapäevane külaline . Linna peal hakkasid levima kuulujutud , et mul on tripper . Tegelikult käisin seal lihtsalt oma garderoobi täiendamas . " Tom , ega sul siniseid soome kummikuid ei ole ? " " On ! " " Aga Luhta jopet ja Karhu suusamütsi ? " " On , on ! " " Jugoslaavia tallaga lumesaapaid oleks ka vaja ! " " Milles küsimus ! " " Ja Marlboro pusa ? " " Vat , pusasid praegu ei ole ! Aga ma lähen NSV Liidu koondisega olümpiamängudele , küll ma siis toon ! " Alles kodus avastasin , et <arv> rubla maksnud Karhu suusamütsile oli kirjutatud hoopis Kahru ! Ja et Winstoni kilekoti ( <arv> rubla ) sanga oli kleeplindiga parandatud ! Ja Falmersi kilekotti ( <arv> rubla ) , mille peal supeltrikoos kaunitari pilt , oli nõelutud ! Aga mis sellest , äri käis muudkui edasi . Ükspäev ütles Tom : " Kuule , mul on siin mõningaid pornoajakirju ka , mis võiksid sind ehk huvitada ! " Oi , oi , oi ! Midagi niisugust polnud ma varem isegi unes näinud . " Ma võtaks " Seksolümpia " ja " Orgiad Kolmandas Reichis " ja " Daami koerakesega " . Mis nad maksavad ? " " Kokku <arv> ! " " Kaup koos ! " Võtsin huvitavad zhurnaalid ja tõttasin koju lugema . Aga paraku kippus minu sportlik vorm pikapeale ära vajuma . Nojah , trennitegemiseks polnud enam mahti , kõik aeg kulus riiete ostmiseks vajaliku raha kombineerimisele ja riietega mööda Tartut promeneerimisele . Jäin ülikooli meistrivõistlustel eelviimaseks ! Pärast võistlust otsis Tom mu jälle duhiruumist üles . " Arkaadi , kui sa niimoodi jätkad , siis sa Moskvasse universiaadile küll ei pääse , " ütles Toomas tõsiselt . " Vaatasin täna , kuidas sa mööda staadioni loivasid . Mul hakkas sinu sportlasekarjääri pärast kohe mure ! " " No aga mis teha ? " vastasin õnnetult . " Ma pingutan kogu jõust , aga mis teha , kui võhma ei ole ? " " Ära heida meelt , " lohutas sõber . " Näed , mul on siin ühed tabletid . Võta neid kolm korda päevas pärast sööki . Usun , et need aitavad ! " Kaks nädalat hiljem tulin Eesti meistriks . Ja kuu aja pärast seisin Luzhniki staadionil kõrgel pjedestaalil , orkester mängis ENSV hümni ja minu mustas kaelas rippus kuldne medal . Ma olin NSV Liidu tshempion ! Tänutäheks ostsin Toomale GUM-ist kaks dubljonkat . Tom müüs need Ilkka Riihivuorile ja Marja-Liisa Hämaläinenile valuuta eest maha , kui NSV Liidu koondisega Soomes käis ja ostis markade eest Togliattist uhiuue Zhiguli Luxi , mille ostis maja müügist saadud rahade eest olümpiavõitja Jaan Talts . Vahepeal ei näinud Toomast mitu aastat . Aga nüüd ta ükspäev helistas ja ütles , et läheb varsti välismaale uut kaupa tooma ja kas mul mingit riidekraami soovi on ? Tore , minu garderoob vajabki uuendamist . Ja spordiga peaks ka jälle tõsisemalt tegelema hakkama . Helistas Arnold Rüütel ja ütles , et oleks vaja rääkida . " Ma lähen just Spiritisse sööma , tule ka ! " vastasin mina . Aga Arnold ütles , et tahaks kohtuda sellises kohas , kus pole pealtnägijaid ja saab segamatult juttu puhuda . " Tead Siniallika pizzat seal Tartu maantee ääres ? Saame seal kokku ! " lõpetas ta oma kõne salapäraselt . Need kevadised ilmad on ju salalikud : soe päike paistab , aga külm tuul puhub . Mitu tuttavat on praegusel ajal ränga külmetuse külge saanud . Mässisin salli tugevamini ümber kaela ja tõmbasin soni üle kõrvade . Pizzaputka juures valitses tühjus ja vaikus . Natukese aja pärast kostis maanteelt mootori mäuramist . Kummide vilinal kihutas parkimisplatsile must dzhiip , suur nagu kummut . Masinast kargas välja Jüri Mõis . Nende ridade autorit nähes venis linnapea nägu pettumusest pikaks . " Mis sina , Arkaadi , siin teed ? " küsis Jüri . " Sõpra ootan , " vastasin mina . " Aga mis asju sa ise ajad ? " Jüri ohkas . " Ootad sõpra ! Oh , kuidas ma sind kadestan ! Sa tead ju , et Laar keelas minul oma sõbraga suhtlemise ära . Kui Meelis Lao mulle helistab , siis võtab Laar telefoni vastu ja valetab , et mind ei ole kodus . Ükskord tuli Meelis õhtul hilja ja viskas kivikesega niimoodi vaikselt vastu akent , et mind välja jalutama kutsuda . Aga Laar kuulis sosistamist , kargas öösärgi väel õue ja pistis karjuma ! Kihutas Meelise minema ! Ainult pühapäeviti kirikus saame teineteist näha , rääkinud ei ole juba mitu nädalat . Laar passib peale nagu põrguline , nüüd sunnib isegi oma toas magama . Ja kui ta peab vahel ametiasjus välismaale minema , siis paneb mulle paar vanamutti sappa , kes minu järele nuhivad ! " " Kohutav ! " ütlesin mina . " Kaarel Tarandil hakkas meist lõpuks hale , nii et oleme siiski saanud paar kirjakest omavahel vahetada . Nii et täna , kui valvurimutt magama jäi , hiilisin tasakesi toast välja , lõin Lauri Vahtre , kes mõõk käes ukse taga valvet pidas , uimaseks ja lasin Toompealt jalga . " Äkki kostis jõe poolt öökulli huikamist . " Kui veider , " ütlesin mina . " Öö pole veel käes , aga öökull juba huikab ! " " See ongi tema , minu Meelis ! " lõid härra Mõisa silmad särama . " Meil on kokku lepitud , et ta huikab , kui kohale jõuab . Meelisel on siin lähedal metsaonn , kus me saame segamatult omavahel olla . Tshau , ma siis lähen , sõber ootab ! " Ja tõttas jooksujalu minema . Möödus mõni minut . Siis saabus sündmuskohale veel üks ekipaazh . " Anna andeks , Arkaadi , et sind oodata lasin , " ütles Arnold oma tumesinisest Ford Fiaskost välja ronides . " Aga asi , miks ma sind üles otsisin , on tõsine . Vaata , ma olen otsustanud oma kandidatuuri presidendivalimistele üles seada ja tahaks sinu kui kogenud meediainimese käest natuke nõu küsida . " " Jumalissand , Arnold - sa ei mõtle seda ju ometi tõsiselt ? " jahmusin . " Sinu eas ei hakata ometi vasikatega võidu jooksma . Kust sul selline hull mõte pähe tuli ? Miks sa ei võiks kolde ees mõnusaid vanaduspäevi veeta , pehmed sussid jalas ja pits head viina käeulatuses ? " Arnold ohkas . " Sul on õigus , presidendiametist ei ole mul sooja ega külma . Kuid hiljuti said mulle teatavaks asjaolud , mis nõuavad minu kiiret tagasipöördumist Kadriorgu ! " Ja Rüütel jutustas , et tal olevat täitsa kindlaid andmeid , et Kadrioru lossi keldrisse on maetud varandus , mille peitis sinna omaaegne ENSV Ülemnõukogu esimes sm. Aleksei Müürissepp . " Kui Müürissepp <arv>. aastal Londonis käis , andis Briti valitsus tema kätte Eesti Vabariigi kullavaru , mis enne sõda Inglise panka hoiule oli toodud . Selle aarde mattis kadunud Müürissepp lossi loodetiiva all asuvasse koopasse . Ning seal on see peidus siiamaani . On tarvis vaid hoonesse sisse pääseda ja kuld välja kaevata . Ütle , Arkaadi , kuidas ma peaksin oma valimiskampaania üles ehitama ? Mul on oma <arv>. aasta kampaaniast , kui NSV Liidu Ülemnõukokku sai kandideeritud , hulga valimisplakateid alles . Mis sa arvad , kas neid saaks veel kasutada ? " Seletasin siis vanahärrale valimiskampaania põhitõdesid . " Sa pead käima üritustel , kus käivad seltskonnaajakirjanikud ja fotograafid , et sinu näopilt ajalehtedesse jõuaks . Sa pead käima rahvapidudel ja tola tegema , et rahvale sinu nimi jälle meelde tuleks . Ja siis pead sa trükkima selliseid värvilisi broshüüre nagu Kodu-Anttila ning neid inimeste postkastidesse toppima . " Rüütel kirjutas kõik hoolikalt ülesse ja lubas mulle rikkalikult tasuda , kui ta ära valitakse . " See on täitsa kindel , et kuld on seal keldris , kus Lennart praegu oma moose ja brikette hoiab ! " Äkki kostis maanteelt sireenide huilgamist ja mürinat . Mitu musta Mercedest tulid suure hooga Tallinna poolt . Meid nähes pidas kolonn kinni ja juhtmasinast kargas välja Mart Laar . Sidemes peaga Lauri Vahtre oli sohvriks . " Tere Arkaadi ! " karjus peaminister . " Ega sa Jüri Mõisa pole näinud ? " " Tere , mehed ! " vastasin mina . " Minu arust jooksis ta natukese aja eest tulistvalu Tartu poole ! " " Järele talle , " hüüdis Mart ja hüppas autosse , mis sedamaid minema tuiskas . Kui mõtlema hakata , siis on enam kui veider , et minu elutee pole Andres Tarandi omaga ristunud . Olen teda mitu korda linna peal kohanud , aga kunagi ei ole olnud juhust tuttavaks saada . Paar aastat tagasi nägin , kuidas Tarand Hellas Hundis õlut jõi . Ja kunagi viibisin ühe tuttava riigikogu liikme sünnipäeval , kus Tarand jõi viina . Mingil raamatuesitlusel nägin , kuidas Tarand jõi dzhinni ilma toonikuta . Ja hiljuti ühel ametlikul vastuvõtul jõi Tarand viskit ! Ühesõnaga , minu muljed Andres Tarandist on läbinisti positiivsed . Veini joomas pole ma teda kunagi näinud , mis näitab , et tegemist on korraliku ja aruka inimesega . Neil päevil helistasin Tarandile ja ütlesin , et sooviksin teda kui presidendikandidaati lähemalt tundma õppida . " Milles küsimus ? " ütles Tarand . " Tulge homme läbi , ajame juttu ! " Järgmise päeval lasin Tarandite ukse taga kella . Õues oli mitukümmend kraadi sooja ja värskes Õhtulehes oli ilmunud Tõnis Erilaiu igakevadine kolumn , milles teatati , et naised on jälle ilusaks läinud . Huvitav , mis naised need Erilaiul õieti on ? Minu naised on aastaringselt kaunid , nii et ei saa arugi , kas on suvi või talv - nii armsad on nad kõik ! Kui Mari Tarand ukse avas , lõi korterist vastu pahvak jäist õhku nagu külmkapist . " Tulge ruttu sisse , et kuumus sisse ei pääseks , " ütles ta ja juhatas mu elutuppa . Ruumi seinu kattis valge härmatis , nurkades kõrgusid lumehanged ja laest rippusid jääpurikad . Karusnahkses jopes ja viltides majaperemees saabus suuskadel magamistoast ning surus mul mehiselt kätt . " Meeldiv kohtuda , " ütles ta . " Olen teist palju head kuulnud ! " " Samad sõnad , " vastasin mina hammaste plagisedes . " Aga jumala eest , öelge - miks siin nii külm on ? " " Noh , ma harjusin Antarktika-aastate jooksul pakasega ära , " seletas Tarand . " Tegelikult olen muidugi kogu aeg jahedamat kliimat armastanud . Kuumus ajab hirmsasti higistama ja teeb uniseks . See on hullem veel kui vein . Poolusele läksin ka peamiselt Hrushtshovi sula eest peitu . Ja kui siis lõpuks ekspeditsioonidelt tagasi jõudsin , seadsin korteris polaarrezhiimi sisse . Mul on siin võimsad puhurid ja konditsioneerid , mis jahutavad . No ehtsat arktilist pakast selliste vahenditega muidugi ei saavuta , aga nii paarkümmend kraadi miinust tuleb ära ikka ! " Tegime korteris väikese ringkäigu . Mulle näidati vanni , mida kattis paks jääkiht ja kus hullasid hülged . Magamistoas turnis padjakuhja otsas majesteetlik jääkaru . Kabinetis istus salk pingviine ja vaatas televiisorit . Ja köögis askeldas eskimo , kes küpsetas piirituslambi leegi kohal toorest turska . " Tõesti ilus korter teil ! " polnud ma kiitusega kitsi . " On jah siuke mõnus külm elamine , " noogutas Tarand rahulolevalt . " Tegelikult olen juba ammu tahtnud küsida , härra Tarand - miks te elate Kirjanike Majas ? " uurisin . " Te ju ei ole kirjanik ? Kas te ei arva , et võiksite oma korteri mõnele kirjanikule loovutada . Kaur Kenderile näiteks ? Kaua vaene Kender Rain Lõhmuse allüürnikuks olema peab ? Tähendab , Kaurile ja Rainile selline elu muidugi meeldib , aga proua Lõhmus kannatab väga ! Katsuge ise normaalset pereelu elada ja lapsi saada , kui Kender kogu aeg juures vahib ! " " Noh , minu naine on kirjaniku tütar , " õiendas Tarand , " ja mina olen kirjaniku väimees . Seega on mul täielik õigus Kirjanike Majas elada ! Kui poisid suureks kasvasid ja omaette elama hakkasid , jäi meil palju ruumi üle ja võtsime mõned põhjamaa asukad enda juurde , et seltsim oleks . Aga seda va Kenderit küll siia tolgendama ei taha . " " Väga huvitav , " ütlesin mina . " Aga miks teie pool nii pime on ? " " Meil on praegu polaaröö ja tulesid ei kavatse süüdata enne kui novembris . Aga siis ei kustuta neid jälle enne kui poole aasta pärast , " muheles Tarand ja ütles , et tema meelest sobib selline ajarezhiim Eesti kliimasse suurepäraselt ja et kui ta peaks vastu enese tahtmist siiski riigipeaks saama , siis hakkab ta võitlema polaaröö ja -päeva kehtestamise eest . " Mis tähendab vastu tahtmist ? " küsisin mina . " Te ise siis ei tahagi presidendiks saada ? See on küll veider ja ausalt öeldes - mõjub sümpaatselt . Mõned mehed tahavad küll väga selle koha peale saada . " " Nojah , " ütles Tarand . " Ega ma ise ei olekski vast tühja sebima hakanud , aga poisid käivad peale nagu uni selle asjaga . No neil muidugi oleks vahva , kui vanamees oleks president . " " Millega lapsed tegelevad ? Käivad veel lasteaias või juba koolis ? " " Indrek on välisministeeriumis ja Kaarel on Laari juures õpipoisiks . Eks ta taha ise kah peaministriks hakata , kui ükskord suureks saab . Palk pole muidugi suurem asi aga noh - käib kah ! Eks meie toetame ja küll nad läbi saavad ! Poisid on mul õige naksid - pistsid nahka püksitraksid ! " " Pistsid nahka püksitraksid ? " ei uskunud ma oma kõrvu . " Jah - pistsid nahka püksitraksid ! " kinnitas Tarand uhkelt . Millegipärast oli mul häbi küsida , kuidas püksid püsivad - kuidas need püksid püsti püsivad ? Eks nad kuidagi ikka püsivad , arvan ma . Kohtasin juhuslikult tänaval oma vana sõpra rahvarinde päevilt . " Tere , Edgar ! " ütlesin mina . Aga selleasemel , et tervitusele vastata , tegi Savisaar midagi ootamatut - ta andis mulle põse peale matsuva musi ! Ühest küljest olin muidugi meeldivalt üllatatud , aga teisest küljest - ega me nüüd n i i head sõbrad ka Rahvarinde päevil ei olnud . Vahest tuli juhatuses ikka päris teravat nagistamist ette . " Mäletad , Edgar , kuidas me tol kuumal suvel Rahvusraamatukogu juures kraavi kaevasime ? " " Mäletan ma jee ! " ütles Savisaar . " Kaevasime me jee ! Kraav rokkis imho täiega ! Aga kuumus sakkis btw vilinal ! " Ning pilgutas mulle seejuures niimoodi silma . Küsisin : " Mis sa veiderdad , Edgar ? Kas sa inimese moodi käituda ei oska ? " " Oskan ma jee ! " vastas sõber rõõmsalt - ja naeratas kuidagi lollakalt . " Ja räägid sa ka kuidagi imelikult ! " pahandasin . " Mis sinuga lahti on ? " Siis Savisaar nagu rahunes natuke ja seletas , et on viimased <arv> tundi interneti jututoas istunud ja pole veel virtuaalsest reaalsuses päriselt välja tulnud . " Vaata , Arkaadi , " seletas ta . " Jutukas tehakse üksteisele emotikone . Näiteks kui sõber või hea tuttav netti tuleb , siis tervitatakse teda virtuaalse suudlusega . Ja jutuka kõnepruuk on selline , et öeldakse iga asja peale jee ! Saad aru , see on popp ja noortepärane . " " Miks sina , vana mees , jututoas istud ? See on ju nagu rohkem noorte ajaviide ? " " Ah , tead , niisama ajaviiteks ! Vahest viskab irl niivõrd üle , siis on mõnus jutukasse spämmima minna . " " Mis jutukas sa istud siis ? " pärisin . " No OK-jutukas peamiselt , seal käivad päris mõnusad tüübid koos . Ziilike ja Sexyboy ja Koll<arv> ja Pandav Karu ja kes nad seal kõik on . Ma ise käin jutukas Voodilooma nime all ! " Pehmelt öeldes oli kuuldust mõnevõrra shokeeritud ! " Sina , Eesti suurima erakonna esimees , käid jututoas pubekatega plära ajamas , seeaeg kui presidendivalimised seisavad ukse taga ! " Savisaar puhkis sügavalt nagu vulkaan . " Oh jah , kallis Arkaadi - just valimiste unustamiseks ma peangi internetiavarustes uitamas käima ! Sa tead , alguses oli meie kandidaat Siiri Oviir . " " Ma tean Siirit küll , " ütlesin . " Proua Oviir on tubli naine ! " " On , on ! " nõustus Savisaar . " Aga siis tõstis Suurbritannia saatkond protesti - neile ei meeldivat , et mässuliste iirlaste esindaja on kandidaadiks seatud ! " " Jama jutt ! Oviir ei ole ju iirlane ? " " Muidugi ei ole . Aga vaata , ega inglane sellest aru ju ei saa . Tema vaatab ainult , et perekonna nime ees on O - ja ongi kohe iirlane O'Viir valmis . Nagu O'Brian või O'Sullivan ! Ja Siiri pidi kandidatuuri tagasi võtma ja uueks presidendikandidaadiks seati Peeter Kreitzberg . " " Ma tean Peetrit küll , " ütlesin mina . " Härra Kreitzberg on tubli mees . " " On , on ! " noogutas Savisaar . " Aga nüüd on jälle häda - Iisraelist saabus signaal , et Tel Avivile ei meeldi , et vana nats on kandidaat ! " " Jumal hoia ! Kreitzberg ei ole ju nats ? " " Loomulikult mitte ! Aga ega juut seda ei taipa . Tema vaatab , et siuke saksapärane perekonnanimi - ja ongi fashist valmis ! Nagu Linnas või Männil ! Nüüd peab Peeter ka kandidatuuri tagasi võtma . Mõtlesin , et määraks siis Liina Tõnissohni . Aga kohe tuli Arafati käest kuri kiri , et palestiinlased ei lepi sellega , kui juut presidendiks saab . Siis arutasime Eino Baskini kandidatuuri ja lärmi tõstis Hispaania kuningas : kuidas me võivat baski terroristi toetada ! " " See on absurd , täielik komöödia ! " " No näed - aga mis sa teed ära ! " õhkas Savisaar . " Välisriikide arvamus on tähtis . " " Aga miks sa ise ei kandideeri ? " küsisin mina . " Sind ju kõik tunnevad ja armastavad ? " Aga sõber vastas : " Tunnevad nad jee ! Armastavad nad jee ! Kandideerin ma jee ! " Ning ajas seejuures keele suust välja , vaat niimoodi - : P Ja läks afk-sse ! Ärkasin hommikul eelaimdusega , et täna juhtub midagi kohutavat . Juurdlesin , mis see küll olla võiks ? Läksin vannituppa , astusin kaalule ja tardusin soolasambaks . See , mida ma nägin , oligi kohutav ! Kaal näitas <arv> kilo ! Astronoomiline arv ! Ühest küljest on see ju loomulik , kui elad linnas , kus tegutsevad säärased toredad asutused nagu Troika ja Klafira ning Must Lammas . Nüüd tehti Coca Cola Plaza ka veel lahti , kus pakutakse maitsvat kebabi . Aga teisest küljest olin alati arvanud , et ega mul neid kilosid suurt üle <arv> ei ole . Enda meelest olen ju sale mees . Pikka kasvu ja lokkis nisukarva juustega . Kuid nüüd tuleb välja , et olen lühike paks neeger , kiilaspea ! Miks on vahe unistuste ja tegelikkuse vahel nii suur ? Eriti praegu , mil seisan oma modellikarjääri alguses ? Otsustasin , et juba täna peab minust saama kaalujälgija . Jõudsin masendunult tööle ja hakkasin arvutisse toksima ühiskonnakriitilist esseed . Olen esseist , olen Antikristus , ma ei tea mida tahan , kuid tean , kuidas seda saada ! Teised hakkasid juba lõunale sättima ja arutasid elavalt , kuhu sööma minna . " Lähme Kontinenti , " ütles üks . " Lähme Kompassi , " ütles teine . " Lähme Cottonisse , " ütles kolmas . " Lähme Spiritisse , " ütles neljas . " Lähme Nokusse , " ütles viies . " Tuled ka , Arkaadi ? " " Ei , ma ei taha süüa , " valetasin . " Mul ei ole veel kõht tühi . " " Ui , meie oleme küll näljased nagu hundid , hommikust peale pole midagi söönud ! " vastasid kolleegid justkui ühest suust ja siirdusid lõunale . Toksisin esseed edasi . Mul oli sel hommikul ühiskonna kohta palju kriitilist öelda . Jutt jooksis nagu Delfi kommentaatoril . Põhiliselt said pihta toitlustusasutused , kes pakuvad liiga rammusat toitu , mis teeb mehed paksuks . Ja ühiskond , kus valitseb kõhnuse-kultus . Modelliagentuurid , kes tahavad , et pesu reklaamiksid mingid luukered , said eriti kõva koosa . Alguses mõtlesin , et panen essee pealkirjaks " Sotsiaalne pornograafia " . Siis mõtlesin , et panen " Sotsiaalne vibraator " . Aga siis tuli veel parem idee ja panin pealkirjaks " Sotsiaalne preservatiiv " . Kuid tööd tehes oli kõht tühjaks läinud ! Käed ja jalad tõmbusid külmaks , magu kiskus krampi ja pea käis ringi . Kannatasin vapralt paar minutit , lõpuks ei pidanud enam vastu ja põgenesin Elevanti . Tellisin Murg suppi , Soor kathi biriyanit , küpsetatud banaani jäätise , baileysi ja puuviljadega ning kaks õlut selle arvestusega , et kui pärast söömist tagasi toimetusse kõnnin , põlevad üleliigsed kalorid kõhus ilusti ära . Aga hiljem tellisin ikkagi takso ja lasin ennast mootorijõul kontorisse tagasi vedada nagu tavaliselt . Kolleegid olid ka juba lõunalt tagasi , nemad olid Hansabussi välja kutsunud , omal jalgel poleks keegi liikuda jõudnud , nii oimetud olid söömisest kõik . Õhtul vannitoas näitas kaal <arv> kilo . Gastronoomiline arv ! Otsustasin , et juba homme peab minust saama kaalujälgija . Järgmisel hommikul ärkasin selle peale , et väljas oli valge ja Päike säras kõrgel sinises taevas . Kell oli alles pool seitse . " Tere , kallis Päike ! " ütlesin mina . " Pole sind ammu näinud ! Kus sa olid kõikse aeg ? " " Tere jah , armas Arkaadi , " vastas Päike . " Me pole tõesti tükk aega kohtunud justkui Krieger ja Müürsepp . Ma olin seitsme maa ja mere taga , paksus metsas . Magasin suure karu kaisus magusat talveund . Aga nüüd ärkas karu üles ja lõi mind kah maast lahti . Ütles , et talv on möödas ja et mul on aeg minna ja hakata oma soojade kiirtega vaese eesti rahva külmunud konte üles sulatama . Ja siin ma nüüd olengi ! " Nende sõnade juures suudles Päike mind otse põsele . Tundsin sooja hingeõhku ja aroomi , mida tema juustest õhkus . " Mis lõhn see on , Päike ? " " Anna andeks ! Rumal loom ei viitsinud talve jooksul korda kordagi peldikusse minna , tegi oma hädad otse voodisse . Ja ega tegelikult mina ka ei viitsinud . Aelesime oma mustuse sees nagu kaks siga ! Ma tean jah , see hais on kohutav . Aga ära pahanda , Arkaadi , ma kohe lähen pesema . Tee sa senikaua kohvi , kuni ma dushi all olen ! " Tõusin voodist ja keetsin meile kange kohvi . Hõikasin vannituppa : " Mitu lusikatäit suhkrut ma panen ? " " Pane kolm ! Ei , pane neli ! " karjus Päike üle veepladina . " Aga kas sa võileiba ei taha ? " " Tahan küll võileibu ! Ja omlett kulub ka marjaks ära , kuni kõrtsid lahti tehakse ja võib linna sööma minna ! " Kardan , et sel kevadel minust kaalujälgijat ei saa . Tulin hommikul tööle , panin arvuti käima ja nägin , et minu kataloogi on tekkinud võõrad failid . Ühe nimi oli " etnilise demokraatia kriis.doc " ja teine oli " kevorkian.doc " . Taipasin , et egüptoloog Sergei Stadnikov on öösel jälle minu arvutit reostamas käinud . Asi on selles , et teenekas teadusemees on Eesti tuntuim uneskõndija . Somnambuulses seisundis kondab ta mööda eesti ajalehtede toimetusi ja teeb igale poole oma faile . Mõnikord leitakse Stadnikovi faile arvutist , mõnikord laudade pealt , mõnikord põrandalt , mõnikord tualetist . Tõin lapi ning hakkasin mustust rookima . Aga siis helises telefon . " Tervist ! " ütles reibas hääl . " Ma Loomingu Raamatukogust tülitan . Kuulsin linna peal uudist , et teie valduses on parun Stackelbergi vanatädi memuaarid ? " " Jah , on küll , " ütlesin mina . " Aga mis siis ? " " Arutasime siin naistega , et oleks tore need Loomingu Raamatukogus välja anda . " " No ma ei tea Kes neid vanatüdruku heietusi ikka lugeda viitsib . ? " " Oi , baltisakslaste kultuuripärand on äärmiselt väärtuslik ja põnev ! See on ju osa meie senitundmatust kultuuriloost ! Loomingu Raamatukogu on parunite memuaaride avaldamise oma südameasjaks võtnud ! See on meile isegi rootsi kirjandusest kallim ! " " Ei no siis muidugi , " ütlesin mina . " Ega mul polegi neid Stackelbergi-muti käsikirju kuhugi panna , ongi tore , kui ära viite , saab pööningu rämpsust lagedaks . Aga te peate ise oma transpordi järele saatma . Ja töömehed ka , kes laadungi peale viskavad ! " " Suur tänu teile , " tänas hääl ülevoolavalt . " Oleme siis kokku leppinud . Esmaspäeval tuleme autoga kraamile järele . " Panin telefonitoru hargile . On ikka veidrikke maailmas , jumala eest . Pärastlõunal saabus toimetusse härra Stadnikov . " Nu privet , Arkaadi Arkadijevitš ! " vastasin mina . " Miks sa nii vara ringi tuiad ? Praegu ei ole veel öö ? " " Ah , tead ! " ütles Stadnikov . " Käisin vene saatkonnas asju ajamas . Ma tahan , et minu proual lubataks Eestisse minu juurde elama tulla . " " Proual ? Ma ei teadnud , et sa naisemees oled ! Ja kes on siis see õnnelik proua Stadnikova ? " " Nali selles ongi , et proua Stadnikovat Eestisse ei lasta ! Vene võimud ei luba , " pahandas sõber . " Vaata , minu mõrsja töötas Tartu ülikooli muinasteaduste muuseumis muumiana . Aga bolševikud küüditasid ta koos õdedega pärast revolutsiooni Voroneži ja hoiavad neid nüüd seal kinni . Kirjutasin nüüd Putinile , et lõpetagu pull ja ärgu takistagu perekondade taasühinemist ja viisin kirja suursaadikule , et ta selle Moskvas isiklikult Venemaa vaaraole edasi annaks . See on etnilise demokraatia kriis , täielik kevorkian ! " " Armas Tutanhamovitš , tahtsingi sulle just öelda - ma olen tüdinud sinu tagant koristamisest . Terve hommiku kustutasin sinu kriise ja kevorkiane ! " " Mis teha , kallis Arkadijevitš - ma ei saa sinna midagi parata ! Kui jälle tulevad need novembriööd , siis kisub tundmatu jõud mu voodist välja nagu kordi pudelist ! " laiutas Stadnikov käsi . Pärast tema lahkumist kutsusin IT-mehe ja lasin arvutile ekraanipassword'i panna . Ma tean küll , et ekraanipassword on looma jaoks , aga ehk aitab siiski . Õhtul nägin Maneeži trammipeatuses tuttavat siluetti . See oli Hando Runnel , kes seisis tänavalaterna all , jahmunud ilme näol nagu linna eksinud põdral . " Jumaluke , Hando ! Mis sa Tallinnas teed ? Ja miks sa öösärgi väel oled ? " " Ise ka ei saa aru ! Heitsin õhtul oma kodus Tartus rahulikult magama , aga kui ärkasin , leidsin ennast Kaare tee ehitusmaterjalide poest : ei leia enam tagasiteed koju ! Ole kena mees , juhata , kustkaudu siit Tartusse pääseb . " Hando rääkis , et novembriöödel satub ta tihtipeale niimoodi mööda maad uitama . " Aga kas sina ei käi unes ringi , Arkaadi ? " küsis ta . " Oma teada mitte , " vastasin mina . Ülemistel , lennuvälja juures jäin seisma ja ütlesin : " Nii , Hando ! Kui sa nüüd siit otse mööda teed edasi põrutad , jõuadki õige pea koju tagasi . Head teed ! " " Head õhtut , Arkaadi ! " ütles Runnel ja kõndis ära pimedusse . Läksin koju , jõin teed ja heitsin voodisse . Pean varakult magama minema , sest käin öösiti Arteri toimetuses . " Juhtus nii , et kuskil neli kuud tagasi sain järsku lapse . Olin ebameeldivalt üllatunud , sest ma polnud arvestanud , et pean oma tagasihoidlikku ateljeekorterit kellegagi jagama . Alguses sujus meie vahel kõik hästi , aga paari päeva pärast avastasin , et see inimene , kelle ma olin ilmale toonud , on kohutavalt lohakas ! Ta on nii laisk , et ei viitsi isegi üle koridori tualetti roomata , vaid teeb oma häda otse püksi . Ja mina olgu siis see loll , kes peab tema järelt koristama ! Ma olen talle tuhat korda rääkinud , aga talle on see nagu hane selga vesi . Viimasel ajal on tal tekkinud veel üks ebameeldiv harjumus . Ta roomab ringi ja närib kõike , mis ette juhtub . Molberti jalad on täiesti ära näritud ! Tunnen , et minu loometöö on tema pärast tugevalt häiritud . Loomulikult tahaksin pojaga hästi läbi saada , aga me lihtsalt ei mõista teineteist . Ta ju ei räägi midagi ! Kogu tema jutt on üks arusaamatu lällamine ! Tunnen , et oleme väga erinevad inimesed , mina hindan kunsti , luulet ja vaimseid väärtusi , tema aga ainult magab päevad läbi , koogab mõttetult ja närib kõike , mis kätte juhtub ! Mida ma pean tegema , et meie suhe korralikult töötaks ? Ma ei pea ometi tema tasemele laskuma ! " See , millest sa räägid , on lihtsalt põlvkondadevaheline konflikt . Noortel on paraku hoopis teised huvid kui sinul . Kunst ja luule on nende jaoks täielik jama , sina aga ei mõista tema hobisid . Katsu temast aru saada ! Tegelikult võib sinu poeg olla vaimselt väga arenenud isiksus , kuigi ei räägi . Lao-zi ütles : kes ei tea , see räägib , kes teab , see ei räägi ! Pühenda oma lapsele rohkem aega , ehk õnnestub sul siis teda ka paremini mõista . Üks zeni õpilane veetis oma õpetaja juures üheksa aastat . Kogu selle aja ei ütelnud õpetaja talle midagi mõistlikku . Aga järsku ühel päeval mõistis õpilane , mida õpetaja oma lällutamisega kogu aeg oli öelda tahtnud ! Kord oli mees , kellel oli pärl . Ta läks ja mattis selle jõe kaldale . Kui mees üheksa aastat hiljem tagasi tuli , nägi ta , et jõgi oli oma sängi muutnud . Mees sai aru , et oli pärli ilmaasjata maha matnud ning sai valgustatud . Sinu pojal on praegu väga raske aeg , tal tulevad hambad . Mine apteeki ja osta talle spetsiaalne närimisrõngas . Siis jätab ta mööbli ja molberti rahule . " Kannatan juba mitu aastat ägeda kõnepidamatuse all . Kõige piinlikum on see , et ma ei tea kunagi ette , millal kõne võib tulla . Seetõttu olen muutunud häbelikuks ja hakanud vältima avalikke kohti . Aga paratamatult tuleb aeg-ajalt kodunt lahkuda . Näiteks täna seisin toidupoes korvijärjekorras , kui korraga jälle üks kõne püksi tuli . Mõlemad käed olid kinni kah , nii et ei saand kuidagi telefoni välja lülitada ja nii see kõne muudkui voolas sirinal mööda sääri alla . Olin läbimärg , kui lõpuks aku tühjaks sai . Vanasti juhtus mul sihukesi asju ainult töö juures , kuna kodus Lillekülas meil telefoni ei olnud . No ja töö juures võttis alati sekretär kõne vastu , nii et mina jäin kuivaks ! Aga nüüd on mul mobla taskus ja kõned muudkui tulevad ja tulevad ! Mida teha ? " Saan sinu murest aru . Kõnepidamatust põhjustab telefoni sulgurlihaste nõrgenemine haiguste ja vigastuste tagajärjel . Telefonist tilgub kõnet aevastamisel , köhimisel või raskuste tõstmisel , raskematel juhtudel vallandub kõnevool juba püstitõusmisel ! Kõnepidamatus on ravimatu haigus ! Kuid ära heida meelt ! Telefoni võib välja lülitada . Kui sa seda teha ei saa , siis ära vähemalt kanna paljast telefoni otse taskus . Firmad müüvad spetsiaalseid kummikotte , millega on mugav telefoni vöö külge kinnitada . Sellisest kotist ei tule praktiliselt ükski kõne läbi . Kuid ära unsuta igal õhtul kotti tühjaks kallata ja puhtaks pesta , sest muidu lähevad vastamata kõned haisema ! " Kui ma kaks aastat tagasi Lasnamäele maja ostsin , oli see paksult elanikke täis . Üheksakorruselises majas ei olnud kütet , katus sadas läbi , oli vaid üks lift , mida kasutati tualettruumina . Renoveerimise järel sai koledast paneelmajast neljakorruseline villa , kus on üksteist vannituba , üle kümne magamistoa , viis elutuba , kaks kööki , veinikelder , saun , sahver ja lift . Tegin majas kõvasti tõrjet , et elanikest lahti saada . Paraku tagajärjetult ! See tõug , kes minu majas elab , on eriti vastupidav - muistsete sküütide järeltulijad . Ei aidanud ükski mürk ega aerosool . Sõber soovitas mingit hiina kriiti , millega tuleb üürnike liikumisteedele jutid vedada . See pidavat nad sigimatuks tegema . No ei tea . Selle operatsiooni ainus tagajärg oli , et majja kolis mitu hiina perekonda ! Jumal , jumal küll ! Kõik kohad on üürnikke täis . Üks on võikam kui teine . Nad söövad tühjaks minu külmkapid , ajavad veinikeldris puskarit , hapendavad vannis kapsaid ja kasutavad lifti tualettruumina ! " Käisin metsas . Maapind ei ole metsas selline nagu linnas . Lausa imelik on seal käia , kõik on nii pehme ja niiske nagu voodis . Kuhu iganes astud , ikka astud mingile taimele peale . Heitsin pikali . Lamada oli veel parem ! Hingasin nii vaikselt kui sain . Hakkasin kuulma igasuguseid hääli . Kuskilt eemalt tuli tuul . Tuule kahin on fantastiline - justkui lina kahiseks voodis ! Kaugel piuksus üks lind . See oli , nagu üks lind piuksuks voodis ! Siis piuksus veel üks lind . Siis tõusis üks lind lendu ja sopsus läbi metsa minema . Ärkasin ülesse ! Sambla seest kasvasid välja igasugused seened . Noppisin neid palja käega ja pistsin suhu . Seened olid väga head . Üldse oli metsas väga mõnus . Kellelgi polnud mingeid probleeme . Ja kui mõnel oligi , siis ta ei virisenud , vaid kannatas vaikselt ! " Käisin septembri keskel lolli peaga Pühajärves ujumas ja jäin bronhiiti . Siis vedelesin nädal aega palavikuga voodis ja lugesin Churchilli mälestusi . Arst tuli ka ja kirjutas antibiootikume . Kui ma siis tööle läksin , oli mul kole köha ja kurk oli valus ja hääl oli selline kare . Ja ma panin tähele sellist fenomeni : naiskolleegid , kes tavaliselt mu jutust üldse välja ei tee , kuulasid nüüd huviga mu juttu , kuigi rääkida oli mul raske , sest hääl läks aeg-ajalt üldse ära ! Ma rääkisin neile Churchillist ; naised ütlesid , et ma räägiks veel ja siis ma rääkisin neile antibiootikumidest ka . Siis ütles Evelin , et talle tuuakse täna mööblipoest diivan koju , aga meest tal õhtul kodus ei ole ! Ja ise vaatas niimoodi nõudlikult otsa . Ja Tuuli ütles , et tal on külm magada oma kodus , kuna Südalinna valitsus keeldub elumaju kütmast . Ja vaatas mind sama nõudlikult . Mina rääkisin neile veel Inglise poliitikustest ja külmetushaiguste ravist . Seepeale vaatasid naised mind pettunult ja ei teinud mu jutust enam väljagi ! " Oi , mees , küll sa oled ikka loll ! Kas sa siis ei tea , et kähe hääl on seksikas ja mõjub daamidele erutavalt ! Aga sina ei mõista peeneid vihjeid , ei oska kaunitest silmadest vihjeid lugeda ja patrad oma ihuhädadest nagu idioot . Miks on naiste lemmikud Tom Waits , Andres Tarand ja Eino Baskin ? Sellepärast , et neil on hääl kähe . Jäta meelde : naised armastavad kõrvadega , mitte nagu Winston Churchill , kes armastas sigariga ! " Minu eesmärk on teravadada USA ja Eesti suhteid ja Ameerika saatkonnale valusasti kätte maksta ülbe kohtlemise eest , mis mulle seal viisataotlemisel osaks sai . Selleks , et USA saatkonda sisse pääseda , tuleb osta pilet , mis maksab <arv> krooni . Kusjuures teeninduse kvaliteet ei vasta absoluutselt selle hinnale . Minuga räägiti läbi klaasi , mikrofoni kaudu , nagu mingi tõpraga . OK , ma ei tahagi saatkonna töötajatega intiimsustesse laskuda , aga suhtumine võiks olla inimlikum . Pealegi otsiti mind seal läbi , justkui ma oleks mingi kahtlane kuju . Olen juba aastaid töötu , aga seni pole veel keegi mind selle pärast mõnitanud . Ameerika saatkonnas aga arvati heaks seda mulle nina peale visata . Ma ei saa aru , mis see nende asi on ! Nagu neil omal töötuid vähe oleks . Suursaadiku asi on mulle viisa anda , mitte ilkuda minu isiku kallal . Ühtlasi arvan , et Eesti riik peaks oma kodanikku võõrriikliku vägivalla eest kaitsma ! " Praegu kehtiv USA viisa saamis kord on selline : mine turule ja osta kanamune . Loobi saatkonda paar päeva munadega , siis mine ja esita viisataotlus . Kui sulle viisat ei anta , osta korvi täis mädanenud tomateid . Loobi saatkonda tomatitega ja esita taotlus uuesti . Kui ikka veel viisat ei saa , mine osta USA lipp <arv> eksemplaris ja põleta see vastavalt kehtivale korrale saatkonna ees ära . No ja kui sulle siis ka viisat ei anta , näeb Ühendriikide immigratsiooniseadus ette , et sa pead ennast bensiiniga üle valama ja elukohajärgse USA saatkonna ees põlema panema ! " Kõik algas sellest , et viskasime vana Xeroxi prügimäele ja ostsime uue koopiamasina firmalt Canon ! Canoni esindaja soovitas valida emase koopiamasina , kuna emased masinad paljundavad kiiremini ja kvaliteetsemalt kui isased . Samuti pidavat emaste puhastamiseks kuluma vähem piiritust , sest nad jäävad rutem purju . Jäime müügimehe juttu uskuma ja ostsime iluduse ära ! Esimestel päevadel töötas ta tõepoolest korrektselt . Kuid kohe panime tähele , et teised büroomasinad käituvad kuidagi imelikult . Arvutid hakkasid poisikesetempe tegema . Isegi muldvana <arv> , kelle kõvaketas on aastatega jumalast pehmeks länud , lasi ennast üepeakaela internetti ühendada . No tule taevas appi , mida on siuksel rondil veel enne surma unistuste kiirteele asja ! Üldse muutus õhkkord büroos kuidagi nilbeks ! Üha raskem on meil , inimestel , oma tööle keskenduda . Skänner ja printer üritavad koopiamasinat tagumikust näpistada . Kusjuures koopiamasinale paistab see isegi meeldivat ! Ja eile , kui norra äripartneritega lõunalt tulime , avastasime et kohvimasin on koopiamasinale selga roninud ! Jumal , jumal küll ! Väliskülaliste ees oli kohutavalt piinlik . " Ausõna , ma ei mõista sind ! Miks sa üldse pead firmat ? Kas sul oma elupäevadega midagi targemat ei ole teha ? Parem paastu . Mediteeri . Küll tuleb siis ka hingerahu ja sisemine selgus ! Mis sa arvad , et skänner , kohvimasin ja faks peavad mungaelu elama , seeaeg kui sina ise mingite norrakatega mööda kohvikuid ringi tõmbad või ? " Ärge jumala pärast minu nime lehte pange , sest ühiskond ei mõista veel meiesuguste meeste probleeme ! Asi on selles , et olen impotent , kuid pean seda salgama ! Et keegi mind impotendiks ei peaks , olen naise võtnud ! Meil on kolm last . Peale selle on mul armuke ja palju juhuslikke vahekordi . Töökaaslased arvavad , et olen elumees ! Aga tegelikult ei tahaks ma üldse naistega tegemist teha , vaid niisama vaikselt kodus nokitseda ja margikogu korrastada ! Näitasin oma albumit ühele tuttavale filatelistile , kes lohutas mind ja ütles , et minu margikogu pole sugugi väike , vaid täitsa normaalse suurusega ! Kui suur on üldse keskmise eesti mehe margikogu ? " Eestis jah vaadatakse impotendi peale viltu . See hoiak meie mentaliteedis on pärit Vene ajast . Aga Euroopas on impotendid kõrgel au sees , täpselt nagu filatelistidki ! Tallinnas tegutseb küll filatelistide klubi , aga vaestel impotentidel pole veel kohta , kus mõnusasti aega veeta . Naised ja muud seksuaalaktivistid on kõik kohad vallutanud ! Homobaare on iga nurga peal ! Impotente leidub meil riigiaparaadis ja äris ja kultuurisfääris , aga nad kõik tegutsevad kuidagi kaootiliselt ja organiseerimatult ja nad häbenevad oma sättumust ! Tegelikult tuleks just julgelt põranda alt välja tulla ja ise oma olukorra parandamiseks midagi ette võtta . Võtkem kasvõi soomlastest eeskuju : Lahtis on juba mitu aastat IMPO-OLYMPIAKISAT , Helsingis korraldatakse Impotentide Suveparaade ja Tamperes tegutseb maailma ainus Impotenssimuseo ! Ja muide , demograaf Kalev Katuse andmetel on keskmise eesti mehe margikogu suurus circa <arv>,<arv> albumit . " Päevalehe lugejad valisid mind Sajandi eestlaseks , aga kasu pole mul sellest aunimetusest tuhkagi . Naised valivad mehi ikkagi jõukuse ja välimuse järgi , aga mul pole kumbagi , kuna veetsin palju aastaid Venemaa vangilaagrites , kus maksti vähe ja nägu on mul juba sünnist saadik kole . Vahepeal mõtlesin , et teenin natuke raha oma vanglamälestustega , aga ükski kirjastaja ega ajaleht ei taha neid trükkida , kuna toimetajad ütlevad , et need " ei müü ! " ! Samal ajal , ma vaatan , saab teiesugune vana KGB kaastöötaja Eesti suurimas nädalalehes jumala vabalt lõugu laiutada ja propagandat teha ! " See on tõsi küll , et olin julgeoleku informaator . Mind värbas Tartus Antti Talur . See juhtus nii . Sm Talur kutsus salakohtumisele ühte hobusetalli Ihastes ja tegi ettepaneku KGB heaks töötama hakata . Jäin heameelega nõusse , sest tolle aja kohta maksis julgeolek küllaltki soliidselt . Minu ülesandeks oli organitele ette kanda , mis ma linna peal kuulen . Mäletan , et esimese ettekande kirjutasin ma Uriah Heepi heliplaadi kohta " Look At Yourself " , mida ühel dissidentide kuulamisdoskol pealt kuulma juhtusin . Hiljem tegin raporteid ka Deep Purple'i , Yesi , Led Zeppelini ja Jimi Hendrixi plaatidelt kuuldu kohta . Talur oli minu tööga väga rahul . Ta ütles , et peaksin võimaluse korral neid plaate ka lindistama , ja eraldas mulle selleks otstarbeks magnetofoni Daina . Sellega said siis linti võetud paljud Frank Zappa , Jethro Tulli jpt seitsmekümnendate tippbändide albumid . Lindid andsin salaja edasi sm Talurile , kes ütles , et minu linte kuulatakse julgeolekus huviga . Ja ükskord , mäletan , pidin täitma isegi tollase kõrge julgeolekubossi Karl Kortelaise eritellimuse , kes tahtis linti saada Gentle Gianti plaate . Nende hankimiseks pidin spordihaiget simuleerides infiltreeruma tollase spordiarsti Toomas Savi vastuvõtule , kes oma välisreisidelt alati Gentle Gianti ja Van Der Graaf Generaatori plaate kaasa tõi ! Ülesande eduka täitmise eest autasustati mind hiljem medaliga " Vapruse eest " . Nägin liputajat ! " Räägitagu mida iganes , aga tänapäeval pole sugugi kerge liputajale peale sattuda . Sõbrannad rääkisid , et Toompuiesteel käib üks . Tiirlesin seal mitu päeva ringi aga tulemus oli ümmargune null ! Igasuguseid jutte käib näiteks legendaarse Balti jaama liputaja kohta . Olen pikki päevi Balti jaamas varitsenud , aga oma silmaga seda liputajat näha pole õnnestunud ! Arvan et tegu on rohkem Loch Nessi koletise taolise rahva fantaasia loominguga ! Veel räägivad kurjad keeled kellestki politseinikust , kes pidavat Koplis liputama ja ühest kapo agendist , kes näitab ennast Lasnamäe kanalis . Ei tea - mina igatahes ei või neid jutte õigeks tunnistada ega ka ümber lükata . Pole näinud kumbagi ! Küll aga sattusin lõpuks Pääsküla jaamas täiesti juhuslikult liputaja peale ! Tühjal perroonil seisis noorepoolne meesterahvas , Nike talvejope seljas ja spordikott käes . Jalas olid liputajal küljetriipudega kirevavärvilised dressipüksid . Peas kandis liputaja Adidase suusamütsi . Peab ütlema , ega see mingi eriline vaatepilt küll ei olnud . Õigupoolest ei paistnudki suurt midagi ! Perverdil olid püksid kurguni jalas ja jope eest kinni . Ainult kõrisõlm paistis ! Läksin ja kiskusin liputajal jõuga püksid maha ! Seda ei osanud liputaja oodata , lõi vedelaks ja jooksis ära . Ähmiga kaotas liputaja koguni oma spordikoti , mis sisaldas kantud meestepesu . Seal olid muuseas veel kummist pall ja purgitäis lima Wash &amp; Go ! Nii põgusaks jäigi minu isiklik kokkupuude perverdiga ! " Lugesin teie kirja tähelepanelikult . Tundub , et olete jõudnud oma elus teelahkmele . Peaksite pühendama rohkem aega vaimsele enesetäiendamisele , mitte aga mööda meeste klosette ja raudteejaamu ringi tõmmama ! Katsuge vabaneda mineviku painetest . Sigmund Freud ütles ka , et mineviku painest tuleks vabaneda . " Jutustan Teile müsteeriumist , mis leidis aset minu kodus . Tõin poest omale vahvlijäätise , mis oli pakitud vastupidavasse kilepakendisse . Olen küll aegajalt kuulnud rahva hulgas levivaid kummalisi jutte toiduainete salapärasest kadumisest , aga pole neile varem tähelepanu pööranud , sest arvan , et neid jutte levitavad nõrgamõistuslikud või muidu vähese haridusega isikud . Ei usu , et rumalad produktid võiksid evida midagi , mis sarnaneks teadvusele ! Veel vähem tõenäoline on , et toit võiks omaenese jõul ruumis ringi liikuda . Ma arvan , et nende kõlakate taga on põllumajanduslike monopolide huvi tekitada söögikraami ümber ebatervet kõmu , et põhjendada hindade tõusu ! Niisiis torkasin jäätise külmikusse , et sellega pärast õhtueinet maiustada ! Suur oli minu üllatus , kui paar tundi hiljem kapi avasin ja leidsin eest vaid tühja kilepaki ! Tütar arvas , et ilmselt on jäätis paberi seest välja rabelenud ja põgenema pääsenud ! See on väga kummaline ! Ma ei kuulnud köögist ühtegi krõbinat , kuigi viibisin kogu aeg kodus ja raadio ei mänginud ja telekas ei üüranud ja tolmuimeja oli kappi kinni pandud ja naabrid ei puurinud . Aga tütar ütles , et imestada pole midagi , sest see on jäätise tüüpiline käitumine . Kas jäätis kaobki väga vaikselt ja salaja ? " Jäätisel on kahjuks jah sellised erakordsed võimed . Leib näiteks tekitab põgenemisel spetsiifilist lohisevat häält ja jääb seetõttu harilikult vahele . Kui te kiiresti oleks tegutsenud , oleks võinud jäätise veel vanni alt kätte saada . Jäätis poeb harilikult vannituppa soojaveetoru lähedusse peitu , sest see on ainus soe koht korteris . Sinnasamasse lähevad ka pelmeenid , frikadellid , kohukesed ja jogurtid , sest tegu on õrnade soojamaa roogadega , kes kardavad kohutavalt külma . Aga leib , sai ja kartulikrõpsud poevad reeglina voodisse , kuna neile meeldib linade vahel magada . Mul näiteks lasi ükskord sült jalga . Õnneks on mul head naabrid , kes süldi tagasi tõid . Sült oli nende rõdule peitu pugenud . Edaspidi tehke nii nagu kõik teevad - kohe kui poest toiduaineid toote , lööge nad uimaseks ja sööge ära ! " Oleme kolm elurõõmsat vallalist Pärnu daami ! Mina olen sündinud Sõnni tähtkujus , Maimu on Jäär ja Asta on Neitsi ! Vabal ajal meeldib meile meestega vallatleda . Pärnu rand pakub selleks eriti häid võimalusi , kuna linnavalitsus püstitas mere äärde spetsiaalsed putkad , kus mehed oma ihuhädasid kergendamas käivad ! Eila tabasime otse teolt ühe priske soomlase . Ausalt öeldes poldki varem paljast soomlast näind ! Ennemalt käisid ju Pärnus suvitamas põhiliselt juudid - siuksed prisked temperamentsed mustade lokkidega lõunamaa mehed ! Aga see soomlane oli siuke uimane blond põhjamaa mees ! Kohe vaata ja imesta ! Võtsime ta koju kaasa , et oma leidu lähemalt uurida . No esimene asi , mis kohe silma torkas - soomlase kere oli kaetud mingi kummalise vutlariga ! See oli siuke justkui impregneerriidest kott , mis oli talle tihedasti ümber tõmmatud . Asta katsus sinna alla oma kätt suruda , aga käsi jäi kinni . Asta röökis valu pärast ja soomlane siputas jalgu ja karjus : oi , perkele , älä kutitaa ! Siis tõi Maimu käärid , et Astat kätt kitsikusest valla päästa . Kui me seda kilet soomlase ümbert lõikusime , karjus too : oi , perkele , älä leikka mun uimapukut palasiksi ! Einoh , oleme oma pika elu jooksul igatsorti mehi näind ja katsund - elukohast johtuvalt põhiliselt muidugi juute - a no siukest imelooma pole varem näind ! No ütelge - mis vutlar see sihuke küll soomlastel ümber on ? " Jah , soomlased on väga omapärane rahvas . Nad on kohastunud eluks Rootsi ja Venemaa vahel asuval soisel alal . Soomlastel on varvaste vahel lestad ja keha katab tihe kummeeritud kest - uimapuku . Uimapuku kaitseb soomlase õrna ihu Rootsi kaanide ja Vene sääskede eest . Isased olendid on varustatud ka erilise matkapuheluga , mis asub vöö peal erilises nahkkotikeses koos munanditega . Jooksuajal tekitab isane soomlane matkapuhelu abil kõrgsageduslikku heli , mis meelitab emaslooma mülkast välja ning on kuuldav isegi sadade kilomeetrite taha ! Pärast paaritumist ehitab isane lauka kaldale väikese kesämökki , kus emane toob ilmale <arv>-<arv> karvutut ja uimast poega , kes toituvad emapiimast ja HK grillimakkarast . Täisikka jõudnuna lahkuvad noored soomlased kesämökkist , et minna Tukholmaa ja Moskovasse õnne otsima . " Meie peres on kõik alati tublid tööinimesed olnud . Kadunud isa tavatses ikka öelda , et kui sa teed tööd , siis saad ka süüa . Ja kadunud ema tavatses öelda , et mis sa vanamees täis suuga söögilauas kobised ! Ometi vaatan ma nüüd et mitte kõik inimesed ei ela sellise põhimõtte järgi , aga söövad ikkagi ! Näiteks minu naaber . Läksin ükskord keskpäeval naabri juurde koduanttilat laenama . Naaber oli just magamast ärganud ja sõi saia moosiga . Küsisin , et kuidas ta saab niimoodi põõnata keset keset kibedat tööpäeva ! Mina küll ei saa niimoodi ilma tööta vedeleda ! Aga mõni näed saab ! Nii ma naabri käest küsisingi : " Kuidas sa niimoodi keset päeva saad põõnata ilma tööta ? Mina olen juba kella viiest üleval ! Söötsin sigu ! Siis tegin hernekeppe , pärast laotasin sõnnikut ja ehitasin koerale kuudi . Mul pole aega olnud veel süüagi ! " Tema ütles et on suurest töötegemisest nii väsinud , et läheb kohe jälle magama : " Laadisin eile kümme tundi järjest akut . Täna lasin juba kraanist kausitäie vett ja ajasin soojaks . Võttis päris võhmale ! Sellise palava ilmaga polegi mõtet rohkem rabada . " Olen näinud ka seda kuidas naaber peenart rohib - läheb väikse pingikesega keset põldu , istub maha , tossutab sigarit ja laseb omale traktoriga koorekohvi tuua . Vahel viskab üldse vagude vahele pikali ja loeb lehte ! Ega siis niimoodi tööd ei tehta ! See on põllu narrimine ! " Kuule mees mis sa mögised ! Mina olen ka nooremast peast Tartus uues Pälsoni ühikas akusid laadinud ! Sa ei kujuta ette kuidas see töö väsitab ! Mul oli seal üks tuttav Laanemäe . Tegime temaga bändi . Ta oli nii kõva tehnikamees , et ehitas omale akudega kitarrivõimendaja . No neid akusid me pidimegi kogu aeg laadima . Siis tegi Laanemäe veel mehaanilise fussi . See käis vändaga . Seeaeg kui Laanemäe kitarri kammis , mina muudkui väntasin ja väntasin . Pärast kontserti käisime alati naiste tubades laamendamas , peksime uksi sisse ja loopisime akendest mööblit välja ! Ükskord leidsime ühest toast purjus mehe , kes ütles et tema nimi on Hermaküla . Tal oli sõber ka kaasas . Tolle nimi oli Õunapuu ! Ja levimusa päevade ajal elasid ühikas ehtsad Leningradi hipid . Üks hipi ronis Roosaare voodisse ja tegi sinna loigu . Bändimehed ööbisid enamasti Emajõe peal Lermontovi laeva peal . Levimuusikapäevi korraldas minu hea sõber Rein Lang ( tema töötab praegu Tallinna raadios ) ! Aga hariduselt on ta jurist . " Viimasel ajal on meedias palju olnud juttu pikkadest aluspükstest . Ostsin siis omalegi ühed sihukesed ja pean tunnistama , et olen väga pettunud . Ilmselt langesin jälle reklaami ohvriks ? Kas valitsus ei peaks moodustama mingit fondi reklaamiohvrite toetuseks ? Minu meelest on selliseid inimesi väga palju , kes on reklaami tõttu palju kahju kandnud . Looduskatastroofide ohvrid ju raha saavad ? Samuti pole ma rahul pornokomisjoni tööga ! Valitsus peaks selle tööd tõhustama . Täna turul müüs üks naisterahvas otse leti peal paljaid porgandeid . Ma ei saa aru miks ma pean sihukest asja nägema . Neid võiks ju müüa kas kusagilt leti alt või siis pakkigu oma porgandid läbipaistmatusse kilesse ! Pikad aluspüksid on ju talumatult ebamugavad ! Käisin nendega paar päeva ringi nagu kubujuss ! Ei saa õieti istuda ega astuda , kui sul on trussikute ja viigipükste peal sellised helesinised niirakad ! Kõndida on raske , peldikus mässa nagu pöörane , enne kui asjad aetud saavad ja inimesed vahivad ja naeravad . Ja sügelema ajab kah ! Milleks üldse sihukesi asju toodetakse , millest mingit kasu pole ? " Kardan , et oled asjast valesti aru saanud ! Kas sa kasutamisõpetust ei lugenud ? Iga püksipaari peal on ju selges türgi keeles hoiatus , et " tegsütak ciru pigpatc nömle edmerzin ögül güryöy ! " , mis tähendab , et enne pikkade aluspükste installeerimist tuleb trussikud jalast ära võtta . Loomulikult näed sa välja nagu kubujuss , kui kannad trussikuid pikkade aluspükste all ! Ja see , et viigipüksid pannakse kõige peale , peaks olema enesestmõistetav . " Olen kuulnud et lääneriikides rakendatakse mitmesuguste vaevuste vastu edukalt rokiteraapiat . Oleksin lähemalt huvitatud mida selline teraapia endast kujutab ja mis haiguste vastu ta aitab . Eriti tänulik oleksin täpsete juhendite eest - mis tõvega millist bändi kuulata . Hetkel kannatan põhiliselt kõhu- ja nahahaiguste käes . " Tõepoolest , rokiteraapia aitab kõge vastu . Tuleb lihtsalt leida õige muusika ja lasta sellel mõjuda . Muusikat ei pea tingimata kuulama , kui see ei meeldi . Hea musa mõjub ka otse läbi naha , kui haige koha peale valjuhääldaja panna . Nagu ma kirjast aru saan , kuulate te põhiliselt klassikat . Ütlen tõsiselt - kääksutamine paneb kõhu kinni ! Peate kuulama lahtistava toimega muusikat , näiteks Jäääärt . Kui väga vastu hakkab , siis toppige kõrvad kinni ja tehke kompressi . Laske seda müra omale otse vastu kõhtu . Ka hevi metali peaksite tingimata maha jätma , sest enne vinnid ei kao ! Vähene punk aga paha ei tee . Vastupidi , peavalu puhuks peakski varuks olema näpuotsatäis Exploitedit . Depreka vastu aitab Sex Pistols . Nina- , kurgu- ja kõrvahaiguste korral ning külmetuse puhuks tuleb varuda Bob Dylanit , Fred Jüssi konnakoori laulude plaat ja vana Genesist . Veel läheb koduapteegis tingimata vaja Whod , Animalsi , The Troggsi ja varajast Bowiet . Läbi ei saa ka Yesi , Zeppelini ega Deep Purple abita . Viimased on asendamatud luuvalude ja reuma puhul . Kõige kiiremini saab nendest bändidest abi , kui suruda kõlar vastu haiget kohta ja katta sooja tekiga . Hemorroidide vastu on hea Black Sabbath . Pange kõlar selili põrandale , võtke püksid maha ja istuge selle peal ühe-kahe plaadi jagu . Paljud bändid aga mõjuvad ainult kuulates . Selliste hulka tuleb lugeda Ratsh Khapur , Ravi Shankar ja üldse enamus India filmimuusikat . India filmimuusika tuleks panipaigast välja tuua kuskil oktoobris-novembris . Et püsida talv läbi terve ja rõõmus , tuleks seda sisse võtta sügisest alates , vähemalt korra nädalas . Kõlbab ka Bob Marley . Väga paljudes peredes on selline probleem , et naine ei joo . Et naist tasapisi jooma harjutada kulub väga palju aega ja kannatust . Seda protsessi kiirendab Janis Joplini muusika . Sagenenud on ka ekseemid ja seenhaigused . Nende vastu leiab abi kui korteri õhku regulaarselt tümpsuga puhastada . See käib lihtsalt . Kodunt lahkudes pange Sky Pluss mürtsuma , sulgege aknad ja keerake uks lukku . Bakterid kõngevad . " Pidin erutusest lõhki minema , kui lõpuks mobiili sain . Jagasin oma numbrit linna peal kõigile näkkidele . Mõtlesin , et kus nüüd hakkavad naised mulle raskelt helistama ! Pesin ennast vee ja seebiga igalt poolt . Aga ükski naine pole veel helistanud ! Olen juba mitu kuud telefoni endaga kaasas tassinud nagu lollakas ja hakkan lootust kaotama . Kogu aeg ainult mingid mehed helistavad ja kutsuvad mind välja ! " A mis sa nende näkkidega ikka räägid ? No mida on näkil rääkida ? Näkid ajavad ju ilget jama ! Sa mees täna Jumalat et ükski näkk pole sulle helistanud . Aga kui sa niiväga tahad et keegi sulle helistaks siis jaga oma visiitkaarti turul vanamuttidele . Need viitsivad käll tundide kaupa plära ajada ! Ja jutud on neil ka hulga põnevamad . Näiteks üks tuttav vanamutt helistas mulle ja rääkis kuidas tal sõbranna tütar sai linna peal ühe idioodi käest telefoninumbri ja pani selle homoklubi WC teadetetahvlile . Läksin õhtul klubisse ja rääkisin meestele seda lugu . Mehed ütlesid et nad teavad küll seda numbrit . Okey , ma helistan sulle üks õhtu , saame kokku , räägime nagu mees mehega ! Tsau bambiino ! " Mulle meeldib väga tualetis käia . Arstid soovitavad seda igale inimesele . See on väga kasulik ! Põhiliselt tulevadki kõik haigused sellest et inimesed söövad jahutooteid ja ei käi tualetis ! Minule küll meeldib tualetis käia ! Tualett nagu aitab päeva rutiinist hetkeks eemalduda , seal rullub paber , voolab vesi ja vilguvad tulukesed ning kõlab taevalik muusika ! Aga meie asutuse tualeti ukse ees istub kogu aeg üks mees . Alguses , kui me nendesse ruumidesse kolisime siis arvasin et see on ajutine . Nüüd aga tundub et see jääbki nii ! Iga kord kui ma lähen tualetti , siis see mees vaatab mind . Huvitav mida ta vaatab ? Väga halb on sellise uuriva pilgu all tualetis käia . Pealegi tundub mulle , et see mees kontrollib kella järgi , kui kaua ma tualetis olen . Olen hakanud tualetis käimist vältima , sest kohe kui ma sinnapoole lähen hakkavad mul käed värisema ja õõnes tunne tuleb kõhtu . Olen püüdnud sellel teemal firma juhiga rääkida , aga teda see teema ei huvita , kuna tema vett ei joo ja tualetis ei käi ! " Räägin sulle ühe vana idamaa mõistujutu . Elas kord mees kellel oli kolm poega . Kui mees oli vanaks saanud , siis kutsus ta oma pojad ja ütles neile : " Meie aeda on maetud varandus ! Et seda kätte saada selleks tuleb teil kogu aed üles kaevata ! " Kui pojad seda kuulsid siis hakkasid nad kohe usinasti kaevama . Nad kaevasid ööd ja päevad aga peidetud varandust ei leidnud . Kurvalt istusid pojad maha ja hakkasid isa kiruma : " On ikka loll mees , hoiab raha maa sees ! " Järgmisel kevadel aga näid pojad imestusega , kuidas hoolega läbikaevatud aed oli andnud rikkaliku saagi . Seal kasvasid suured mahlakad melonid , mehekõrgune mais ja käsivarrejämedused porgandid . Alles siis said pojad aru mida nende isa oli mõtelnud ! " Pöördusin koerte varjupaiga poole , et saada sealt neljajalgne sõber , keda toita ja hellitada ja kodusoojuses kammida , aga mulle öeldi ära . Põhjenduseks toodi , et ma olevat poissmees ! Ma ei saanud aru . Vihjati , et ma olen sodomiit , kes tahab elusat sõpra oma madalate kirgede rahuldamiseks . Aga ma olen hoopis normaalne mees . Aga üksikutele naistele küll koeri antakse . Selle peale ametnikud ei mõtle , mis tükke naised loomadega teha võivad . " Saan sinu murest aru . Aga saa palun sina ka koduloomade varjupaiga töötajate murest aru . Loomulikult nad arvavad , et oled sodomiit , sest ega normaalne inimene ju linnas looma ei pea ! Looma koht on maal talus või metsas või tapamajas või loomaaias . Nende mure oma hoolealuste pärast on täiesti põhjendatud - kujuta ette , et oled tütre isa ja siis tuleb mingi mees , kosilane , eks ole , ja palub sult tütre kätt . Teadagi mis ta su lapsest tahab ! Vat need " bürokraadid " , nagu sa ütled , ongi nagu need õnnetud isad ! " Mul on hambas ränk põletik . Olen käinud hambapolikliinikus ja ostnud siniseid kilesusse , mida nad seal all müüvad kroon paar . Aga abi on nendest sussidest minimaalselt . Korraks läheb valu nagu väiksemaks , kui sussid omale saabaste peale tõmban ja hästi kiiresti edasi-tagasi kõnnin . Aga siis pistab jälle igeme sees kohe nagu noaga kui seisma jään ! Ja need sussid pole vastupidavast materjalist , kile on jumalast pude ! Juba jalga pannes neil servad rebenevad . Kardan väga , et sussiravi ei aita ! " Ametlik meditsiin on ju stereotüüpide kütkes ! Aga haigused tulevad kõik valest mõtlemisest . Kui ikka Teie vaim on haige , ega siis hammas tervem olla saa ! Tean üht ravikuuri igemepõletiku vasta . Arvan , et Teid peaks aitama saksa kirjandus . Tulge ükspäev minu vastuvõtule , loeme Hermann Hesse " Stepihunti " . Ärge kartke , see pole üldse valus . No kui see ei mõika ja põletik on läinud juba sügavamale ajukoorde , siis proovime " Siddhartaga " . See on üks Hesse kummalisimaid töid , tulvil müstikat ! Esialgu peaks sellest piisama . Eriti ränkadel juhtudel tuleb võtta käsile " Klaaspärlimäng " ! No on see vast üks tüse preisi romaan ! Seda peab küll tuimestuse all ette lugema . Ja need keemiast läbi imbunud sussid visake kohe metsa , kui tahate kunagi veel terveid lapsi saada ! " Ronisin meeletu valu pärast mööda seina üles ja kirjutan neid ridu kardinapuu peal istudes , sellepärast ärge pange pahaks , et käekiri on segane ! Oh issand jumal küll ! Ärkasin öösel meeletu lambavalu peale ! Siuke tunne oli , nagu oleks lõualuu sisse tuline ora pistetud ! Kõik kohad olid justkui tuld täis ! Alguses mõtlesin , et olen purjuspäi hõõguva poniga voodisse roninud ! Aga siis sain aru , et meeletut piina mulle ülemine esilammas põhjustab ! Võtsin paar tabletti kanaliini ja jõin kassitäie külma vett , aga see ei aidanud , lambavalu läks muudkui hullemaks . Ulgusin nagu koer , naine ärkas kisa peale üles ja küsis , mis siga ? Pidasin kuidagi hommikuni vastu , siis võtsid kalad selga ja läksin padavai perearsti vastuvõtule ! Meie perearst on Rhytm Doktor ! Rhytm doktor kirjutas two-steppi sissevõtmiseks ja käskis kolm korda päevas lambale vinüülide pealt väga karmi haussi mängida , aga sellest polnud abi , lammas lõhub ikka nagu põrguline ! " Lambavalu on tõesti päris jube asi . Lambavalu põhjustavad lambaaugud . Mustus satub augu kaudu lambasse ja tekitab põletiku , lammas valgub mäda täis ja läheb paiste . Sellepärast on väga oluline , et peseksite oma lambaid kolm korda päevas pärast söötmist . Normaalsel inimesel on suus <arv> lammast . Aga kardan , et teie olete nüüd ühest lambast ilma . Te peaksite veterinaari juurde minema ja paluma valutava looma suust välja tõmmata . " Võibolla nõustute mulle paljastama mõningaid salanippe , mis aitaksid härrasmehel õrnema soo sümpaatiat võita ? Igatahes on jäänud selline mulje , et teil on alati naisi jalaga segada . Mida peaks üks dzhentelmen õieti tegema , millest tuleks rääkida , et leedide seas lööki oleks ? " Palja jutuga ei võrguta küll ühtegi korralikku naisterahvast ! Minul näiteks on <arv> krooni eest üks vana Volkswagen Passat ostetud , mida kasutan , kui soovin teha uurimisretki kiremaailma ! Tegelikult ei mängi auto mark asja juures üldse mingit rolli . Võib vabalt ka mõne vana bemari või saabi osta . Peaasi on , et auto oleks kahe tihedalt sulguva uksega coupe ! Mitte ilmaasjata ei hüüta sääraseid sõidukeid litsilõksudeks . Asi on nimelt selles : litsilõks on niimoodi konstrueeritud , et juhil tuleb naisterahvas tagaistmele meelitada . See pole kuigi keeruline . Kõigi suuremate magistraalide ääres hääletab lai valik naisterahvaid ! Reegel on lihtne : naisterahvas suunake igal juhul tagaistmele . Kes kord juba taga istub , ilma kõrvalise abita välja ei saa ! Rumal naisterahvas ei oska ju esiistmeid kallutada , et ukseni pääseda ! Ja need nupud-kangid , mis esiistmeid liigutavad , on juba tehases nii kavalalt ära peidetud ! Vahel ei leia ise ka neid üles . Ükskord ronisin tagaistmele mingit kuradi asja otsima . Tool langes ootamatult minu selja taga alla . Olin seal nagu lits lõksus , kuni ema töölt tuli ja mu vabastas ! " Naaber on mul joodik , asotsiaal , lõhkus kuuriukse maha ja varastas käru , labida ja muruniiduki ära . Esimese hooga helistasin Eluliini , sinna telefonikeskjaama , mis aitab , kui tunned viha , raevu , kättemaksuhimu , masendust , viha , kurbust varastatud asjade ja lõhutud ukse pärast ja viha , viha ning veelkord viha ! Aga nood seal Eluliinis arvasid , et peaksin naabri politseisse üles andma . Politsei just pättide ohjeldamiseks loodud olevatki . See oli mulle suur uudis , arvasin ikka , et pättidega tegeles miilits , kes nüüdseks on likvideeritud , kuna seal vanasti töötasid toredad vene mehed , kes eesti keelest aru ei saanud . Läksin politseijaoskonda . Oh issand jumal , need olid seal ju puha purjus . Korrapidaja istus , püksiauk pärani , kumminui jalgade vahel tooli peal ja luksus . Kordnikud sõid plastikkarbist poesülti ja jõid viina peale . Ja prefekt ameles sohval ühe paksu naisega . Kusjuures nad olid kõik omad eesti mehed , aga emakeelest aru ei saanud silpigi , nii lakku täis olid nad kõik . Minu praktikas on esinenud veelgi amüsantsem episood . See juhtus <arv>ndate lõpul , kui tuntud eesti kunstnikud Nõmme kultuurimaja lähedal grupiseksiseansse korraldasid . Aga mul oli tuttav graafik , kes pidi Riiga biennaalile sõitma ja loovutas oma liikmepileti , et mine , poiss , ja lõbutse . Olin tol ajal noor , mõte grupiseksist erutas meeletult , mitte nagu praegu , kus see ajab ainult kananaha ihule . Sõitsin bussiga sündmuspaigale ja hakkasin aadressi järgi seda maja otsima , kus pidi aset leidma grupiviisiline seks ( nagu seisis Kunstnike Liidu liikmepiletis ) . Aga ju ma suures ähmis ajasin aadressid segamini , ilus soe suvine õhtu oli ju ka , hakkasin juba tänaval endal riideid seljast kiskuma ! Igatahes see koht , kuhu ma niimoodi porgandpaljalt saabusin , ainult pilet liiget varjamas , oli hoopis miilitsajaoskond ! Miilitsad vaatasid mind nagu hernehirmutist ega osanud aa-d ega oo-d öelda , no muidugi , nad olid ju venelased kõik , kes ei osanud kohalikku keelt . " Apteek , nagu lihtne mõista , on asutus mis ütleb nii mõndagi maa ja rahva kohta , kus ta asub . Eestis , huvitav märkida - rohtusid apteegis on . Väga hea ! Aga kas see on alati piisav ? Väikesed nõuanded , mida tuleks jälgida , et apteegist ( see tähendab arengust üldse ) ka Läänest tulnule head muljet jätta . Hästi mõjub kui : <arv>.Igale rohule on leitud oma koht rühmas - mida , kui silt juures , kerge ära tunda on . Näiteks : väike purk , kenasti märgatav sildi " valuvaigistid " all . Ja veel ! <arv>.Plastikkestaga anum , äratuntav - tabletid ! Kolmandaks : paberkott , kahtlust pole - ravimtaimed . ( Kas siis tee või kompressi jaoks ) . Või siis - purk , etiketil prillmadu ja juuresolev silt " MEESTELE " . Väike nali ? Ei , mõistame ! Kahtlust pole - olgem diskreetsed ! Niimoodi säästab klient palju aega ja vaeva , mis haige puhul eriti - ON vajalik . " Mine tead Kura kotti oma nõuga , Nürnbergi mõrtsukas . Pista Hitleri Bunkrisse sihuke nõu , ma ütlen ! Kas sa üle Mein Kampfi ei taha saada , kuradi frits ? Teid peksti Sinimägedes ja Tehumardi all ja Ardennides ja pekstakse veel , kui vaja on . Saksamaa pole kunagi ühtegi sõda võitnud ja olgu parem vait kui võitjariigid apteekisi teevad ! Ja üleüldse maksa meile sõjakahjud kinni või muidu teeme sulle Elsassi ja Lotringit ! " Pöördun Teie poole , kuna puksiiriabi kutsuda oleks piinlik . Asi on selles , et mul on juba pikemat aega mersu ühe küllaltki intiimse kehaosa all . Ma kardan et sain selle eelmisel suvel kui purjus peaga patenditaksoga Kakumäelt koju sõitsin ! Hommikul ärgates avastasin et mersu ei tule enam küljest ära ! Selle tõttu saan ainult kõhuli magada , aga Mercedes <arv> D kaalub ligi <arv>,<arv> tonni ja väga ebamugav on magada ! Mersu värv ajab mulle hirmu peale ! No see on selline toores roheline , mis ei sobi minu riiete ega mööbliga . Ja tualetis käimisega on raskusi , sest mersu kraabib meie klosetipotilt glasuuri maha . Saan naise käest selle pärast pidevalt sõimata . Voodis lebades aga õli tilgub karterist ja määrib linad ära . Jama on ka sellega et viimasel nädalal läks sumbutaja rikki ja teeb aeg ajalt valimata kohas koledat häält . Aegajalt kostab mersust sõimu ja imbub vinget tubakavingu . Venekeelne Sky Raadio mängib kogu aeg ! Ja vihmase ilmaga , kui klaasipuhastajad tööle hakkavad , on mul väga valus . " Tänapäeval on paljudel mersud perse all ja pole häda midagi - inimesed elavad sellest hoolimata nagu mishkad ! See on siuke moodsate linnainimeste häda ! Teil on aga õnnetul kombel mersusse juht sisse jäänud . See on väga paha ! Õieti tegite et puksiiriabi ei kutsunud . Nende teenus on üle mõistuse kallis . Ja pealegi tõmbavad nad ilma tuimestuseta . Tõmbamise puhul on see oht , et juhi pea võib sisse jääda ja läheb mädanema . Ainuõige meditsiiniline protseduur on selline - määrige mersu kolm korda päevas tavotiga kokku . Siis ei saa autojuht enam õhku ja on sunnitud ise välja tagurdama . " Nägin unes , et mulle tuli külla Stalini preemia laureaat , poeemi " Vassili Tjorkin " autor Aleksandr Tvardovski . Tvardovskiga koos oli veel üks tuntud vene nõukogude kirjanik , aga tema nime olen kahjuks unustanud . Pakkusin külalistele istet . Tvardovski ütles , et tahab midgi näidata , avas portfelli ja võttis sealt kimbu pabereid . Mis paberid need olid , kahjuks ei tea , sest just samal momendil tuli naine ja ajas mu ülesse . Nüüd mind vaevab küsimus , mida Tvardovski mulle öelda tahtis . " Arvan , et muretsemiseks pole põhjust . Vaevalt Tvardovski midagi olulist öelnud oleks . Kardan , et loete liiga palju raamatuid Stalinist . Ma ise loen neid ka vahetpidamata , eriti meeldivad mulle Viktor Suvorovi teosed ja Eduard Radžinski " Stalin " oli ka mõnus ! Ja tagajärg on käes , ükspäev nägin unes , et paavst on surnud . Aga see kõik on tegelikult üks tühi-tähi , need unenäod on ju teada . Aga vaat siis oleks asi tõesti halb , kui näeksite unes oma naist ja siis tuleks Aleksandr Tvardovski ja ajaks teid ülesse ! " Minu autol tuli sumbutaja alt ära . Viisin auto parandusse . Kui autole järgi läksin , siis olid parandajad minu mersule jõudnud ühe roostes datsuni kapoti külge neetida . Ma ütlesin et tahan oma kapotti tagasi aga juhataja ütles , et see oli nii halvas seisus , et tuli ära vahetada . Selle töö eest küsiti mult viissada krooni . Kui hakkasin autoga parandusest ära sõitma siis kukkus kardaan alt ära ja auto jäi seisma . Juhataja ütles : " Meie firma süü . Teeme tasuta korda . " Lepituseks lubasid nad autole uued pidurid panna . Kui ma autole uuesti järgi läksin , siis olid töömehed esirattad juba ära kruvinud ja tagaratastelt kummid maha võtnud . Kui ma tahtsin ust lahti teha , siis tuli käepide küljest ära ja auto sisse ma ei saanudki ! Vaatasin läbi klaasi salongi ja nägin et autos magas üks purjus mees ja esiistmed olid kadunud . Töökoja juhataja lubas kõik ilusti korda teha poole tunniga . Käisin kohvikus ja tulin tagasi . Mootoriplokil oli plokikaas maha võetud ja see joodik kes enne autos magas , oli üles ärganud ja kallas plastmassämbriga liiva mootorisse . Vaatasin auto salongi . Raadio nupud olid õlised ja helitugevus maksimaaalseks keeratud . Ütlesin , et viin oma auto nüüd minema ja nõuan neilt kahjutasu , aga see purjus mees lubas kohe kõik korda teha ja ütles et vahetab mul siduri ka tasuta ära . Käisin kohvi joomas ja tagasi tulles nägin , et auto oli vahepeal põlema läinud . õnneks oli tulele piir pandud . Minu pettumuseks aga haigutas esiklaasi asemel auk ! Auto oli seest läbimärg , suitsuvingune ja klaasikilde täis . Mõtlesin et nüüd viin küll auto kohe minema . Pika palumise peale kruvis üks töömees autole esirattad külge ja nõudis selle eest kuussada krooni . Ütlesin , et mina seda nii ei jäta ja lükkasin oma auto sellest parandusest minema . Riia mäest alla sõites proovisin pidureid . Alguses käis kolks , siis väike vänderdus , millele järgnes kohutav kolin . Nii kirjeldaksin vasaku tagaratta kadumist . Küsingi teilt nüüd , kuidas klient ennast kaitsta saaks ? " Jah , armas autoomanik . Saan sinu murest aru . Ära jää oma murega üksi . Katsu leida inimene kes sind mõistab ja rääkige temale . Usu mind , südamlik jutuajamine aitab probleemidele julgelt silma vaadata ! " Margus ütles , et ema proovi kas sa saad jalga kaela taha panna . Mati ütles , et tema küll ei usu , et ma saan . Istusin siis köögilaua peale ja panin vasaku jala kaela taha . Järgmisel hommikul läks Margus kooli ja Mati tuli kööki kohvi jooma . Ta küsis , kas ebameeldiv ei ole niimoodi kägaras laua peal konutada ? Ning kõditas mind seejuures vasaku talla alt . Aga see ei aidanud sugugi , ainult piss tuli püksi ! Mati võttis uue tassi ja ütles , et joob oma kohvi elutoas . Õhtul , kui meestel kõht tühjaks läks , tulid nad omale muna praadima ja nad tõstsid mu seinakappi , et ma neile jalgu ei jääks . Laupäeva õhtul tirisid nad mu kapist välja pliidi äärde et ma miskit head süüa teeks . Aga kui nad olid kõhud täis parkinud , ei viitsinud nad nõudepesemise ja minu kappitõstmisega jännata , vaid läksid telekat vaatama ja jätsid mu pliidi äärde konutama . Õnneks on meil köögis telefon . Helistasin sõbrannale ja kurtsin oma muret . Sõbranna ütles , et nüüd küll muud üle ei jää kui dr. Hipi poole pöörduda . Armas doktor ! Öelge palun , kuidas saaks jala kaela tagant ära ? " Naine , ära heida meelt ! Sa pead lihtsalt õppima elama , jalg kaela taga ! Näiteks Ameerika president Roosevelt istus eluaeg , jalg kaela taga ja valitses tervet riiki ! Asi sul siis kööki valitseda ! Ja tuntud laulja Robert Wyatt pani narkouimas mõlemad jalad kaela taha ja andis pärast mitu sooloplaati välja ! " Armastan elu vaadata läbi huumoriprisma , sest muidu paistab see nii kole ! Kogun Eino Baskini anekdoote , Erkki Kõlu ja Valdo Jahilo nalju . Aga eelmisel suvel kuulsin üht anekdooti , mis mind vaevama jäi : " Vene uusrikkad omavahel : " Kust sa siukse väikese tennisemängu said ? Mingid päkapikud taovad reketitega palli . Õudselt lahe ! " Mul on keldris džinn pudeli sees . Võin temalt midagi soovida , ta täidab kõik . Aga räägi kõva häälega , džinnil on kõrvakuulmine kehv ! " Uusrikas läheb keldrisse ja karjub : " Dai mne tõsjatša baksof ! " Kohe hakkab taevast faksiaparaate sadama . Rikas kurdab : " No mis ma teen tuhande faksiaparaadiga ? Ütle nüüd ! " Teine vastab : " Nu vot , viidiš ! Ja što , <arv>-santimetrovõi tenis želal štoli ? " Seletage mulle , kus siin nali on ! Seda jah , et inimese elu on kole , pidev võitlus nälja , külma ja igavusega , aga anekdoot on vaid õnne ja rõõmu aseaine . Ainult mõned vene ja juudi naljad on normaalsed ! See on ka normaalne , mis sa rääkisid . Näed nüüd , kui tähtis on osata võõrkeeli ! Saad aru , point on selles , et esimene rikas soovis omale <arv>-sentimeetrilist peenist ! Aga džinn kuulis valesti ja andis talle tillukese tennise . Sõnad " peenis " ja " tennis " on vene keeles sarnase kõlaga , mõikad või ? Tabad liini : mitte tennist , vaid peenist ! Panimaaješ , durak ? " Kirjutan Teile , mis juhtus minu Saksamaal elava sugulasega . Ta pani oma kokkerspanjeli koertekooli . Kursus kestis kuu aega ja maksis <arv> DEMi . Selle raha eest õpetati koer tuppa sittuma . Kas see on Teie meelest normaalne ? Ja mida Te arvate Saksa haridussüsteemist tervikuna ? Mõtlesin vahepeal oma koera ka Saksamaale õppima saata , aga nüüd kohe ei teagi . " Saksamaa koerte koolitussüsteem koosneb kolmest astmest : Fachschule , Mittelschule ja Oberschule ehk siis algkool , keskkool ja kõrgkool ja õppetöö kõigis kolmes astmes keskendubki junnitreimisele põhiliselt . Algkoolis dresseeritakse kutsikaid sittuma õue , tuppasittumisoskuse annab keskkool . Aga kõrgkoolis õpib koer sittuma peremehe püksi ! Kuna haridus on tasuline , siis on kõrgharidus taskukohane vaid väga jõukatele koeraomanikele , näiteks Helmuth Kohlile ja Alex Springerile . Ka Andres Bergmanni dogid on Saksa ülikoolis kohlitatud ! " Minu abikaasa on muidu väga tore ja töökas mees , aga tal on üks probleem . Ta on nimelt munajoodik . Joomavaheaegadel pole paremat inimest olemas . Aga nii kui tuur peale tuleb , läheb ta vargile , et munarahale saada . Pärast on ta ise väga õnnetu ja ütleb , et ei taha enam toorest muna juua , aga ei suuda kuidagi loobuda . Varsti ta vabaneb kinnipidamiskohast . Ma ootan ja kardan ta tulekut . Tahaks väga teda aidata . Andke nõu , mida teha ? " Ärge mingil juhul mehega pahandage . Katsuge olla mõistev . Kas teile meeldiks , kui keegi teie kallal kogu aeg tänitaks ? Kah mul asi , kui täismees vahel sõpradega paar muna joob ? Ühel minu klassiõel oli mees ehtne põhulõug . Vat see on tõeline traagika ! Pulmaööl kiskus see pervert madratsi lõhki ja toppis kogu põhu omale lõugade vahele ! Lõpuks läks ta nii metsikuks , et tuli koerapüüdjad kutsuda ja vaene mees magama panna ! Aga teile ma julgeks soovitada Haapsalu munaravilat . Seda peab seal minu vana malevakaaslane , linnapea Urmas Sukles . Öelge talle , et doktor Hipi saatis teid . Küll tema teab , kuda munaravi käib ! " Oleme sinu fännid ! Meie meestest oled sa eesti juhtivaid filosoofe närviarst Luiga ja tema patsiendi Masingu kõrval . Kui valitsus raha annab , plaanime Eesti mõtteloo sarjas välja anda dr. Hipi esseekogu . Aga nüüd meie küsimused ! Käisime turismireisil Peterburis ja olime tunnistajaks hämmastavale fenomenile . Nägime oma ihusilmaga , kuidas öösel Neeva sillad üles tõusid ! Kas see on normaalne ? Ja kui on , siis miks Tartu sillad kunagi ei tõuse ? Ometi voolab Emajõgi nende alt läbi , Anne kanal õieti ? Siis veel selline probleem : praegu korraldatakse igal pool neid naisekandmise võistlusi . Kas sa saaksid selle kohta mingit info anda ? Ei tea , missugust naist tuleb õhtuülikonna juures kanda ? Meil on õhtuülikond olemas juba ! Ja lõpuks tahaks saada kosmeetilist konsultatsiooni . Ütle , millised peaks olema suvised meiginipid konnasilmadele ? Minu konnasilmad on hallid ja Handol on pruunid . " Ma tean seda " Ilmamaa " punti küll . Te istute oma motikatega alatasa Raekoja platsi õllekas . On täiesti normaalne , et teatud vanuses sillad öösiti tõusevad . Selle põhjuseks on veeteedel toimuv transport . Mõned laevad lihtsalt avaldavad sildadele vastupandamatut mõju ! Aga miks Tartu sillad ei tõuse ? Ühest küljest on nad veel noored . Aga teisest küljest on Emajõel sõitvad laevad vanad ja koledad . See on see Tartu traagika . Mis puutub naisekandmisse , siis ma ise naisesõlme teha ei oska ja see üks , kes mul on , käib tagant kummiga . Üldiselt jagunevad naised blondiinideks ja brünettideks . Brünett on siuke igapäevasem variant , aga blondi naist kantakse pidulikel puhkudel . Täpsemate näpunäidete saamiseks peaksite pöörduma Tiit Made poole . Made on suur naiste-ekspert - tal on üle <arv> naise , kõik erinevad ! Dr. Made võtab haigeid vastu kesklinna meestekliinikus . Aga konnasilmade jumestamiseks sobib kõige rohkem briljantroheline . Päevane jumestus olgu tagasihoidlikuma , aga õhtune meik olgu vulgaarne . Tšau , pätid ! " Kas te naistehaigusi ka ravite ? Olen abielus , mul on armas <arv>-aastane poeg , tore <arv>-aastane mees ja kole <arv>-aastane õemees , kes muidu elab Tallinnas , aga aegajalt käib Pärnus õlut joomas ja rannas magamas ja ööbib siis alati meie pool ja kirub hommikuti , et ei saanud sõba silmale , kuna põrand oli kõva ja padi oli madal ( me paneme ta ikka põrandale magama , et voodit ära ei määriks ja padja asemel paneme pea alla rullikeeratud käteräti , et põrandat ära ei määriks ! ) . Suvel oli selline situatsioon : minu tore <arv>-aastane mees ( ise olen <arv> , aga kosisin ülikooliajal noore poisi ! ) oli tööasjus Tallinnas ja meie pojakese ja õemeheraasuga läksime randa päikest võtma . Õemees käis paar korda varbaga vett katsumas , aga ujuma ei läinud , kuna olevat liiga külm ( merevee soojus oli <arv> kraadi , see oli Pärnu lahe sajandi soojarekord , aga näe õemehele sellest ei piisa - tema tahab ikka , et oleks <arv> kraadi nagu kodus vannis ! ) . Õhtupoolikul , kui me rannast koju jõudsime , tekkis mõte juua rahus üks kohv ja kuulata ABBA ballaade - sõbrannad kinkisid selle plaadi mulle <arv>. sünnipäevaks . Plaadil on palju romantilisi laule , mis ühest küljest meenutavad noorusaega ja esimest armastust ja teisest küljest aitavad ette kujutada vanaduspõlve , elu viimaseid kirepuhanguid , haigusi , surma ja hauatagust maailma . Lootsin , et pojake ja õemeheraas on rannaskäigust väsinud ja jäävad kohe magama . Paraku vedas naiselik intuitsioon mind rängasti alt ! Olen juba <arv>-aastane küps naine , aga mõnikord suudavad mehed mind ikka veel üllatada ! Kohvipaus kukkus täiesti läbi ! Õemees ja pojake laulsid refräänikohtadel kõvasti ja valesti kaasa , nii et ajasin kuuma kohvi omale sülle . Tagatipuks saabus sündmuskohale minu <arv>-aastane abikaas ja pani käima Big Blacki " Songs about fucking " ! Kirjutan neid ridu ja mõtlen : oh jumal küll , miks ma ei ole ometi aus vanatüdruk ! Kui poleks poega , meest ja õemeest , saaksin ma rahus õhtuti lemmikmeloodiaid kuulata , päikeseloojangut nautida ja juua kohvi ! Samuti ei peaks ma tegema oma ilusas kodus suurpuhastusi pärast õemehe igat visiiti ! " Jumal , kuidas mulle meeldib kuulata naiste loba ! See on meeldivaim osa minu tööst . Lugesin su kirja suure huviga ja võin öelda , et saan sinu murest aru . Aga aidata kahjuks ei saa , kuna vajan ise abi ! Mul on palju vanu Zepi ja Hendrixi plaate , mida õhtuti kuulan , et tuletada meelde kuumi kuuekümnendaid . Ostan poest paar veini ja panen musooni põhja , et fiiling oleks korralik ja sound rebiks püksid jalas ribadeks . Aga siis tulevad naabrid ja kolgivad ja scrätšivad ust ja lubavad politsei kutsuda , kui see hullumaja kohe ei lõpe ! Nii pole mul juba aastaid olnud võimalust ühegi plaati lõpuni kuulata ! Elu on julm , täis kannatusi ja valu , ning unistuste ja mälestuste saatuseks on minna hauda koos vaese inimeselapse ja tema lemmikplaatidega . Sul tuleb selle teadmisega edasi elada , vaene naine , kuni vikatimees halastab ja su ära naiste paradiisi kutsub . Sääl voolab kohv ojadena , kõlab ABBA muusika ja valitseb igavene päikeseloojang . Aga meeste paradiisis kõlab vana hea rokk ja juukse viina kuni viimase kohtupäevani ! " Minu valvekord sellel planeedil hakkab lõppema . Veel paar nädalat ja pöördun tagasi Issanda palge ette , kes saatis mu siia maailma valvama , et inimesed oma arutus rumaluses tema kätetööd ära hävitada ei võtaks . Olen kõik need aastad truisti oma ülesannet täitnud , elanud inglina inimese kujul teie hulgas ega ole jäänud puutumata ühestki Homo sapiensi vaevavatest hädadest : näljast , unest ja igavusest . Aga nüüd on minu kehale tekkinud punetavad punktid , mis sügelevad ja kestendavad ja sätendavad , kui neile briljantrohelist peale määrida . See on signaal , et peagi seisab ees tagasipöördumine Paradiisi . Tahaksin oma lahkumise puhul öelda : ma olen viimane taevane vahimees Maal . Maailmu , kus elavad mõistuseta olendid , on universumis miljardeid ja kuna taevariigi järgmise miljardi valgusaasta eelarvet on kärbitud , ei jätku meil lihtsalt raha taoliste planeetide valvamiseks ja kütmiseks . " Postitempel näitab , et kiri on tulnud Tartust , kust kõik normaalsed inimesed ära kolivad . Ma arvan , et ka Sinul on viimane aeg Tartust ära kolida . Aga mis puutub plekkidesse kehal , siis need on arvatavasti internetipunktid . Internetipunkte on viimasel ajal Eestisse palju siginenud . Nad jah sügelevad ja kestendavad ja ajavad inffi välja , kui pigistada . Aga ära muretse , kõik läheb mööda , kõik möödub , mööduv on kõik , ei ole valu ega igatsust ega surma , on ainult kuumus , lõputu kuumus , mis kestab septembrini , mil algab jahedus , letaalne jahedus , mis kestab oktoobrini , mil tuleb külm , külm , külm . Ja siis tulevad Jõulud ja Näärid . LÕPP " No ei ole inimestel naljatuju ! Selles on süüdi valitsus ! Aga nalja ja naeru ei maksa peljata . Tavaline vestluski võib ju olla väga huumoriküllane . " Villy Frits , SS Õhtuleht " Elu pole ainult lust ja lillepidu , vaid ka südamevalu ja mure . Praegu on muidugi kõige suurem mure see , mida vabariigi aastapäeva vastuvõtule selga panna . Tähendab , minul seda muret ei ole , sest ega mul peale ühe pintsaku , paari kampsuni ja mõnede pükste rohkem riideid ei ole ja eks ma nendega lähen . " Arkaadi A. , Valgetähe ordeni kavaler " Jah , soomlased on väga omapärane rahvas . Nad on kohastunud eluks Rootsi ja Venemaa vahel asuval soisel alal . Soomlastel on varvaste vahel lestad ja keha katab tihe kummeeritud kest - uimapuku . Uimapuku kaitseb soomlase õrna ihu Rootsi kaanide ja Vene sääskede eest . Isased olendid on varustatud ka erilise matkapuheluga , mis asub vöö peal erilises nahkkotikeses koos munanditega . Jooksuajal tekitab isane soomlane matkapuhelu abil kõrgsageduslikku heli , mis meelitab emaslooma mülkast välja ning on kuuldav isegi sadade kilomeetrite taha ! Pärast paaritumist ehitab isane lauka kaldale väikese kesämökki , kus emane toob ilmale <arv>-<arv> karvutut ja uimast poega , kes toituvad emapiimast ja HK grillimakkarast . Täisikka jõudnuna lahkuvad noored soomlased kesämökkist , et minna Tukholmaa ja Moskovasse õnne otsima . " Dr. Hipi elutarkus " Asi x on humoorikas ( ehk naljakas ) siis ja ainult siis , kui x-l on dispositsioon kutsuda esile ainuüksi tema tunnetamise läbi , ilma muude põhjusteta , kohastes subjektides üleüldiselt ( s.o. informatsiooniliselt , hoiakuliselt ja emotsionaalselt ettevalmistatud subjektides ) teatud liiki meeldivat reaktsiooni , kusjuures see meeldiv reaktsioon ( lõbu ehk lust ) on tuvastatav oma dispositsiooni kaudu tuua kaasa kas mõõdukal või kõrgel määral veel üht fenomeni , nimelt naeru . " Routledge'i filosoofiaentsoklüpeedia .