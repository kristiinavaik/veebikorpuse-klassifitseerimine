kirjak	ilu_kunnas.tasak.ela	" Halva ilma tõttu jääb jalutuskäik täna ära ! " Paks naisvangivalvur , keda Pumbaks hüüti , lõugas koridoris . Lajatasid löögid raske võtmega vastu kambri ust . Edasi järgmise ukse juures . Aegamisi hääl ja kolksatused kaugenesid , andes maad tavapärasele vaikusele . Poisid lamasid naridel . Jalutuskäik oli pisiasi kõigi asjade seas , mis nende jaoks olid nüüd ära jäänud . Sellepärast ei tasunud tõusta . Sellepärast ei tasunud end liigutada . Vaevalt leige radiaator . Paksud kivimüürid õhkusid rõskust , mis tungis üdini , pani kongis õhu kopitama . Puhvaikat ei saanud magadeski seljast . Vanast viledaks kulunud puuvillatekist polnud abi . Sel aastal paistis külm talv olevat . " Juba kolm nädalat pole välja saanud ! " ütles keegi tülpinult . " Sel hooral pole lihtsalt viitsimist ! " Eeskirjades " on ometi ette nähtud üks tund jalutuskäiku iga päev ! " Paistis olevat Munapea , uustulnuk . Vanadest olijatest poleks keegi nii tobeda tekstiga lagedale tulnud . " Ette nähtud ! Ha-haa , sa alles hakkad teada saama , mis sulle ette nähtud on . Kui sind kiitsamajja topitakse , küll siis näed . Poisu , sinuga pole vist isegi jalgpalli mängitud ? " " Mis kuradi jalgpalli ? " " Kõige tavalisemat . Lendad seinast seina nagu pall ! Kui mendid sulle kesta hakkavad andma . " Kuus poissi puhkesid üksmeelselt naerma . Munapea sattus segadusse . Kere alles valutas tugevast " sissekirjutusest " . Kaks nädalat ei saanud saia ega võid . Vanemad olijad püüdsid igasugu nõksudega tüssata . Kogu aeg ole valmis alttõmbamisteks , uuteks ebameeldivateks üllatusteks . " Polegi " meeskonda " enam tükil ajal näha olnud . Sadisti tead , toda lühikest leitujupatsit , too pani korra mulle sihukese tongi jalaga munadesse , et rebumaitse oli suus ! Oma viis minti olin koridoris kägaras ! " Kõneleja oli Goga , üks nn. Baita pundist . See noortejõuk tegeles " väljatõstmistega " , vabastas kaaskodanikke , enamasti omasuguseid noori , riietest , jalatsitest , rahast . " Toda punase näoga tüüpi ? Miks ei , sain ta käest kutsas hüvad nahad ! Peaks ta vabaduses mulle ette jääma , " vastas kutt , keda hüüti Patakaks . Patakas oli vana kaader , Sindist ja muudest urgastest läbi käinud . Poisid naersid . Kuid see oli kummaline naer . " Me oleme võimelised naerma , isegi kui meid pekstakse , " mõtles poiss , kelle hüüdnimi oli Metsavend . Ta tõusis , laskis end naride vahele rippu ja hakkas kätekõverdusi tegema . Temagi oli juba mitu kuud Patareis olnud , kuid siin kambris alles teist päeva . " Sina , kas tahad Schwarzeneggeriks hakata või ? " kuulis ta hõiget . Ta jätkas rahulikult . " Teeks ka võimlemist , " ütles Goga . " Ei viitsi , " vastas Patakas . " Hei , mida sa õige taidled ! Sinuga räägitakse ! " Sama hääl . Pikk , ligi meeter kaheksakümne viiene kõrend , kes lamas igavledes ülemisel naril madratsihunniku otsas . Alaealistel kinnipeetavatel oli nimelt keelatud päevaajal naridel lamada . Selle eest võis isegi kartsa sattuda . Ja madratsid pidi samuti ühte hunnikusse laduma . Metsavend lõpetas harjutuse , tegi , nagu astuks oma nari juurde , kuid pöördus äkki ning rebis üheainsa liigutusega Pika narilt maha . Poiss riivas peaga tugiposti ja kukkus siis raskelt õlaga vastu põrandat . Kriimustusest hakkas kohe verd immitsema . Valust oiates pööras kukkunu teise külje . Rivist väljas . Kõik oli toimunud nii kiiresti , et teised polnud juhtunust arugi saanud . " Ma tõesti ei tahtnud ! " ütles Metsavend Pikka üles aidates . " Lihtsalt närvid ütlesid üles . " Pikk ainult oigas . Luu oli vist siiski terve . Aeg teisest neljanda kuuni on kõige hullem , närvilisem . Vabaduse muljed on juba tuhmunud . Nüristumine pole veel alanud . Metsavennal oli kolmas kuu minemas . Vahele ei segatud . Polnud kombeks nina teiste asjadesse toppida . " Kas sind KGB-s pekstakse ka ? " tundis Goga huvi . " Ei , seni on vaid ajusid komposteeritud . Ela kogu aeg pinge all ! " Metsavend jätkas kükkidega , nagu poleks midagi juhtunud . Siis mõni painduvusharjutus . Seejärel narile pikali ja kõhulihastele . " Käisid kusagil trennis või ? " küsis Munapea . " Ei ! " " Mille eest sind üldse istuma pandi ? " " Kaks-null-seitse prim . Relva omamine . Kähe saksa automaadi eest ! " " On siis sellist vana kolu veel liikvel ! " " Ikka on . " " Kellega sa sõdima tahtsid hakata ? " Metsavend vaikis . Üldiselt oli see soliidne paragrahv . Häbeneda polnud midagi , nagu näiteks vägistajatel . Enam kui kord oli mõnigi poistest ligi astunud , tasakesi pärides : " Vahest on sul mõni tukk veel alles ? Pärast teeks ehk äri ? " Alati oli ta otsesest vastusest kõrvale põigelnud . " Saage enne vabaks ! " Justkui mõista andes : ärge liialt pinnale käige . Kui kambris räägiti suurustlevalt oma tegudest , väljatõstmistest , korteri-tuuridest , äraaetud autodest , kismadest ja labrakatest , sellest noorte igapäevaelust , justkui kaaslaste tunnustust otsides , oli Metsavend ainuke , kes vaikis . Seepärast tundus ta teistele veidi imelik , normist väljas . Mis elu tema siis elanud oli ? Patarei on kõht , kus millegagi normist väljas olemist võivad endale lubada ainult tugevad . Metsavend lõpetas ja heitis narile . Lihased surisesid mõnusalt . Väga tahaks hingata värsket õhku — ta oli ainuke mittesuitsetaja kambris . Kuid see oli täitumatu unistus . Nii väikeseks oli maailm kahanenud : kamber , kõhn sammu laiuti ja seitse pikuti , raudtorudest ja -ribidest kokkukeevitatud narid , kahekordsed trellid ning elektripirn laes , kustumatu ja igavene , ööd ja päevad otse silma plinkimas . Veel raudkantäärtega laud , jalgupidi põrandas kinni , ning parask nurgas — kogu sisustus . Kõik masendas , tehes selgeks , et oled eikeegi ; kivimüürid , pasapruunid ja hallikad seinad , lõputud koridorid , mis siiski kuhugi välja ei viinud . See maagiline sõna — ümberkasvatamine . Nagu tsoonides sunnitöö , oli siin põhivahendiks tegevusetus . Paaripäevane mittemidagitegemine võib meeldivgi tunduda . Seda alguses . Kui sind parajasti " sisse ei kirjutata " , kui sa ei kakle , ei õgi , ei mängi mõnd omakombineeritud hasartmängu ega tegele muu säärasega , siis võid lamada naril ja lasta minutitel , tundidel , päevadel olematusse kaduda . Aeg voolab nagu lõputu laine , nagu räpane haisev veejuga paraski kraanist ja tunned , kui mõttetud on paljud asjad , mis seni tähtsad olid . Pikapeale see tapab . Sa ei tea , mis sinust saab , sa ei või kindel olla homses päevas . Sinu mina , kogu su senine maailm on pandud halastamatult proovile . Sa pead kohanema . Kui sa seda ei suuda , saab sellest sinu , mitte kellegi teise isiklik õnnetus . Kambrid reas , täis alla kaheksateistaastasi poisse . Kas teenitult või teenimata — neid ei peetud vääriliseks elama inimeste seas . Leiti , et nende jaoks on okastraat parim lahendus . Jalust ära ! Nad olid kui konveierile asetatud telliskivid — konveierile , mis pidi minema lõputule ringile mööda vanglaid ja tsoone . Ja sellelt konveierilt pole lihtne maha astuda , pääsejaid on vähem kui jääjaid . Nüüd oli temagi üks neist . " Mille eest ? Ma pole mitte kellelegi kurja teinud ! " See ängistav , välja karjumata mõte täitis kogu ta sisemuse . Mööduvad kuud ei suutnud seda leevendada . Kuid tema süütegu oli tegelikult palju rängem , hoopis rängem kui teistel . Ta oli julgenud jääda riigi , selle kõikvõimsa masinavärgi hammasrataste vahele . Tal polnud vaja päästikule vajutada , kuritegu oli seegi , et tal oli , millele vajutada . Sellega oli ta seadnud end riigi vastu . Riik on kõikvõimas . Ta murrab need , kes julgevad vastu olla , ükskõik kuidas see vastasseis ei väljenduks . Ta oli kuueteistaastane keskkoolipoiss . Aga väljas trellide ja müüride taga elasid inimesed . Nad sõid maitsvaid hommiku- , lõuna- ja õhtusööke . Nad võisid minna , kuhu tahtsid , küll mitte kõikjale , aga siiski . Nad ruttasid tööle , kooli ja koju . Nad elasid oma elu , nii kuidas oskasid . Neilt ei saanudki rohkemat nõuda . Aga tema oli neist lõpmata kaugel , sajandeid ajas ja tuhandeid kilomeetreid ruumis , ja tavaline päev , ühetaoline lõputu päev samasuguste vanglapäevade ääretus halluses , oli alanud . Saunapäev ; kambriuks lükati raginal lahti . Nad astusid ühekaupa koridori . Veel mõni uks oli avatud , koridoris seisis vatikuubedes ning ilma sääreta saabastes poistejõuk . Segamini kostis vene- ja eestikeelset juttu , naeru . Mõnel oli nägu mädapaisetega käetud , rõskusest ja vitamiinipuudusest kippus pisemgi kriimustus mädanema . Korra nädalas käis arst , kes määris neid kohti briljantrohelisega . See oli ka kõik . Osal olid juuksed alles , teistel mitte , nende külad , kõrvadega õuntele sarnanevad kõlbad paistsid abitud ja haledad . Mõni tundus päris lapsena , kõhn , suitsetamisest kängu jäänud . Kuid oli ka täismeestena paistvaid loikameid . Neid konvoeeris Mowgli . Mitte keegi ei teadnud , kust pärines selle tüübi hüüdnimi , aga ta ise pärines kindlasti lõunapoolsetest oblastitest . Tõmmu nägu ja uljad Stalini-vurrud . Teda ei sallitud , tal oli kõmme tihti uksesilmast sisse piiluda . Tabanud kellegi päevaajal magamas , kamandas ta süüdlase ukse juurde , avas toitmisluugi ning käskis pea avasse pista . Võis ju ka keelduda , aga sel juhul ähvardasid tõsisemad tagajärjed . Järgnes kerge koputus kõlaka kambrivõtmega vastu kolpa . Tõusis priske muhk , aga siinse mõõdupuu järgi oli tegemist süütu naljaga . Kolmandalt korruselt alla marssinud , jõudsid nad välja piklikule betoonplatsile . Äsjasadanud lume valevus lõikas silmi , suud ahmisid karget talveõhku . Kamandamatagi oli selge , mida teha . Võeti kahekaupa rivvi , jäädi minekukäsku ootama . Käsi hoidsid kõik määruste kohaselt selja taga . Paremale jäi hoonekorpus , ribikardinate-taolised akende välisvõred külmast härmas , vasakule jalutusbokse piirav müür . Nad vantsisid otse edasi . Paarisrakendina astusid Goga ja Metsavend ühte jalga . Kolonni pea oli mingi ukseni jõudnud . " Mul on sihuke fiiling , et kismaks läheb ! " Kui Goga ütles läheb , küllap siis ka läheb , mõtles Metsavend tuimalt . Esimestel nädalatel oleks sihuke asi südame puperdama pannud . Nüüd enam mitte . " Vaata , meist kõhn paari eespool läheb üks vatt , kelle me suvel koos kahe teise kutiga tossudest välja tõstsime . Tundis raisk mind vist ära ! Mis ta seal muidu tõmbleb ! Tulevad kambaga ! " sosistas Goga . Koridorid , trepiastmed ja käänakud , ning nad olidki sauna eesruumis , juukselõiklas . Juuksur , vanem mees , samasuguses vatikuues ja nimesildike rinnal , teatas : " Kellel kõhus olnud , ajage juuksed maha ! " Uurimisalused ja süüdimõistetud elavad eraldi kambrites , juustekandmine on esimeste privileeg . Paar poissi astusid ette . Mõni käsutas võimalust peeglis oma kahvatunud lõusta silmitseda . Teised konutasid niisama , oodates , kuni sauna lastakse . Eelmine vahetus alles pesi . Pikk oli seisma jäänud nurka prügikasti juurde . Ta jälgis midagi imestunult . Juuksekahludes sagisid pirakad täid . " Kurat , satikad ! " pomises ta omaette . " Mõne räpase alkašinäraka harjased , " lausus tema kõrval seisatanud Patakas . " Pool Patareid parme täis . Elavad igasugu sitaaukudes . Noh , kui kardad , võid ju " nullvariandi " läbi viia ! " Uks tehti lahti , nad valgusid saunaruumi . Läbi ruumi kulges auguline metalltoru , kust sooje veejugasid alla pahises . Riided riputati metallraamile , see veeres täitaplasse . Kõik asusid hoolega ihuliikmeid küürima . Kes sooja vett korra nädalas näeb , teab selle hinda . Tuli kiirustada , Mowgli läks juba järgmise satsi järele . Riietusruumi jaheduses hakkas enamik end kiiresti kuivatama , et keha soe püsiks . Metsavend ei pidanud külmast suuremat , astus kõrvalruumi , puhta pesu järele . Pärast vastik järjekorras seista ja naagelda . Hallika varjundiga pikad püksid ning pluusi kätte saanud , uuris ta hoolega , ega auke pole . Hilisemad kaebused ei tule arvesse . Uksel põrkas ta tagasi : Goga , Patakas ja Pikk seisid seljaga vastu seina , viie-kuuemeheline jõuk ründamas . Tagapool trügis veelgi huvilisi , kõik ei mahtunud ligi . Moosivaras oli juba nurka pikali löödud . Munapea üksi seisis kaugemal , krampis käed töllakil . Metsavend tundis endas sisemist tõrget , hetkelist hirmuvärelust , mille ta pidi ületama . Ta astus edasi . Nüüd polnud ta enam inimene , mõtted olid lõppenud , vaid täisautomaatne masin , mille programmis on kahjustada teiste samasuguste masinate sihverplaate , korpusi ja liikuvaid osi . Munapea sai järsu tõuke selga , kukkudes otsa lähemale ründajale , turskele keskmist kasvu poisile . Too pöördus ja virutas Munapeale rusikaga kõhtu . " Hea reaktsioon , " registreeris aju masinlikult , samal ajal kui rusikas , toetatuna keha raskusest , õhus veidi pöördudes rantsas vastasele vastu lõuga . Nägu kadus . Kõik läks tavapäraselt . Ta andis ja sai terve seeria lööke . Löödi vaikides , hambad tangis . Küljelt jooksis rusikas blokist läbi , valusasti vastu pead . Mitu vastast ründas korraga . Ebameeldiv pildituhmistaja maandus vastu põsenukki . Korraks ta vaarus jalgel . Jalga põlvest järsult kõverdades ja lööki ettepoole suunates tabas ta üht ründajat kõhtu . Peamine ongi end jalgadel hoida . Muidu oled jõugu jalamatt ja pärast oleks nagu tankipolk üle sõitnud . Võtme krigin lukuaugus , tasane hüüe : " Mowgli ! " , ja kõik oli järsku läbi . Igaühel hakkas kiire , tuhat tegemist , kes jooksis pesu vahetama , kes hõõrus ennast käterätikuga nagu pöörane , kes tiris soojust õhkuvaid tunkesid jalga . Kannatadasaanud püüdsid vermeid varjata . Lööming oli lõppenud raskemate vigastusteta , see oli peamine . Mowgli põrnitses neid kahtlustavalt . " Jälle kisklesite , kutsikad ! Aga nüüd liigutage end , kiiremini ! " Tuimalt asus kolonn tagasiteele , nagu poleks löömingut olnudki . Kambrisse tagasi jõudnud , tundis Metsavend teravat kopitanud lehka . Vanglal on oma spetsiifiline lõhn , mida pole ühelgi teisel paigal . Kambris olles seda ei märka , aga tarvitseb vaid tunnikeseks lahkuda , kohe lööb ninna . Saunapäev on tähtis päev , meeldetuletus , et nemadki kuuluvad inimsoo hulka . Meeleolu oli tavalisest reipam . Omavahelised nägelemised jäid tagaplaanile . Kommenteeriti lõppenud löömingut . " Hea purakas , mis sa tollele heledapäisele vastu torni kütsid ! " Goga naeratas puruks löödud huultega . Üldiselt polnud tal välimus laita , ainult paistes neegri-mokad . Pikal oli nina korrast ära , luu kergelt mõranenud . Patakas silmaauku tabamuse saanud . See alles hakkas õiget värvi omandama . Neil oli vedanud , nad olid kergelt pääsenud . " See vatinägu ässitas teised üles . Oli neid vatte alles bande . Mul võttis täitsa külmaks ! " ütles Goga . " Millest üldse lahti läks ? " " See tõbras tuli ja pani mulle kohe sisse ! Ma hakkasin temaga üks-üks tegema . Siis tulid kohe kõik vatid ! Pikk ja Päta ja isegi Moosivaras tulid mulle appi . Pärast hüppasid sa ise riidekast välja . Ainult Munapead ei näinud kuskil ! Pasapea ! " " Sihukesed mehed pannakse Sindis paraša peale ! " ütles Patakas omakorda . " Kuradi luupin ! Hirm hakkas või ? " Eneselegi ootamatult tegi Metsavend suu lahti : " Ei , see pole hirm . See on midagi muud . Ma ei saanud ka alguses kuidagi näkku löödud . Kuidagi imelik tunne oli , justkui vastik . Aga see nõuab lihtsalt harjumist , aja peale läheb üle . " Ta mõtles , et vahest kohtub veel kellegagi neist , tänastest vastastest . " Sõbrad tulevad ja lähevad , aga vaenlasi koguneb ! " Ja ta muigas endamisi irooniliselt selle Murphy targa mõttetera peale , mis vähemalt vanglas kehtib . Pea kohal paistis lapike ruudulist taevast . Pinguletõmmatud okastraat jagas sombused pilved korrapärasteks laikudeks . Oli sulailm . Metsavend võimles . Patakas ja Munapea tiirutasid mõttetult ümber jalutusboksi keskel paikneva pingikese , millel istus Goga , kes keeras parajasti pläru . Pikk tuustis jalaga kõvaks tambitud lund , lootes koni leida . Konide korjamist ei peetud häbiasjaks , tubaka võis ära kuivatada ; hädaaegadel käis küll . Jalutusbokside kohal , nendega paralleelselt kulges vahiputkadega laudtee . Pump loovis mööda , lauad nõtkusid tema raskuse all . Enesejäädvustamistung oli väljenduse leidnud seintele kriibitud nimedes , aastaarvudes , paragrahvide numbrites . Rasvane kiri kuulutas : PUNK ON LAHE , kõrval anarhia märk — täht A ringis . Vastasnurgas ilutses poolemeetrine haakrist koos tähtedega NFP . Veidi allpool võis lugeda : ELU ON PORNOGRAAFIA ! Mitmed vene nimed koos tähtedega K-fl ning H , T , M , NF , ringid ümber . See andis tunnistust kirjutaja kuulumise kohta vastavasse Kohtla-Järve noortejõuku . Samuti võis saada infot " kitsede " ja " allalastute " kohta . Metsavend oli kuulnud — kes oma nime seinale kraabib , tuleb ikka ja jälle tagasi . Olevat nagu magnet , nagu needus . Iga kamber jalutas eraldi boksis , vältimaks kaasosalistel võimalust kokku leppida . Üldse püüti kambreid üksteisest võimalikult isoleerida , vahel mindi lausa naeruväärsusteni . Kaif päev oli . Lisaks sellele , et nad välja said , tuli valjuhääldist musa . Ühel valvekorra mendil oli vahel kombeks makki translatsioonivõrku ühendada . Aga seda juhtus harva , nii kord nädalas . Tavaliselt tuli kongiseina monteeritud krapist Moskva raadio esimest programmi . Eesti poistele käis see kohutavalt närvidele , kuid midagi polnud teha , nende võimuses polnud seda välja lülitada . " Laura Browningan , " You take my self-control " , <arv>. aasta musa ! " ütles Pikk . Ta oli musafänn , võis eksimatult öelda mitte ainult ansambli ja loo , vaid ka plaadistusaasta . Musa teadagi on kallis lõbu , kapitali hankimiseks oli ta " seitse sotti tädilt laenu teinud " , nagu ta ise väljendas . Ta tahtis jaapani makki osta . Tädi aga andis asja käiku , saaks sellest pätist ükskord lahti . Pikk kandis juba varem tingimisi karistust , ta oli mööda rõdu mingisse korterisse sisse roninud ja sealt asju kaasa võtnud . Nõnda tuligi vabadusega hüvasti jätta . " See kuradi koi istub oma plekihunniku otsas , sellal kui mina pean siin mädanema ! " urises ta süngelt . " No oodaku , küll ma ükskord välja saan . Siis ma talle orgunnin ... " " Mida sa ütlesid ? " ei tabanud Goga liini . Pikk vaikis . Nad ei saanudki teada , mida ta orgunnida tahtis . Kuues poiss kambris — Moosivaras , kõhn , kleenuke lastekodupoiss . Ta oli nii noor , et talle ei saanud isegi " propiskat " teha , neljateistaastasi ei " kirjutata sisse " , see on vana traditsioon . Ta oli suvel jooksus olnud , elanud kus juhtus , varastanud nöörilt kuivavaid riideid ja toiduaineid keldritest . Seepärast kutsutigi teda Moosivargaks . Ilmselt osutus ta nii ühiskonnaohtlikuks , et teda ei saanud kuidagi vabadusse jätta . Tema jaoks tähendas vabadus loomulikult lastekodu . Goga lõpetas pläru , võttis maast peotäie nätsket lund ja torkas selle seljaga tema poole seisvale Patakale krae vahele . " Uuh , madu ! " röögatas too ja viskas vastuseks omakorda lumepalli . See oli otsekui märguandeks . Nad loopisid üksteist lumega , Patakas hüppas jalgupidi pingile , karjus : " Kes tõukab ära ! " Kohe püüdsid Goga ja Metsavend teda maha nügida , moodustus lõbus pundar , poisid kukkusid , veeresid lumes . Rabeldi ilma vihata , kostis naeru . Hetkeks seda maailma polnud . Goga ei mõelnud enam , mida rääkida järgmisel ülekuulamisel . Pikale ei teinud enam valu purukslöödud nina . Moosivaras ei tundnud enam seda lõputut lastekodupoisi üksindust , üksindust suure karja seas . Patakas ei juurelnud enam palavikuliselt , kes siis ikkagi koputanud oli , et just tema sellest peksmisest osa võttis . Hetkeks seda maailma polnud , siis avas Pump ukse ja teatas , et aeg on lõppenud . Reaalsus tuli tagasi , ükski lõuahaak ei ole nii tugev . Nad läksid mööda käänulist raudtreppi üles . Sammude kõmin kajas õõnsalt vastu , heli tekitas Metsavennas vastikust , nagu oleksid nad mingi hiigelreservuaari sisemuses . Koridori lõpus asusid naistekambrid . Parajasti oli läbiotsimine lõppenud , maas vedeles igasugu äravõetud pudi-padi . Moosivaras märkas niidisukka , millest tanguputru välja pudenenud . " Kas nad sellega teevadki endale kaifi ? " küsis ta . " Loll , nad topivad endale sinusuguseid pea ees vittu ! " vastas Patakas . Käigult piilus Pikk ühest uksesilmast sisse . " Mis sa neist mõrdadest vahid , seal on puhas nägudemaa ! " hõikas talle Goga . " Pidage lõuad ! " käratas Pump vene keeles . " Venite nagu vaglad ! " Üldse olidkõik valvurid ja muidu asjamehed venelased või vähemalt rääkisid vene keelt . Eesti keelega polnud siin suuremat peale hakata . Nad ootasid lõunasööki . Täna oli teisipäev , pidupäev , pidi antama makarone . Lisaks midagi hernesupitaolist , tavaliste toitudega võrreldes oli see parim . Viiel päeval nädalas sai veega keedetud tanguputru , niinimetatud ii-go-goo'd , ühel hirssi . Hommikuti raudselt hirss , halvasti puhastatud , vahel oli sees tõuke ja kivikesi . Sellest ei tehtud probleemi . Hommikuti sai kätte ka leivaportsu — <arv> grammi leiba ja <arv> grammi saia ühes <arv> grammi võiga , seda ainult alaealistele . Samuti puistati kruusipõhja väikese topsikuga suhkrut , peale kallati sooja vett . Segu nimetati uhkelt teeks , ehkki paagi vee peal ujus mõni üksik teepuru . Toidujagajad püüdsid igati tüssata , suhkrutopsiku põhjas oli tavaliselt papist kettake , saiaportsud lõigati väiksemad . Söödi lamedatest alumiiniumkaussidest , mis kujult meenutavad Vana Tooma kiivrit ; kui mõnel vangil alttõmbamisest tõesti villand sai , virutas ta toidujagajale kausi suppi või kruusi kuuma teed näkku , aktsiooni kutsutigi " Vana Toomas " . Õhtuti anti viiel korral kartulipudrulurri , mis meenutas seasööki , kartulite koorimisega ei viitsitud vaeva näha . Toitu valmistasid vangid . Kahel päeval sai asjandust , mida nimetati vinegretiks . See sisaldas juurvilja , osa kõlbas isegi süüa . Kevade poole kadus seegi , mindi üle hirsile ja tangule . Sai ka kala , turska või heeringat , tihti see haises , ei kõlvanud süüa . Teoreetiliselt võis iga kuu saada <arv>-kilose paki ja teha vanglapoest <arv> rubla eest oste . Tegelikult käsutas neid õigusi kolmandik kontingendist , paljud olid lastekodudest , või oli neil üks vanem või vanemad joodikud , või nendega suhted halvad . Raha kohalejõudmine võttis kolm-neli kuud aega . Valitses täielik isolatsioon , välismaailmaga ei suheldud . Seejuures oli enamik uurimisalused , mitte süüdimõistetud . Kohtlemine aga oli , nagu ta oli . " Hea käitumise " korral võis uueks aastaks , pühadeks või vanemate sünnipäevaks koju kaardi saata . Kuid " hea käitumise " juurde kuulus tihti ka koputamine , sellele välja minna söandasid vähesed . Paki- ja poeõigusest ilma jääda või kartsa sattuda võis imekergest ! . Nende elu kulges väljaspool aega ja ühiskonda . Siin oli omaette maailm väljakujunenud tavade , kommete ja kirjutamata seadustega . Nad sõid . Aeglaselt . Kuhu oligi kiirustada ? Keegi kohmitses kambriukse kallal . Nad jätsid kausid sinnapaika ja kargasid laua tagant välja : valvurite sisenemisel pidid kinnipeetavad rivistuma ja hommikul määratud korrapidaja kandis ette . Sisenes leitnant , nende " kasvataja " , kaasas keegi üle keskmist kasvu kiilakas poiss . Kasvataja käitus nendega omamehelikult . " Siin on teile üks kaader ! " ütles ta . " Võite temaga teha , mis ise tahate ! " Metsavend tundis poisi ära : Serõi ehk Hall . Ta ei lootnud seda kutti enam näha ; ta sirutas käe . Nad teretasid vaikides . Hall paistis kõhnunud , näojooned tungisid teravalt esile . Ilmselt oli ta jälle kartsas olnud . Eestlased-venelased elasid enamasti eraldi kambrites , läks kuidagi iseenesest nõnda , Omavaheline läbisaamine oli viletsavõitu . Osa valvureist õhutas tagant : mõne eriti trotsliku poisiga , kellest kartsade , peksmiste ja muude tavaliste võtetega jagu ei saadud , toimiti " internatsionalistlikult " — paigutati üksinda teisest rahvusest kaasvangide sekka . Kui Metsavend Patareisse sattus , kujutas ta ette , et kohe kambriukse avanedes tormavad kõik vanad olijad kallale . Suur oli aga tema imestus — neljakohalises kambris oli vaid üks poiss . See oligi Hall , Kohtla-Järve noortejõugu " Marodöörid " üks juhte . Laibariisumisega nad ei tegelnud , muidu tuli kõike ette . Oli ka teisi jõuke , nagu " Huligaanid " , " Tööpõlgurid " , " Neofašistid " . Nood vehkisid haakristide ja Hitleri piltidega . Igasuguseid oli . Neid tugevdatud režiimiga kambreid kutsuti külmikuteks , kunagi olid nad olnud kolmekohalised . Siin võis päeval naril lamada ja mendid ei torkinud nii palju . Nad olid absoluutselt erinevad — keelelt , rahvuselt , harjumustelt , päritolult , ja sattusid nüüd kolmeks nädalaks kahekesi kokku . Olukord ei saanud laheneda neutraalselt , pidi tulema kas vihavaen või sõprus . Konflikt tekkiski kohe . Paariminutise kaklemise järel taipas Metsavend , et läheb raskeks , vastase eluaegseile tänavakakleja-kogemustele polnud midagi võrdväärset vastu seada . Kuid ta polnud ka allaandja tüüp . Kuni korpuse korrapidaja , vana pundunud näoga eluaegne ment , lükkas äkki ukse lahti . Nad tardusid paigale , nii nagu olid . " Noh , lööge edasi , ma tahaks ka vaadata ! " ütles ta . Nad ei teadnud , mida peale hakata . " Sina , uus , pane asjad kokku ! " Metsavend jäi paigale . " Ei saa aru või ? " " Ei lähe ma siit kuhugi ! " vastas ta . Ta oli kuulnud , et ühest kambrist teise " suusatajatesse " suhtutakse väga halvasti , peaaegu nagu " kitsedesse " . " Mul siingi hea olla ! " " Või sul on siin hea olla ? " irvitas ment . " Noh , kui sulle siin nii meeldib , ole siis pealegi . Järgmise korra eest panen mõlemad kartsa ! " " Ime õige munni , ment ! " litsus Hall vaikselt läbi hammaste , nii et ainult Metsavend kuulis . Nad istusid kumbki oma narile . Metsavend ootas pingsalt uut rünnakut . Millalgi pidi see ju tulema . Ta ootas . Jõudmata ära oodata , astus kraanikausi juurde , et verd näolt maha pesta . " Õigesti tegid , " ütles Hall . " Lase end lõdvaks . Aga üldiselt mulle tšuhnaad ei meeldi ! " " Mulle ei meeldi jälle vatid ! " " Miks te meid vattideks kutsute ? " " Käite kogu aeg puhvaikadega ringi . Alati , kui turuvarblased Petserist või mujalt Venemaalt tulevad , ikka vatid seljas . Olen ise piiri äärest pärit , lapsest peale näinud . " Hall muigas . " Seepärast sa siis oskadki vene keelt ? " " Ahah . " " Miks sind kinni pandi ? " " Kahe saksa automaadi eest . " " Aa , sa oled siis see , olen kuulnud , kuidas need fašistid olidki ... õige , metsavennad ? " Nüüd oli tema kord muiata . " Metsavennad on ammugi maha tapetud . Neid ei ole enam mitukümmend aastat olnud . " " Noh , siis oled sina ! Tänasest päevast . Sul peab ju mingi nimi olema . " Nad istusid naridel ja vaikisid . " Kui ma sulle seal metsas vastu juhtuksin , kas tõmbaksid valangu ära ? " tundis Hall huvi . " Kurat teab ! Aga miks sa seda küsid ? " " Me ju lõime päris kõvasti ! " " Ei tea . See pole päris see . Aga mille eest sulle väänati ? " küsis Metsavend kiiresti jutujätkuks . " Pikk lugu . Tulin korra kinost , olin veidi võtnud , mingi tatine peedipära , ei midagi tõsisemat . Läksin läbi pargi , oma linnas ei teadnud ma kedagi mensuitada , tulid mingid Piiteri kutid , olid siia gastroleerima tulnud , hakkasid norima . Alguses hoidsin tagasi , aga siis viskas üle , oma linnas situvad näkku . Õpetasin neid veidi . Pärast tuli välja , ühe kuti vanamees oli mingi peavalitsuse porno või muidu boss , mind võeti kraedpidi kinni . Tuli välja , mina ise olengi süüdi , olin purjus ja läksin norima . Teised olid palju hullemini täis , rääkisin seda kohtus , aga mind ei usutud , öeldi , purjus inimesele paistavad ikka kõik teised ka täis . Ema nuttis ja hädaldas kohtus , noh , isa mul pole , jalutab teine kodumaa avarustel . Sain kolm aastat tingimisi . " " Mul pole jälle ema , " ütles Metsavend tasakesi . " Suri ära , kui olin üheksaaastane . Ja vanamees joob kogu aeg . Aga mis edasi sai ? " " Mis seals ikka , see lõust julges veel Kohtla-Järvele tulla . Õiglus peab olema , lõin tal lõualuu paigast ja ribid sisse . Ülirasked kehavigastused , üks-null-seitse . Viis aastat vähemalt , ega enne üheksakümnendat välja saa . Ainult emast on kahju , saaks rutem tsooni , saaks tööle hakata , võiks koju raha saata , mul on väiksemad vend ja õeke . Oleks mul automaat , nagu sul oli , ma läheks Kohtla-Järve menti ja tõmbaks seal kõik maha ! Nagu heina niidaks . Mul on kõik mööda türa , see sitane elu ! " Hall ei öelnud seda bravuurselt , praalivalt , vaid vaikselt läbi hammaste , veendumusega . Võis näha , et tegu pole tühjade sõnadega . " Igasugu ülemused teevad , mis ise tahavad . Ja nende pojukesed tõmmatakse alati mentlast välja , õiglust pole kusagil . " " Ja õiglust ei tulegi mitte kunagi ! " lisas Metsavend nukra veendumusega . Mõlemad tundsid , et pole enam mingit mõtet kakelda . Vaen oli lõppenud . " Ei tee ta meie kuue vastu sittagi ! " äratas hääl Metsavenna mõtisklustest . " Hakkab vastu , vatiraibe ! " Poisid olid troppi kogunenud . Selle vati oleks nagu vanajumal ise nende juurde juhatanud . Parajasti polnudki " harjameest " . Pealegi oli kasvataja neile vabad käed andnud . Kogunenud viha ja raev otsis väljapääsu . " Las hakkab . Seda rohkem molli saab ! " " Ma tunnen seda kutti . Ta on mõnus kutt , pole vaja teda puutuda ! " " Oled vatisõber , jah . Mis sa teda kaitsed ? Arvad , et urkad sulle halastavad , kui nende sekka satud ? " " See kutt on mu hea sõber ! " Metsavend tundis teravat vihalaengut oma kaaslaste nõmeduse pärast . " Liigutage ajusid , kutid ! Milleks ta siia saadeti , mõelge , milleks ? Et me ta tümaks teeksime . Mendid seda ootavadki . Nad ei jõua teda ise tümaks teha . Kas me hakkame siis mentide käske täitma ? Kas me hakkame nende värdjate käske täitma ! " Ta peaaegu karjus . Hall sai aru , mille üle vaieldi . Poiss oli madratsi narile pannud ja laua juurde astunud . Kui ta hirmu tundiski , siis ei paistnud see välja . " Sul on vist õigus , " ütles Patakas . " Mendi käske oleks tõesti viimane mark täita ! " " Aga kurat ... " tahtis Goga midagi öelda , kuid rehmas siis käega . " Olin kümme päeva kutsas . Poisid , ega teil midagi närida ei ole ? " küsis Hall . Kümme päeva kartseris oli austusväärne asi . See murdis lõplikult jää . Goga , kes karistusaktsiooni oli nõudnud , astus riiuli juurde . Ta oli hiljuti paki saanud ; ta võttis mõned küpsised ja nüsis teravaks ihutud lusikavarrega tüki suitsuvorsti . " Võta , söö . Rohkem ei saa sulle praegu anda , meil endalgi vähe ja pika nälgimise peale võtab muidu pasa lahti . " Inimesest ei saa teha looma ühe päevaga . Ega ka mõne kuuga ! Selleks läheb veidi rohkem aega . Iga mehe peale oli kaks raamatut ette nähtud . Raamatujagaja vang toppis räbaldunud kapsaid toitmisluugist sisse . " Ma olen seda juba lugenud ! " protesteeris Patakas . " Anna midagi muud ! " " Pea lõuad . Ole õnnelik , et sellegi saad ! " " No anna ikka , ära kuse ! " " Kurat , igavene häda teie kambriga ! Miski teile ei meeldi . Hüva , võta siis see . Siia allkiri ! " Metsavend astus ette . Ta tahtis juba öelda : " Metsavend , kaks-null-seitse prim " , aga viimasel hetkel taipas , et siin vajatakse ju tõelist ees- ja perekonnanime . Need olid taganenud teadvuse tagasoppidesse . " Kolmevalitsus , " luges ta ja kaalus raamatut käes . Õige paks teine . Keegi hiina autor . " Ära seda võta , viimane möga , " andis Goga nõu . " Mingi sürr , ma ei saanud midagi aru , paarkümmend lehekülge lugesin , siis viskasin käest ! " " On ta sihuke pask , nagu need " Noored kaardiväed " , " Karastus terased " ja muu selline ? " " Ei , see on teistsugune . Ajalooline , mingi vana aeg . " " Siis ma võtan , " otsustas Metsavend . " Pikk , miks sa midagi ei võta ? " " Ei viitsi ma lugeda ! " " Mine võta , küll teised loevad . No keri sealt nari pealt maha ! " Pikk loivaski raamatute järele . " Siit on ju pooled lehed läinud ! " " Ise kisute välja ! " " Vatid kisuvad ! " " Te rüüstate ise jälle venekeelseid . Käige vähem paraša peal ! " " Ah , mine vittu , raamatukoi ! " " Kulid , teeme sellise seaduse , et kes raamatust lehe välja tõmbab , saab kolm " armatuuri " , " pani Goga ette . " Nõus ! " vastasid Patakas ja Metsavend kõhe . Poisid olid nõus . " Ja lehekakkuja peale pole mark " liini " panna ? " " Ei klapi ! " Kitsepanemine " on raudselt mark . Liig mis liig ! " Ei oldud nõus . Mõne aja eest oli nende kambrisse sattunud keegi Sindi kogemustega " kits " . Goga märkas , et mõned episoodid tema seiklusrikkast elust , millest ta kambris oli poistele pajatanud , olid uurijale teada . Kongis tekkis kohe pinevus . Kuid varsti said nad kirjakese , kus teatati , kellega tegemist . " Liinimehele " anti kiire käsk " suuskadele minna " , s. t. end kambrist koristada . Poiss paluski end ümber paigutada , enamasti säärased palved rahuldatakse . Vanu " kitsi " tavaliselt ei peksta , oleks ohtlik . Neil tehakse lihtsalt elu põrguks , öösel kalla-takse vett pähe , pannakse madrats põlema , virutatakse saapaga vastu pead . Võta kinni , kes tegi . Igaüks võib siin fantaasial vabalt lennata lasta . Hall näiteks kukkus ühele " kitsele " toidujagamise ajal kogu aeg kogemata otsa , nii et too toidu maha pillas ega saanud mitu päeva süüa . Sest kui supp või puder maha kukub , ei hakka keegi seda kokku roobitsema , olgu nälg milline tahes , oleks viimane mark . Ainult leib tõstetakse üles , öeldes : " Kukkus ajalehe peale ! " Arusaadav , miks vähesed julgevad Juuda tee jalge alla võtta . Olgugi et administratsioonis tegeles pealekaebajatega spetsiaalne kaader , prillidega eestlasest kapten , keda poisid Limukaks kutsusid . Küll ta ähvardas , küll meelitas , tulemused jäid ikka nigelaks . Hierarhias madalamatesse kastidesse kuulujaid — " harjamehi " , " paraskimehi " , " kukkesid " , " vahvleid " , " kombaine " — nende kambris hetkel polnud . " Harjamehe " jaoks pole kõik veel kadunud , kui tal õnnestub hari kellelegi üle anda või ta kannatab välja karmi peksukatse , siis tõuseb ta uuesti inimeste sekka . Kuid " kukkede " , " vahvlite " ja " kombainide " jaoks , neile , kes täidavad " naiste " rolli , on kõik lõppenud . Nende suhtes inimõigused lihtsalt ei kehti enam . Nad ei tohi lauas istuda , süüa saia , võid ja suhkrut , nad ei saa osa pakkidest ja poest . Igaüks võib suvaliselt peksta ja mõnitada . Nende jaoks kehtib nn. <arv>. kilomeetri seadus , nad ei tohi sammugi ettepoole astuda teisest naride reast , mõttelisest joonest , mis jagab kambri pooleks . " Allalastute " ehk " solvatute " hulka satuvad sagedamini nõrga iseloomuga , lihtsameelsed ja lausa debiilikud . Neidki satub vanglasse küllaga . Mõni ei pea " sissekirjutust " vastu , kes mängib end võlgadesse , kes laseb muidu naha üle kõrvade tõmmata . Mõnda aga lihtsalt pekstakse , kuni tahe üles ütleb . Kitsad ajad tulid tasapisi . Pakki ei saanud keegi , poeni jäi üle nädala . Metsavennal ja Hallil algasid head päevad : valitses suitsukriis ; kui tavaliselt täitis sinkjas ving kambri maast laeni , siis nüüd tundus õhk harjumatult puhas . Poisid suitsetasid viimaseid tubakajäänuseid . Toidujagajate kaudu pöörduti härdameelsete abipalvetega teistesse kambritesse , kaasosaliste ja tuttavate poole . Kuid abi polnud kusagilt tulemas , oma särk on ihule ligemal . Ükspäev avastas Patakas kongiseinas värvikorra all tsemendiga kinnimüüritud augu . Tasakesi hakkas ta uuesti uuristama , segu pudenes kergelt . Kes viitsis , võis nüüd vaeva näha , kas lusikavarrega või saapatallast väljatiritud pikliku metallitükiga , mis algselt talla tugevdamiseks mõeldud . Kannatlikult puresid nad seina , midagi mõistlikku teha polnud nagunii . Augul olnuks ka praktiline väärtus : selle kaudu saab sigarette edasi anda . Kõrvalkambris nende tööd märgati ja asuti omakorda tegutsema . Lõpuks astus Patakas otsustava sammu ; harjavarre auku toppinud , rammis ta paar korda , kuni lõigi hapra tsemenditropi eest . Seina taga tõusis ehmunud kisa , august neid põrnitseva silma omanik teatas , et oma poolemeetrine larakas krohvi olevat maha varisenud . Ilmselt oli ebameeldivusi oodata . Kuid raskused ei kõhutanud neid , sest üle hulga aja olid suitsud hambus . Patareis müüakse sigarette ka <arv>—<arv>-aastastele , iga pole takistuseks . Pahategu avastati õhtuse kontrollkäigu ajal. Kasvataja oli tulivihane , äsja oli remonti tehtud . Nad seisid rivis . Traditsiooniline : " Sina ? " " Ei ! " " Kes ? " " Ei tea ! " Kasvatajal sai mõõt täis . " Mul ükskõik , pidage siis lõuad ! Sina , korrapidaja ja sina ja sina ja sina ka . " Ta tõmbas iga teise poisi rivist välja . " Viie minuti pärast koos asjadega valmis olla ! " " Väljavalitud seltskonda " sattusid peale Metsavenna Hall , Munapea ja Moosivaras . Nad tõmbasid vatikuued selga , varanatuke — tekk , padi , kruus , lusikas , linad , kellel oli , keerati madratsi sisse . " Kindel kiitsamaja liin ! " lausus Hall elutargalt . " Vahest saab enne ka jalgpalli mängida . " Flegmaatilise rahuga , mis tema iseloomu puhul üllatav , ootas ta sündmuste edasist kulgu . " Palju sa kiitsas juba olnud oled ? " küsis Munapea jutujätkuks . " Kakskümmend viis päeva tuleb ära . " Istuti naridel ja vaikiti . Kuruga nosisid nad järelejäänud leivaportse . Igaüks mõtles oma mõtteid . Kõigepealt topiti nad " kappi " . Kapp meenutab paljuski tõelist seinakappi , kitsuke , alla ruutmeetrise põrandapinnaga pugerik koridori lõpus . Üksinda olnuks lahegi olla , kahekesi mahtunuks kuidagi ära , aga neli oli liig mis liig . Nad pidid ootama , mida nendega suvatsetakse ette võtta . Aeg läks . Konservikarbi silkudena seisti üksteise vastu surutult . Higi voolas . Õhku sai läbi laes paikneva aukudega resti . " Võtavad hapniku päris ära ! " puhkis Munapea . " Kurat , ära tao küünarnukiga ribidesse ! " " Mul sureb jalg ara ! " " Liiguta siis ennast ! " " Vana vitt , lõunasöögist jääme ilma ! " " Korra " unustasid " nad mind oma kaheksaks tunniks sellesse kasti . Aga tookord olin üksi , polnud hädagi , elada võis , " lausus Hall . Välja lasti nad umbes kolme tunni pärast . Seekordne jalgpall osutus ootamatult nigelaks . Metsavend sai paar tongi vastu hambaid , samuti Munapea . Moosivarast ei puututud üldse , ainult Hallile jagus vana tutvuse poolest rohkem , ta sai rea lööke kõhtu , korpusesse ja vastu lõugu . Nad andsid madratsid , tekid ja puhvaikad ära . Asjadest jäid kruus ja lusikas . Neid viidi kuhugi . " Lähme pabereid kinnitama ! " sosistas Hall . Nad sattusid avarasse kabinetti . Laua taga istus vanem mundris mees , kahe suure tärniga pagunid õlgadel . Ta naeratas lahkelt . " Astuge julgesti lähemale , noormehed ! " " Miks te korda rikute ? " küsis ta leebelt . " Nii ei lähe , poisid ! Te ei taha ju igaveseks kinnipidamisasutustesse jääda ! Kas sina tahaksid ? " pöördus ta järsku Moosivarga poole . " Ei-i ! " kogeles too ootamatusest . " No näed . Mitte keegi ei taha ! Et normaalsesse ellu tagasi pöörduda , peate end parandama ! Te peate oma minevikuga lõpparve tegema . Lihtsalt on vaja kõik puhtsüdamlikult üles tunnistada , oma süüd kahetseda ja osutada uurimisorganeile igakülgset kaasabi . Karistused vastavalt süü raskusele kohus teile muidugi mõistab . Ja väga olulise punktina võetakse kohtus arvesse teie käitumist siin , eeluurimisisolaatoris ! " Ülemus pidas tähendusrikka pausi , jõllitas neile otsa . " Kuula teist , suugi jääb lahti , " arutles Metsavend endamisi . Kui eelmine ment talle vastu hambaid pani , sai huul seestpoolt viga , litsus hammaste vahele ; ta nutsutas immitsevat verd . " Ka kinnipidamiskohtades jääte ühiskonna täieõiguslikeks liikmeteks ! Ühiskond ei ütle teist lahti , ühiskonnale on tähtis iga inimese käekäik . Teie suhtes kehtivad kõik Konstitutsiooniga tagatud õigused , ainult mõningate piirangutega . Ning need ajutised kitsendused kaovad , kui te pärast vabanemist uute inimestena astute uude ellu ! " Tiraadi lõpetanud , küsitles ta poisse nende kuritegude kohta . Hall vaikis . " Aga sina , sinul pole see mitte esimene kord distsiplinaarisolaatoris viibida ! " pöördus ta Halli poole . " Saa aru , me soovime sulle ainult head ! " Ülemuse hääl oli täis veendumust , siiras . " Ta vist usub ise seda kõike , " mõtles Metsavend . " Te olete noored mehed , teil on elu alles ees ning kuidas see kulgeb , sõltub ainult teist endist . Te pole ju mingisugused paadunud retsidivistid , vaid noored mehed , teist peavad veel saama ühiskonna täisväärtuslikud liikmed ! " Hall vaikis endiselt . " Miks sa vaikid ? Vasta ! " " MCHT , a MHB npocTO aanajyio c TOÖOH oaaapHTb ! " tuli vastuseks . Ülemus vaatas teda kurva pilguga . " Ära viia ! " röögatas ta siis muutunud häälel . Audients oli lõppenud . Kohe kartseriruumis küsis Metsavend : " Kas see oligi Peremees ? " " Ei , kõigest režiimikas . Vana värdjas ! " Kaks korda kolm meetrit jäist betoonpõrandat . Ülestõstetud nari ketiga seina küljes , midagi järi- ja lauakesetaolist . Parask nurgas , veekraan otse selle kohal . Kõik . Temperatuur oli mõni kraad üle nulli . Hingeaur tardus õhus . Polnud puhvaikasid , madratseid , tekke . Midagi ei olnud . " Liigutage end , liigutage ! Ega me selle kartsa pärast maha kärva ! Tundke end nagu kodus . Meie kodu on ju vangla . " Metsavend ütles seda tõsiselt , ilma tavalise irooniata . " Nuss elu siin alaealistes ! Iga ment teeb , mis ise tahab Vaat ranges ei julge nad kambritesse nägugi näidata ! " Niigi igavalt kulgenud aeg vähendas mitmekordselt oma tempot , venides nüüd lausa teosammul . Hall aga ei lasknud end millestki häirida , olles ammendamatu optimismi allikas . See oli kuidagi nukker optimism , mis sobiks vanale mehele , kelle jaoks kõik , mis temaga juhtub , nii hea kui ka halb , on taandunud ühtlaseks järjestikuseks jadaks , kus ühel pole rohkem tähtsust kui teisel , kus pannakse vastu elult mitte midagi ootamata , lihtsalt vastupanu enese pärast . Metsavend tajus , et peab Halli igati toetama , meeleolu tuli üleval hoida . Õhtul anti kartulipudrulurri ja kuuma vett . " Halvasti , " arvas Hall . " Homme ei saa me see-eest midagi . Meie söögiga on nagu lennuilmaga , üks päev on , teine päev pole . " " Eeskirjades " oli alaealistele ette nähtud voodivarustus ja puhvaikad isegi kartsas ning iga päev toitmine . " Eeskirjad " olid paberilipakas , kehtis vaid kohustuste pool . Pärast tehti nari seina küljest lahti ning avanes võimalus selle peal istuda . Loomade kombel ligistikku hoides kükitati neljakesi reas , seljad vastu seina . Lamama poleks nad kõrvuti mahtunud . Kuigipaljukest õnnestus siiski tukastada . Järgmisel päeval oli suur vaikus . Mitte keegi ei tülitanud neid . Ainult hommikul tuli ment ja kinnitas nari seina külge . Ei unustanud . Külm hoidis neid erksana . Ajaviiteks õpetas Hall Metsavennale tänavakakluse võtteid , Munapea lõi ka kampa . " Peamine on vastane pikali lüüa . Siis anna ainult jalgadega ! " õpetas ta lahkelt . " Ära vaata rusikaid , vaata silma ! Noh , rinnust kinni ja peaga ... ninaluu sees ! Torka näpud silma , mis sa kused . Saapaga täpselt vastu säärt , jalaluu läheb nagu makaron ! " " Ära halasta ! Vastane ei halasta sulle . Löö nii , nagu tahaksid tappa ! Siis võidad ! " " Ainult tugevaid austatakse ! Nõrgad surutakse alla igal pool , nii elus kui vanglas ! Tegelikult tugevamad ja paremad ei jää peale , " lisas ta nukra irooniaga , " võidavad alatumad ja salakavalamad . " Keha läks mõnusalt soojaks . Ainult kõht kippus oma osa nõudma , ei hoolinud , on söögipäev või mitte . " Munapea , räägi , mille eest sind kinni pandi ? " " Me panime kommarite mälestussamba põlema . " " Mis sa ütlesid ? " " Tead , Balti jaama juures on see sammas . Esimesel detsembril <arv>. aastal tegid punased Eestis mäsu . Me kuttidega tähistasime ka juubelit — <arv>. detsembri öösel kallasime pentsuga üle ja põlema . " " Kurat , ma ei teadnudki . Miks sa vait olid ? " avaldas Metsavend nördimust . " Mida siin ikka muliseda , kõik kohad kitsi täis ! " " Mis paragrahv sulle selle eest peale pandi ? " " Üks-üheksa-viis , huligaansus ikka . Nagu viimasele tänavakalkarile . Pole mingit vahet , kas annad kellelegi molli või paned kommarite mälestussamba põlema ! " " Kuis nad teid kätte said ? " " Üks omadest koputas ära . " Metsavend mõtles , et jah , paraku ei saa kellegi peale kindel olla . Kunagi ei tea , kes võib ära anda . " Millega see jama ükskord lõpeb ? " küsis ta . " Mis jama ? " ei saanud teised aru . " See loll kord . " Kehitati õlgu . " Kurat teab ! " vastas Munapea . " Türa seda teab ! " kahtles ka Hall . " Võib-olla tuleb sõda . " " Sitta ta tuleb . Keegi ei julge alustada . " " Oleks mõnus küll , kui onu Säm Patarei pihta ühe pommi viskaks ! Küll ma naeraks ! " tähendas Munapea . " Mida sa enam naeraks . Sa oleks ise ka kutu . " " Mis siis . Ikka naeraks . " " Kutid , ma lugesin üht raamatut , " alustas Metsavend ebalevalt . " Vana kapsas , nagu parašast läbi tõmmatud , vedeles meie kambris , keegi ei tahtnud lugeda . " Kapital " oli pealkiri , seal oli sihuke asi nagu lisaväärtus , noh , kui inimesed tööd teevad , toodavad nad rohkem , kui endal vaja läheb . Läänes pistavad kapitalistid selle oma tasku , aga ma mõtlesin , et kuhu meil see ... " " Ülemuste tasku , kindel see ! " tabas Hall lennult . " Mõtle ise , kui miljon ülemust ainult kamandab ja möliseb , aga midagi ei tee . Aga elada tahavad kõige paremini . Aga siis meil ei olegi sotsialismi ! " avastas ta äkki kohkunult . " Ju siis ei ole ! " irvitas Munapea . " Teate , kutid , üksvahe ma mõtlesin , et lähen lolliks . Ma vaatasin , et kõik plaksutavad selle Ljonja möla peale . Mõtlesin , et nad on kõik nupust nikastanud . Kuidas ikka saab nii palju inimesi ühekorraga lolliks minna . Või on mul endal ajud pehmed ? " Poisid naersid . " Mis sa teeksid , kui sul oleks võim terve riigi üle kamandada ? " küsis Metsavend Hallilt . Too muigas . " Pole kunagi mõelnud . Minusuguseid ei panda kunagi sellistele kohtadele . " " Aga ikkagi ? " " Noh , kõigepealt kuulutaksin välja suure amnestia . Kõik vangid vabaks ! Siis , noh , siis paneksin mendid ja ülemused asemele . Mõned kõige hullemad paneksin seina äärde . Alkoholi keelaksin ka ära . Vene rahvas on rohkemat väärt kui sigadena viina lakkuda , " ütles ta uhkelt . " Aga miks sa mente nõnda vihkad ? Võib-olla on nendegi seas normaalseid inimesi ? " " Ei usu , olin kümneaastane piimaimeja , kui mentlas esimest korda kesta sain ! " " Aga äkki ... kuulab KGB meid pealt ! " ütles järsku väike Moosivaras kahtlevalt . " Häh , siis pistab mõni neist parašast pea välja või on neil seal pealtkuulamisaparaat ! " Naerdi . " Nojah , paneksid seina äärde . Aga õiglust ei tuleks nagunii . Oleksid siis ju ise nagu Stalin . Kust sa teaksid , keda just seina äärde panna ? " Hall jäi mõttesse . " Eks ta ole , " ütles ta . " Kui sind pekstakse , tekib tahtmine ise kedagi peksta , kui vangi pannakse , kedagi vangi panna . Aga mis sa ise teeksid ? " pommitas ta vastu . " Iseseisva Eesti riigi . Annaksin maa neile tagasi , kellelt see ära võeti . Teeksin nii , et iga inimene võiks öelda , mida tahab , minna kuhu tahab , et ta võiks omada relva ja kaitsta ennast , ilma et teda selle eest vangi pandaks . Amnestia teeksin muidugi ka ja alkoholi paneksin kinni . " " Kaval oled ! Aga mis siis meist , venelastest , saaks , kes siin elavad ? " " Ausalt öelda , ma ei tea , mis ma nendega teeksin . Mulle paistis alati , et nemad on süüdi , et meil nii loll kord on . Aga tegelikult on kord ise loll . Kommarid ja valitsus on süüdi , mitte venelased . " " Võib-olla sa lihtsalt ei taha öelda , et peksaks venelased välja ! " " Tead , Hall , veel paari kuu eest oleksin kõhklematult öelnud , et peksaks jah . Kuid poolt miljonit inimest ei saaks päevapealt kuhugi saata . See poleks ka õiglane . Kuid tegelikult juhtub hoopis vastupidine asi , teid venelasi tuleb aina juurde ja meil pole kuhugi minna . Kas teil on maad vähe ? Sul on ju ka Venemaa , aga mul pole peale Eesti midagi . Lõpuks ei jää mulle muud kui kaks korda üks meetrit ! Kas sa annaksid oma Venemaa võitluseta käest ? Mis sa siis teeksid , kui Venemaal oleks äkki , noh , nii <arv> miljonit hiinlast ? No mis sa teeksid ? " " Ma võtaks automaadi ja kütaks ! " " Siis peaksin mina ju sulle kütma , Hall ! " Hall konutas kurvalt nurgas , toetudes õlaga vastu seina . Nad olid ummikusse jooksnud . Liiga palju oli küsimusi , millele ei suudetud vastata . Õhtul , kui Moosivaras ja Munapea olid magama jäänud , koukis Hall saapatalla vahelt pikliku metallitüki . " Võta endale , " ütles ta lihtsalt . Metsavend nägi teritatud liistakut , mida vajadusel võis noana käsutada . " Mitte keegi meist pole supermän . Sul võib vaja minna . " " Aga sulle endale ei jää siis ju midagi ! " " Ära sa minu pärast muretse . Küll ma kuidagi läbi ajan . " Hall naeratas . Selles naeratuses oli midagi tabamatut . Metsavend astus esimesena toitmisluugi juurde . Toidujagaja oli eestlane . " Kuule , ole mõnus , anna meile paar kaussi kuuma vett ! Meil on üks kutt haige ja tahab kogu aeg juua ! " " Mis tal siis viga on ? " " Köhib kogu aeg . Ja palavik on ! " " Ei saa , mul ei jätku . Ega ma saa range-mehi ja surmamõistetuid ilma jätta ! " " Meil on haige kambris , saad aru , inimene , üks kutt on haigeks jäänud ! " " Ah , minge persse ! " Ta võttis veega täidetud kruusid . Hall oli vaikselt selja taga kuulanud . " Anna meile vett ! " käskis ta lühidalt . Toidujagaja ei pidanud teda vastuse vääriliseks . " Ma tahaks sulle midagi öelda . " Nägu kummardus lähemale . Täpse liigutusega viskas Hall talle tulikuuma portsu näkku . Mees karjatas , ta võis olla nii kolm-neli aastat neist vanem . Ta polnud alaealiste poolt sellist agressiivsust oodanud . " Tapan ära , pederast , kui siia veel nägu näitad ! " ütles Hall külmalt . " Sellistel kuluks kõrvust kinni võtta ja siinsamas toitmisluugi peal suhu anda . Sa pead selliste jätiste vastu julmem olema . " Metsavend tundis , et sant on olla , enda pärast , et ta polnud osanud midagi ette võtta , oma rahvuskaaslase pärast , kes oli nii närune hing , ja lõpuks , et teise eestlasega tema nähes nii tehti . Ta tajus , justkui sees miski pudeneks mitmeks tükiks . Nad sõid hirsiputru leivaga ning jõid vett peale . Tahtepingutusega kallas Metsavend oma osast Hallile ja Moosivargale . Ta tahtis juua , endale jäi vaid kolmandik kruusi . Moosivaras konutas sealsamas . Ta palus veel vett . Poisi laup tulitas , õlad värisesid kergelt , ta köhis tihti . " Rohkem ei ole ! " " Ma joon siis kraanist . " " Kraanist ei tohi juua , see on sitaveega segamini , sa lased end alla ! " Moosivaras astus ikkagi kraani juurde . " Kurat , mida ma sulle ütlesin ! " Ta haaras Moosivargal õlast ja raputas poissi . " Torud lasevad läbi , vesi on sitane , kannata ära . " " Ma ei jõua enam , mul on halb ! " Metsavend märkas , et poiss nutab , hääletult , ilma pisarateta . Eile , kolmanda kartsapäeva hommikul ei tahtnud ta kuidagi narilt tõusta . Ta köhis ja oli näha , et temaga pole kõik korras . Kui mundrimees tuli nari üles tõstma , rääkis Hall lühidalt ja täpselt , mõne lausega asja ära . Et vahest on kopsupõletik , köhib , laup kuumab ja tahab kogu aeg juua . Neid silmitseti kahtlustavalt . " Miks ta ise ei räägi ? " " Ta ei oska nii palju vene keelt . " " Vaata kus kaval . Alati kui teiesuguseid kartsa pannakse , on teil äkki sada haigust küljes . Kõigil on köha ja palavik ja gripp ja kopsupõletik ja kõht ka lahti ! Tahate ainult kõrvale viilida , haiglas vedelda , saia ja võid õgida ! " Ment lisas seeria roppusi . " Püsti ! " Röögatus mõjus piitsaplaksuna . Moosivaras tõusiski ehmunult ja tegi paar sammukest . " Haa ! Pole tal häda midagi . Näe , kus kõnnib ! Ja teie siin patrate , et suremas . " Valvur lõi ukse kinni . " Sa veel ütlesid , et mendid on ka inimesed ! " ütles Hall pilkavalt . " Näed siis ! " Juhtunu sähvatas Metsavennal uuesti läbi ajude . " Kust sellised tulevad ? Kurat , mis peab inimesega juhtuma , et ta selliseks muutub ? " " Lapsed trügivad vanglasse ! Peaksid kodus mamma tissi all istuma . Piimaimeja ! " kuulis ta Halli häält . " Parem küsi , kes selle piimaimeja kinni pani ! " Poiss ei saanud vene keelest hästi aru , küllap tabas ära ainult sõna " ema " . " Mul ei ole ema . Mul ei ole mitte kedagi . Te olete suured ja tugevad .. . aga mul on halb . . . ma ei taha siin olla ... oh , ema ... ema ... " Ta kükitas nurgas pooleldi kägaras ja Metsavend nägi , kuidas tal õlad vappuvad . Nad kolmekesi ei vaadanud üksteisele otsa , nagu midagi varjates . Hall vandus tasakesi . " Kas sa mõnd fašistlikku laulu tead ? " küsis ta ootamatult . " Fašistlikku ? Ei tea ühtegi . " " Noh , siis mõnd eesti laulu , mida mendid ei salli ? " " Vana hümni tean . No ja veel paari . " " Käivad küll ! " arvas Hall . " Mida sa teha tahad ? " " Küll näed . Aga me saame kõva kesta ja viis päeva otsa . Valmista ette . Võtke roobad maha ! " Metsavend ja Munapea hakkasid ürpe seljast kiskuma . Hall kooris end vööni paljaks ja rebis pluusil käised otsast . " Kiskuge pesu ribadeks ! Paneme põlema ! " Ta otsis lagedale väävliriba ja mõne tiku , see varandus oli tal hoolikalt peidetud . " Ei tea ainult , kas võtab tuld . " Kogunud räbalad hunnikusse , läitis poiss lõkke . Higist läbiimbunud riie ei tahtnud tuld võtta , põles vindudes , aga tossu hakkas tõusma vänget . " Nüüd laul , poisid ! " " Hümni tead ? " küsis Metsavend Munapealt . " Muidugi tean . Võtsin juba kaheksakümnendal Propa mässust osa ! Aga hümn ei kõlba siin nii sitas kohas laulda . " " Noh , siis " Saa vabaks , Eesti meri " ! " Nad hakkasid laulma . Alguses ei võtnud vedu , kuid pikapeale hakkas minema . Hall tagus kausiga takti ja proovis ka refrääni , ehkki see talle ilmselt üle jõu käis . Haisev toss täitis kambri , nad kükitasid maha , juba imbus vingu ka koridori . Metsavennale meenus , umbes kümneaastasena oli isa teda saatnud naabertallu mingit tööriista , vist höövlit tooma . Veebruari lõpp , tuiskas , ta sumpas läbi hangede . Õhtune aeg oli , tuled põlesid , naabrivanamees tegi ukse lahti . Ta oli üksik mees . Aga tema hooned ja asjad olid laitmatult korras , tollal , poisikesena ei osanud ta seda hinnata . Vanamees istus toas laua taga , poolik pudel ees . Laual oli valge lina ja mehel valge särk seljas . " Joob nagu isagi , " mõtles poiss pahaselt . Vanamees paistis imelik . Nagu midagi viga oleks . " Poig , püssäpaugulda anni' är' , Eesti riigi anni' ilma ütegi püssäpaugulda är' ! Kas mi' siss jõvvas , kas mi' siss taha's ... oh kurrat , hallo nakas , leimi kül viil neläkümne neländäl , a ilda oll jo . .. kuuskümmend aastakka saanu' jo täämpä .. . kas inämp kedägi olõi' , kes löösi' ... " Vanamees tõusis püsti . Kuivetunud ja kõhn , paistis ta ometi nii võimas , et eluksajaks meelde jäi . Ta andis poisile paar raamatut . " Nimed marmortahvlil " , " Eesti rahva kannatuste aasta " luges too . Mees soovitas raamatud hästi ära peita ja hoida . Ometi olid nad nüüd asitõendite hulgas . Saa vabaks , Eesti meri , saa vabaks , Eesti pind ! Ei tuisku ega tormi ei karda eesti rind ! " Ei saa ju niisama alla anda , ei saa ju lihtsalt niisama ! " Nad laulsid ja kolkisid kaussidega . Ajapikku haaras neid vaimustus , seljad tõmbusid sirgu . Nende tegevus kandis vilja . Tuli noor leitnant , keda nad varem näinudki polnud . Ta küsis imestunult , et mis lahti . " Meil on üks poiss haigeks jäänud , tal on kõrge palavik , sonib , vaadake ise , ülemus ! " ütles Hall . Leitnant astus poisi juurde ja katsus laupa . Too tundus kuidagi veel väiksem kui tavaliselt , nagu muudaks haigus inimesi pisemaks . " Selleks ei ole vaja riideid põletada ja röökida , et valvurid kohale tuleksid . On vaja lihtsalt korpuse korrapidajale hommikuse ringkäigu ajal teatada . Kas te siis " Eeskirju " ei loe ? " Hall turtsatas järsku naerma . " Mis teil viga on , noormees ? " küsis leitnant . Metsavend tahtis midagi öelda , aga Hall haaras tal käest . Nad vaikisid . Käskinud kaltsuräbalad koridori lükata , lahkus mees , haiget kaasa viies . " Roheline mendijumbu , pole molli andmagi veel õppinud . " Hall sülitas . Lõpuks , viienda päeva õhtupoolikul lasti nad välja . Nad viidi sauna , sai janu täis juua ja pesta . Madratsi ja muu varustuse kätte saanud , ootasid nad kambrisse tagasisaatmist . " Mina teiega enam ei tule , " lausus Hall . " Üleeile tiksus <arv> täis ! " Metsavennale polnud Halli sünnipäev meeldegi tulnud . Oli komme : kongis andsid poisid suhkru , saia ja võiportsud sünnipäevalapsele . Kartsas polnud nagunii midagi anda . Tuldigi järele . " Noh , vene kombe kohaselt , " ütles Hall Ta võttis korraks Metsavennal ja Munapeal õlgade ümbert kinni . Klomp tõusis kurku . Juba Hall läkski , kordagi tagasi vaatamata . Nad saatsid teda pilkudega . " Tehke kiiremini ! " Mendi hääl tõi Metsavenna reaalsusesse tagasi . " Liigutage karke , värdjad . " Metsavend tundis lausa füüsiliselt , et midagi raksatas sisemuses ja kadus jäädavalt , nagu oleks koos Halliga ära läinud . Kamber läikis puhtusest . " Harjamehel " — sääranegi oli neile nüüd siginenud — tuli kõvasti vaeva näha . Uued linad jagati välja , nariotstel rippusid värsked , alles vabrikulõhnased käterätikud . Teati rääkida , et neid tehakse kuskil naistevanglas , nagu puhvaikasid ja roobasidki . Eriti närused tunked vahetati ümber . Ülemused närvitsesid . " Tuleb öelda nimi ja paragrahvi number , " jagas kasvataja viimaseid instruktsioone . " Kui kellelgi on kaebusi , võite need esitada . Aga ma arvan , et kaebusi ei ole . Kui esitatakse küsimusi , vastake . Te pole rumalad poisid ja teate , kuidas sellistele küsimustele tuleb vastata . Ümberpöörd ! Võtke pluusid maha ! Kiiremini ! " Kasvataja uuris tähelepanelikult poiste selgi ja kõhtusid . " Sina ! Mis laigud need siin on ? " küsis ta " harjamehelt " . " Ma kukkusin öösel nari pealt alla . " " Valetad ! " " Ei , tõesti , ma magasin ja äkki .. . " " Kes sind peksis ? Vasta ! " " Ei , keegi ei peksnud ! " " Hea küll , tule kaasa ! " Ta viis " harjamehe " koridori . Mõne aja pärast tuli too tagasi , näost punasem kui tavaliselt . " Mis kasva tahtis ? " " Ikka , et kes peksis . " " Mis sa ütlesid ? " " Ütlesin , et keegi ei peksnud . Ise kukkusin nari pealt maha ! Ta pani mulle paar korda vastu kõrvu , aga ma olin ikka vait ! " " Vaata ette ! Kui palju mulised , läheb sul elu sitaks . Tead küll , mis " kitsedega " tehakse ! " Lõunasöögi ajal avastasid nad imestusega , et lurr on tavalisest palju rammusam ja isegi lihatükikesi ulbib sees . " Liha , " ütles Goga . " Esimest korda näen selle löga sees liha ! Kutid , täna peab küll midagi erilist juhtuma ! " Gogal oli õigus . Tuldi kohe peale sööki , nad ei jõudnud kaussegi kokku korjata . Kasvataja , korpuse korrapidaja ning koos nendega kaks erariides meest . Vanem neist , hallis ülikonnas ja kuivetu , esitles end : " Ma olen alaealiste järelevalve prokurör . Tahaksin teile mõned küsimused esitada . " Nad seisid rivis . Metsavend tõstis pea , ta nägi kuiva , ilmetut nägu . " Mille üle kaebate , noormehed ? " " Uurimisalune ... Paragrahv ... Kaebusi ei ole ! " Nad andsid seda vormelit teatepulgana üksteisele edasi . Etteaste kulges sujuvalt . Mõnele poisile esitati ka küsimusi toidu , olude , kuriteo kohta . Järg jõudis Metsavennani . Ükskõikselt ütles ta oma ettenähtud laused . " Kas toidu üle ei nurise , noormees ? " Ta tundis kerget trotsi . " Ei , ealeski pole nii hästi söönud ! " " Kas on keegi eeluurimisisolaatori töötajaist rakendanud teie suhtes füüsilist vägivalda ? " " Ei , Nõukogude Liidus pole selline asi võimalik ! " Goga tema kõrval itsitas vastikult . " Mis teil on , noormees ? " " Ei midagi , ma lihtsalt olen kogu aeg selline lõbus ! " Kasvataja vaatas neid vihkava pilguga . Metsavend oli prokuröri huvi esile kutsunud . " Ah teie oletegi see noormees , kelle juurest leiti relvi ja natsionalistlikku kirjandust , " pöördus ta uuesti poisi poole . " Ja kelle pihta te siis tulistada mõtlesite ? " küsis ta irooniliselt . " Kellegi pihta ei mõelnud ! " " Milleks te siis relvi hoidsite ? " Metsavend vaikis . " Kas te ei teadnud , et see on seadusevastane ? " Kümneid kordi oli talle see küsimus esitatud . Seekord ainult veidi viisakamas vormis . " Milleks nad küsivad nii lolli asja ? Nad ei saaks nagunii aru , " mõtles poiss väsinult . " Teadsin küll . " " Ja ikkagi rikkusite seadust ! " Metsavennal polnud midagi öelda . " Kuidas noormees end üleval peab ? Karistusi on ? " nõudis prokurör kasvatajalt . " Raske juhtum ! Meie korpuses pole kuudki olnud , aga juba istus kartsas . Kogu aeg rikub korda . Ilmselt pole paranemise teele asunud . " Prokuröri saatev nahkpintsakus tüüp leidis paraja momendi vahele segada : " Arusaamatu , kust sellised tulevad ? Ühiskond annab teile kõik — hariduse , tasuta arstiabi , töö ! Kõik võimalused on teile antud , kõik teed ees lahti ! Millega te rahul ei ole ? Kõik on teie heaks tehtud ... on vaja parandada ideoloogilist kasvatustööd .. . vaenulikud raadiohääled ... Soome TV ... Lääne propaganda laastav mõju . .. natsionalismi igandid ... elu klikiajal oli väga raske ... tööpuudus ... nälg ... talupojad pidid mõisates orjama ... sotsialistlik revolutsioon ... ühine võitlus fašismi vastu .. . nõukogude rahvaste vennalik pere ... rahulik loov töö . .. kodanlik-natsionalistlike bandede veretööd ... nõukogude seadusandluse sügavalt humanistlik iseloom ... üksikud puudused ... " Isegi mentidel hakkas igav . Metsavend tabas üksikuid hakitud fraase , hääl justnagu lainetas . Viimaks haaras kasvataja juhtimise enda kätte : " Seltsimees prokurör , kas meil poleks aeg ... " Prokurör oligi päri , et peaks edasi minema , järgmisi kambreid üle vaatama . Pärast õhtust kontrollkäiku kamandas kasvataja Metsavenna oma kabinetti . " Ma olen sinuga väga leebelt ümber käinud . Aga sa ei õigusta usaldust ! Satud mul musta nimekirja ! Pluus maha ! " käratas ta ootamatult . Metsavend täitis käsu . " Imelik , mis tal hakkas , alles kontrollis . " — " Puhas , ei ühtegi laigukest . Sa eelistad siis teisi kõikida ? " küsis ta pilkav-irooniliselt . " Ja isegi haakristi pole sa endale rinnale tätoveerinud ? Hundikutsikas ! Arvad , et oled kõva iseloomuga ? Eksid ! Siin otsustan mina , kes sa oled ! Kui ma tahan , oled sa parašast madalamal ! " Metsavend kuulas tuimalt , ükskõikselt . Kummaline , viha ja raev olid kadunud . Ainult haakristi peale korraks kihvatas ja kõik . " Mis minuga on ? " ei saanud ta aru . Ta vaatas nüri pilguga hallikat seina , kasvatajast mööda . Ja esmakordselt elus tundis ta , et tal on tekkinud soov tappa . Ilma vihata külm soov . Kasvataja tuli lähemale . Ta vaatas kasvatajale silma . Lööki ei järgnenud . Nüüd sai ta Hallist aru : vastik tunne , kui oled keretäieks valmistunud , aga seda ei tulegi . Näod vaheldusid , ühed tulid , teised läksid . Keeruline masinavärk , mida õigusemõistmiseks nimetatakse , töötas täistuuridel . Polnud karta , et kamber kunagi tühjaks jääb . Pikk , Patakas ja Munapea olid läinud . Esimesed kaks kohtusse , kolmas kuhugi mujale kambrisse . Metsavennalgi tuli käimist ette , ta viidi tapiga kodukanti uurija juurde . " Ronga " peal oli külm , kitsas ja vastik , samuti pärast kongautos . Lõuna-Eesti küngasmaa . Ta tunnetas seda , olles surutud kitsasse rappuvasse metallkasti . Seinad õhkusid külma . Seal oli lumi , metsad ja põllud , mis talle teada , teed , mida ta tundis . Tal oli raskem harjuda kui neil , kes vanglasse tulnud sotsialismiparadiisi betoonkasarmutest . Ta oli harjunud nägema enda ümber avarat ruumi , mida piirab vaid metsaviirg , mitte nelja seina mahasuruvat ängistust , harjunud hingama õhku , mis pole läbi käinud kellegi kopsudest ega masinate mootoritest . Ta teadis , mida tähendab vabadus . Ja seepärast rusus vangla teda ka rängemalt . Harjunud maailm oli liiga kaugel sellest , mis ümbritses teda siin . Ning nagu puuriloom unustab pikkamisi vaba elu , tundis temagi , kuidas ajapikku jäävad soovid ja igatsused tuhmimaks , kaob see terav tuige , viha , valu , raev ja tuhat muud emotsiooni , mis esimestel kuudel möllasid . " Puhtsüdamlik ülestunnistus kergendab süüd , aga lisab aastaid . " Vana vangla tõde . " Vaikimine kuld , rääkimine hõbe . " Tark mõttetera . Metsavend hoidis lõuad koomal . " Mul pole midagi öelda , " oli põhiline , mis uurijal õnnestus välja pinnida . Vaatamata kõigile ponnistustele edenes kriminaalasi visalt . Vahepeal vedeles ta päevad läbi mentla üksikkongis , magas , sõi igapäevase supiportsjoni , tegi trenni , ja jällegi magas . Kuni — raudteejaam , koos teiste vangidega jooksis ta mööda perrooni , käed raudus . " Kiiremini , kiireminil " Teda ei häirinud enam , et inimesed vaatasid . Tagasi Patareisse , taas " stolõpin " , verevate pagunitega tõmmud pilusilmsed sõdurid , kurguhäälne kisa , sõim , käsklused : " Käed selja taha , selja taha , ühekaupa kolonni , marss , marss ! " Kõlekülm täiskiilutud vagun . Tal õnnestus hõivata laealune nari ning end seal kerra tõmmata . Kui ta Patareisse jõudis , tundis ta kergendust , nagu oleks koju saabunud . Alati , kui jalutuskäik lõppes , oli Metsavennal tunne , nagu võetaks tal väike tükike küljest . Nüüd paistis , et kõik on läinud . Kambris polnud tal tahtmist ei trenni teha ega lugeda . Siiani oli ta põhiliselt nende kahe tegevusega aega täitnud . Ta lamas naril ja vaatas lakke , ilma midagi nägemata . Mida võikski näha ühes mustunud ning kärbeste täissitutud laes ? Mõtted voolasid , kuid mitte erksalt , oleks nagu lõdvakslaskmine , aga kergendust ei tule . Tulevad meelde kõik ebaõnnestumised , tühisemadki seigad ja tundub , justkui koosneksid elu ainult neist . Selline aeglane nüsimine õõnestabki tahet , mitte järsud vapustused . Polnudki enam oluline , kes või mis on ümberringi . Nad kõik olid statistid , tema , Metsavenna elust läksid nad läbi nagu kõrvaltegelased , kes tulid , madratsirull kaenlas , täitsid köhad naridel ja läksid , kui neil kästi viie minuti pärast koos asjadega valmis olla . Keegi oli varastanud , keegi tapnud , keegi olnud ärikas , kel pealtnäha kõik olemas ja rohkemgi veel , ja keegi kuus aastat Puiatu ja Sindi erikoolides veetnud ning tervelt kaks korda elus pepsit joonud . Ega temagi polnud neist parem , ta pidi samamoodi minema , kui kästakse . Polnudki tähtis , kes nad olid olnud enne . Eelmise elu kogemusel oli kaalu vaid sedavõrd , kuivõrd see aitas kohaneda siin . Muu polnud oluline . Formaalselt olid nad võrdsed , sama toit , samad narid , ühesugused mustad roobad , kuid on vähe kohti , kus oleks rohkem ebavõrdsust . Metsavend pikutas naril . Mõte jooksis üha loiumalt ja katkendiikumalt . Kuni pilt tuhmus ja uni kustutas probleemid . " Kaheksa-üks , pole sellist paragrahvi nagu kuulnud . Valuutaafäärid või ? " küsis mingi hääl . " Ei , üle piiri katse . " " Panid üle kargu ? Ma paneks ka , saaks siit lollimajast minema ! " Hääled olid ähmased , Metsavend ei taibanud , näeb ta und või on juba ärganud . Ta raputas pead ning virgus lõplikult . Ta nägi uudishimulike ringi ümber uue kuti . Rooba , asjade ja hoiaku järgi võis otsustada , et tegu on vana vangiga , kes elab hästi . " Allalastud " kannavad tavaliselt räpaseid , katkisi ja lotendavaid tunkesid ja neil on eriline , vaid neile omane hoiak . Uutel jälle on tuttuued roobad . Enamasti võib ühe pilguga kindlaks määrata , kellega on tegemist . " Poliitik , täitsa mõnsa , et sa meile sattusid ! Igavus tahtiski ära tappa ! " Goga paistis siiralt rõõmus olevat . " Ma olin saja kahekümne kaheksandas ja pärast , kui sa esimesest ära tulid , jäin ma veel tükiks ajaks sinna . Siis olin veel kahekümne kolmandas . Mendid ei lase mul kaua ühe koha peal olla ! " " Kas see KGB-mees uskus ka seda möla , mis sa talle ajasid ? " " Seda Nicaragua-jama või ? Ega ta eriti ei uskunud . Aga mind jätab külmaks ! Midagi pidin ma talle ju rääkima ! " " Mis Nicaragua-jama , " ei saanud teised aru . " Ma rääkisin KGB-s , et tahtsin Nicaraguasse minna , Daniel Ortega armeesse astuda ja Ameerika imperialistide vastu sõdima hakata ! " Üksmeelne naerupahvak tegi kutist omainimese . " Sa oled lõpp pullimees ! Seal oli vist tõega mingi santide vabastusrinne ! " " Sandinistide , " parandas Poliitik . " Räägi , kuidas sa üle tahtsid panna ? Kust sind kätte saadi ? Kas sul on Läänes sugulasi ? Mida sa seal tegema oleksid hakanud ? " Küsimusi sadas igast kandist . " Kutid , igas kambris kõik muudkui küsivad ! Mul juba lõuad valutavad suurest mulisemisest ! " " Ära pabista , meie kamber on kitsevaba ! " " Küll jõuab , ega mind siia üheks päevaks toodud . " Poliitik vaatas uurivalt ringi . " Ma võtaks koha kuhugi sinu lähedale , " ütles ta Goga poole pöördudes . " Saaks juttu ajada . " " Okei , siin on hea koht . Vastas magab Metsavend , näe see kutt . Sina aga tõmba siia harjamehe kohale ! " Goga tegi kiiresti vajalikud ümberpaigutused . " Aga kuhu mina siis lähen ? " protestis too . Tema lopergused , peast eemale hoidvad kõrvad tõmbusid punaseks . Ta oli abikooli haridusega lihtsameelne kutt . " Kuhu ? Nari alla lähed ! Kuhu veel ? " Õhtul , kui Metsavend oli end roobat seljast võtmata narile pikali sirutanud , meenus talle , et ta oli tahtnud midagi küsida . Otse vastas nägi ta Poliitiku pead . Poiss rähkles rahutult , ilmselt ei saanud temagi und . " Ma olen sind kuskil varem näinud . Aga ei mäleta , kus . " " Võib-olla telekas , " arvas Poliitik . " Telekas ? Sa oled siis telekas olnud ? " " Parem küsi , kus ma olnud ei ole , " vaatas Poliitik talle üle nariotsa vastu . " Tead , ma tahaksin sulle rääkida ühe loo . See on sürr lugu , vahest ei usu ma isegi , et kõik tõsi on ! " " Eks sa räägi , " Metsavend sättis patja ja kohendas end paremini kuulama . Nad rääkisid poolsosinal . " Oli kord üks kutt . Esimesest klassist peale oli ta maksimaalne taibu . Ta astus seitsmeselt oktoobrilapseks ja kümneselt pioneeriks , nagu ette nähtud . Ta õppis hästi , aina viitele , ja tõi koju patakate viisi aukirju . Ta käis kõiksugu ringides ja võttis osa aineolümpiaadidest ja oli pioneerimaleva esimees . Tema käitumine oli alati eeskujulik ning õpetajatel polnud temaga ilmaski muret . Teda seati ikka teistele eeskujuks ja saadeti Artekki . Tead küll , mis Artek on , sinna saavad ainult kõige suuremad pugejad või need , kelle vanemad on kõrgetel kohtadel . " Metsavend tõstis pea . Talle meenus , kuidas teda kogu klassiga komsomoli püüti ajada , aga tulutult . " Lõpp pugeja tõesti ! Meie koolis oli ka paar sellist . " " Kui Propa mäss oli ja paljud kutid mendis kestasid said , viis tema pioneeride rivivõistlusi läbi . Vene keeles ! Kohe , kui ta neliteist täis sai , läks komsomoli . Vabatahtlikult läks , keegi ei ajanud . Ta oli hingelt kommar , tõesti oli , ja ta uskus kõike , mida talle räägiti . Järgmisel aastal sai ta juba sekretäriks . Kaheksa klassi loomulikult kütusega . Teda saadeti Ida-Saksamaale ja ta sai kaks ELKNÜ aukirja . " Poliitik luges saavutusi ette külma irooniaga . " Järgmisel aastal oli ta oma kooli võistkonna kapten noorte telemälumängus . Võib-olla sa juhtusid vaatama seda saatesarja , pühapäeviti kell pool neli . Küsimused olid põhiliselt ajaloost ja poliitikast . Neid asju jagas ta hästi . Nende kool võitis . Uued kiiduavaldused , uued plusspunktid . Näis , et pole ju kuigi raske keska kuldmedaliga ära teha ja edasi juba Tartusse kas juurat või ajalugu . Pärast parteibossi või kabinetitoolisoojendaja karjäär kindel . Veel üks tegelane " kõige võrdsemate " ridade täienduseks . Elagu meie kõige parem , õiglasem ja humaansem riik , mis avab noortele kõik teed helgesse tulevikku ! Hurraa ! " mökitas poiss mõnitavalt ja sülitas parašasse suure laraka . " Kuid paraku jagas ta poliitikat ja ajalugu liiga hästi . See oli tema viga . Aga selles ajaloos mõned köhad lihtsalt ei klapi kokku . See on mäda . Ta hakkas uurima . Tal õnnestus hankida veidi kirjandust . Loomulikult vanemate inimeste jutud , " Ameerika Hääl " ja " Vaba Euroopa " . Mõne kuuga oli suur illusioon purunenud . Saad aru , ma ei tea , kas sa oskad seda hinnata , ma tabasin süsteemi olemuse ära , ma saan aru , kuidas see värk püsti pandud on ja funktsioneerib ... " Poliitik vakatas . Ta oli end ära andnud . Metsavend vaatas talle otsa ja nägi silmis imelikku läiget . Alati oli ta selliseid pugejaid vihanud , kuid see kutt siin ei tekitanud vastumeelsust . " Kuula nüüd . .. " alustas Poliitik . Ta rääkis ja rääkis , Metsavend ei märganud , kui palju aega on möödunud , tund , paar , kolm . Ainult elektripirni kollakas , silmisööv valgus täitis kambri . Metsavend oli paljusid asju samamoodi mõelnud , näinud üksikuid fakte , igaüks ju teab , et vorsti on vähe ja venelasi liiga palju , tunnetanud eraldi detaile , kuid siin pandi kõik kokku üheks halastamatuks , kõikepurustavaks tervikuks . Poiss kuulas , kuidas teine rääkis . See oli nagu lummus . Ta tundis , et on taas võitlustahtelule , nagu mingi energia voolas temasse , ja kohe , nüüd saabub lõpliku selguse hetk . " Tead , ma ei pidanud lihtsalt vastu ! Ma ei suutnud elada korraga kahte elu ! Mul viskas üle ! Oli vaja midagi ette võtta . Mis sellest , et ma üle piiri ei jõudnud , peaasi , et selle rämpsuga sai lõpp tehtud ! Nad saatsid mulle siia teate , et olen komsomolist välja visatud . Tahad näha ? " Poliitik kobas oma kompsu järele . Seal olid mõned vihikud , paar raamatut ja kõige peal eesti-inglise sõnaraamat . Metsavend nägi õhukest masinakirjaga paberilipakat . " Seoses kuriteo sooritamisega , " luges ta , " heita välja Leninliku Kommunistliku Noorsooühingu ridadest . " Ta muigas , kuid jäi siis tõsiseks . " Ega sul kerge olnud . Aga sa tegid õige teo ! " Ta pani käe Poliitikule õlale . " Kui välja saame , küll me siis veel hakkame võitlema . . . " " Ja mille eest sa siis võidelda mõtled ? " katkestas teda Poliitik . " Kuidas mille eest ? Ikka Isamaa ja vabaduse eest ! " ei kõhelnud Metsavend hetkegi . Poliitik vaatas teda kaasatundvalt . " Naiivne romantika ! Ega praegu pole Vabadussõda või neljakümne neljas aasta . Siis pani rahvas diviiside kaupa sõdureid välja . Palju nüüd kokku saaks ? Paari pataljonigi ei saaks ! Ja relvi ning varustust pole . Meid pekstaks poole tunniga sodiks ! Aga mitte see pole peamine . Meil pole lihtsalt , mille eest võidelda ! " " Kuidas ei ole ? " " Lihtsalt . Persses on su isamaa ! " Poliitik hüppas narilt üles . " Kolmekümne üheksandal anti võitluseta alla . Sinna su isamaa läks ! Suured ja tugevadki rahvad , kes viimseni vastu panid , on maa pealt minema pühitud ! Sumerid , sküüdid , etruskid , terved indiaanlaste hõimud . Mis siis väikestest rääkida . Võta liivlased , vadjalased ja muud soomeugrilased , kes seal elasid , kus praegu on Venemaa . Kui juba needki hävisid , kes võitlesid , mis ootab siis neid , kes niisama käed üles tõstavad ! Meil ei ole enam isamaad ! Ja rahvus ! Kus sa elanud oled ? Tee silmad lahti ! Kas sa tõesti ei näe , mis toimub ? Rahvus , " osatas ta , kähisev , raevunud hääl ärritusest katkemas . " Pugejate , argpükside , alkaššide ja kurgimüüjate rahvus , sisemiselt murtud rahvus . Viimane naiivsus , et ma olen ainuke , kes ära tabas , kui mäda kord meil on ! Ma ütlen , et iga normaalne inimene peab selle ära tabama ! Paljud peavad kindlasti teadma , aga nad ei julge piiksatadagi , ammugi vastu hakata . Vaata , mis koolides toimub , õpsid poevad kaks korda rohkem , kui neil kästakse pugeda . Kõik kardavad . Tipp , milleni julgust jätkub , on purjus peaga " Metsavendi " laulda ja kiruda , et miks vorsti pole . " Poliitik naeris hüsteeriliselt . " Eesti rahvus on määratud hävingule . Vene mass neelab meid lihtsalt alla . Saja aasta pärast seda rahvust enam pole . Aga ta on oma saatuse ise ära teeninud . Ja mul pole mingit tahtmist siin seda agooniat pealt vaadata . " Kulus tükk aega , enne kui öeldu mõte Metsavennani jõudis . " See on vale ! " karjus ta . " On küllalt neid , kes julgevad vastu hakata ! " Paar poissi ärkas ja silmitses hämmastusega öiseid vaidlejaid . " Viis , kümme , isegi kakskümmend protsenti pole veel rahvus . Nemad ei suuda hävingut peatada ! Mõtled , et oled lõpp vabadusvõitleja ! Arvad , et kui välja saad , võetakse sind vastu nagu kangelast ! Sitta ! Parimal juhul peetakse sind veidrikuks või muidu napakaks ! Mul üks tuttav istus poliitilise asja eest , pärast ei võetud ülikooli , tööd sai ainult öövahi , transamehe või katlakütjana . Kogu eluks märk küljes . Isegi vanad mehed , kes omal ajal ise võidelnud olid , ütlesid : No on ikka loll ! Rikkus ise endal elu ära ! " Metsavend hüppas narilt alla ja haaras Poliitikul rinnust . " See ei ole tõsi ! Sa valetad ! See ei saa olla tõsi ! " " Ei taha , ära usu . Ma tahtsin sul lihtsalt roosad unenäod peast välja raputada . Nagunii panevad ükskord needsamad , kelle eest sa valmis oled tulle minema , omad panevad sulle nii , et vere maitse kurgus ! " Metsavennal oli sama tunne nagu kord poisikesena ema haual , kui just kirst oli hauda lastud . Kõik oleks nagu endine , aga samas pöördumatult muutunud . Ta tõstis käe , et Poliitikule näkku lüüa . Too aga vaatas talle külmalt vastu . " Noh , sul pole lihtsalt midagi öelda . " Metsavend peatus poolelt liigutuselt ning jäi mõneks hetkeks tuimalt paigale . Seejärel heitis ta tagasi narile . " Ära end siis longu lase , " Poliitik vaatas talle otsa ja naeratas . " Ega sellepärast saa alla anda . Tead , on olemas kaks maailma . Üks väline , see , mis on meie ümber , ja teine , mis on meie sees . On vaja avastada see teine maailm ja see maailm kuulub ainult sulle endale , siin ei saa keegi teine kamandama tulla . Siis saad teada , kui võimas tahe võib olla inimesel ja millist rõõmu võib tunda eneseületamisest . Aga räägime sellest homme , ma olen praegu liiga väsinud ja pean mõtteid koguma . " Metsavend vaevalt kuulis , mida teine rääkis . Ta jäi veel kauaks lahtisi silmi lamama . Aga homset ei tulnud kunagi . Järgmisel päeval kästi Poliitikul asjad kokku panna ja ta viidi nende kambrist minema . Ja Metsavend mõtles , et vahest oli see lihtsalt unenägu . Järjekordne nägu lükati sisse . Korraks pöördusid pead , siis jätkus mäng , doominopulki polnud vaja ära koristada , kui valvurid sisenevad . Ainult kaardid olid keelatud . Uus niheles tükk aega ukse juures , kuni söandas oma kodinad nariservale toetada . Teda võttis vastu vaikus , mida häiris vaid doominokivide tasane klõbin vastu lauda . Emotsioonivabad näod vaatasid temast läbi . Ta oli null , eikeegi . Ta oli oodanud kallaletungi , vägivalda , ükskõik mida , ainult mitte vaikust . Metsavend oli kaotusseisus . Tänane pokkeripartii polnud edukas , kaks saiaportsu oli läinud . Ta mõtles , et kui ka kolmas kord ei vea , on aeg mängust välja astuda . Nii läkski . Ta tõusis . " Mängime edasi ! " nõudis Väikemees , Puiatu ja Sindi erikoolide veteran . " Ei ! " vastas Metsavend . Ta oli näinud hullumeelseid mänge sadade saiaportsude , tuhandete kükkide ja kätekõverduste ning raha peale . Ei maksnud mängida asjade peale , mida sul pole , õhu mahamängimine võis väga kalliks maksma minna . " Mis sa verd kused ! " " Tahan , kusen ! Ära pabista , saad oma saiakoorikud . " Ta tundis ääretut tülpimust . Ta tõmbas kotad jalga ja ronis paraša peale . Kollakas juga purskas kaares ja langes siis räpasesse auku . Nagu tahaks ta tõesti kõige peale kusta . " Uus vant , tule siia ! " kamandas Goga . Järgnes ristküsitlus , mis oleks au teinud bürokraatlikumalegi ankeedile . Poisi elulugu võeti üksipulgi läbi . " Paragrahv ? " " Huligaansus . " " Konkreetsemalt , mis rida oli ? " " Ma .. me , see tähendab mina ja veel kaks seppa võtsime ühelt jobult kella ja seitse kümpi ära . Vastu torbikut andsime ka ! " " See pole mingi huligaansus ! Puhas väljatõstmine ! Mis su paragrahvi number on ? " " Ma täpselt ei vaadanud . " " Kuidas ei vaadanud ! Süüdistus sulle ju esitati ? " " Ma ei mäleta täpselt . " " Või sul on siis mälukas ! Valetad ! Meile pole mõtet valetada . Mine valeta oma uurijale ! " oli Goga resoluutne . " Oled kitsemoll , jah , " tuli Väikemees omakorda kahtlustustega lagedale . " Kes ? " ei saanud uus aru . " Kits , koputaja oled ! " " Ausõna , elu seeski pole kellegi peale koputanud ! " " Ausõna ! Sitta see maksab , su pioneeri ausõna ! " Igast suunast sadas küsimusi ja kahtlustusi . Püüad vastata , aga ikkagi on midagi valesti . Pind kaob jalge alt . Keskustelu katkestas võtmekrigin ja riivide kolksatused , korpuse korrapidaja tuli nagu päästeingel ja käskis uuel välja kõbida . Teda ootas tutvumisvisiit Limuka juurde . Või muud ebameeldivad toimingud , tripperikontroll või " klaverimäng " . " Klaverimänguks " kutsuti sõrmejälgede võtmist . " Mulle see nägu ei meeldi . Ma tunnen igasugu lupardid poole kilomeetri pealt ära , " arvas Väikemees . " Imelik tüüp , ei tea oma paragrahvi , " kahtles ka Goga . Otsustati , et õhtul ei tasu " sissekirjutamisega " jändama hakata , kindlasti tulevad mendid õhtul kontrollima . Eks homne päev näita . õhtul vedeles Metsavend naril ja püüdis lugeda , kuigi arusaamatult raske oli keskenduda . Lugemine andis mingisugusegi võimaluse end ümbritsevast lahti rebida , elada läbi võõraid elusid , olla seal , kuhu tegelikult mitte kunagi pole võimalik minna . Kõige süütum võimalus — oli ka teisi , näiteks " särin " ja " rattad " . " Rattaid " ehk tablette sattus alaealiste korpusesse harva . Poisid polnud küllalt osavad neid sisse toimetama ning osta olid kallid , tablett etaminaali maksis näiteks rubla . Sajagrammine teepakk maksis kaks pool rubla . Teed liikus sagedamini , keedeti " särinat " , tikutoositäis teed kruusi vee kohta . Tänagi , neil juhtus teed olema , pandi laar tulele . Uus käsutati seljaga uksesilma ette seisma , aken tehti lahti , " harjamehe " Rohuseks oli käterätiga vehkida ja suitsu laiali ajada . Põletusaineks läks pool voodilina . Nad istusid ümber laua ja lasid kruusil ringi käia . Rüübati väikeste lonksukeste kaupa , kolm korraga . Lahedam hakkas olla ja mis peamine — vangla ei tundunudki enam nii masendav . Poisid naersid , irvitati uue kuti üle , kes nägu krimpsutades püüdis ka mõned lonksud neelata . Juttki veeres . Vahest mõni valetas , võibolla valetasid nad kõik , eriti mis naistesse puutus , aga neil oli justkui vaikiv kokkulepe , et üksteise lugusid ei vaidlustata . . .. Lasnamäel , Punase tänava kandis oli just üks uus maja valmis saamas . Mingi kutt müüs parajasti talvetosse , tal oli kolm paari müüa , tahtis kaks sotti paari eest . Võtsime takso ja viisime ta sinna . Olin korteri ukse ette isegi jalamati pannud . Ütlesin , et anna tossud , ma lähen toon toast rulli . Teisel pool polnud isegi aknaid ees . Tõmbasin koos tossudega uttu . Mu sõber jäi koos selle tolkamiga sinna , aitas tal kiruda , et näe kus siga , külma tegi . Pärast andsin sõbrale ka paar sotti , hea kõbin tuli sisse ... ... oli mingi vanem eit , nii kahekümne viie aastane . Tolle mees oli autojuht , sõitis veel " Sovtransi " peal . Teda polnud eriti kõdus . Eks ma panin eidele vahepeal peale ... ... alati leidub mõni loll , kes unustab uksed lahti , või selle väikese aknakese kinni panna , või koguni võtmed ette . Siis anna ainult minna ! Tõmbad lukustaja üles ja ongi uks lahti . Kui salalukk on peal , tekib muidugi probleeme . Aga juhtmete ühendamine käib väga lihtsalt , tuleb ainult . .. ... Ma ei mäletagi , kes esimesena lõi . Ma ei saanud enne asjale pihtagi , kui ta juba pikali maas oli . Me olime kõik parajad lambid . Igatahes ma panin talle paar korda jalaga ribidesse ja siis veel pähe . Pärast öeldi , et just mina olevat selle vanamehe ära tapnud . Igatahes mina teda ei tapnud , tõesti ei tapnud ... ... Sindis me vahepeal ikka kimusime . Võtad nitrot lapi sisse ja hingad . Päris mõnsa kaifi saab ... Metsavend tõusis , et narile tagasi ronida . Ta tahtnuks öelda hoopis midagi muud , midagi hoopis erinevat sellest , mida siin räägiti . Aga see äng vihvatas vaid korraks , siis ta mõtles , et ükskõik . Nagunii oli kõik ükskõik . Poisid otsustasid " pimesikku " mängida , see on üks Patarei mängudest . " Harjamehel " seoti silmad kinni , käsikaudu kobades pidi ta teisi mööda kambrit taga ajama . Möll läks lahti , lendasid saapad , padjad ja puhvaikad , " pimesikk " sai valusaid lopse , madratsid kukkusid , hüpati narilt narile ja poeti nende alla , tavalised tabud ei kehtinud enam . Nõnda elati end välja . Öörahu algas , ei pannud tähelegi . Pump käis kaks korda keelamas , aga nad ei kuulanud . Ei hirmutanud ka lubadus operatiivgrupp välja kutsuda . Kisa-kära oli muidugi laialt . Sammud koridoris , hääled , eelaimus sundis Metsavenna tegutsema . " Kutid , kurat , meeskond tuleb ! Koristage see sitt ära ja tõmmake rivvi ! " Talle meenus , et just teda määrati hommikul korrapidajaks . Aga ükskõik . Nad jõudsid madratsid ja padjad kokku korjata , kuni ukse kallal püsiti . Ometi jättis kamber räpaka mulje : vatitropid ja räbalad põrandal laiali , madratsid ja tekid segamini . Sisenesid Sadist , Hobusenägu ja veel keegi tüüp . Sadist tuli lähemale , Hobusenägu , turske nüri ilmega nooremleitu jäi eemale seisma . Nemad seisid rivis . Äsjasest lõbususest polnud jälgegi . Metsavend astus ette , et vormikohaselt raporteerida : " <arv>. kamber , <arv> uurimisalust , korrapidaja uurimisalune ... " Lihased tõmbusid tahtmatult pingule . Pole kerge olla äärmine . " Miks pole korda ? Mis te kisate ? Ma küsin , miks korda pole ? " Sadist astus tema poole , jäädes seisma peaaegu kohakuti . Metsavend tundis teravat viinalõhna . Ta vaikis . Sadist haaras tal rinnust . " Miks pole korda , jätis ! " Mees oli temast pool pead lühem . Lühikasvuliste neetud kompleksid , alati trügivad nad sinna , kus ühel inimesel on nähtav , käegakatsutav võim teiste üle ja voli seda oma suva järgi tarvitada . Metsavend nägi silmanurgast , kuidas Hobusenägu leidis kruusi nihvlitega . Ta toppis parajasti kruusi kellegi nina alla , kui rusikas tabas lõuga . Metsavend nägi , kuidas Sadisti huuled liikusid , arvatavasti sõimas . Ta lükati koridori . Kõigepealt sai ta veel mõned korrad vastu lõugu . Ta hoidis käsi kramplikult selja taga , oli tahtmine kõik unustada ja vastu lüüa . õnneks oli ta juba seesmiselt küllalt tuim , et mitte üritada , see oleks tähendanud kriminaalasja mentidele vastuhakkamise eest , või oleksid nad ta lihtsalt poolsurnuks peksnud . Löömisel ja löömisel ongi see vahe , et ühed lähevad selle eest kõhtu alla , teised saavad aga preemiat . Sadist virutas talle jalaga kõhtu , täpselt " kolmnurka " , hinge võttis kinni . Ta tõmbus poolkägarasse . Kuid kohe tabas uus löök kinganinaga munadesse . Jalad lõid nõrgaks , iiveldustunne . Ta vajus põrandale . Nüüd oli ta kaitsetu , parimagi tahtmise juures poleks enam saanud vastu hakata . Sadist tonkis teda veel jalaga ribidesse , kuni haaras juustest ning lohistas mõned meetrid kotina mööda koridori . " Miks ma küll juukseid maha ei ajanud ? " tinises katkendlik mõttejupp peas . Ta ei jaksanud tõusta , kui tal kästi " kappi " ronida , suutis ta end vaid neljakäpukile ajada . Ta sai veel korra jalaga tagumikku nagu viimane lojus . " Kapis " oksendas ta otse jalge ette , käed värisesid , hinge mattis . Veel keegi lükati sisse . Metsavend tundis ära Maestro , asjaarmastajast ärika . Keha tema kõrval vappus üleni . " Ma tapan kellegi ära , ma tapan tõesti kellegi ära ! " karjus poiss . Metsavend haaras tal kätega lõuast ja kuklast ning surus viskleva keha vastu seina . " Mis sa röögid ! Küll läheb üle . Kõik läheb mööda , kõik . " " Nad viisid Goga oma kabinetti ja peksavad teda seal , " teatas Maestro , kui oli veidi rahunenud . Pärast , kambris lamasid nad kustunult naridel . Siis kutsuti Metsavend uuesti välja . Hirmu polnud , juba mõne aja eest oli see kadunud , jäi vaid kummaline tunne , nagu oleks tema asemel keegi võõras . Kabinetis jäi ta seisma , paar sammukest lauast . Nurgas , tugitoolis istus Pump ja nuttis . " Poleks vaja olnud poisse peksta , poleks vaja olnud , " korrutas naine , Ilmselt ei pidanud tal närvid vastu . " Me lõime teid ju asja eest , eks ju ! " Sadist paistis endast väljas olevat . " Noh , meeste kombel asja võttes , me lõime teid ju asja eest . Eks ole , kord peab olema ! " Ilmselt taipasid isegi mendid , et olid liiale läinud . Metsavend ei võpatanud vastikusest , ta ei tundnud mitte midagi , kui Sadist talle käe sõbralikult õlale pani . Ta oleks tahtnud vihata , aga emotsioone polnud . Tema tähelepanu köitis hoopis muu . Laual lebas tuliuus isiklik kaart , peal asja saabunud poisi nimi ja paragrahvi number — <arv>. Aju fikseeris selle masinlikult . Oma avastusest Metsavend vaikis . Järgmisel päeval : räpane äratäksitud laud , doominopulgad ja viis poissi poolringis ümber . Goga troonis keskel , ta oli juhtimise enda peale võtnud . Pilt meenutas mõnd komisjoni või koosolekut , nagu neid vabaduses peeti . Puudusid ainult punane kalev , juhtide portreed ja kipspead , muidu olnuks pilt täielik . Aga neil ju oligi komisjon . Uute Kinnipeetavate Eeluurimisisolaatorisse Sisseregistreerimise Komisjon . Goga tõusis püsti . " Kal-lid seltsimiehed ! " ütles ta l-i rõhutades ja oma häälele venepärast aktsenti andes . " Täna on meil arutusel näete selle seltsimehe personaalküsimus . Kas me võtame ta vastu Patarei elanike vennalikku perre ? " Ta turtsatas naerma . Kõik hirnusid juba niigi . " Seltsi-mjehed , on vaja asjasse tõ-õsisemalt suhtuda , " ütles ta grimassitades ja huuli torru ajades . " Kes on selle poolt ? " Kõik tõstsid käe . " Ühel häälel , " tegi ta rahuloleva kokkuvõtte . " Mis teil on , seltsimees ? " küsis ta Väikemehelt , kes oli nihelema hakanud . " Ma tahaks sellele seltsimehele esimesena purakat sisse kütta , " ütles too . " Me panema teie taotluse hääletusele ! Kes on poolt , vastu , ühel häälel , " püüdis Goga edasi veiderdada , aga keegi ei viitsinud enam kätt tõsta . Absurditeater oli lõppenud . Kestvad tormilised kiiduavaldused jäid ära . Metsavend polnud varem näinud , et " propiska " nii lõbusalt algab . Ta naeris kaasa , ehkki tegelikult polnud tahtmist isegi muiata . " Sa pead ära vastama kakskümmend viis küsimust , " seletas Goga uuele , nüüd juba ilma irooniata . " Vastad valesti , võtad doominopulga . Aega on viisteist sekundit iga küsimuse peale , jääd hiljaks , võtad pulga . Palju silmi kokku tuleb , nii palju tappa saad . Võid ise valida , kas " maksad " , " armatuurid " või " pankad " . Kes näitab ? " " Las ma näitan , " nõustus Metsavend . Tal oli kindel tagamõte — ta tahtis halastamatusega teistele eeskuju anda . Lihtsalt oli tahtmine kedagi peksta . Ta võttis endale õiguse otsustada teise elu ja tegude üle . Selles polnud midagi imelikku , eks tema elu üle otsustasid samuti teised . Näitaja ise lõi tavaliselt viimasena . Siis on pekstav juba väsinud . " Maks " — otselöök kõhtu , " kolmnurga " alla . Võis ka vindiga lüüa , nii et hinge kinni võttis . Ta eelistas " Sindi maksa " — mõlema käe järjestikust lööki küljelt . Liigutus meenutab puulõhkumist . Kõik löögid tehakse täie jõuga . Võttis poisi õhku ahmima . Metsavend andis mõne hetke toibumiseks . " Armatuur " . Keha oli laitmatus vormis , käed liikusid jõuliselt , sujuvalt ja mõõdetud täpsusega . Mitmed kuud oli ta trenni teinud , sellal kui teised niisama aega surnuks lõid . Ainult vaim polnud enam endine . Pekstav sai löögi rindu , hoog paiskas ta sammukese tagasi , seljaga vastu nari . Metsavend nägi hirmu . " Kardad , " sosistas ta . " Aga ma annan sulle šansi . Käsuta seda . Käsuta seda ! " " Panka " . Ta käskis kutil kummarduda ja lõi siis järsult alumiiniumkausiga vastu taguotsa . Poiss karjatas . " Karjuda ei tohi , " seletas Goga leebelt . " Samuti väänelda ega vastu hakata . Summa kahekordistub . " " Võid ka loobuda . Aga võtad siis kohe harja . " " Harjamees " passiski ootavalt sealsamas . Kutt otsustas siiski " propiska " vastu võtta . Löökidest valis ta " maksad " . Küsimused järgnesid kuulipildujatulena , andmata aega mõtete kogumiseks . " Harjamees " luges sekundeid . Lihtsad : — Kus on kambris " kukk " , " ikoon " , " lennuk " , " sahtel " , " elevant koos poegadega " , " isa kuri silm " ja " ema lahke käsi " ? Vastavalt reproduktor , paberilipakas Eeskirjadega , riiul , laua ja seina vaheline tühemik , laud koos naridega , uksesilm ja toitmisluuk . — Milleks on kambril uks ? Et tuul sisse ei puhuks . — Milleks on akendel trellid ? Et klaasid eest ei kukuks . — Mitu nurka on kambril ? Kolm . Paraskiga nurk ei tule arvesse . — Kellega lööma hakkad , karu või neljakümne röövliga , sinikateni või vereni ? Kasulikum on karuga lüüa , sest neljakümne röövliga kaklemine tähendab kogu kambriga kaklemist . Seinale joonistatakse karu kujutis . Lase käial Mõttekam on vereni lüüa , vere saab kerge kriimustusega kätte , aga annab taguda , kuni rusikas siniseks läheb . — Seinale või paberitükile joonistatakse pall ja värav . Löö pall väravasse ! Anna passi ! Keerulisemad : — Kelleks hakkad , kaevuriks , lenduriks või kalameheks ? " Kaevur " peab naride alt läbi roomama , kus teda saapakolakatega klobitakse . " Kalamees " pannakse paraskist " kalakesi " õngitsema . " Lendur " olla on kõige mõnusam , " lendurid " peavad teise korruse narilt seotud silmadega pea ees alla hüppama . Loomulikult püütakse nad kinni , see on omamoodi julguseproov . — Mida sa võtad ja sööd , kas kenasti ajalehepaberisse pakitud leiva paraša pealt või seebi laualt ? Õige on seep võtta . Ega seda süüa lasta , lüüakse käest . Paraski pealt millegi võtmine tähendab enda allalaskmist . — Oled imenud valget ja punast ? Oled , valge ja punase all mõistetakse ema rinda . — Punast küürakat oled suhu võtnud ? Oled , punased küürakad on vanaaegsed vasksed veekraanid . Rõvedad , ajuvabad : — Kumb on magusam , kas m ... või apelsin ? Ei tea , pole esimest proovinud . — õhus lendavad t ... d , aga sul on ainult üks käsi vaba . Kumma kinni katad , suu või perse ? Istun maha ja katan suu kinni . — Kus nurgas taha panema hakkame ? Selle peale võib näidata mõnda laealust nurka . — Hüppad langevarjuga alla , aga maanduda pole kuhugi , ühel pool on t ... de mets , teisel pool jobimeri . Kuhu maandud ? Eks igas metsas ole lagendikke ja igas meres saari . Mõistatuste kujul : — Sõidad piduriteta autoga mööda kitsast tänavat , mõlemal pool on majad . Tänav jaguneb kaheks haruks . Ühte mööda tulevad kaks kõige paremat sõpra , aga mööda teist ema koos prokuröriga . Kelle alla ajad ? Ema , kelle poeg vangis istub , ei käi prokuröriga . — Sõidad koos ema ja parima sõbraga paadis . Paat lekib ja hakkab põhja vajuma . Kelle välja viskad , sõbra või ema ? Sõbra . Sõbrad tulevad ja lähevad . Aga ema on üks ja ainus . — Jutustatakse pikk lugu . Põgened koos sõbraga tsoonist . Järgneb rida uskumatuid seiklusi : maa-alused käigud , äraostmised , tapmised . Kuni jõuate jõeni . Vaja üle ujuda , aga sõber ei oska , hakkab uppuma . Tõmbad ta juukseidpidi välja . Edasi uued seiklused , käsikähmlused , lennukiärandamised , langevarjuhüpped ja muu säärane . Mis on loos valesti ? Tsoonis ei kanta juukseid . — Lõpuks kurikuulus " miin " . Ülekuulatavale näidatakse suvalist doominopulka ja öeldakse , et see on miin . Poiss pöörab selja . Miin peidetakse ära ja kästakse otsida . Ta peab kivi kivi järel võtma , kuni leiab . Leida pole aga kusagilt , sest minoor eksib ainult korra . Nõnda võib punktisumma mitmekordistuda , kui vastust ei tea . Küsimused , millele ei vastata mälumänguturniiridel . Küsimused , mille üle ei murra pead Tarkade Klubid . Õigesti vastanud ei saa auhindu . Siiski , auhinnaks on võimalus vähem peksa saada . Loomulikult on küsimusi rohkem , kambrite kaupa nad varieeruvad ja ajapikku mõeldakse uusi välja . Mõnel pool ei viitsita üldse aega raisata , antakse lihtsalt keretäis kätte . Vastamine nõuab vanglaelu head tundmist . Tavaloogikaga on siin vähe ära teha . Test , mis avab uksed uue inimese kujundamise vabrikusse . Vägivald , millega puututakse kokku igapäevases elus , tänaval , kampades , on juhuslik , episoodiline . Siin on tegemist lausrünnakuga , kõikjalt pealevajuva laviiniga . Aja jooksul muutub ta osaks sinust , kasvab sinuga kokku , sellest saab mõtteviis . Mõisted ja väärtused nihkuvad oma loomupärastelt kohtadelt . Uustulnuk lendas " miiniga " alt ja kogus <arv> punkti . See oli priske punktisumma , viie peale ärajagatuna tegi <arv> " maksa " igaühele , " harjamees " ei tulnud loomulikult arvesse . Üks ... kaks . .. kolm ... Väikemees alustas . Ta tagus julmalt ja ilmse mõnuga . Arvata võis , et järjekord Metsavennani ei jõuagi . Kakskümmend üheksa .. . kolmkümmend ... Viimased löögid virutasid pekstava narile kägarasse . Ta oli näost kaame , higipullid otsaees . Nüüd sai ta võimaluse puhata . Nelikümmend seitse . .. kaheksa . . . Maestro lõi nõrgemini ja silmanähtavalt ilma vihata . Ohver sai hingetõmbeaega . Peale kuuekümnendat ta igatahes harja ei võtnud . Kaheksakümmend kolm ... neli .. . viis .. . Goga peksis ükskõikselt , tülpinult , keskmise tugevusega . Aga kutt oli juba omadega läbi , veel veidi , ja ta ei pea vastu . Sada neliteist ... viisteist ... Petka lõi kõige formaalsemalt , ta pidurdas lööke , tänu sellele pidas pekstav vastu . Petka oli inimese surnuks peksnud ja kartis lüüa . Metsavenna kord . Sada kakskümmend üks . Ta tõstis käed . Löök tuli kiire ja tugev , kuid läks vähe mööda . Ikkagi vajus poiss kokku . Sada kakskümmend kaks . Tuli paremini välja . Poiss jäi mitmeks sekundiks narile lamama . Kui ta tõusis , nende pilgud kohtusid . Pilgust paistis üksainus suur palve . Sada kakskümmend viis . Polegi nii paha taguda oma ligimest nagu poksikotti . Sada kakskümmend kuus . " Ma andsin sulle võimaluse , " mõtles Metsavend . " Oma asi , kas pead vastu . " Ta tundis kerget kripeldust . Aga konveierit oli võimatu peatada . Sada kakskümmend üheksa . " Lööb nagu ehtne gestaapomees , " kuulis ta kellegi häält tunnustavalt mainimas . Sada kolmkümmend üks . Iga löök üle saja on tõeline põrgu . Tundub , nagu tabaks vähemalt tankirusikas kõhtu , lõhkeks ja sisikond lendaks otse ajudesse ja sealt üle keha laiali . Sada kolmkümmend kaks . Maksimaalne karistus , mis alaealisele grupiviisilise tapmise eest võidakse määrata , on kümme aastat tugevdatud režiimi . Surmanuhtlust ei saa alaealistele mõista . Sada kolmkümmend kolm . Väga vaevaliselt ajas pekstav end jalule . Ta ajas suust mingeid mullikesi välja . Sada kolmkümmend neli . ... Sa pead nende jätiste vastu julmem olema .. . kui ma tahan , oled sa parašast madalamal . . . mille eest sa võidelda tahad ... Nõukogude riigis ei juhtu mitte kunagi selliseid asju ... Sada kolmkümmend viis . Kõik . " Ärge lööge , ma ei jõua enam ! " Pisarad purskusid silmist . " Ei , tehke mis tahate , ei jõua enam . Mille eest te minuga nii teete , mille eest ? " " Me kõik oleme selle läbi teinud , " ütles Maestro . " Vahest loeme tal " propiska " läbitehtuks , " pakkus Goga välja . Vaikiti . Metsavend kõhkles mõne hetke , astus poisi juurde ja rebis ta püsti . " Miks sa kõkutasid , kui me su paragrahvi küsisime ? Sest sinu paragrahv on üks-üks-viis . Vägistamine , pealegi grupikas . Oli mõtet valetada ? " " Miks sa varem ei öelnud . Oli mõtet propiskaga jännata , " ütles Goga . " Kust sa seda tead , " kahtles Petka . " Nägin kasva kabinetis tema isiklikku kaarti . " Kõige kärmemaks osutus Väikemees . Ta hüppas lähemale ja lõi vägistajale rusikaga vastu nina . Verd hakkas tulema , pisarad ja veri segunesid . Poiss oli šokiseisundis . " Räägi , kuidas selle kella ja plekiga lugu oli , " käskis Goga . " Tüdruk ise tahtis , " ütles ta vaikselt . " Et te talle rivi paneksite ! " raius Metsavend jõhkralt . Väikemehe olekust paistis ilmne soov uuesti rusikad käiku lasta . Metsavend kutsus " harjamehe " . " Anna talle hari üle , " käsutas ta . " Mis sa passid , löö talle see hari näkku kinni ! " Totaka naeratusega tõmbaski too poisil räpase harjaga üle näo . Kutt ei teinud katsetki vastu hakata . " Vahvliitab meie harja ära , las läheb paraša peale sitta nokkima ! " kiunus Väikemees ja kostitas poissi jalahoopidega . " Kutid , asjad , " tuletas Maestro meelde . Ta võttis pluusi , Väikemees sai püksid , Metsavennale jäid kotad . Metsavenna jalavarjud sai Petka omakorda endale , tolle lagunenud ja lääpas käimad jäid vägistajale . Ära võeti ka linad , padjapüür , pastakas , märkmik ja toiduained , mida hoolitsevad vanemad kaasa olid pannud . " Keri paraša peale , raisk ! " Väikemees virutas Kutile jalaga tagumikku , lüües ta käpuli . Üks käsi sattus otse auku . Tema jaoks oli nüüd kõik lõppenud . <arv>. märts <arv>. Hommik ei erinenud millegi poolest venivate päevade lõputust rodust . Ärkamine , söök , jalutuskäik . Kambrisse tagasi jõudnud , äratas tähelepanu leinamuusika . " Jälle on keegi maha kärvanud , " ütles Goga . " Kärvavad need kõbid ka üle päeva . Ainult kes ? " Probleemi lahendas diktori ülev-kurblik hääl , mis teatas , et Juht on surnud . Kõikjal , kambrites , jalutusboksides , haiglas , hullumajas kaikus " hurraa ! " Lihtsalt , kui juhid surevad , lastakse ikka vange lahti . Nõnda juba Riigirongi Suure Vedurijuhi surmast peale . Kuid päevad läksid , aga amnestiast polnud kippu ega kõppu . Kui ühiskonnas toimusidki mingid muutused , siis siin oli päramine paik , kuhu nad köhale jõudsid . Elu kulges mõnusalt . Hommikuti polnud vaja enam vara tõusta , et toidu järele minna , " harjamees " sai austava lisakohustuse : ta praktiseeris nüüd ka kelnerina . Ta pani pudrukausid ja tee valmis . Polnud mingit muret . Punkt kell seitse , kui krapist hakkas kostma " Pravda " ülevaade ning räägiti uutest töövõitudest ja plaaniületamistest , äratas neid käo kukkumine . Vägistajast kutt , kelle hüüdnimeks oli saanud Sibi , kükitas naril ja laulis äratust . Teda enam ei pekstud , tahte täielikuks ruineerimiseks oli kulunud kõigest mõni päev . Nüüd tegeldi rohkem " dresseerimisega " . Vahel hüüdis mõni poistest : " Sibi ! " " Mina , Teie Kõrgeausus ! " " Minu juurde ! " " Just nii , Teie Kõrgeausus ! " Poiss tuli ja jäi seisma " <arv>. kilomeetrile " , tõstis käe kõrva aarde ning raporteeris : " Teie Kõrgeausus , Sibi ilmus teie käsul . " Igaühel oli oma tiitel : Teie Kõrgeausus , Teie Hiilgus , Teie Ekstsellents ( seda sõna ei osanud nad õigesti hääldada ) , Teie Majesteet , kusjuures Sibi ei tohtinud aunimetusi segi ajada . Et igapäevast supiportsu kätte saada ( saia , võid ja suhkrut talle loomulikult ei antud ) , pidi ta koera moodi haukuma , niutsuma ja tagakäppadel tantsima . Teda sunniti seepi sööma ja kruuside kaupa kloorivett peale jooma . Lisaks " break " , " disco " ja " india kõhutantsud " , mida ta pidi publiku soovil esitama . Ta oli omadega nii läbi , et tarvitses vaid kellelgi läheneda ja ähvardavat liigutust teha , kui ta juba kössi tõmbus . Ega teda pekstudki , vahel mõni möödaminnes virutas jalaga . Rusikatega on " allalastut " mark lüüa . Eriti leidlik uute piinamisvõtete väljatöötamisel oli Väikemees . Tunda oli kõva kooli . Metsavend pidi tahes-tahtmata tegelema eneseõigustuste otsimisega . " Kutt on ise süüdi ! Oli siis vaja vägistada ! Sellistega peabki nii tegema ! " Ta jäi oma arutluste pealtnäha raudse loogikaga rahule . On ju kaks teed — peksta ja maha suruda teisi või ise alla surutud saada . Kolmandat võimalust ei ole . Ja Metsavend oli oma arust teinud õige , loomuliku valiku . Milleks kellelegi halastada ? Sinule ei halasta ju keegi ! Ta nägi , et ei tasu oodata elult mitte midagi . Kõik , mis oli olnud eelmises elus , see oli purunenud , läinud , jäädavalt , pöördumatult . Ometi tundis ta läbi pealevajuva tuimuse mõnikord pisikest kripeldust . " Mis , mis pean ma siis tegema ? " mõtles ta . Aga nõuandeid polnud kusagilt võtta . Kord keset ööd ta ärkas , sest tundis end halvasti . Ta tahtis just paraša peale minna , kui nägi kahte kuju . Laua taga pingil istus Väikemees . Sibi oli end " sahtlisse " mahutanud ja tema pea Väikemehe vöökohaga ühel joonel . Pea jõnksus rütmiliselt . Metsavend seisatas . Ta tundis loomupärast vastikust . Väikemees irvitas sõbralikult : " Kui tahad ka , pead veits ootama ! Noh , raisk , kiiremini , " sikutas ta Sibit kõrvust . Metsavend ei osanud reageerida . " Mul ei lähe selliste peale kõvaks , " kohmas ta lõpuks . " Ise tead , " kähistas Väikemees . Kui Sibit parajasti ei piinatud , konutas ta naril . Ta oli kõvasti kõhnemaks jäänud . Tema olekus võis muidki muutusi tähele panna . Ta pomises midagi omaette ja vahel värises üle keha . Ta kogus paberitükikesi , vatitroppe ja riideribasid ning meisterdas midagi . Ühel hommikul nägid nad viit väikest pabernukukest niidi otsas nari küljes rippumas . Sibi naeris ja kilkas rõõmust . " Mida sa siin leiutad ? " küsis Goga imestunult . " Äh-häh-hää , ma poon teid kõiki üles ! Ma poon teid üles . See oled sina , Goga ! See siin on Väikemees ! Ja siin on Metsavend , siin Maestro ja Petka . Te kõik olete üles poodud ! " Nad seisid poolringis ümber Sibi ja lipendavate paberimehikeste . " Kutid , Sibi on vist ära pööranud , " ütles Maestro viimaks kõhklevalt . Metsavend seisis poolküliti . Järsu nõksuga hüppas Sibi üles . Metsavend pöördus instinktiivselt . Midagi justnagu põrkas vastu küljekonti . Ta haaras Sibil juustest ja rebis pead allapoole , samal ajal kui Väikemees poisil teritatud lusikavarre käest väänas . Sibi rabeles vastu , tunda oli lausa loomalikku jõudu . Üheskoos õnnestus neil siiski ta narile pikali visata . Metsavend tegi pluusinööbid lahti . Küljel oli kerge kriimustus , kondi kohalt oli nahk maha rebitud . Mõni veretilk immitses , aga midagi tõsist polnud . " Tahtis sind vagaks teha , värdjas , " ütles Väikemees . " Ah , sittagi , " vastas Metsavend . Nad hoidsid Sibit kinni , kuni ta rahunes . Õhtuse kontrollkäigu ajal Sibi rivisse ei tulnud . Ta istus naril , jõllitas kasvale otsa , kõigutas end edasi-tagasi ja tegi nägusid . Kui Sibi ära viidi , mõtles Metsavend , et ega polekski eriti kahju olnud , kui ta oleks veidi täpsemini löönud . Näod , näod ümberringi . Põnevil , ükskõiksed , mõned haletsevad . Metsavennal polnud nende haletsust vaja , ta teadis kindlalt vaid üht — mul pole nendega midagi ühist . Vana istus esimeses reas , seljas kortsunud sinine ülikond , jalas viieteistrublased pruunid kamassid . Vahest oli ta veidi julgust võtnud . Metsavenna pilk fikseeris alkoholist ja igapäevase üksluise töö tampimisest laastatud näo . Paljude meeste elus polnudki midagi rohkemat . Kõik olid ammu harjunud pidama seda igati loomulikuks . Metsavend oli palaganitola , gladiaator , kes kohe pidi areenile astuma . Ta tajus endal pedagoogide hukkamõistvaid pilke . Ta oli seesmiselt jäik , ta polnud kunagi suutnud elu lõdvalt võtta ; pingul õlad , käed kergelt rusikas , ühte punkti suunatud pilk . Nagu läheks kohe kismaks . Juba ammu oli see saanud tema loomulikuks hoiakuks , aga see polnud pärit vanglast , ei , see oli alguse saanud ja kujunenud koos tema eneseteadvusega . Alati oli ta enda ja teiste vahel tunnetanud mingit vahemaad . Kui ta kümneaastasena purjus Vanale näkku karjus : " Ma ei hakka mitte kunagi jooma ! " Kui ta kolmeteistkümneselt võttis masina all vastu , nõelus kinni ja laadis koormasse raskeid rohujahukotte , ning tunnid läksid , müra , tolm ja väsimus , nad rögastasid kurgust mustjasrohelist tatti ja pärast vahetuse lõppu tagusid riideid vastu seina , et tolmu välja saada . Kui vahetust ei tulnud ja ülemused ei tahtnud masinat seisma jätta , palusid nad alati just teda , et ole hea , tööta veel . Sest tema suutis . Siis nägi ta esimest korda , et suudab rohkem kui teised . Palgasabas irvitasid mehed : " Suur raha , kuhu sa väikese poisi viid ? " Ta vaatas paksu punaste rahatähtede patakat ja mõtles , et nüüd saan ma üksi hakkama , nüüd ei vaja ma enam kellegi abi . Imelik , mingit rõõmu sellest polnud . Ta oli koos kaaslastega , aga sisemiselt polnud ta päriselt kunagi nendega , nende lõbud olid tühised . Temal aga oli pidada oma isiklik võitlus , sest Vana , ehkki ta polnud ülekohtune , ei löönud teda kunagi , jõi vahepeal lihtsalt oma raha maha . Ta kuulus sentimentaalsete joodikute kilda . Vahel valas suuri pisaraid ja rääkis oma raskest elust . Vana enesehaletsushood kordusid tihti ja pikapeale poiss harjus nendega . Ta pidi ise hakkama saama . Ta tuligi toime , nii hästi-halvasti , kui suutis , aga hinnaks , mis maksta tuli , oli sisemine üksindus , alatine pinge , mida ta endas tundis . Tema maailm jäi kaaslastele võõraks . See üksindus polnud piin , loodus ümberringi , mets , kuhu ta alati võis minna , pehmendas survet . Ja pealegi tundus , et raskemad ajad on juba seljataga . " Püsti ! Kohus tuleb ! " Metsavend võpatas ja tõusis . Kooliaulast improviseeritud kohtusaal , niinimetatud avalik kohus . Formaalsused : nimi , rahvus ... Ta vastas masinlikult , seirates pilguga lauda , kus lebasid asitõendid . Õlist läikiv , justkui uhiuus saksa automaat , kõrval teine , kulunum . Kaikakujulised granaadid ja padrunid , poolik kast . Raamatud ja värvitrükis Laidoneri pilt . Päris palju asju oli , vaevalt mahtusid lauale ära . Metsavend oleks väga tahtnud automaadi kätte võtta . Lihtsalt rahustas . Alati , kui tal oli olnud raske — aga ebameeldivusi ja mittemõistmist oli tihti ette tulnud — , läks ta oma pelgupaika , võttis automaadi lahti , puhastas , õlitas ja pani taas kokku . Kui ta võttis relva kätte , tundis selle raskust ja veidi nurgelist kohmakust ning samal ajal voolujoonelisust oma käte all ja tajus , kuidas metall soojeneb , puutudes kokku naha all pakitseva kuuma verega , asus temasse seletamatu sisemine rahu . Ta tundis , et on kõigiga võrdne ja mitte keegi ei saa talle halba teha , relv justkui rääkinuks temaga : " Ära karda , kõik läheb hästi .. . kõik läheb hästi .. . olen su sõber ... kui sa mind hoiad , võid alati kindel olla . .. võid kindel olla ... " Üks kaasistujaist , keskealine naine , silmitses vaheldumisi relvi ja teda , nagu näeks pidalitõbist . Nende jaoks oli relv tükk metalli , pealegi ohtlik ja surmakülvav metallitükk . Et kellegi jaoks võib see olla midagi enamat , see ei mahtunud neile pähe . Metsavend ei saanud aru , miks kõik inimesed peaksid olema ühesugused . Miks ei lase nad tal olla selline , nagu ta on ? Tal polnud kunagi tekkinud soovi kedagi tulistada , soov tappa oli tulnud hiljem , vanglas . Relvad olid lihtsalt loomulik osa tema elust . Ta oli leidnud nad mitu aastat tagasi ühest mahajäetud majast . Algul ei saanud ta isegi aru , miks ta neid ära ei anna , kuid ajapikku kasvas veendumus , et ta on teinud õigesti . Alateadlikult tajus ta , et on olemas palju asju , millest ta on ilma jäetud ja mida ta mitte kunagi endale ei saa . Ta püüdis neid millegagi asendada . Tal püsis silme ees üks pilt , aeg ei vaevunud seda kuidagi kustutama : ta on väike poiss , lamab voodis , ema paitab tal pead , kohendab tekki ja sosistab tasakesi . Tal hakkas siis halb ja ta ei osanud endaga midagi peale hakata . Mõnikord ta isegi nuttis omaette , aga mitte kunagi teiste nähes . Kord sellises seisundis võttis ta relva kätte ja koges midagi seletamatut — painav kujutlus kadus . See kohus läks temast mööda , nagu polekski kohtualune tema , nagu polekski temal selle kõigega asja . Tema oma mõtted olid talle tähtsamad . Kui tal paluti asjast rääkida , oskas ta vaid õlgu kehitada : milleks te siis uurisite-puurisite pool aastat ? Lõpuks taipasid nad küsitlema hakata . Ikka kust , mille jaoks , miks , kes veel teadis ? Kümneid kordi oli ta nagu papagoi nendele küsimustele vastanud . Ta oli ääretult tüdinud , vastas ühesõnaliselt või nappide hakitud lausejuppidega . Siiski edenes protsess jõudsalt . Iseloomustus ... õppis üle rahuldava , aga alla võimete ... huvitus ajaloost . Iseloomult kinnine , väheseltsiv . Poliitiliselt ebakindel , keeldus ÜLKNÜ-sse astumast ( nii oligi kirjas ) . On korduvalt avaldanud ühiskonnavastaseid ja natsionalistlikke vaateid ... ilma emata , isa alkohoolik ... suitsetamist ja alkoholitarvitamist kooliajal pole märgatud . .. Klassijuhataja püüdis teda kuigivõrd isegi kaitsta . Rasked tingimused , kodused olud ja muu . Aga see sentimentaalsuste raskepatarei ei suutnud kohtunike südant liigutada . Ainult Vana sattus tähelepanu keskpunkti . Temalt päriti aru , miks ta on poega nii halvasti kasvatanud . Sama naiskaasistuja tuli lagedale mõttega , et parem olnuks poiss kohe lastekodusse paigutada ja Vanalt vanemlikud õigused ära võtta . Kuritegu olnuks siis olemata . Poiss ärkas tardumusest . Lastekodu oli ta alati kartnud , poisi kujutluses oli see koonduslaager , kus võetakse viimanegi võimalus olla selline , nagu ise tahad , kus pole hetkegi võimalik olla üksi . Varem oli ta üksindust armastanud , piinaks muutus see alles Patareis . Vana ütles , et ta ei teadnud relvadest midagi . Aga kui ta hakkas kordama kusagilt kuuldud lauseid , süü kahetsemisest ja õigele teele asumisest , sai Metsavend lõpuks aru : " Omad ! Omad olid koputanud , omad mõistavad kohut , omad , omad on ju kõikjal ümberringi , nemad , kelle ankeetides rahvuse lahtrisse kirjutatakse : eestlane . " Aga nad olid talle sama võõrad nagu vangivalvurid , nagu venelased , kellega ta kakles , nagu mendid . Alles nüüd jõudis lõpuks kohale , kui üleliigne ta tegelikult on . Oh kurat , Poliitikul oli olnud õigus . Mis mõtet oli siis kõigel sellel tobedal vastupunnimisel ? Vangla oli ju sama mis vabadus ja vabadus sama mis vangla . Ees oli tühjus . " .. . See kõik on ammu heidetud ajaloo prügikasti ! " Metsavend kuulis kohtuniku pateetilist häält ja nägi kätt , mis osutas kahele automaadile , padrunitele , raamatutele ja Laidoneri pildile . " Laidoner oli kõva mees . Ta oli Eesti Vabariigi sõjaväe juht . Teil ei tasuks teda mõnitada ! " Kaotada polnud enam midagi , kõik eesmärgid olid ära langenud . Jäi üle vastu panna vastupanu enese pärast . Hetkeks lõi saali pahviks . Ta oli endalt võtnud kas või teoreetilisegi võimaluse tingimisi karistust saada . Kohe tõttasid kõik selgitama , kui ekslik on tema arvamus . Advokaadi tulivihane pilk lausa kõrvetas : " Kas ma ei öelnud , ära lollusi tee ! " Aga ta ei mänginud üldse kangelast . Tal oli lihtsalt ükskõik ! Oleksid nad vaid teadnud , kogu see summ , kes tema ümber sebis , kohtunik , prokurör , kaasistujad , nad kõik , kes lausa põlesid soovist juhtida teda õigele teele , kes nii muretsesid tema saatuse pärast , et ööselgi magada ei saanud , oleksid nad vaid teadnud , kui sügavalt ükskõik talle need pingutused on . Metsavennal oli neist hale . Teda vaevas hoopis üks üpris proosaline probleem : ta tahtis süüa . Ta tahtis kõhu korralikult täis õgida , mäletamatutest aegadest peale polnud ta seda teinud . Nad lähevad koju , vitsutavad vatsad sooja sööki täis ja vaatavad telekat , rahul möödunud päevaga . Tema aga peab jääma . Ega ta olnud kade , ta tahtnuks vaid üht : las proovivad olla vanglas ühe päeva . Üheainsa päeva , mitte rohkem . Prokurör nõudis kolm aastat . Viimane sõna . " Ma pole mitte kellelegi midagi teinud ! See ongi kõik , mis mul öelda on . " Kaks lauset . Milleks lömitada ? Kõik ammu paika pandud , otsus enne valmis tehtud . Toimuv oli hale farss , lollidele mõeldud spektaakel . Poiss sai sellest suurepäraselt aru . Kohus läks otsust tegema . Metsavend ootas ühes klassiruumis . Ta nägi tuttavaid pilte seinal . Päikesekiirte vihk langes sambana üle pinkide . Ment , noor seersant , oli tal käed igaks juhuks raudu pannud . Aga ta ei takistanud , kui poiss akna juurde astus . Seal oli kõik roheline , värske . " Teine korrus , kurat , kui prooviks ? " Suur kombi-naatkool alevi servas , lage maa ja mõnisada meetrit metsatukani . Teatud tõenäosus pääseda oli . Ka jõudu ja tahet jätkus . Ainult milleks ? Seal polnud tõesti kedagi , kellele ta olnuks vajalik . " Püsti ! " " Eesti Nõukogude Sotsialistliku Vabariigi nimel .. . rajooni rahvakohtu otsus .. . võttes arvesse kergendavaid ja raskendavaid asjaolusid ... kuriteo ühiskonnaohtlikkust .. . potentsiaalset ohtu ümbritsevale keskkonnale . . . kurjategija isikut . .. seda , et ta pole asunud paranemise teele ... peab otstarbekaks rakendada vabaduskaotuslikku karistust .. . karistada kaheaastase vabaduskaotusega üldrežiimiga kasvatusliku töö koloonias ... otsus jõustub . .. võib ettenähtud korras kaevata edasi ENSV Ülemkohtule . " Metsavend arvestas mõttes . " Kui välja saan , olen juba kaheksateist täis , " mõtles ta . Metsavend rullis madratsi lahti . Nurgas pikutas keegi ebamäärases vanuses mees , erariietes ja lühikese siilisoenguga . Poiss vaatas talle näkku ja tundis ära elukutselise vangi . Oleks nagu tavaline inimene , kaks kätt , kaks jalga ning pea , aga näoilmes , olekus on midagi spetsiifilist , võõrast , näojooned tulevad lõikavalt esile . Seda ei saa täpselt kirjeldada , seda peab tunnetama . " Alaealine ? " küsis mees . " Jah . " " Mille eest ? " " Relva hoidmine . Kaks-null-seitse prim . Tulen just kohtust , sain kaks aastat . " Mees vaatas teda mõtlikult . " Kaks aastat ? See pole ju mitte midagi . " Metsavend tahtis protesteerida , et kuidas , see on ju tema elu , tema ainuke elu , tal ei ole teist , ja kaks aastat sellest on pikk aeg , aga ta teadis , et tema elul on tähtsust vaid tema enda , mitte kellegi teise jaoks . Ja kaks aastat ei ole tõesti mingi aeg . " Ma olin ka sinuvanune , kui alustasin , " ütles mees . " Sa tahtsid öelda , et kaks aastat on palju , et see on ülekohus . Ma tean , mida sa praegu tunned . Sellega on raske leppida . " Mees naeratas , kusjuures tema nägu jäi täiesti liikumatuks . Ainult silmad reetsid , et tegemist on naeratusega . Uurija oli samuti tihti naeratanud , lai üle näo veniv naer , midagi täpselt vastupidist . " Tulen ka kohtust . Seitse " triipe " koos RCD-ga . " " Mis asi see RCD on ? " " RCD ? Eriti ohtlik retsidivist . " Metsavend ei osanud midagi öelda . Siin , ooteboksis võis ükskõik keda kohata , võis tundide ja päevade kaupa oodata , kuni suvatsetakse kambrisse saata . Kord sattus ta siin kokku kellegi umbes kahekümneaastase tegelasega , kes väitis , et ta on õudne pomo , ja püüdis puhvaikat ära võtta . Käis peale nagu sitahäda , lõpuks ei jäänud poisil muud üle kui talle paraša kaanega vastu pead panna ( seal olid kantavad plekknõud ) . " Mis fiiling on kah ? " küsis ta viimaks , nagu mõnelt omasuguselt . " Mis asi ? " ei saanud mees aru . " Noh , fiiling , tunne , mis tunne on ? " Mees kehitas õlgu . " Imelik sõna . Pole mingit tunnet . Mis tunnet siin saakski olla ? " " Sul võib ju üsna sitt olla ? " " Sitt ? " Mees vaatas teda imestunult . " Ei tea , miks mul sitt peaks olema ? " " Seitse aastat ikkagi ! " " Seitse on lapsemäng . Ma olen juba üle kahekümne ära istunud , see seitse pole enam midagi . " Mees konstateeris fakti , ta ei kahetsenud . Tema elus oli ammu kätte jõudnud aeg , kus pole enam midagi kahetseda või millegi üle uhkust tunda . " Kui ma olin noor , oli mul vahel endast hale . Ma lõikasin endal mitu korda veenid läbi ja ükskord tahtsin end töötsoonis ventilaatori rihmaga üles puua . Inimesed tapavad end , sest neil hakkab endast hale . Ma sain sellest juba kümme aastat tagasi üle . Sa mõtled , et sind pole mitte kellelegi vaja . See ongi enesehaletsus . Kuid tegelikult on sul õigus . Sind pole tõesti kellelegi vaja . Mida varem sa sellest aru saad , seda parem sulle . Aga sa pead sellele mõtlema ilma enesehaletsuseta . " Metsavend tundis mõnikord seda , oskamata tundele nime anda . Enesehaletsuse magus hõllandus , võltsvabadus , illusioon , et võid teha kõike , mida tahad , tahan — peksan , tahan — tapan , sest olen ju vajalik ainult iseendale ja seega pole kellelgi ka minu eluga asja . Sisemine kontroll kaob , see on suur kaotus , kasvab oht jääda alatiseks vangla lõputule konveierile . " Sa tahaksid olla vaba ? Ka mina tahtsin , kui olin sinuvanune . " " Kas sa nüüd siis enam ei tahagi ? " küsis poiss imestunult . " Ei . " " Aga miks siis ? " " Kui sa saad vabaks kõigest , mis sind ümbritseb — siis saab sinust kurjategija , sest sind ei seo selle maailmaga enam miski . Sul pole mingeid kohustusi kellegi ees ja kellelgi pole ka sinuga asja . " Ja iroonilise tooniga : " Aga mis asi on üldse vabadus ? " " See on seal , väljas ! Seal ei ole müüre ja okastraati . See on ju lollilegi selge ! " " Tahaksid sa seal siis olla ? " küsis mees kavalalt . " Ma tahaksin väga .. . aga ma ei tea , mõnikord ei tahaks üldsegi mitte . " " Aeg läheb ning järjest vähem hakkad tahtma . Hea , et sa sellest aru saad . Mul läks neli-viis aastat , enne kui selleni jõudsin . Seal ? Kes oleksin ma seal ? Mitte keegi . Mul pole kedagi , ei perekonda ega sugulasi , pole kohta , kus elada . Ja ega ma oskagi seal elada ! Juba minu isik iseenesest tuletab meelde ebameeldivaid asju . Inimesed ei armasta , kui neil nina sita sisse topitakse . " " Kas sa siis polegi tundnud puudust kõigest sellest ? " " Ei , viimastel aastatel mitte . Milleks tahta seda , mida nagunii endale ei saa ? " Metsavend ei osanud enam midagi küsida . See maailm oli nii erinev tema omast , kuid samas arusaadav . Poiss tundis õudust , kui mõtles , äkki on temagi kahekümne aasta pärast selline . Kuid arusaamatu , mees ei näinud löödud välja . Vastupidi , temas paistis sisemine rahu , enesega tasakaalu jõudmine . Aga säärane tasakaal oli võõras , mitteinimlik , põhines arusaamatul , tumedal jõul . Seda jõudu lausa kiirgas välja ning poiss tahtnuks alluda , nagu hundikarjas nõrgem usaldab end tugevama juhtida . Siin oli keegi , kes sai temast aru , mõistis , mida tähendab , kui vabadus saab võrdseks vanglaga . Küll ainult korraks oli piir kadunud , aga ta teadis , et see tunne tuleb tagasi ja üha sagedamini . Mida peaks tegema , mida ette võtma ? " Mida ma peaksin tegema ? " küsis ta . Mees vaikis , nagu poleks kuulnudki . Poiss küsis uuesti . " Selliseid asju ei küsita ! Igaüks peab oma peaga mõtlema . Aga põhiline , ära topi oma nina teiste asjadesse . Kui kõrval kas või tapetakse — ära tee sellest välja . Ära sega vahele , kui just oma kendid mängus pole ! " Poiss ei tahtnud üldse mitte seda kuulda . " Kui sa tahad teisele poole jääda , pead leidma inimese , kellele sa oleksid tõeliselt vajalik . Sa pead seal kellestki sõltuma ! Muidu kukud uuesti kinni . Ma tean . " Mees keeras end küljele ja keris teki paremini ümber keha , andes märku , et jutuajamine on lõppenud . Metsavend taipas , et ta ei saa kunagi teada , mida mees tegelikult mõtleb . See oli vaid kerge , virvendav vari tollest võõrast maailmast , mis vahest ootab ees ka teda . Ja ta oli väga imestunud : mees , selle maailma põlisasukas , suvatses temaga rääkida nagu omasugusega . Juba ammu polnud keegi temaga nõnda rääkinud . Õhtul , kui pudrulurr söödud , tuli keegi naisvang konvoi saatel nende urgast koristama . Nad panid madratsid kokku . " Tere , kaunitar ! " ütles mees . Noh , just kaunitariks poleks naist pidada saanud . Ebamäärased kolmekümnendad , täidlane keha , enneaegu vananenud nägu . Must kittel muutis ta suure kaarna sarnaseks . Ta tõmbas lapiga mõne korra üle räpase põranda . Konvoimees seisis sealsamas ja nõjatus õlaga vastu uksepiita . Tal oli selline lõust ees , et pane ainult telliskiviga . Ta jälgis naist , too pesi põrandat ; kui naine väljus , et veeämber ära viia , libistas ment tal käega üle tagumiku . Naisele polnudki see väga vastumeelt . Liigutus viis retsidivistiks tunnistatud mehe mingile mõttele . Ta võttis jope ja näitas seda mendile . Ment takseeris jopet hoolega , nad arutasid midagi omavahel . Legendid pajatasid , et Patareis on kõik võimalik . " Veerandi " ehk kahekümne viie rubla eest pidi saama pudeli viina . Seks oli kallim — " pool " ehk viiskümmend rubla . Kõigel oli kindel hind . Aga Metsavend ei võtnud neid jutte tõsiselt . Varsti tuli ment tagasi , kaenlas must vanglapuhvaika , mille sisse teepakid keeratud . " Viska madrats siia ! " kuulis poiss . Ta tegi , mis kästud . Naine jäi , mees andis jope ära ning ment lahkus . Uks keerati lukku . Aeg oli piiratud ja liigseid sõnu ei tehtud . Metsavend konutas nurgas . Tal polnud kunagi oma tüdrukut olnud . Kuid siin käis kõik lihtsalt , nagu pornovideos , aga samas ei paistnud sugugi rõve , vaid kuidagi loomulik , nagu näiteks paarituvad koerad tänaval . Poiss tundis vastikuse ja iha segu . Ta püüdis mitte vaadata , püüdis end maha suruda , lastes Euroopa kaardil silme eest läbi libiseda ja korrates linnade ning jõgede nimesid . Talle meenus isegi , kes on Argentiina president . Kui mees end korraks kergitas , nägi ta rinnale tätoveeritud mitme kupliga kirikut . Pilt oli värviline ja väga ilus . Mehe riist oli nagu kärnkonn , oma kümme šarikut — plastmassist väljalõigatud ja lihvitud kerakest , naha alla aetud . Lõpetanud , mees tõusis , kergitas pükse ja asus rahulikult püksinööpe kinni panema . Seejärel andis ta poisile märku , et tema kord . Mees polnud kade . Metsavend jäi paigale . Naine sai kõhklustest omamoodi aru . " Ära pabista , poisu ! " ütles ta soojalt . " Või pole ma sinu jaoks küllalt hea ? " Ta ütles seda kuidagi nii loomulikult , et Metsavend sai vastikusest võitu . Poiss rebis püksid maha ja heitis naise kõrvale madratsile . Reied olid laiali ning naine haaras tal jalgadega kõvasti ümbert kinni . Edasisest ei mäletanud ta suuremat , kõik käis nii kähku . Hiljem , hiljem tundis ta enda vastu sellist vastikust , et nutta tahtnuks . Ta püüdis end selleks isegi sundida , aga ei tulnud midagi välja , ta oli unustanud , kuidas seda teha . " Võta , mis antakse , " kuulis ta häält , " ära hakka vastu sellele , mis peab tulema . Ära raiska jõudu . " Mees viipas sõbralikult . Sündmused , asjaolud ja olukorrad elasid oma , temast sõltumatut elu . Ja ta oli loobunud katseist neid mõjutada . Ta oli selgusele jõudnud , et juhib oma saatust kõige vähem . Tahte tüürita paat tormas vastu karidele . See tunne oli abitus . Isegi unistused olid kadunud . Naeruväärne mõte , et tal olid kunagi olnud mingid ideaalid , et ta oli suutnud enda jaoks mõtestada eesmärke . Kord , kui raadio juhtus Eesti lainel olema ja räägiti noorte vaba aja veetmise probleemidest , et neil pole kuskil pidudel käia , valdas tervet kambrit hüsteeriline naeruhoog . Keegi koomik ronis paraski otsa ja küsis diktorit järele ahvides : " Mida sa teed vabal ajal ? Vabal ajal peksan ma paraski peal pihku ! " Nii ääretult tühised tundusid sealsed probleemid . Sest nemad olid ilma jäetud Õigusest Olla Inimene . Tuhanded kohtud üle suure kokkutraageldatud riigi-monstrumi mõistsid ja mõistavad iga päev sadadele inimestele karistusi ühest kuni viieteistkümne aastani üld- , tugevdatud , range ja erirežiimiga parandusliku töö asutustes . Paljusid karistatakse õiglaselt , paljusid ebaõiglaselt , kuid koos kohtuotsusega kaotavad nad automaatselt ka Õiguse Olla Inimene . See juhtub nii märkamatult , muu seas , et ammu ei pane seda keegi enam tähelegi . Metsavend sai vaevalt paar päeva kohtukambris olla , kui tal põsk üles paistetas . Saatuse iroonia , aga samal päeval juhtus vanglaarst , keegi vanapoolne naisterahvas , kambrites ringkäiku tegema . Ega hammas valutanud , seepärast polnud mõtet hambaarsti juurde minna , liikusid kuuldused , et ta on igavene loom . Vaevalt oli arst ukse taha kadunud , kui poisid õnnistasid teda krõbedate järelehüüetega . Paraku ta kuulis ja kandis oma isiku solvamisest kasvatajale ette . Loomulikult jäi situatsioonis äärmiseks Metsavend , tal oli kästud end arsti juurde minekuks registreerida , aga ta polnud seda teinud . Ka polnud ta suudki paotanud , ent kasvataja ei tundnud selle vastu vähimatki huvi . Siiski , ta näitas üles delikaatsust : küsis kõigepealt , kummal pool haige hammas on . Kui poiss paremale põsele osutas , niitis lõuahaak vasakult ta peaaegu jalust . Ta läks piki koridori , varanatuke kaenlas , ja kasvataja togis teda selga , et ta kiiremini teeks . Õnn oli talle lõplikult selja pööranud . Kevadest oli varasuvi saanud ja kartseris tundus soe . Väljaheidete lehk ajas iiveldama , vahetevahel tegi parask krooksuvat häält ning pressis välja järjekordse portsu püdelat massi . Kanalisatsioon oli umbes . Põrandat kattis kümne-viieteistsentimeetrine lägakiht . Seekordne kartser oli kõrgem klass . Ta ei saanud liikuda . Ta kükitas nagu kana õrrel kahest metalltorust kokkukeevitatud lauakesel , toetades jalad samasugusele järile . Vahel tõusis ta püsti , liigutas käsi-jalgu , et keha päris kangeks ei jääks . Kogu aeg oli risk sita sisse kukkuda . Kõigepealt kaotas ta ajataju . Tunnid läksid , kuid siin polnud vahet , on öö või päev . Ta arvas , et ammu on õhtu käes , miks keegi ei tule juba nari alla laskma . Ta ootas ja ootas , aga kedagi ei tulnud . Ukse juures oli pisuke vaba laiguke , seal mahtus just ühel jalal seisma , ta hüppas sinna ning hakkas taguma ja karjuma . Ta ei suutnud end enam valitseda , kriiskas nagu puuripistetud ahv . Loomulikult kedagi ei tulnud , karje sumbus massiivsete seinte vahele . Ta oli lihtsalt " unustatud " , ta polnud seda väärt , et nari peal lamada . Ta ronis tagasi oma õrrele . Väsimus ja kangestunud kehaliikmed vaevasid . Säärases poosis oli võimatu magada . Siis tuli janu . Ta pidas vastu üsna kaua . Vesi haises , ta kruttis raevunult kraani , pistis siis kruusi veejoa alla ja larpis mao täis . Vedelik mulksus kõhus ning tekkis täiskõhutunne . Vajadused olid kahanenud instinktide tasemele . Kohe hakkas ta öökima , alles teise katse peale jäi vesi sisse . Keegi ei saa teada , et ta seda vett on joonud , aga piisas , et ta ise teab . Iseenda silmis langes ta nüüd kõvasti , ta ei suutnud rohkem ei Moosivargast , " harjamehest " ega isegi mitte Sibist . Teda võis ju samamoodi murda . Ta tundis , et muutub aegamisi kellekski teiseks . See teine oli poolloom , poolmasin , biorobot , kellel pole ei ideaale ega eesmärke , moraali ega kõlblust , kes ei usu millessegi ega looda millelegi , kes elab ainult käesolevas hetkes ja kellel puuduvad sisemised pidurid . Ta on nurka surutud ning seepärast väga ohtlik teistele ja iseendalegi . Teda valdas vastikus enda või õigemini tolle teise vastu , kelleks ta saama pidi . Kõik oli kuidagi valesti läinud . Ta oli püüdnud midagi ette võtta , et seista vastu , aga ikkagi libises elu käest . Terav häbi ja enesehaletsuse hoog uhkas üle . Ta sai aru , et peaks selle maha suruma , end kokku võtma , kuid ta ei suutnud enam . Nari lasti alla , pidi olema teine õhtu . Küsimuse peale , millal süüa saab , ei vastanud ment midagi . Poiss heitis kõvadele laudadele ning jäi magama nagu kott , mõneks ajaks oli ta rahu saanud . Aga seda polnud kauaks , öö oli vaid hetk , juba kamandati üles , tuli õrrele tagasi ronida . Seltsimees Nälg , kõige tavalisem näljatunne , mitte küll liiga tugev , sest päeva kolm nälgida pole ju teab mis raske . Mis teha , sellele alaealisele inimühikule lihtsalt polnud toitu ette nähtud , olgu või üle päeva ja vähendatud normi alusel . Järsku tundus Metsavennale , et kõik inimesed on ära läinud , kaugele-kaugele , ja tema üksi maha jäetud . Või on sõda alanud ning nad lihtsalt surnud . Ta oleks väga igatsenud näha kas või mõnda mendilõusta . Tal hakkas hirm , mitte rusutus , mis niigi igapäevaselt vaevas , vaid pime , loomalik hirm iga järgneva minuti , tunni ja päeva ees . Sellest sööstist kiskus sisemus külmaks , justkui tardus , aga tunked kleepusid higise ihu külge . Alateadvusest paiskus esile kõik negatiivne , mis seal tallel oli . " Ei , ei , " karjus ta , " laske mind välja , palun , laske mind siit välja ! " Ta oli unustanud , et siin ei öelda kunagi " palun " , pole kelleltki midagi paluda , nagu pole ka kedagi millegi eest tänada . Siin on kõik üks ja sama , kui keegi poolitab sinuga viimase leivatüki või püüab seda jõuga ära võtta . Mõlemad variandid on siin võrdselt üheväärsed , võrdselt loogilised . Võttis tüki aega , enne kui ta rahunes . Neljandal hommikul toodi lõpuks süüa . " On sul aga mõnus elu ! " ütles toidujagaja luugiavast sisse kiigates . Kui ment korraks kõrvale pöördus , oskas ta kausi kuuma veega sisse sokutada ja poetas taskust mõned suhkrutükid . " Noh , ole tugev , " kuulis ta veel . Toitmisluuk prantsatas kinni . Metsavennal hakkas hea olla . Ta sõi , nämmutas hästi aeglaselt . Hirsipuder vee ja leivaga oli ülimaitsev . Pärast lutsis ta suhkrutükki . Toidujagaja oli keegi teine , mitte too talvine koi . Ta mõtles Hallile , Poliitikule , Gogale , kõigile kuttidele , kes olid tema elust läbi vilksatanud . Viiendal päeval valdas teda taas apaatia ja ükskõiksus . Eilne positiivne emotsioonilaeng jooksis tühjaks . Vaikus surus maha , sellel kitsukesel kongil polnud midagi ühist ülejäänud vanglaga , ammugi muu maailmaga . Jäid vaid piinav liikumatus ning vaikus , mis muutus talumatuks . " Kõik on OKEI , " ütles ta , et oma häält kuulda . " Kõik on absoluutselt okei ! " Ta karjus . " Ah , minge kõik perssel " proovis ta uuesti . " E-las met-sas muti o-nu , " venitas ta . Hea mõte , võiks tõesti laulda . Miks ta küll varem selle peale ei tulnud ! Ta proovis läbi laulud , mida teadis , kuni venekeelse platnoilüürikani välja . Aga selle võltssentimentaalsus vedas tuju uuesti alla . " Neetud sitamaja ! " vandus ta . Ta ropendas järjest mitu-mitu minutit , ränkade sõnadega . Ta rääkis iseendaga . " Ma pööran vist ära ! Ah , kuradile ! " " Võiks Sadisti maha lasta ! " " Võiks ka kasvataja maha lasta . " " Parem juba mõlemad . " " Nagunii on elu läbi . Teeks ühegi õige teo . " Ta kujutas ette , kuidas lükkab padrunipideme sisse ja toetab pära vastu puusa . Kaitseriiv maha ! Kõik vaba ees , kõik vaba külgedel , kõik vaba tulejoonel . Ta vajutab päästikule , aeglaselt , sujuvalt . Relv vappub , soojad , veidi suitsulõhnased padrunikestad paiskuvad välja . Ta läheneb järkjooksuga maaslamavatele kehadele ja tulistab siis mõne meetri kauguselt kontroll-lasud pähe . Kuuliaugud on nagu pagunitärnid . Ta hakkas naerma . Ta naeris laginal , nagu kohane uuele inimesele , kelleks ta peagi pidi saama . Kui ta välja lasti ja sauna viidi , tundis ta ääretut väsimust . Veejoad voolasid mööda keha ja Rontidesse puges uinutav nõrkus . Rasvataja tuli järele ning viis ta alaealiste blokki tagasi . Kohe jõuab ta tagasi kambrisse , omade tuttavate poiste juurde , oh mis paradiis see näis ! Aga ta rõõmustas vara , kamber polnud sama . Kasvataja lükkas ta jõhkralt sisse . Umbes sama tekst mis Halli puhulgi . Käes oli tema kord õppida " internatsionalismi " . Ega hirmu olnudki , ainult vana tuttav kaaslane — ükskõiksus , saatis teda truult siingi . " Milline kohtumine ! " kuulis ta pilkavat häält . Igasugu kaklusi ja seise oli küllaga olnud , aga talle meenus kohe lööming saunas . Toosama heledapäine kutt , kuigi tema juuksed olid nüüd vaevalt paar millimeetrit pikad . Nad trügisid lähemale . Ta hindas oma võimalusi , need olid nullilähedased . Otse vahekäigu keskel seisis peajagu pikem kõige , tõeline käpp . Tolle kõrval poolküljetsi heledapäine , vana vaenlane . Teiselt poolt , nari ja kõige vahelt nügis end lagedale kõhnuke luider lõust . Kuti ilmes oli midagi linnulikku . Rohkem vahekäik ei mahutanud . Parem julgelt alustada . " Tookord , saunas jäi nagu pooleli , " ütles ta . " Kui tahad , teeme üks-üks ära ! " Nad hakkasid naerma , nagu kokkuräägitult . " Üks-üks , " ilkus heledapäine , " milleks peaksin ma sinuga üks-üks tegema ? " Tõepoolest , milleks ? Selleks polnud ju mingit vajadust . Taganeda polnud kuhugi . Ka mänguruumi ei olnud , mingid kompromissid või vahevariandid ei tulnud arvesse , neli seina ümberringi . Vabaduses nad mahtunuksid vahest koos elama , nad oleksid üksteisest mööda käinud , nemad oma lasteaedades , koolides , tehastes , klubides , pidudel , tema omades , oma metsas ja talus ning võib-olla poleks nad kunagi kohtunudki . Küsimus oli ikkagi selles , kellele kuulub see maa , ehkki see otse , räigelt välja ei paistnud , kas neile , kes siin põliselt elanud , või neile , kes tulnud tugevama õigusega . See mahatehtud , fašistlikuks tembeldatud sõna — Lebensraum , eluruum . Kuid seda ära võtma ei tõtanud hoopiski need , kes termini välja mõtlesid . Ja Metsavenna eluruum siin kambris oli koguni pisuke , veel väiksem kui kurikuulus <arv>X<arv> meetrit . Muidugi polnud poiss kunagi kuulnud seda sõna , ta ei olnud veel õppinud mõtlema nii keerulistes kategooriates . Alateadvusest tuli lihtsalt kindel käsk — võidelda . Vaistlikult tundis ta , et tulemas on midagi rohkemat kui poisikeste tühine jõukatsumine . Polnud oluline , on ta väsinud , omadega läbi ja kas on millelgi üldse mõtet — siin polnud pääsu . Ta ei vihanud neid kutte . Tõelist , sügavat rüssaviha polnud ta kunagi tundnud . Ta nägi neid esimest korda , peale heledapäise muidugi . Süüdi oli hoopis kasvataja , kes neid osavalt üksteise vastu ässitas . " Võta hari , siis me sind ei puutu , " ütles heledapäine . Kokku oli neid seitse . Ta koondas pilgu abstraktsesse punkti heledapäise ja Kapi vahepeal . Tal oli tunne , nagu oleks ta iseendast eraldunud , keegi kõrvaline vaatleja , kes jälgib toimuvat ohutust , neutraalsest kaugusest . Polnud mõtet muliseda . Ta raputas pead . " Näe , kus kangelane ! " " Sa vist ei taipa veel , kuhu sattunud oled ! " " Küll me õpetame sind nõukogude võimu armastama ! " Nad ei kiirustanud . Situatsioonil oli oma võlu , nad nautisid seda . " Ma ei hakka teid türa otsa saatma , " vastas Metsavend , nagu seisaks temalgi jõuk selja taga . Ta vaatas nüüd Kapile silma , ta teadis , et too lööb esimesena . Löök tuligi , õnneks jalaga . Jalalöökide ebaefektiivsusest oli ta ammugi aru saanud , kitsas ruumis otsustab kurus . Ta põikas kõrvale ja lõi paremaga kõhtu , hea nii pikale vastasele äsada . Sadist oli olnud hea õpetaja , Kapp vajus röötsakile ning ummistas oma kerega läbikäigu , laskmata teistel kohe rünnata . Vasak rabas heledapäist vastu hambaid . Justkui tegutseksid teised aegluubis ja ainult tema täie jõu ning kiirusega , sekundi murdosa illusioon . Korraks tõmbusid nad tagasi , nad polnud tõsisemat vastupanu oodanud . " Ma suudan , " mõtles Metsavend , " ma suudan , suudan . " Edaspidine polnud nüüd enam nii masendav . Linnunägu triblas end üles narile , teiselt poolt hüppasid veel kaks kutti ja üks neist maandus Metsavenna selja taga . Tagasi ei saanud minna , paraša lähedal oli ohtlik kakelda . Vastased olid vilunud võitlejad ning ründasid nüüd organiseeritult . Heledapäine tuli otse peale , sellal kui Metsavend oli temaga mestis , kukkus Linnunägu talle pähe ja klammerdus selga nagu takjanupp . Tal õnnestus küll see tüütus minema virutada , aga veel üks käsi haaras selja tagant kaelast . Heledapäisel avanes nüüd võimalus puhtalt sisse lüüa . Löök mõrandas Metsavenna ninaluu . Ega valus olnudki , ainult korraks nagu sähvatanuks . Kapp toibus , trügis heledapäise kõrvale ja lõi raevunult . Seekord ei olnud võimalust kõrvale põigata ning tanksaapas jala löök tabas kõhtu ja muutis Metsavenna lõplikult võitlusvõimetuks . Kapp rebis tal jalad maast lahti ning paiskas siis nagu koti kuhugi tühjusesse . Viimane , mis poiss tundis — veri voolab mööda nägu . Ta lendas peaga vastu nari . Pilt kadus . Ta toibus ja avastas , et lamab naril . Kõik oli kuidagi vaikne , rahulik ja tühi . Parem mitte veel silmi lahti teha . " Mis siis , kui ta ei ärkagi enam üles ? Äkki kustus ära ? " Mingid hääled . " Ei ta kustunud midagi . Näe , hingab ! " " Aga kui proverka ajaks jalgu alla ei võta , mis me siis teeme ? " " Mis me teeme , mis me teeme ! Mida sa vingud , närvidele käib ! " " Mine too vett , uhame tal vähemalt lõusta üle ! Kõik verd täis . Mis sa passid , lupard , keri vee järele ! " " Kutid , me läheme kõik paragrahvi alla ! " " Kasva ise ütles , et tehke talle ära ! " " Kasva , kasva ! Kasva peseb sellest sitast oma käed puhtaks ! " " Mul on mööda t ... ! Kui me lendame , siis ma ütlen , et kasva käskis . " " Ega sul siis enam miskit elu tule ! Sulle tehakse ära nagu sellele siin ! Loll oled ! " " No mis sa talle nii kõvasti panid ! " " Ei pannud ma midagi kõvasti ! " " Mis te mensuitate , pasakotid ! Ei kärva sellised fašistinärakad nii ruttu ! " " Pea oma mulk ka vahel kinni ! Loll möla viskab juba kapitaalselt üle ! " Midagi jahedat ja märga puutus vastu nägu . Metsavend tegi silmad lahti . Keegi hoidis märga käterätikut käes . " Üles ärkas . " Otse pea kohal rippus nägude poolkaar . " Noh , kuis on ? " küsis sama kutt . " Ah , midagi , " vastas Metsavend . Vaevaliselt tõusis ta istukile . Peas tundus olevat liikuv raskuskese , nagu jonnipunni-nukul . Parema käega oli samuti midagi lahti , justkui välja väänatud . Ta ei taibanud , millal see võis juhtuda . Enesetunne polnud kiita , maailm oli pisut hõljuv , jalad vaevalt kandsid . Ta tõmbas käega üle näo ja tajus sõrmede all hüübinud verd . Ilmselt oli ta tükk aega teadvuseta olnud . Ta läks kraanikausi juurde ning pesi vere maha . Nina ei kannatanud eriti käppimist , aga õhk pääses läbi , järelikult polnud lugu päris hull . " Oota ! " Kapp hõikas teda . " Su ninale oleks vaja veits õgvatuuri teha . " " On ta siis kõver või ? " " Ah , nats on , aga , XVHHH , ma olen neid enne ka paika pannud . Ole'nd paigal ! " Kapp võttis tal ühe käega kuklast ja teisega ninast . Kerge nõksak . Polnudki teab mis raske protseduur . " Noh , pole nähagi , " kuulis ta veel . Kõik oli petlikult rahulik , esialgu ei mõelnud keegi teda torkida . Pärastpoole tuli heledapäine ja istus nariservale . Ta näitas üles sõbralikku huvi Metsavenna tervisliku seisundi vastu . Ka Linnunägu loivas kohale . " Hästi kisud ! Näe , lõid mul mokad lõhki ! Kuid ega ma viha pea ! Saad isegi aru , kasva käskis . " Soosiv toon . " Ära pabista , ega me sind enam puutu . Ega sa sitt mees pole , " oli ka Linnunägu varmas kiitma . " Aga saad isegi aru , sa peaksid ikkagi harja võtma . Noh , see on puhas formaalsus , noKaayxa , ainult mõneks päevaks . Tuleb keegi uus , annad harja talle kohe üle . Saad aru , kasva nõuab meilt . Noh , annan sõna , et me sind sel ajal ei puutu ! " Sõna andmine on vanglas tõsine asi , aga " harjamehele " antud sõna ei maksa loomulikult midagi . Ka oli mugav oma alatust kasvataja kaela ajada . Tegemist oli ilmse alttõmbamisega , Metsavend polnud esimest päeva Patareis . Piisas , kui ainult natuke järele anda . " Ei lähe , " ütles ta . " Kui me oleksime tahtnud , oleksime võinud sind pea ees parašasse visata . Siis poleks sul enam midagi hüpata ! " muutis heledapäine järsku taktikat . " No mis te siis ei visanud ! " " Hale hakkas ! " " Sittagi ! " " No küll me jõuame ! " Vaikinud veidi , ütles Metsavend ühe sõna : " EeanpeAeji . " Poole aastaga oli ta siinseid tavasid peensuseni tundma õppinud . " Oma arust oled kõva mees ! Aga küll me veel vaatame ! " See oli tõsine ähvardus . Järgmisel hommikul kontrollkäigu ajal noppis korpuse korrapidaja Metsavenna ja heledapäise välja . " Kurat , mis nad jälle tahavad , " mõtles poiss . Kõrval vantsis heledapäine ja muigas kõveralt purukslöödud mokkadega . Kabinetis anti nad üle Limuka käsutusse . " Võtke paber ja kirjutage seletused , " asus too kohe asja juurde . " Mis seletused ? " küsis Metsavend lihtsameelselt . Limukas osutas peegli poole . Metsavend nägi mingit võõrast lõusta , üks silm täitsa sinine ja teise ümber sinakad viirud . Ninal iseenesest polnud vigagi , vaid väike kühmuke juurel . Kui ninaluu pihta saab , lähevad laternad automaatselt siniseks . " Mul pole midagi kirjutada , " ütles ta otsustavalt . " Pane lihtsalt kirja , kes lõi ! " " Keegi ei löönud . Ma põrkasin ninaga vastu nariposti , aga sellest läksid silmad ka siniseks ! " Metsavend sai aru , kui armetu on tema vale , aga ta ei osanud käigult midagi paremat välja mõelda . " Iga päev aina keegi kukub vastu nari ! Kes peaga , kes ninaga , kes silmaga , " lausus Limukas kuidagi kurvalt . " Kas sina kukkusid ka vastu nari ? Hammastega ? " küsis ta heledapäiselt . EeanpeAeji — nn. määra ületamine , mõiste vangla " seadustes " . Mõte on selles , et kellegi " allalaskmiseks " peab olema viimase nõusolek . Selle saavutamiseks võib loomulikult käsutada suvalisi vahendeid , aga nõusolek peab olema . Ka ei või " alla lasta " une pealt . " Allalaskmine " loetakse kehtetuks , kui " allalastu " tapab " allalaskja " . ( Autori märkus . ) " Ei ! " " Mis siis sinuga juhtus ? " oli Limukas üllatunud . " Ma sõin suppi , tähendab , jõin supipära üle kausiääre , mul oli kauss suu juures , aga äkki keegi pööras järsku ja lükkas käega vastu kaussi . Kauss läks vastu huuli ja ... " " Üsna vaimukas ! " märkis Limukas tunnustavalt . " Me veel räägime sellest . " Ta kutsus korrapidaja ja käskis Metsavenna ära viia . Poiss paigutati " kappi " järge ootama . Mõne aja pärast viis konvoimees ta tagasi . Limukas troonis koduselt laua taga . Laual olid termos , prisked singivõileivad ja moosisaiakesed , termosel kork maha keeratud ning punaste mummudega tassis auras kakao . Poiss püüdis mitte vaadata , aga pilk pöördus iseenesest . Lõhn lõikas tapvalt ninna , ta neelatas kramplikult . Limukas naeratas . " Mul naine paneb söögi alati tööle kaasa . Noh , kas mõtlesid järele ? " Metsavend vaikis . Sülg kogunes kurku . " Kas see tüüp peksis sind ? Kes sind veel peksid ? " " Ma ütlesin , keegi pole mind peksnud . " " Mida sa kardad ? Sa pole ju arg poiss ! Saad aru , need , kes sind peksid , pannakse kartsa ja algatatakse kriminaalasi . " Poisile meenus uurija : " Ega sa pole halb poiss ! Ega sa pole kurjategija . Oleks minu teha , ma laseks sind vabaks ... " " Ja kelle teha see siis on ? " oli ta küsinud . Küsimus jäigi vastuseta . " . . . Kas nad tulid sulle hulgakesi kallale ? Sa oleksid pidanud end kohe paluma teise kambrisse ümber paigutada . Miks sa seda ei teinud ? " Mahe , sugereeriv toon . . .. Mida sa kardad ? Sa ei lähe enam kunagi tagasi sinna kambrisse ... Ma saadan sind kolmikutesse , seal on sul parem . .. Saad aru , mõned ei ole paranemise teele asunud .. . Nad jätkavad oma kriminaalset tegevust siin .. . Sina muidugi ei ole selline ... õiglane karistus ... Meie aitame sind alati .. . Räägi , ära karda ... pealegi , sööd kõhu täis . " Käsi osutas toidule . " Või tahad sa suitsu ? " Käsi tõi sahtlist lagedale odavad suitsupakid . " Sööd kõhu täis . .. Sööd kõhu täis .. . " Lause kajas sisemuses vastu , tekitas kõhus spasmi . Ta polnud kunagi varem näinud nii isuäratavaid saiakesi , värsked , ümmargused , keskel lohuke moosiga , ääred parajalt krõbedad . Mitte kunagi , mitte iial enam ei saa ta selliseid saiakesi ! Ta ei suutnud midagi öelda . Sees keeras . Nii lihtne , kõigest mõni lause . Ja peamine — ta ei pea enam tagasi minema , tagasi sinna kambrisse , kus tal pole kohta . Ta teadis väga hästi , mis ees ootab . Ta ei tahtnud minna . Seitse kuud tagasi oli tal paljugi olnud , mida ühel tavalisel poisil eluks vaja . Nüüd polnud sellest järel pea midagi — ainult kaks pidepunkti — ma ei hakka " koputama " ega lase end alla suruda . Ta oli kas vilets võitleja või vastane liiga tugev , aga vargsi , tähelepandamatult , nagu hall udu , kindlalt , nagu raudne sein oli vangla peale tunginud ja võtnud , aina võtnud positsiooni positsiooni järel . Nüüd seisis ta viimasel kaitsejoonel . See oli ju nii lihtne ! Kambriukse küljes on nupp , mida " kitseks " kutsutakse . Vajutamisel langeb koridoris horisontaalasendisse metallvarras punase lipukesega . Tuleb ment ning on vaja lihtsalt " kõik ausalt ära rääkida " . Aga see olnuks valik kogu eluks , tegu , mida ei saa enam tagasi . Temast saanuks inimene , kes " peab teistest mööda vaatama " . Aga mis hullem — ümmargune null iseenda silmis . Inimese väärtus oli konkreetselt mõõdetav — neli-viis " Priima " pakki või mõni moosisai . " Pole mind keegi peksnud . Ja saatke mind kambrisse tagasi , ma ei tahaks teie pärast lõunasöögist ilma jääda . " Rohkem teda välja ei kutsutud . Teda peksti totaalselt . Õigupoolest polnud see peksmine tavalises tähenduses , vaid pikaajaline kestev " töötlemine " . Ega ta oodanudki , et tuldaks tänama : ta ju ei " koputanud " . Ta luges lööke , hoidis pea selge , see aitas vastu pidada . Kolme päeva jooksul sai ta <arv> " armatuuri " , " maksa " ja " pankat " . Põhiliselt küll " pankasid " , need on kõige valusamad , aga ka kõige ohutumad . Tagusid peamiselt heledapäine ja Linnunägu , aga mõnikord ka teised . Ega teda kinni hoitudki , meeleheitliku vasturüselemise peale ei tasunud jõudu raisata , kui esimene katse midagi ei tõestanud , ei tee seda ka teine , neljas või kümnes . Lihtsalt neil oli nüüd tegevust . Rängem oli " kaif " . Käed väänati selja taha , siin ei saanud ilma läbi , ja Linnunägu tagus kahelt poolt vastu lõuapärasid , kõvasti polnud vaja , ikka tasaselt , toks ja toks , järjekindlalt ning kuradima kaua . Löögid võimendusid ajus , kogu pööning kajas vastu ja ärapööramisest ei jäänud palju puudu . Vahetevahel korrati loomulikult meelitavaid pakkumisi . Koonduslaager oligi kätte jõudnud , aga nüüd tema , Metsavenna jaoks . Alles nüüd hakkas ta mõistma vägivalla olemust . Ta oleks võinud ju olla kellegi asemel neist — Heledapäise , Linnunäo või Kapi asemel ja samamoodi peksta . Ta oligi teisi samamoodi tagunud , ta polnud teragi parem . Ta oli kindel , et pole milleski süüdi . Ometigi ta oli süüdi , ainult et süüdlaseks sai ta siin vanglas . Siin saavad kõik süüdlasteks . Vahepeal , kui teda ei pekstud , lamas ta naril . Ta võis ka laua taga istuda ja oma toiduportsu õgida . Aga ta ei suutnud eriti süüa . Senikaua , kui ta vastu pidas , kuulus ta veel inimeste hulka . Ilmselt olid nad kindlad , et ta varsti murdub , öösiti tõmbas ta teki üle pea , et kohe ärgata , kui keegi sikutab või torgib või püüab mingit alatust ette võtta , kuid tegelikult , ega ta oleks suutnud takistada , kui teda oleks tõesti püütud une pealt " alla lasta " . Siis pidanuks ta tapma , siis polnuks enam valikut . Ta tapnuks juba ammu , tagasi ei hoidnud sisemised pidurid , vaid hirm kümne aasta tugevdatud režiimi ees . Ettekavatsetud tapmine kinnipidamiskohas — polnud halastust loota . Aga ta oli selleks sisemiselt valmis . Kolmandal päeval tundis ta , et see jääb viimaseks . Löökide arv lähenes tuhandele , kui pärast kahtsada , pärast valuläve ületamist , valu kummaliselt tuhmiks , harjunuks sai , siis üheksasajanda juures tuli uus tundlikkusehoog . Ta pidi seda valuhunnikut , mida kehaks nimetati , sundima kontrollkäikude ajal rivis seisma ja ennast paraša peale vedama . Pasaplahvatus , ja lippas nagu niit , kõht ei pidanud enam midagi sees . Kas tõesti oli see võbisev vrakk tema keha ? Hingetõmbepausi põhjustas keegi ümara näoga ja peast eemalehoidvate kõrvadega kutt , keda hüüti Tšeburaškaks . Ta kahtlustas , et Linnunägu on tema suitsupaki pihta pannud . Too ei hakanudki tagasi ajama : " Ma oleksin need suitsud sult nagunii ära võtnud , kui ainult oleksin tahtnud ! " " Türatki sa oleks ! " " Sina , lupard , mis ajast sa tõusma oled hakanud ? " " Ise oled lupard ! " " Sina , t ... imeja , jälgi teksti ! " Nad õnnistasid üksteist veel mõne solvava epiteediga , kuni otsustasid asja praktiliselt paika panna . Löödi naridevahelises ruumis , nagu ikka lüüakse . Algus läks tasavägiselt , siis käsutas Linnunägu keelatud võtet : virutas vastasele jalaga munadesse . Tšeburaška kaotas loomulikult võitlusvõime , seda ära käsutades küttis Linnunägu terve seeria sisse , paiskas ta pikali narile ning litsus pöidla silmaauku . Näis , et vahejuhtum on ammendatud . Aga Tšeburaška siiski toibus , sai Linnunäol randmest kinni ja rammis ta peaga vastu lauda . Nüüd jäi Linnunägu omakorda alla ning Tšeburaška rullis teda näoga mööda lauda . Kõik kutid olid üle poole aasta Patareis olnud ja halastust ei tuntud . Metsavend kuulis karjatust : Linnunäo käsi väänati liigesest välja . Heledapäine otsustas sõbrale appi minna . Et ta ründas selja tagant ja ootamatult , ei suutnud Tšeburaška enda kaitseks midagi ette võtta . Ta löödi pikali laua ja raudkantäärtega pingi otsa . Siis pühkis jalahoop küljelt tal mitu hammast kurku . Ta jäigi sinnasamma kummuli lamama . Metsavend oli end vaikselt lähemale nihutanud . Heledapäine seisis seljaga , poolkummargil Tšeburaška kohal . Metsavend tahtis hüpata jalaga selga , aga keha ei kuuletunud . Siis haaras ta heledapäisel kõrist . Paremas käes oli terav valu , heledapäise küünarnukid pekslesid ribidesse , kuid valu — see polnud ju midagi tõsist , oli omane , üdini tuttav tunne . Ta litsus kõigest jõust . Reaalsus oli kadunud , jäi vaid üks soov , üks mõte — pigistada , litsuda , muljuda . Rabelemine hakkas nõrgemaks jääma . Õnneks jätkus Kapil taipu ta heledapäise küljest lahti rebida . Too lamas pooluimaselt Tšeburaškal seljas . Veel keegi astus ligi , arvates , et on sobiv aeg arvete klaarimiseks , ja lõi talle paar korda rusikaga näkku . Heledapäise krillis silmad jälgisid seda osavõtmatult , ainult pea nõksus kahele poole . " Harjamees " keksis ühe koha peal ja kilas vaimustunult : " Anna ! Anna veel ! " Üldpilt meenutas üksteisel kõri läbinärivaid loomi kitsukeses puuris . Õieti ei saanud keegi aru , mis toimub . See oli " Patarei palavik " . Pärast lamasid nad naridel . Nad olid end tühjaks kakelnud . Metsavend tundis , et oli sellesse löömingusse pannud viimased vastupanuvõime raasukesed . Ta lootis , vahest lüüakse kamber laiali , asi oli liiga tõsiseks läinud . Kuid see oli ähmane lootus . Õieti polnud mingit lootust . " Oh , Jumal , kui sa olemas oled , päästa mind siit ! Kui sa tõesti olemas oled , palun , päästa mind siit ! " Esimest korda elus palus ta Jumalat . Ta roomas mööda teed , aga vahest oli see põld või hoopiski lennuvälja stardirada . Nägude virvarr kahel pool , vangiroobad , mundrid , tanksaapad , rummuga vormimütsid , kiilad kõlbad . Nad olid kahel pool , spaleer , kadalipp . Kauguses sõitis veoautode kolonn , presendiga käetud rasked veoautod , ja sealt vooris neid aina juurde . Igaüks virutas talle jalaga , aga ta muudkui roomas . Ta püüdis karjuda , kuid häält ei tulnud , ainult rögin . Ta roomas , roomas , veel natuke , veel veidi , ja rivi lõpeb . Ta näris kive , kivid olid pehmed . Aga ei , rida kadus lõpmatusse , nad naersid , kõik nad naersid ta üle , see mürisev naer kukkus talle pähe . Ja verd voolas , seda immitses läbi tunkede ning maha jäi verine rada . Ja taevas lendas lennuk nagu väike must kärbes ja vedas enda järel suurt transparenti kirjaga : FAŠIST . Kiri kasvas , kuni täitis kogu laotuse . Ja veri aina voolas ja voolas , kuni sai jõeks , punane jõgi uputas ta endasse , lämmatas , viimase jõuga ahmis ta õhku ning ärkas . Poiss oli läbimärg , käed värisesid . Kulus piinav ajavahemik , kuni aeg ja ruum taastusid . Ennegi oli ta unes košmaare näinud , aga see näis tipp . Põhimõtteliselt küpses otsus ammu , vaja oli viimast väikest nõksakut , mis laviini liikuma lükkaks . Ta tõusis . Vaikselt , et keegi ei ärkaks , ronis ta narilt maha . Käsikaudu kobades leidis oma kota . Ta koukis metall-liistaku lagedale , see tundus käes külm . Ta läks akna juurde , aken oli poolavatud . Metallist ribikardin varjas kogu vaate . Ta hingas värsket ööõhku , väljas oli soe , suve kõrgpunkt . Vaikust häirisid vaid tunnimeeste hõiked kusagil kaugel . Poiss kääris vasaku käe käise hoolikalt üles . Metallitükki hoidis ta kindlalt paremas . Kui võtaks kellegi neist endaga kaasa ? Heledapäine magas alumisel parempoolsel naril . Ta norskas kergelt , lapselik ilme näol , huuled poolavali ja suust ilaniit padjale valgunud . Metsavend liigutas mõne korra kätt ja rihtis distantsi välja . Lüüa oli vaja täpselt kõrri ning siis kahele poole rapsata , et haava laiemaks kiskuda . Ta oli kuulnud , une pealt ei või tappa , peab ohvri enne üles raputama ja alles siis võib lüüa . Aga ta ei suutnud teha otsustavat liigutust , et magajat äratada . See žest ise oli määravam kui tapmine . Mitte et ta oleks äkki pasaks löönud , vaid heledapäise näol oli nii tobe , poisikeselik ilme , et kuidas sa tapad sihukest . Ta oli harjunud mõttega , et suudab , aga nüüd järsku — ei . Ta pöördus akna juurde tagasi . Ta mõtles oma elule ja viimastele kuudele ja viimastele päevadele . Kuidagi väga sitasti oli kõik läinud . Nagu oleks ta oma elu elanud tihendatult , kontsentreeritult , nagu oleks ta kõike näinud ja temale antud aeg nüüd läbi . Ega valikut olnud . Ei saanud ju türaimejaks hakata ! Valikud olid kogu aeg jäänud aina ahtamaks . Tal on ju selleks õigus ! Igaühel on õigus deserteeruda , kui ta enam ei jõua . Kohe , kohe avab ta ukse Olematusse ja kaob jäädavalt . Kellel on temaga asja ? Absoluutselt mittevajalik neljanda sordi inimene ! Aga enesehaletsust ei olnud . Ta püüdis end sundida astuma otsustavat sammu , kuid miski tõrkus vastu . Teadvus kiskus kaheks , nagu skisofreenikul . Tegelikult ta ju tahtis elada , tahtis väga , vaatamata kõigele ! Samas , ta ei saa ju alla langeda ! Ükskõiksus , tuimus aga oli jäädavalt kadunud , see heinad-õled dilemma raputas tal ajusid . Teine jõud oli tugevam . Ta tundis , et on veel energiat , kusagilt tuli mingi uus jõud , mille olemasolust tal seni aimu polnud . Selle jõu võimas tõusulaine täitis ta üdini . See jõud polnud mõõdetav , füüsiline , aga seda võis muuta lihaste pingeks , liikumise energiaks , ükskõik milleks . Järsku tundis ta kohutavat vabanemist . Ta on oma süü , mis ta siin , vanglas enda peale võttis , nüüd lunastanud ! Ta on oma eksimused ja kõik , mis ta halvasti on teinud , kinni maksnud ! Ta tundis , et on taas iseendaga tasakaalus , maailm taas paigas . Silme ees vilksatanuks nagu , ainult korraks , tuhanded värvid , justkui lapsepõlves , kui maailm on alles uus ja värske . Oli tunne , nagu näeks ta maailma läbi , näeks varjatud seoseid asjade ja nähtuste vahel ning saanuks teada midagi suurt , otsustavat , mida päriselt ei saagi kirjeldada . See kestis vaid mõne hetke , aga ta teadis : midagi sellest jääb alatiseks . " Sissekirjutamise " ajal oli ta saanud üheksakümmend kaheksa " armatuuri " . Kui ränk see oli tundunud ja kuidas ta lamas kustunult naril ja mõtles , et viimane tunnike ongi käes . " Väljakirjutamine " ei läinud nii libedalt , nõudis kümme korda rängemat hinda . Kuid selle maailmaga siin oli nüüd lõpp ! Ta valib oma tee , kolmanda tee : ta ei lase end alla suruda , aga ei hakka ka teisi suruma . Temast ei saa kunagi masinat . Ta teadis , et on asju — tahe ja kohusetunne näiteks — , mida temalt kunagi võtta ei saa . Ta teadis ka , et tegelikult jääb kustumatu valguse maailm alatiseks temaga . Aga see ei saa kunagi võimu tema üle . Ta teadis , et väga rasked ajad on õieti veel ees . Ta seisis akna juures , hoidis trellidest kinni ja nuttis . Sel momendil oli ta maailma õnnelikem inimene . Ta on vaba , sisemiselt vaba ja ta tahtnuks karjuda seda üle kogu Patarei , kõigile . Mitte keegi ei saa võtta tema vabadust peale tema enda . Oli vaja midagi teha , tõmmata selge piir olnu ja oleva vahele . Ta avastas enda käes terava metallitüki . Äkilise mõtte ajel ronis ta üles narile . Madrats vetrus jalge all . Ta keeras ürbisiilu käsutades pirni välja , lükkas metallitüki pirnipessa ja ühendas seega kontaktid . Elektrilöök paiskas ta alla , pooleldi oli ta end ise ettepoole kukutanud . Pooluimasena ajas ta end üles ja naeratas endamisi . " Anarhia on parim ! Anarhia on korra ema ! Kindel see , " tuli punkari suust lööklauseid ridamisi . Ta võis olla umbes minuvanune , nii viisteist-kuusteist , pikk , kõhn ja veidi kookus , kukehari peas , vakstunahast must tagi seljas , närused , põlvede kohalt rebenenud püksid jalas ; hea saak miilitsatele . " Oled ikka sada prossa kindel ? " kahtlesin . " Kindel see ! Igaüks teeb , mida ise tahab ! " Punkar pani suitsu ette ja tõmbas paar mahvi , puhudes mu näost napilt mööda . " Mis selles mõnusat on , kui igaüks teeb , mida ise tahab ? " " See ongi vabadus ! Kuid mida sina , maakas , vabadusest tead ? " Seisime linnalähirongi tamburis . Rong oli täis marjulisi , niisama maalesõitjaid ja toiduainete jahil olevaid inimesi . Hakkasin vihaseks saama . " Iga tahm ei tule ikka hüppama küll ! " mõtlesin endamisi . Olin punkari vastand : mul olid jalas tossud ja uued kuluvad ning kaasas suur nahkkohver , mille lükkasin jalaga kõrvale . Punkar oli minust pool pead pikem . " Ega ma teagi , " vastasin . " Võin ainult näidata ! " Tõstsin vasaku käe , punkari pilk vilahtas sellele ja andsin talle paremaga järsult , hoogu võtmata vastu lõugu . Ootasin , et ta lööb vastu , aga seda ei juhtunud . " See ongi vabadus ! Igaüks teeb , mida ise tahab ! Andsin sulle molli , sest tahtsin ! " Punkar tõmbus nurka , mõlemad käed näo ees , nagu kartnuks , et ma löön veel . Sonimütsi , kalifeede ja kummikutega vanamees , kes meie kõrval suitsu tõmbas , ei teinud toimuvast väjagi . Ilmaasjata kartis . Toetusin õlaga vastu seina , mu enesetunne ei olnud kiita . Sain aru , et punkar püüab vastu hakata , protestida , olukorraga mitte leppida . Tundsin , et olen hingelt samasugune , tegelikult isegi kümme korda hullem kui tema . Tundsin , et olen sündinud valel ajal ja vales kohas , vahest kogunisti valesse maailma . Asjata olin talle liiga teinud . Samahästi oleksin võinud lüüa iseennast . " Sain kilo vorsti osta , " ütles kirjus sitskleidis naine teisele , paksemale naisterahvale , kelle lai kogu ummistas pinkidevahelist vahekäiku . " Ma ei saanud mitte midagi ! Liha oli juba otsas , " vastas too ähkides . Rahvas trügis vagunist välja , ootasin , kuni suurem mass maha läheb . Pavka oli mulle vastu tulnud . Hakkasime minema , ta võttis kohvri ja ma ise tassisin langevarjukotti . Ta oli vööni paljas , päikesest põlenud ning tal olid jalas mapuutod - õhudessandi hüppevormi lõõtstaskutega püksid ja hiina ketsid . Lõikasime otse üle umbrohtu kasvanud tühermaa . Raudtee ääres oli söehunnikuid ja vedelesid mingid betoondetailid ning rämps . Jaamast linnani viis auklik tee , auklik , nagu kõik teed selles linnas . Linnas oli Lenini , Rahu ning Kolhoosi tänav . Kesklinnas paistsid üldisest foonist välja mõned eestiaegsed funktsionalistlikus stiilis majad , räämas ja käest lastud nagu kogu linn , mille ühes servas oli klooster , sigade ette visatud pärl , ning teises õhudessantvägede õppekeskus , kuidagi kohatu või siis vastupidi , just sobiv sellesse ümbrusesse . Muud märkimisväärset siin polnudki . " Noh , kuidas läks ? " küsis Pavka kannatamatult . Rääkisime omavahel võru murde idapoolsemat dialekti , millesse oli segatud venekeelseid sõjaväetermineid ja slängi , keelt , millest vaevalt keegi peale meie aru saanuks . " Mis seal ikka . Tead , Tallinn ja Berliin erinevad sama palju , kui näiteks Võru ja see urgas siin ! " " Tõsi või ? " " Poed on asju täis ja majad on viimase peal korras . Teed on lõppsiledad . Maal on ka asfaltteed ja seal , kus teid pole , on kaks asfaltriba traktori rataste jaoks ! Ma ise nägin . " Selle peale ei osanud Pavka enam midagi küsida . " Kurat , pääseks ise ka kuhugi ja näeks midagi ! Mis sul viga , sa oled selline taibu ! " " Mul lihtsalt joppas , õppimisel pole sellega mingit pistmist ! Komsomoli rida , mul kästi mingi aruanne kirjutada . Kirjutasin viimase kümne aasta aruannete pealt parimad kohad maha . Nii me võitsimegi sotsialistliku võistluse . Kas me ka midagi tegelikult tegime , see ei huvita kedagi . Nii see saast pöörleb ! Raamatuid ostsid ? " " Ostsin sulle kõik eestikeelsed raamatud , mis vahepeal poodi tulid , nagu sa käskisid , kokku kolmteist tükki . Viis venekeelset ostsin ka . Kakskümmend seitse kulli läks . Vahetasin sulle dessust ka hüppevormi kolme viina vastu , noh , viisteist kulli veel . Ülejäänud papp , mis sa andsid , on alles . " " Oled sa otsustanud , kuhu edasi õppima lähed ? " " Kutsekasse . Seal saab tasuta toidu ja riided , viisin juba paberid sisse . " " Mõnesse eesti kooli ? " " Ei , Pihkvasse . Ema arvas , et vene kool on parem . " Jäin korraks seisma . " Ära seda lollust küll tee ! " " Varianti pole , tead küll ! Ema saab sota ringis palka , ta ei jaksa mind üleval pidada . Mul pole isegi korralikke riideid nagu sul . Ja mu hinded on sitad , enamus kolmed , ma ei saa keskas hakkama ! " Läksime edasi piki äärelinna tänavat . Poriloigus vedeles allaaetud kass . Hulkuvad koerad purelesid omavahel ja üks väike koeranäss püüdis endast palju suuremale volaskile mitu korda ebaõnnestunult selga ronida . Siniseksvärvitud seintega majakese ees väikesel pingil istusid kolm ebamäärases eas töötunkedes meest ja jõid keset päeva teeklaasidest viina . Mitte midagi üllatavat . " Kui sa arvad , et oled jobu , siis lõppude lõpuks oledki ! Aga tee silmad lahti ! Vaata , mis ümberringi toimub ! Vaata neid kalkareid ! Nad teevad tööd selleks , et ennast segi kammida ! Selline elu on täitsa mõttetu ! Tahad ka selliseks muutuda ? " " Ei ! " " Jää keskasse , kas või siia . Siis on aega mõelda , mida edasi teha . " " Mida sa ise teed ? " " Loomulikult lähen keskasse , Eesti poolele . " " Miks sa siia ei jää ? " " Seal on kõvem kool . Ma vaataks midagi veel paremat , aga mul pole ka varianti ! " " Siis oleme täitsa eri kohtades . " " Nii on . Aga sellest pole midagi . Ma ei jäta sind üksinda pasa sisse ! Saame kuidagi hakkama , " julgustasin sõpra . " Jääd keskasse ? " Mu toon oli poolenisti küsiv , poolenisti käskiv . " Kui sa arvad , et see on õigem , " jäi ta nõusse . Tõtt öelda , ma ei teadnud , kuidas hakkama saada . Üksi veel , aga kahekesi ? " Kummalegi viis-kuus kümpi kuus , kui tahame süüa ja raamatuid osta . Pavkale on vaja korralikud riided hankida , ta ei saa ju ringi käia nagu kaltsakas . Vahepeal poppi panna ja haltuuraotsi teha ? Kah jama , " mõtlesin endamisi . " Mis veel ? " küsisin jutujätkuks . " Rabasin tööd teha nagu loom , aga suve algusest peale olen ainult neli sotti kokku saanud ! " " Parem ikka kui mitte midagi ! Ma olen ainult kaks ja pool sotti sirgeks löönud , mul on papp täitsa läbi ! " " Oleksin pidanud sellest Ida-Saksamaa reisist loobuma . Kurat , kuidas küll järgmisel aastal koolis toime tulla ? Nelja sotiga saaks Pavkale hädavaevalt mingid riided . Ja edasi ? " küsisin endalt . Jõudsime kohale . Pavka elas koos emaga kahekorruselises hruštšovkas . Ta ema oli eestlane , teise grupi invaliid , ja töötas kultuurimajas koristajana . Tema isast polnud ammu enam midagi kuulda , istus kinni kusagil Venemaal . Trepikoda haises nagu ikka . Ema oli kodus . " Aa , see oled sina , Peeter , " tervitas ta mind . Teadsin , et pean hakkama rääkima Ida-Saksamaast kõigile tuttavatele , ja mulle hakkas see päevakangelase-jutupauniku roll vastu . See polnud kõige hullem roll , oli palju hullemaid , seepärast ma rääkisin ning andsin üle kingituse , komplekti mingisuguseid maitseaineid . Pavka ema vaatas imetlevalt värvilist pakendit ja ma sain aru , et kõik need inimesed suudavad siin elada ainult sellepärast , et neil pole oma elu millegagi võrrelda . Kui ametlik propaganda ütleb , et see on parim koht , siis see ka on . " On parem , kui Pavel läheb keskkooli , " ütlesin otsustavalt . " Miks ? Las parem õpib mõne ameti selgeks ! " " Esimene ja põhiline , mida Pavka peab selgeks saama , on võitlemine , " mõtlesin endamisi . " Pärast õpib mida tahes . " " Pavlik , sa pidid ju kutsekooli minema ? " küsis ema poja poole vaadates . Pavka ei sallinud , et ema teda Pavlikuks kutsus . Nagu Pavlik Morozov . Kui halvasti tunnevad emad oma poegi ! " Ma lähen keskkooli , " ütles Pavka samasuguse , vastuvaidlemist mittesalliva külma otsustavusega , mida olin hakanud enda juures viimasel aastal-paaril üha rohkem tähele panema . Ema oli nii üllatunud , et ei osanud midagi öelda ja me läksime Pavka tuppa . Laud , kapp , vedruvoodi , samasugune nagu lastekodudes , vanglates või kasarmutes , hantlid ja rauakobakatest kokkukeevitatud kang ning venekeelsed plakatid seinal moodustasid kogu sisustuse . " Näita raamatuid ! " Pavka ladus kirjavara laua peale riita , hakkasin teoseid ükshaaval sirvima . Panin neli raamatut kõrvale . " Kas sa Bre ? nevi " Väikest maad " ei ostnudki ? " küsisin vihaselt . " Pärast seda , kui Ljonja saba andis , on teosed müügilt ära kadunud ! Kärbsed olid nagunii täis sittunud , " vastas Pavka puhtast südamest . " Enam polnud saada ! " " Kurat , kas sa ei saa naljast aru ? Kas sa ei tee tõesti saastal ja normaalsel asjal vahet ? " " Sa ütlesid , et osta kõik raamatud , ma ostsin . Mida veel ? " vihastas Pavka omakorda . " Ah , kurat , viska ahju või vii vanapaberiks ! " ulatasin talle kõrvalepandud raamatud . " Mida sa ise viimati lugesid ? " Pavka vaikis . " Käisin tööl , polnud aega ! " " Ära aja soga suust välja ! " " Noh , ma ei viitsi lugeda ! " Vaikisin . Mul oli tunne nagu ujujal , kelle kaaslane hakkab maha jääma . Või veel hullem , ei taju hoopiski , kuhu suunda ujuda . Tegin koti lahti ja võtsin välja kümme paari peegelklaasidega päikeseprille . " Pane need müüki , kaks kümpi paar . Alguses võid ka kakskümmend viis küsida , mõni loll võib-olla ostab . " Pavka pani ühed prillid ette . " Kust said ? " küsis ta . " Ostsin rongi peal poolakate käest , kümp paari eest . Saast . Need müün ise maha . " Võtsin kotist paari pükse ja kaks paari tosse . Pavka silmad lõid särama . " Ma võiksin ise ära võtta , kui ainult parajad on , " ütles ta . Raputasin pead . " Korea tossud , lagunevad jalga ära ! " Korealased alles õppisid tollal tosse tegema . " Püksid on ka rämps , mingi suvaline firma , ei tasu ära . Leiame sulle paremad ! " " Sa jagad kuradi hästi rida ! " " Sittagi ei jaga ! Matsu jagavad need , kes otse sommide ja muude välismaalaste käest ostavad ! Sada tüüpi vahel , kõik tahavad pappi saada ! Mulle paremat kama ei müüdagi , olen armetu maakas ! Kui midagi saangi , siis hind on täitsa kirves ! " " Oled mulle alati näkku hüpanud , et ära vingu ja nüüd kukud ise vinguma ! " Ma ei vingu , ma analüüsin olukorda , " vastasin järsult . Väljend oli otse " Õhudessantvägede seersandi õpikust " , olin seda viimase poole aasta jooksul mitu korda lugenud , kaanest kaaneni . " Sellel on suur vahe ! Analüüsin olukorda ja siis langetan otsuse , mida edasi teha ! " Viimase paari aastaga oli mu eneseteadvuses toimunud nihe , ma olin muutunud , või avastamas endas seda , millest varem aimugi polnud - olin hüpanud nagu langevarjur lennukist , aga ma veel ei teadnud , kuhu . " Pets , ma tahaksin sulle midagi rääkida , " ütles Pavka tõsisel ilmel . " Ega sa ainult naerma ei hakka ? " " Naerma ? Kelleks sa mind pead ? Ma ei naera kunagi oma sõprade üle , " ütlesin ja panin Maschinpistole <arv> kõrvale . Olime raudahju küdema pannud , punkrist oli vaja niiskus välja saada . Punker oli osa kaitseliinist , mille sakslased olid ehitanud piki jõge , et neljakümne neljandal aastal Punaarmeed tõrjuda . Aga venelased murdsid lõunas , Lätis , kusagil Aluksne kandis rinde läbi ja kaitseliin jäeti võitluseta maha , et see võiks muutuda mitmete poistepõlvkondade paradiisiks . Betoonpunker , mille olime korda teinud , asus inimasustusest kaugemal , raudtee ja jõe vahel , mõned punkrid olid teispool raudteed ja ühte , mis oli poe lähedal , otse tee ääres , kasutasid kohalikud joodikud vahel joomakohana . Kui lihtsad ja selged näisid paljud asjad ! Maschinpistole oli lihtsalt saksa automaat , ma ei teinud veel automaadil ja püstolkuulipildujal vahet . See lasi väikeste padrunitega , samasugustega , nagu " Parabellum " . Saksa vint jälle lasi pikkade padrunitega ja vene vindile käisid teistsugused , randiga padrunid . Käsigranaatidega pidi igal juhul ettevaatlik olema , neid ei tasunud näiteks elektripliidil soojendada , nagu oli teinud üks poiss umbes kümme aastat tagasi . See oli vist isegi enne , kui viimane metsavend maha lasti , seda ma mäletasin , kui see juhtus , olin esimeses klassis . Relv oli puhas , võtsin õlikanistri , et niisutada palakat , mille sisse kavatsesin püstolkuulipilduja uuesti mähkida . " Tead , Pets , ma kohtasin üht tüdrukut , " ütles Pavka lõpuks välja . Olin vait ja tegelesin relvaga . Ahju külg oli tulipunaseks muutunud ja meil oli palav . Petrooleumilamp heitis ruumi ähmast valgust , punkriluuk oli lahti , et õhk sisse pääseks ; õdus tunne oli . " Ta oli väga ilus , " püüdis Pavka juhtunut kirjeldada . " Ma lihtsalt vaatasin teda tükk aega . Küllap vist jõllitasin nagu segane ! Ta oli kuidagi teistsugune kui siinsed plikad . Kuidagi eriline ! " Panin tähele , et Pavka ei kasuta meie tavalist robustsevõitu slängi . " Tal olid pruunid juuksed ja ta naeris , kui ta teise tüdrukuga rääkis , kellega nad koos olid , seda teist ei pannud ma üldse tähele . Tal olid kõik lääne asjad , isegi paremad , kui sul , näha kohe , et polnud kohalik ! " Pavka jäi vait . " Kus sa teda nägid ? " " Bussijaamas . " " Said tuttavaks ? " Pavka raputas pead . Jäime mõlemad vait . " Ei julgenud , " ütles ta lõpuks vaiksel häälel . " Mida ma oleksin öelnud ? Tere , tahan sinuga tuttavaks saada ? Ja edasi ? Ma ei oska isegi puhtalt eesti keelt rääkida ! Ja need kaltsud , mis mul seljas on , ajaks keda iganes naerma . Mingi kalkar ajab keset tänavat ligi ja veel sellises kolkas ! Ma saan aru , et selle tüdruku jaoks ma oleksin eikeegi . Ma ei hakanud marki täis tegema ! " Pavka oli häält tõstnud ja selles oli otsustavust , mis püüdis varjata kurba alatooni . " Ja kust me ta nüüd sinu arvates üles leiame ? " " Üles leiame ? " " Ta võis olla kust iganes , Tartust , Tallinnast . Kuidas me ta nüüd üles otsime ? " Pavka vaikis . " Kurat , jätsid asja niisama ! Eikeegi ! Kui sa arvad , et oled eikeegi , siis ei saa sa mitte kunagi tugevaks ! Aga me rabeleme välja ! Me ei anna järele " kordasin rohkem iseendale . " Ta ei lähe mul meelest . Mõnikord näen teda unes . Kujutan igasuguseid asju ette , kuidas ma temaga " " See rong on läinud , " ütlesin järsult . Tahtsin öelda , et oodaku järgmist , aga sain pidama , sest ma poleks tahtnud , et mulle kunagi mõni sõber niiviisi ütleks . Teema tuli lõpetada , otsisin selleks ajendit , kui äkki märkasin , et Pavka silm on ilmselt mõne aja eest sinine olnud , viimased viirud veel näha . " Kiskusid kellegagi ? " Pavka noogutas . " Räägi ! " " Laupäeval käisin jõe ääres , seal on mingid õpilasmalevlased või sportlased laagris . Jõekallas oli kõik pudeleid täis , hakkasin korjama , kui neli tüüpi hüppasid peale , et mis sa siin passid . Naersid ja irvitasid . Sõimasid maarotiks , sibulasetuks ja tahmaks . Ma ei tahtnud nendega kiskuma hakata , aga tulid kallale . Ma siis lõin nendega ! Nii läks . " " Või me oleme sibulasetud ? On need lupardid veel seal ? " " Paistis , et nad plaanivad pikemaks ajaks jääda . " Jäin mõttesse . " Anname neile hea õppetunni ! Hirmutame nii , et situvad püksid täis , " ütlesin ja lõin rusikaga vastu rohmakalt kokkuklopsitud puulauda , nii et petrooleumilamp oleks peaaegu ümber läinud . Jätsime linna seljataha . Auklik asfalttee lõppes . Ületasime suure lagendiku ja laskusime mööda käänulist munakiviteejuppi alla ürgsesse jõeorgu . Läksime veel mõne kilomeetri piki raudteetammi , kuni jõudsime punkrini . Võõras silm poleks punkrit leidnud . Panin petrooleumilambi põlema ja võtsin seljakotist neli ammoniidipulka . " Kaevandusest ? " küsis Pavka . " Mmhm , " mõmisesin vastuseks . " Kaks viina . Pluss üks viin sellele nässile , kes viinad välja ostis . Ning üks sellele , kes aine ära tõi ! " Viin oli universaalne maksevahend . " See tüüp , kes aine ära tõi , ütles , et tahab jõest kala püüda . Laeng lööb kalad uimaseks ja muudkui tõmba võrguga välja ! Ma teen laengud valmis , sa tee automaat õlist puhtaks , " ütlesin Pavkale . Võtsin hüppevormi noataskust pussi , mis sobinuks seatapuks . Käed värisesid , sest ma polnud enne laenguid teinud . Olin küll täpselt järele kuulanud , kuidas teha , aga üks asi on juttu kuulata ja teine ise teha . Kõigepealt lõikasin kaks pulka pooleks - nii suuri laenguid polnud vaja . Ammoniit andis pehmelt järele . Siis lõikasin laua peale toetudes neli umbes kämblapikkust süütenöörijuppi . Nüüd tuli kõige otsustavam osa - oli vaja detonaatoritele süütenöörid taha panna . " Mine kaugemale , " ütlesin Pavkale igaks juhuks . Võtsin taskust näpitsad , sellised , nagu elektrikud kasutavad , pistsin süütenööride otsad kapslitesse ja surusin ükshaaval näpitsatega kinni . Kõik läks sujuvalt , polnudki midagi rasket . Nüüd jäi üle ainult detonaatorid ammoniidipulkadesse suruda . " Käsigranaate võtame ? " küsis Pavka . Mõtlesin hetke . Meil olid mõned saksa " kaikad " , nende peale ei saanud kindel olla . " Ei ! Võib olla ei lõhke , mõni poisike leiab üles ja lendab õhku ! " Meie loomulikult polnud poisikesed , meie olime mehed . " Võta sa " Parabellum " , ma võtan automaadi , " ütlesin . Tegin padrunikasti lahti . See oli kvaliteetsest puidust tappnurkadega ja seest tsingitud , peal kiri PATRONENKASTEN DERKZ . Arvasin , et Derkz oli padruneid tootnud firma . " Tead , mu onul on oma teooria , miks sakslased sõja kaotasid ! " " Mis teooria ? " küsis Pavka . " Sakslased kaotasid sõja sellepärast , et tegid kõike liiga korralikult ! Venelased teevad kõike jube robustselt , kümme kasti selle ajaga , kui sakslased ühe valmis said ! " Pavka oli vait . " Pool salve aitab küll , priisata pole midagi , " arvasin . Panin püstolkuulipilduja ja salve eraldi langevarjukotti ja Pavka pistis püstoli vöö vahele hüppevormi pluusi alla . Hakkasime minema . Mõtlesin korraks , et igaks juhuks küsin üle , ega Pavka kuuli rauda tõmmanud , aga ma ei tahtnud teda algtõdedes kahtlemisega solvata , pealegi , kui olin näinud , et ei tõmmanud . " Sellest võib suur jama tulla , " arvas Pavka . " Jama on siis , kui me laseme endale niisama molli anda ! Keda huvitab , see muudkui tuleb ja annab ! " vastasin . Oli sume ja lämbe augustiõhtu ning me libisesime vaikselt nagu varjud läbi metsa . Meie jalad tallasid hallikal karusel samblal , kus oli vähe risu-rägu , metsaalune oli puhas , liivapinnas ja männid , nii iseloomulik sellele kandile . Tükk maad oli minna . Kui kohale jõudsime , kostis eestpoolt , laagriplatsi suunast muusikat . " Neil käib parajasti disko ! Seda parem ! Hoia kotti , ma lähen käin luurel , " ütlesin ja liikusin ettevaatlikult edasi . Väikesel platsil tantsis kõlaritest tuleva makimuusika saatel paarkümmend neidu ja noormeest . Teist samapalju või veelgi rohkem istus või lamas metsa all . Vaatasin neid vana " Zeissi " binokliga , mille olin ostnud ühelt koolivennalt juba mitme aasta eest , ning nägin , et nad joovad õlut ja naeravad rõõmsalt . Ma nägin kuristikku meie vahel . See kuristik oli mu kujutluses , kuna arvasin , et neil pole mingeid muresid . Ma kadestasin neid , ma tahtnuks vabaneda omadest . " Sweet dreams are made from tears , " laulis Eurytmics . Loomulikult ei teadnud ma tollal sõnu , eredalt jäid meelde vaid meloodiad ja nendega seotud emotsioonid . Nägin , et elektri on nad endale vedanud otse liinist . " Selle juhtme lasen esimese laenguga vastu taevast , " otsustasin ja läksin Pavka juurde tagasi . " Vahest pole mõtet ! " kõhkles Pavka . " Hilja taganeda , " pressisin hammaste vahelt . " Kõigepealt panen ühe laengu sinna , kus neil elektrijuhe läheb . Siis viskame ülejäänud siiasamasse metsa . Ma kõmmutan automaadist ja sa võta püstol . Aa , kestad ! Kesti ei tohi vedelema jätta , matame sambla alla . Uttu tõmbame siitsamast üle jõe . Umbes kahe kildi kaugusel on üks mahajäetud majalobudik , peidame relvad sinna ja paari päeva pärast tuleme järele . Kõnnime minema nagu õiged mehed kunagi ! On sul mõni parem plaan ? " Pavkal ei olnud paremat plaani . " Anname siis minna , " ütlesin . " Kus tikud on ? " Pavka andis mulle tikutoosi ja ma läksin . " A flash in the night " - " Secret Service'i " lugu - kajas vaikses metsas . " Kas ikka tasub seda teha ? " Ma kõhklesin . Istusin paar minutit , laeng käes . Aga tõesti oli hilja taganeda . Käed värisesid . Sain siiski süütenööri põlema . Panin laengu elektrijuhtme kõrvale ja jooksin minema . " Nüüd nöörid kärssama , " kähistasin Pavkale . Ta juba rapsiski värisevate kätega tikku põlema . Süütasime kumbki ühe laengu ja viskasime maha . Viimast laengut süüdates Pavka rabistas , süütenöör ei tahtnud kuidagi tuld võtta . " Ära süüta , võta kaasa ! Tagasi ! " karjusin . Me hüppasime eemale . Esimese laengu plahvatus kaikus palju võimsamalt , kui ma olin oodanud . Muusika vaikis silmapilk . Kostis ehmunud kiljeid . Sekundid venisid piinarikka aeglusega . Kükitasime künka taga ja ma nägin , et mõned noored jooksevad millegipärast sinnapoole , kuhu olime laengud visanud . " Kuradi kurat , " vandusin , lükkasin salve alla , laadisin relva ja põrutasin valangu õhku . Umbes viienda-kuuenda lasu juures tekkis tõrge ja relv kiilus kinni . Jooksjad jäid ehmunult seisma . Viskasin püstolkuulipilduja maha ja sööstsin nende poole . " Tagasi , kuradi idioodid ! " karjusin täiest kõrist ja vehkisin kätega . " Lendate õhku ! " Mõjus , nad hakkasid tagasi jooksma . Laeng plahvatas , tunnetasin lööklainet kogu kehaga . Plahvatus oleks mind peaaegu selili paisanud , mulla- ja samblatükke lendas näkku . Kõrvad lõi lukku . Viskusin eemale . Kuid jooksjaid tabas mullarahe vaid riivamisi . Kui teine laeng plahvatas , olid nad juba kaugel . Nägin nagu aegluubis , kuidas Pavka püstolkuulipilduja üles korjas , salve alt võttis ja luku taha tõmbas . Seisin uimasena paigal , kõrvus kumises . " Mata kestad sambla alla , " suutsin kuuldavale tuua . Arvan , et suutsin , sest ma ei kuulnud oma häält . Nägin ainult , kuidas Pavka mätast lahti kangutas ja kesti korjas . Tundsin , kuidas ta mulle käe õlale pani ja jõe suunas osutas . Jooksime jõeni , rebisime ketsid ja püksid jalast ning kahlasime vette . Vool oli kiire ja vesi tundus isegi nüüd , soojal augustiõhtul , raudkülmana . Ületasime jõe ning lidusime ühe jutiga vana mahajäetud majani . " Kuradi idioodid ! Kes võis arvata , et nad siiapoole hakkavad tormama ? " kirusin hingeldades . Nüüd kuulsin oma häält . " Sa oled näost valge nagu neegri negatiiv , " ütles Pavka . Peitsime koti relvadega maja pööningule . Tundsin , et värisen üle keha . Istusime mõne minuti , seljad vastu vana maja palkseina , ning ei teinud ega öelnud midagi . Võtsime suvest viimast : Pavka töötas keraamikatehases ja ma käisin raudteejaamas vaguneid laadimas . Laadisime igasugust kaupa : sütt , ehitusmaterjalidest viletsakvaliteedilisi valgeid silikaattelliseid , mis otse vagunite kõrvale loobiti ja puruks läksid , ning eterniiti , varajast kartulit imelikes puulippidest kastides , vilja- ja suhkrukotte ning keraamikatooteid poole Venemaa tarbeks . Siin käis tööl kirju seltskond kaltsakproletaarlasi , palk maksti päeva lõpus kontorist kätte ja üldiselt jõid nad selle kohe maha . Kui tööd oli rohkem , müüsid ülemad langevarjureid raudteejaama orjadeks ; helesinised baretid ja hüppemärgid ei lugenud midagi . Ka turuvarblasi kogunes varahommikuti linna keskväljakule . Eesti kolhoosidest saadeti neile rohelised ja kollased seebikarp-bussid ning seanina-bussid järele , tööd tegid nad viletsasti ja palka tahtsid rohkem kui kohalikud . Olin selle kaltsakate kamba pesamuna . Alguses olid nad varmad viina pakkuma , aga peagi loobusid . Üldiselt sain nendega hästi läbi , välja arvatud üks intsident , kus keegi turske umbes kahekümne viie aastane kinniistunud tüüp solvus , et ma ei tahtnud temaga koos juua ning tahtis mulle isalikku õpetust anda . Olin sunnitud saksa täägi välja tõmbama . Ma ei tea , kuidas olukord oleks lahenenud , kui mitte kolm sõdurit poleks mulle appi tulnud ; nad andsid tüübile hea keretäie . Söögiga oli probleeme : linna poodides polnud toiduaineid saada , eriti liha , vorsti ja võid , ning inimesed käisid neid Eestis ostmas . Me kasvasime jõudsasti ja tahtsime süüa . Õnneks oli Pavka just enne minu tagasitulekut vene vindiga hirve lasknud . Pavka ema oli liha ära keetnud ning klaaspurkidesse konserveerinud . Õhtul läbi linna minnes tundus mulle , et kollaseid maju on vähemaks jäänud ja siniseid juurde tekkinud , eestlasi oli linna vähe järele jäänud . Elasin Kapteni juures kollases majakeses Kolhoosi tänavas , seal oli ka puukuur ja väike aed . Mul oli enam-vähem samasugune tuba nagu Pavkal , ainult Alla Pugatšova plakateid polnud seinal ja toas oli suur raamaturiiul üle kolmesaja raamatuga . Kapten istus millegipärast minu toas kirjutuslaua taga ja ootas mind . " Istu , " ütles ta lühidalt . Istusin voodile . Kapten oli neljakümne viie aastane , tema heledad juuksed olid halliks läinud . Ta oligi olnud kapten õhudessantvägedes , kuni kaheteistkümne aasta eest oli sunnitud selgroovigastuse tõttu armeest lahkuma . " Kas sina paugutasid seal noortelaagri juures ? " Ma polnud kunagi Kaptenile valetanud ega suutnuks ka nüüd seda teha . " Jah , mina . " " Miks ? Oled sa vähe lasta saanud ? " Kapten oli noortejuhendaja organisatsioonis , mille venekeelne nimetus oli " Klub DOSAAF " Orljonok " " . Loomulikult kuulusime Pavkaga sinna . Ka lasta olin piisavalt saanud . Rääkisin talle kõik ära . " Mendid on küsitlenud ? " " Kohalik ment küsitles . Keegi erariides mees oli ka kaasas . " " Mis sa ütlesid ? " " Ütlesin , et ei tea midagi . " " Ja nemad ? " " Käskisid tulla koputama , kui ma midagi teada saan . See pidavat olema minu kui komsomolisekretäri kohus . " " Ja sina ? " " Lubasin minna , kui midagi teada saan . " Kehitasin õlgu . Kapten vaikis mõne aja . " Peaksin teile mõlemale hea keretäie andma ! Tead , kes see erariides mees oli ? Sa tead ? " Kapten vaatas mulle pingsalt otsa . Ma noogutasin . " Nende asjadega ei ole nalja ! Aga ma ei ole kunagi oma sõdureid löönud , ammugi siis sind ! Homme hommikul kell viis null null oled koos oma sõbraga sealsamas liivakarjääri juures . On selge ? " " Kuidas ma sinna saan ? " küsisin . Maad oli üle kümne kilomeetri ja öösiti mingeid transpordivahendeid ei liikunud . " See on sinu probleem , " ütles Kapten ja andis mõista , et jutuajamine on lõppenud . " Kurat , nii vara , " protesteeris Pavka . " Kell on alles pool kolm , aega on ! Ja kuidas ma hommikul tehasesse jõuan ? " " See on sinu probleem , " matkisin Kaptenit , seda endale teadvustamata . " Hakkame minema , kaks tundi minekuks , pool tundi jääb varuks , noh , igaks juhuks ! " Läksime mööda palju kordi käidud teed punkrini ja piki raudteed edasi , ületasime selle , möödusime raudteejaamast ja poest , läbisime metsatuka ja jõudsimegi liivakarjäärini . " Peame Kapteni üles leidma . Ta peab kusagil siin olema , " ütlesin Pavkale . Meil läks tükk aega , enne kui leidsime ta istumast kivi peal teispool karjääri , seljas samasugune hüppevorm nagu meil , ja minu imestuseks vänderdas pruunilaiguline kutsikaohtu krants mängeldes ümber ta jalgade . Kivi kõrvale oli pandud kaks dessantväelase ranitsat ammu olime tahtnud selliseid endale saada , aga seni polnud õnnestunud . Jäime kohmetult seisma . Kapten vaatas kella . " Ma käskisin teil tulla viis null null , mitte neli nelikümmend kaheksa ! " Ta ei teinud meist väljagi ja me ootasime . Vaatasin kella . Võtsin alateadlikult valvelseisangu . Kuulsin , kuidas Kapteni elektronkell , tollal uus asi , tasaselt piiksatas . Vaevalt oli piiksatus kõlanud , kui Kapten tõmbas välja püstoli ja lasi koera maha . Koeranäss ei jõudnud isegi niutsatada ning verd hakkas liiva sisse nirisema . Olime nii jahmunud , et ei osanud lasu peale isegi võpatada , jõllitasime vaid mehele tummalt otsa . Ta võttis rahulikult salve alt , tõmbas kelgu tagasi , lastes padrunipesas olnud padrunil pihku pudeneda ja pani püstoli tagasi hüppevormi reietaskusse , nagu poleks midagi juhtunud . Ta vaikis mõne sekundi ja ütles : " Ma ei tahtnud seda koera tappa ! Aga ma tegin seda ja loom on surnud ! Seda ei saa enam muuta ! Seda ei saa enam mingil moel olematuks teha või parandada ! Selleks on vaja ainult üht kuuli , et mis tahes elusolend sureks . Ja see on lõplik ! " Kapten hoidis padrunit näppude vahel . Kapten ei karjunud , ta ei tõstnud isegi häält . Jälgisime üksisilmi , kuidas krantsi veri liiva sisse immitses . " Mis vahe on poisikesel ja mehel ? " esitas ta küsimuse rohkem iseendale kui meile , sest me polnuks nagunii võimelised sõna suust saama . " Poisike ei suuda oma tegude eest vastutada , mees suudab . See ongi ainuke vahe . Kas te suudate oma tegude eest vastutada ? Küsige seda endalt ! " Ta ei oodanud vastust . " See on hea , et olete õppinud relvi käsitsema . Ja see on hea , et su tahe , Peeter , on kasvanud , õigemini öeldes oled selle endas avastanud . Aga sel pole mingit väärtust , kui sa ei suuda oma tegude tagajärgi ette näha ! " " Kell on praegu viis null kolm . Kell viis kakskümmend kolm on teil loom maha maetud ! Vähemalt poole meetri sügavusse ! On selge ? Aeg läks ! " Teadsin , et on mõttetu küsida , kust me labida saame , mõtlemiseks pidi endal pea õlgadel olema . " Tuletõrjekilp ! Poe juures ! " karjusin Pavkale ja me jooksime . Kaevasime elu eest pehmet liiva ja jõudsime õigeks ajaks valmis . Veidi niiske laik tasasel maapinnal jäi ainukeseks märgiks matmispaigast , päeva jooksul kuivatab päike niiskuse ja tuuled tasandavad viimasedki jäljed . Kuid meile polnud antud aega looma haletseda . Kapten andis meile kummalegi ranitsa ja telliskivi . " Pange liiva täis , tellis vastu väliskülge , ja selga ! " Ta kontrollis , kas me tellised õigesti paneme , et need selga ära ei hõõruks ja kohendas ranitsaid . Ranits tundus neetult raske . " Ümber karjääri , " näitas ta käega , " ja diagonaalis läbi ! Kuni jõudu jätkub ! Marss ! " Karjäär oli laiaks paisunud . Juba ammu ei kaevandatud maa-alustes käikudes liiva , vaid helevalget ja kõva liivakivi lõhati ning suur ekskavaator laadis liiva kalluritele , mis toimetasid selle jaama . Sealt toimetati liiv klaasivabrikusse . Ja me jooksime . Ümber karjääri oli lihtne joosta , aga läbijooksmiseks oli kõigepealt vaja alla hüpata umbes nelja-viie meetri kõrgusest liivakivijärsakust . Mõne aasta eest olime seisnud selle äärel ja üksteist küünarnukkidega toginud : " Julged hüpata ? Ei julge ? " Nüüd läksime kõhklematult , aga olin unustanud koti - ranitsa raskus niitis jalust . Karjääri põhja oli tekkinud väike järvesilm , vesi ei ulatunud kusagil üle vöökoha , sumpasime sealt läbi . Edasi tuli pikk ja aeglane tõus mööda sõredat liiva , jalad vajusid poole sääreni sisse ja liiv kleepus märgade ketside külge , siis poolteist ringi ümber karjääri ja kõik kordus uuesti . " Kiiremini , te suudate kiiremini , " ütles Kapten teravalt ja me ei saanud tempot alla lasta . Neljandal ringil tundsin hetkelist nõrkust , aga teadsin , et see läheb üle . Nägin , kuidas päike tõusis , taevas hahetas roheliste puulatvade kohal , helevalge ja punakas liiv oli koiduvalgusest üle kallatud ning alati , kui olen hiljem tollele päevale mõelnud , pean tõdema , et mäletan selle looma surma hoopis eredamalt kui paljude inimeste surma . Kuuendal ringil kukkusin üle pea vette . Varsti kleepus liiv märgade riiete külge ning jooksmine muutus palju raskemaks . Kümnes ring jäi Pavkal pooleli . Ta lonkas , ilmselt oli ta jalg alla hüppamisel venitada saanud . Jooksin üksi edasi . Üheteiskümnendat jooksin aeglaselt , ranits tundus nii raske , nagu oleksid kõik maailma mured mulle selga laotud . Kaheteistkümnendat ringi ma ei jooksnud , vedasin ennast edasi puht tahte jõul , teadsin , et ma ei või , lihtsalt ei tohi seda pooleli jätta . Aga ma ei suutnud lõpuni minna . Tundsin , et jõuvarusid veel on , aga tahe ütles üles . Kõik oli nagu udus . Jäin poole sammu pealt seisma ja lontsisin ringi lõpuni . " Lõpp hästi jooksid ! Kaugemale kui mina , " ütles Pavka . Kapten ei öelnud midagi . Kuid ma tundsin , et ta vaatab minust läbi ja näeb mu sisemusse . Mul ju oli jõudu , aga tahe murdus . Ja kui ta ei näinudki , siis piisas , et ma ise nägin . Iseendale ei saa valetada . Mul oli peksasaanud koera tunne . Ja ma ei tahtnud seda enam tunda , mitte kunagi . " Mis sellest poisist küll saab ? " küsis Pavka ema nukralt ja ohkas . Nägin , et tal on pisarad silmis . " Tehases oli palgapäev ja eks mehed jootsid ta purju ! Sina , Peeter , oled tema sõber , ütle talle , et ta ei jooks ! Mind ei kuula ta enam üldse ! " " Kus ta praegu on ? " " Magab oma toas ! " Tegin ukse lahti . Pavka lamas ristseliti voodil , voodi kõrval oli okseloik . " Mida Kapten praegu teeks ? " mõtlesin endamisi . Mulle oli see läbikäidud etapp . Kahe aasta eest jõin tsisternist võetud piiritusveini , sain alkoholimürgituse ja mind viidi haiglasse . Kapten oli öelnud , et alkohol on nõrkus , mis hävitab tahte . Kõik , mis tahet tugevdab , on hea ning mis seda nõrgendab , halb . " Mis on tahe ? " olin siis tema käest küsinud . " Tahe on see , kui teed viis kätekõverdust rohkem , kuigi enam ei jaksa . Tahe on see , kui jooksed veel ühe ringi . Tahe on see , kui teed koduülesanded ära , kuigi ei viitsi . Tahe on see , kui teed asju , mida ei taha teha , aga pead tegema või on vaja teha , " oli ta vastanud . See on nagu lõputu tee või trepp . Teed viis kätekõverdust , suudad peagi teha kümme . Jooksed ringi , suudad varsti joosta kaks . Ning iga samm , mille teed , muudab sind enesekindlamaks . Iga järgmine aste avab uusi võimalusi . Tahe on võimas mootor , mis on igaühes meist , vaja on see ainult käima tõmmata , terasvedru , mille avastad ainult siis , kui seda pingutama hakkad . Ja Kapten tegi seda , kuigi ei teinud midagi erilist , lihtsalt tegeles minuga . Kuid peamine - tahtsin olla selline nagu tema . Ja tema ei joonud ega suitsetanud , hoopis käis jala pikki vahemaid ja sõitis rattaga , kui teised sõitsid bussi või autoga . Läksin tagasi kitsukesse kööki . " Ma võtan selle ämbri , " ütlesin Pavka emale , tegin veekraani lahti ja lasin ämbri poolenisti külma vett täis . Naine vaatas mind sõnatult . Valasin vee Pavkale pähe , poiss võpatas ärkvele . " Aja kargud alla ! " käratasin pikema tseremoonitsemiseta . " Mul on nii sitt olla ! " " Oma viga ! Hakkame minema ! " " Kuhu ? " " Varsti näed ! " Pavka veidi taarus , aga suutis käia küll . Läksime piki tänavat edasi ja tema samm muutus aegamisi kindlamaks . " Tehases mehed pakkusid ja käisid pinda et ma ei ole mingi mees , kui ma nendega koos palgapäeval nina täis ei võta ! " " Kui ma ütleks sulle , et roni , perse ees , puu otsa , kas sa roniksid ? Või ütleksin , et hüppa viienda korruse aknast alla , kas sa hüppaksid ? Et sa ei ole mingi mees , kui ei hüppa ! " Läksime üle keskväljaku , keset auklikku ja räpast platsi oli ehitatud suur punane tribüün . Nägin , et linn on täis punaseid plagusid ja loosungeid , see tundus räige ja pealetükkiv . Vantsisime mööda Riia tänavat edasi ja paar kilomeetrit linnast välja , kuni veendusin , et Pavkal hakkab pea selgeks saama . Seejärel pöördusime tagasi . Oli juba hiline õhtupoolik ja ma kartsin , et ei leia viinapoe ümbrusest ühtegi maas vedelevat joodikut . Lähiümbruses polnud kedagi , kuid veidi eemal oli väike hooletusse jäetud park . Sealt heki alt leidsin mõningase otsimise järel ebamäärastes , umbes neljakümnendates eluaastates naisterahva . " Rõve mõrd , " ütles Pavka vastikusega . " Sa rääkisid tüdrukust , keda sa nägid . Võib-olla oli see mõrd nooruses sama kena kui tema ! Kes teab ? Kui keegi oleks küsinud , milline sa oled paarikümne aasta pärast , mida oleks ta siis vastanud ? " Olen ennast segi kamminud ja vedelen heki all . " Oleks ta nii vastanud ? Küsi sedasama enda käest , küsi mõnikord ! " " Ma ei ole nii kaugele ette mõelnud . Aga selliseks ma ei muutu ! Mitte kunagi ! " Olime Pavkaga olnud sõbrad alates ajast , kuhu mu mälestused tagasi ulatusid . Vene kooli omadega olime kakelnud rohkem kui ühe korra . Me polnud teineteist kunagi hätta jätnud . Olime sõbrad nagu lapsepõlves ikka ollakse , seadmata mingeid tingimusi . Aga nüüd tuli kõigest hoolimata seda teha . Või just kõigest hoolides . Ja ma tegin südame kõvaks . " Usun , et nii on ! Aga ära enam kunagi oma nina täis tõmba , kui tahad mu sõber olla ! " Mu toon oli julmem ja lõikavam , kui ma tahtnuks . Pavka vaatas mulle otsa ja noogutas . Panin talle korraks käe õlale ja me läksime minema . Mulle meeldis uues koolis . Kool oli palju suurem kui vana , seal olid paralleelklassid ja maja oli uus , alles mõne aasta eest ehitatud . Koolimaja asus alevi servas , vastas oli kalmistu ning bussipeatuski oli lähedal . Sinna sai kollase seebikarp-bussiga , mis sõitis vinka-vonka läbi väikeste külade . Vahemaa oli linnulennult kolmekümne kilomeetri ringis , aga sõidu peale kulus üle tunni , buss rappus ja logistas mööda kruusateid . Tee tolmas veel septembriski ning tolm immitses lõõtsuste vahelt sisse . Meie klassi poistest käisid paljud trennis , tegid laskesuusatamist . Mu uus pinginaaber näiteks oli saanud noortemeistrivõistlustelt medaleid . Mitu poissi oli läinud õppima spordikooli ja treener värbas täiendust . Kaalusin seda tõsiselt , eelmise kooliaasta jooksul olin elatanud end postimeheks olemisega ja sõitnud iga päev pärast tunde kahekümne kolme kilomeetrise ringi kas jalgratta või suuskadega . Kuid olin suusatanud puust pütilaudadega , neid jõuga edasi lükates , sõidutehnikat polnud mul ollagi . Järele mõelnud , sain aru , et mul pole ei aega spordiga tegelemiseks , ega raha parema varustuse ostmiseks , rääkimata huvist ja pühendumisest , mis lõppude-lõpuks on kõige tähtsamad . Alevipoiste tüüpilised hüüdnimed olid Ossi , Muda ja Tsäku , kohanesin kiiresti , mul polnud kahju , kui klassi poisid minu pealt maha kirjutasid , Mõnikord , kui aega oli , kirjutasin neile kirjandeid . Õppeedukus oli mul endiselt hea , sain rohkem viisi kui nelju . Mind pandi ka komsomolisekretäri abiks , võrreldes sekretäriga polnud tema abil peaaegu mingeid kohustusi , ja seda parem . Peagi õnnestus mul alevis saada tuba , kahepeale klassivennaga , kelle nimi oli Margus ja kes mingil põhjusel oli Tartust pagendatud . Ka tema käis trennis , ta tuli tol aastal kaks korda noortemeistriks . Nüüd võisin omatahtsi alevisse jääda või sealt ära käia . Vahepeal puudusin mõned päevad koolist , sest mul trehvas hea tööots , betooni valamine , aga sellest ei tehtud numbrit , ütlesin , et olin haige . Ükspäev organiseeris Kapten poistele õhudessantväelaste polügoonil laskmise . Sel päeval ma loomulikult puudusin ja see tundus olevat õnnelik päev , sest sain esmakordselt kuulipildujast lasta . Õpilaspäevikus oli vanema või hooldaja allkirja koht ning igal nädalalõpul pani Pavka käe alla . Sellised kohad on problemaatiliste õpilaste jaoks , ma olin eeskujulik , mul probleeme polnud . Ja nii päevad kulusid . " Paistab lahe kool , " arvas Pavka . " Tahaks ise ka sellises käia ! " " Ega sul popipanemise pärast jama ei tule ? " küsisin . " On sul kunagi tulnud ? Üks päev ees või taga ! " Olin Pavka kutsunud oma uut kooli vaatama , oli söögivahetund ja käisime koolimajas ringi . " Võimla on küll mõnus ! Siia koli või elama ! Meie võimla on sihuke peldik , et tapab tervist ! " " Lähme sööklasse . Saame ehk sulle ka midagi hamba alla . " Pavka kandis oma parimaid riideid , hüppevormi pükse ja pluusi , ning sööklauksest väljuv õpilasvoog silmitses teda huviga , nagu ikka keskkonda sobimatut võõrkeha vaadatakse . Järsku jäi ta poole sammu pealt seisma . " Mis on ? " küsisin . " Seesama tüdruk ! " " Milline ? " " Läheb just parajasti uksest välja ! " " Kurat , ära käega näita ! Ega sa polügoonil sihtmärki osuta , " sosistasin vihaselt . Teadsin teda küll , kena tüdruk , paralleelklassist . " Tean küll , b-klassist ! Nimi on Marge ! " Pavka astus otsustaval ilmel tütarlapse suunas . Haarasin tal käisest : " Pea hoogu ! " " Ise sa ütlesid , et ei tohi kõhelda ! " " Nüüd on olukord teine . Pole vaja pea ees tormata ! Nüüd on aega õiget taktikat valida ! " " Mis kuradi taktikat ? " " Jahtu maha ! Pärast räägin ! Usu mind ! " veensin sõpra . Ei olnud raske Pavkale toiduportsu välja kaubelda - keegi ikka puudus . Istusime lauda ja hakkasime sööma . Kell helises , aga ma ei hoolinud sellest . " Mul tuleb varsti sünna . Me juba mõtlesime kuttidega , kuidas seda tähistada . Meil Margusega on ju oma pind olemas . Sind ma mõtlesin nagunii kutsuda , kutsume Marge ka . Ongi kogu taktika ! " Pavka vaikis . " Meeldib Marge sulle tõesti nii väga ? Sa ju ei tunnegi teda ! " " Ükskõik . Õpin tundma ! " " Kuidas saab sulle meeldida keegi , keda sa oled ainult kaks korda näinud ? Sa oled loonud temast mingi ideaalpildi , " püüdsin mõtteid koondada ja leida sobivaid väljendeid , et Pavkat maa peale tagasi tuua . " Sulle meeldib hoopiski see kujutluspilt ! See on nagu raamatutes . See on kõigest väljamõeldis , saa aru , ainult unistus ! Tegelikult ei ole seda olemas ! See ei ole reaalne ! " seletasin ägedalt . " Oli see kujutluspilt , keda ma nägin ? " Pavkal oli anne mõnikord lihtsa lausega kogu mu vaevaga ülesehitatud mõttekonstruktsioon uppi lüüa . " Hangi mulle selleks ajaks , kui sul sünna tuleb , korralikud riided ! " " See on üsna raske , " kahtlesin . " Oled sa mu sõber ? " Olin ise esimesena meie sõprusele tingimuse esitanud . Ma ei saanud taganeda . " Hangin sulle selleks ajaks paremad riided kui mul endal ! " Olin tõsiselt üllatunud . " Pavka esitas mulle tingimuse , mille olen sunnitud täitma . Nõrgad ei esita tugevamatele tingimusi . Pavka on muutunud tugevamaks , " mõistsin ühtäkki . Kas ma seda polnudki üritanud saavutada ? Kuidas oli Kapten saavutanud minu muutumise või eneseavastamise ? Polnud tähtis , mis täpselt toimus , peaasi et see toimus . Kuidas oli ta mind mõjutanud ? Peamine on , kas ma ka ise suudaksin sama teha ? Mu mõtted kaldusid senikäimata radadele . " Kas me ei võiks mõne aja omavahel kirjakeelt rääkida , " pakkus Pavka . " Miks mitte , " olin nõus . " Aga üle pingutada pole ka mõtet . Oleme lihtsalt need , kes me oleme . " " Ma peaksin ka rohkem raamatuid lugema ! " Pavka rääkis liigagi püüdlikult , nagu vastaks koolis tundi . " Ma olen seda sulle kogu aeg rääkinud ! Aga sa ei kuulanud mind ! Loomulikult peaksid ! Võin sulle näidata , milliseid lugeda . " Istusin koolisöökla laua taga ning sõin kotletti makaronidega . Liiga argine keskkond avastamaks , et suudad küll teist inimest mõjutada , seejuures otsustavalt . Mulle oli tekkinud ootamatult liitlane ja ei olnud tähtis , kas oli see reaalne või kõigest unelm . " Kuidas täidetakse , oletame , mingit lahinguülesannet ? " küsisin Kaptenilt . Kapteni toas oli kaks vana kulunud tugitooli . Olime ennast mõnusalt sisse seadnud ning kuulasime venekeelset " Vabaduseraadiot " . Seda ei segatud nii nagu eestikeelset " Ameerika Häält " , millest vilin , ragin ja undamine tihti üle kostis . Oli pime ja vihmane sügisöö . Vahetevahel olime varemgi öösiti üleval istunud , ajanud juttu , kuulanud raadiot või lugenud kumbki omaette . Need olid head ajad . Kui Kapten vaevles valude käes , tahtis ta olla üksi ega talunud kellegi lähedalolekut . " Lihtne . Saad käsu - hindad olukorda - teed otsuse - koostad lahinguplaani - täidad ülesande - kannad täitmisest ette . Sa ju tead seda ? Miks sa küsid nii lihtsaid asju ? " " Tahtsin teada , mis on kõige selle juures tõeliselt oluline ? " Raadiost räägiti , et Nõukogude Liit tahtis Teise Maailmasõja puhkedes ise Saksamaale kallale tungida , kuid Saksamaa lihtsalt jõudis ette . " Oota , kuulame seda , " ütles Kapten . Nõukogude Liidul olid moodustatud suured õhudessantüksused . Punaarmeel oli palju rohkem tanke . Väed olid koondatud piiri äärde ja valmis ründama . " Mõned sõjas käinud vanemohvitserid , kes minu ajal veel Rjazani sõjakoolis õpetasid , on teinud samasuguseid vihjeid , " lausus Kapten mõtlikult . " Igatahes tasub selle üle mõelda . " " Nõukogude Liit ei saa enam väga kaua püsida , " ütles ta ootamatult . " Miks ? " küsisin vastu . " Majandus ei vea välja . Pealisehitus vajub kokku , kui baas on nõrk . Tead , mis on baas ja pealisehitus ? " Noogutasin . " Kas sportlane saab korraga olla raskekaalutõstja , pikamaajooksja ja iluvõimleja ? " Hakkasin naerma . " Sõjaväe ja relvastuse peale läheb liiga suur ressurss ! Püüame korraga arendada maaväge , laevastikku ja õhujõudusid . Püüame kõiges olla maailma tugevaimad ! See , kes tahab olla tugev absoluutselt kõiges , nõrkeb varem või hiljem . " " Millal see juhtub ? " " Raske öelda . Arvan , et umbes kahetuhandenda ja kahetuhande kümnenda aasta vahel . Tuleb suur sõda . " " Tuumasõda ? " " Ei . Kodusõda . Sõda suurriigi varemetel . Tsaari-Venemaa lagunes samamoodi . " " Olen siis umbes sinuvanune ! " " Kui sa oled minuvanune , on see sõda tõenäoliselt juba läbi . " Kapten naeratas nukralt . " Millega see sõda lõpeb ? " " Millega sõjad ikka lõpevad ? Keegi võidab ja keegi kaotab . Lõpuks tehakse rahu ning hakatakse jälle purustusi kokku lappima ! Aga kuidas on kõige parem sõjale vastu minna ? " Mõtlesin hetke ja vastasin : " Sõdurina . " " Õige , sõdurina . " " Kuidas sa kõike seda ette näed ? " " Ette näha pole kerge . Võib olla ei lähe kõik nii , nagu ma ütlesin , raske öelda . Kõigepealt tuleb õppida vaatama tagasi , õppida ajalugu . Kõik sündmused , mis praegu toimuvad ja hakkavad toimuma , on kunagi juba toimunud . Peab ainult oskama vaadata ! Siis hakkab nägema seda , mis toimub kõrval , praegusel ajal. Alles siis võib proovida vaadata ette . Ja ikkagi näeb ainult pealispinda , nii taga , kõrval kui ka ees . Sügavamale vaadata on väga raske . Kui liiga sügavale vaadata , siis , " Kapten jäi vait . Ma ei saanudki teada , mis siis juhtub . " Sellepärast siis koolis ja igal pool nii palju ajalugu moonutataksegi . Et ei saaks üldse mingit pilti tekkidagi , " tulin mõttega lagedale . " Õige . Mul on kulunud aastaid , et pilti luua , ja ikkagi on see ainult ähmane vari tegelikkusest . " " Koolis ei õpi seda kõike nädalatega , mida Kapteni juures mõne tunniga , " jõudsin järeldusele . " Aga mida sa enne küsisidki aa , mis on lahingus oluline ? " Noogutasin . Kapten vajus mõttesse . " Luure , " vastas ta mõne aja pärast . " Mida paremad luureandmed , seda realistlikum on olukorra hinnang . Kui me kuuekümne kaheksandal Praha lennuväljal maha tulime , olin siis roodukomandör , teadsime , et tšehhid ei hakka vastu . Õnnetud tšehhid , neil oli kõike , kuid ainus , mida neil polnud , oli kõige olulisem - neil puudus selgroog ! Otsustavus , " jätkas Kapten . " Ei tohi kõhelda ! Üks otsustav löök , üks otsustav rünnak , üks otsustav läbimurre . Tšehhid ei saanud arugi , mis toimub , kui lennuväli oli juba meie käes . Nad poleks isegi siis saanud midagi teha , kui nad oleksidki vastu hakanud ! " Kapten vaikis mõne aja . Kuulsin , kuidas tema sõrmed tasakesi vastu lauda trummeldavad . " Plaan peab olema lihtne . Vaata masinaid , keeruline masin läheb rikki , lihtne töötab . Liiga keeruline plaan läheb untsu ! Keskenduma peab olulisele , muu tuleb kõrvale jätta . Kõigega ei jõua nagunii arvestada , selleks on vaja kogemusi , haaret ja silma , et tajuda , mis on oluline ja mis mitte . " Olin kogu aeg Kaptenile tähelepanelikult otsa vaadanud . Järsku tajusin tema olekus sõbralikkust , isegi soojust ja pisukest irooniat . Ta naeratas . " Ongi kõik . Ja veel , seda ei leia sa ühestki määrustikust . Esita endale küsimusi ! Küsimused on tähtsamad kui vastused ! Et leida vastuseid , on vaja küsimusi . Mõnikord pole olemas õigeid vastuseid , kuid pole olemas küsimusi , mis oleksid valed ! " Loe ja otsi ise , ma ei pea sulle kõike valmis nämmutama ! " lõpetas ta jutu . Kogusin hetke julgust . " Kas sa saaksid mulle laenata kolmsada rubla ? Kuuks ajaks ! " " Neli sotti on endal , kolm sain Pavkalt , kokku tonn . Üks löök , üks rünnak , üks otsustav läbimurre , " rehkendasin mõttes . Mees kaalus hetke . " Mitmes kuupäev siis on ? " " Üheksateistkümnes november . " " Hästi . Homme saad raha . Pea tähtaeg meeles ! " Ta ei küsinud , milleks raha vajan . Mees vastutab ise oma tegude eest . " Magama ! Muidu tukud homme koolis nagu kudenud konn ! " Panin oma toas laualambi põlema ning võtsin välja kapsakskulunud " Õhudessantvägede seersandi õpiku " ja suure joonestusploki lehe . Ma ei saanud kelleltki käske ega kandnud kellelegi täitmisest ette , see jäi ära . Otsus oli ka juba tehtud . Panin kirja : " Olukorra hinnang - plaan - täitmine " ja veidi mõelnud , veel ka eraldi " luure " ning hakkasin üles kirjutama vastust vajavaid küsimusi : Tossude , pükste , tagide ja pusade hinnad ? Mida on vaja soome keeles selgeks õppida ? Kuidas ja kus ennast sommidele sappa haakida ? Mida teha , et mendid kinni ei võtaks ? Mida teha , kui ikkagi võtavad kinni ? Mida teha , kui kohalikud ärikad või muidu kalkarid tahavad asju ära võtta ? Kirjutasin küsimusi ja sirvisin vahepeal õpikut . Mõnest küsimusest hargnes uusi küsimusi . Mõned ei tundunud olulistena , kriipsutasin need maha . Küsimusterivi venis aina pikemaks . Luure . Kelle käest saada infot ? Sain aru , et paljudele küsimustele vastamiseks pean enne informatsiooni koguma ja seejärel kohapeal luurama , kui vaja , siis isegi mitu korda . Kui lõpetasin , oli varahommik . Vaatasin kella ja nägin , et saan veel paar tunnikest magada , koolibuss läks mõni minut enne seitset . " Mis asutus see Kontor on ? " " Nad võtavad ärikaid kinni ! " " On seal mendid või julgeoleku mehed ? " " See on neil vist mingi ühisüritus . Nad jahivad rohkem vanemaid ärikaid ! " " Mida nad teevad , kui kätte saavad ? " " Igavene jama tuleb ! Teatavad kooli ja vanematele ! " See mind suurt ei liigutanud . " Mandi võtavad ära ! " See pani mõtlema . " Molliandmisest pole ma eriti kuulnud ! " Ükskõik . " Võtavad nad raha ka ära ? " " Noh , ma ei tea , ma pole kinni kukkunud , " ei osanud mu vestluskaaslane Ralf vastata . " Kust sa ise asju saad ? " " Manti või ? Vanemate ärikate käest . Ma lükkan mandi koolis maha . Vanematel ärikatel on kõigil autod , null-kuued näiteks . Neil on sommidega enne kokku lepitud , võtavad pagasnikutäite kaupa manti , nemad tühja ei rapsi ! Viin rulli neile , saan uut manti ! Eks ma ise saan ka võitu , muidu ju ei viitsiks rapsida ! Ja mõnusamad asjad saan endale jätta . Aga markadest võib tõeliselt suur jama tulla ! Selle eest võib isegi kinni minna ! " " Miks sa ise sommide käest ei osta ? Saaksid rohkem kasu ? " " Esivanemad lööks maha , kui Kontor mu rajalt maha võtaks ja nad teada saaksid ! Paps on liiga kõrgel kohal , tal tuleks jama ! Mul niigi lahe elu , paps sebis näiteks selle Ida-Saksamaa rea välja ! Noh , kas võtad selle tagi ära ? Muidu kaks sotti , aga sulle annan kaheksateistkümnega ! " " Võtan ! " Pidin võtma , sest mu vana jope , kodumaise kergetööstuse saavutus , oleks võinud tähelepanu äratada . Olime pikalt rääkinud , Ralf oli saanud maapoisist reisikaaslase ees teadmistega hiilata , võisin nüüd rahuliku südamega asuda ellu viima operatsiooni järgmist etappi - luuret kohapeal . " Su esivanemad peavad ikka kõvad tegijad olema ! Käid ringi , tonn taskus ! " Ma ei öelnud midagi . Ralfil oli toas oma värviteler , lehitsesime " Suomen Suosikki " numbreid ja kaubamaja katalooge ning vaatasime Soome TVd . Jooksis mingi seebikas . " Vaata , kuidas inimesed elavad ! " ütles Ralf . " Teil ei näe midagi ? " Raputasin pead . " Diskol oled kunagi käinud ? Tallinnas , ma mõtlen ! " Raputasin uuesti pead . " Ma lähen täna õhtul ! Tahad ka tulla ? " " Mõtlesin , et tõmban õhtuse rongiga minema ! Ööseks pole nagunii kusagile jääda . " " Võid ööseks meile jääda ! Ära pabista , esivanemad ei kuku vinguma ! Ma tõmban naistele kella , viimase peal naised ! Tuled ? " " Vahest saan siin veel kunagi ööbida , operatsioon võib kesta mitu päeva , " mõtlesin . Ei tasunud ära öelda . " Võib kah , " olin nõus . " On sul soome keele õpikut ? " " On . " " Saad laenata ? " Ralf otsis õpiku lagedale . " Ralf ütles , et su esivanemad on mingid rikkurid ? " " Valeandmed ! " " Ja sa oled kusagilt maalt ? " " Nii on ! Tulin hommikul poole kuuese hobusega ! Seal pole asfaltteid , veeklosette ega elektrit ! Ainult hundid ja karud ! Viivad vahel tüdrukuid metsa ! " " Valetad ! " Tüdruk naeris . Tema nimi oli Kadri , Ralf oli meid tutvustanud . Tantsiv mass surus meid üksteisele lähemale . Punnsilmlambid heitsid värvilist valgust üle tantsijate . Diskoril oli lintmakk , parem ja suurem kui tavalised , poodides müüdavad kolakad ja ta rääkis lugude vahele mõttetusi . Riia tehase kõlarid võimendasid tümpsu üle saali . Mulle tundus , et enamik on tulnud siia oma asju näitama . Vaatasin , kuidas teised tantsivad ja kohanesin . Mass pani mul pea ringi käima . " Heat of the moment . " Asia loo terav , tõusude ja mõõnadega rütm paiskus üle saali . " Meeldib sulle siin ? " " Siin on teistmoodi kui maal . Tüdrukuid on nii , et tapab ! " " Mida ? " Kadri ei kuulnud , rütm summutas meie hääli . " Tümps lööb kõrvad lukku ! Siin on tüdrukuid , nii et tapab ! " " Kas siis maal ei ole ? " " Ei ! " Raputasin tantsurütmis pead . Lugu lõppes peagi . " Lähme välja , " tegi tüdruk ettepaneku . Olin nõus . Nurga taga joodi nagu igal pool . " Kas siin vahel seisuks ka läheb ? " tundsin huvi . " Tundmatud näod ei lähe vahel nägude kontrollist läbi . Mõni jobu tõstetakse vahel ka asjadest välja . " " Kas siin " Dru ? ba " ketid ja noad ka käiku lähevad ? " jõudsin küsida , enne kui taipasin , et küsin vale inimese käest . " Mis ketid ? " " Noh , mootorsae ketid ja muu säärane kama . " " Kas teil siis lähevad ? " oli tüdruk imestunud . " Igasuguseid hulle leidub . Kui üle kolme korraga ei tule , saab kuidagi ikka hakkama . Kapten õpetas mulle igasuguseid nõkse . " " Kapten ? Mingi meremees ? " " Ei , sõjaväelane , endine dessu kapten . " Jalutasime ja ma rääkisin tüdrukule Kaptenist , enne kui taipasin , et see ei pruugi teda üldse huvitada . " Sa tunned huvitavaid inimesi , " arvas ta hoopiski . Läksime tagasi . " Tantsime veel , " tegin ettepaneku . See oli aeglane lugu ja me olime lähestikku . " Mis sinu tüdruku nimi on ? " küsis ta äkki . " Mul polegi tüdrukut . " " Läksite tülli või ? " " Ei , polnud kellega minna . Ma pole suhtleja tüüp , " ei hakanud ma valetama . " Ära põe , suhtled jumala normaalselt , " arvas tüdruk . " Mul oli üks kaks aastat vanem kutt . Alguses oli tõsine fiiling , aga siis ma sain aru , et vale nägu . Lõpp igav tüüp ! Saatsin ta orbiidile ! " " Time alfter time , " Cindy Lauperi aeglane , mõtlik meloodia voogas tasaselt . " Mis värvi silmad sul on ? " Tüdruk vaatas mulle otsa . " Ma ei tea , pole huvi tundnud . " " Sul on hallid . Aga mul ? " Vaatasin tüdrukule silma . Millegipärast sain alles nüüd aru , kui ilusa tüdrukuga ma tantsin . Tal olid korrapärased näojooned ja õlgadele langevad helepruunid juuksed ning ta oli pikk , peaaegu minu pikkune . Ta tundus hoopis teistsugune , kui mis tahes tüdruk , keda teadsin . " Sinised . Nagu meri . Aga ma ei tea merest midagi . " " On sul kahju ? " " Millest ? " " Et sa ei tea merest mitte midagi ? " " On . Ja mul on kahju , et ma ei tea ka paljudest muudest asjadest mitte midagi . " Tõmbasin tüdrukut endale lähemale . Tundsin , et pind kaob jalge alt . Peas ja kogu kehas tuikas , nagu laine uhkaks üle . Mõistsin nüüd , mida Pavka oli tahtnud mulle selgeks teha . Tüdruk naeratas . Ma rohkem tajusin , kui nägin seda , sest meie näod olid nii lähestikku , et vaatasime üksteisest poolviltu mööda . Tema juuksed puutusid vastu mu nägu ja see mõjus nagu elektrilöök . Tahtsin teda veelgi lähemale tõmmata , täiesti enda vastu , tundsin , et ta laseks sellel juhtuda . Kuid mulle meenus äkki , et olin pistnud " Parabellumi " lahtiselt vöö vahele pusa alla . Võpatasin kergelt . " Mis on ? " küsis tüdruk . Ma ei saanud öelda , et mul on püstol , puss ja viskenuga vöö vahel . " Ei midagi . Lihtsalt üks asi tuli meelde . " " Mis asi ? " " Ei midagi olulist . " " Ära mõtle liiga palju ! " Tüdruk võttis mõlema käega tugevamini mu kaela ümbert kinni ja me tantsisime , põsk põse vastas . Pärast , väljas võttis tüdruk taskust suitsupaki , pani suitsu ette ja tõmbas kogenud suitsetaja kombel paar mahvi . " Tahad ka , " pakkus ta . Raputasin pead . Mu näoilme pidi ilmselt vastikust väljendama . " Sulle ei meeldi , et ma suitsetan ? " " Ei , " ütlesin otsekoheselt . " Oma asi , ise tean , mida teen , " raius tüdruk trotslikult . " Loomulikult . Kes ma sulle olen , et üldse sõna võtan . " Kehitasin õlgu , pöörasin ümber ja hakkasin minema . " Oota , " kuulsin teda hõikavat . Korraks läks mu samm segi . Nii väga oleksin tahtnud tagasi minna , tõmmata ta enda vastu ja niiviisi seista . Aga ma ei läinud . Ühtäkki mõistsin , et on veel üks põhjus , miks paljud joovad . Selleks , et mitte näha reaalsuse teravaid nurki . " Mõnisada grammi ja see ei häiriks mind , " käis mõte läbi pea . Korraks soovisin isegi , et näeksin ja mõtleksin vähem ega püüaks elada oma põhimõtete järgi . Olin liiga noor mõistmaks , et teravate nurkadeta reaalsust pole olemas . Ja ma läksin ning lasin lummusel kaduda enne , kui see õieti oli jõudnud tekkidagi . Kolmandat päeva tiirutasin vanalinnas ja teenindusmaja ümbruses , aga tulemusteta . Jälgisin ümbrust ja inimesi . Kesklinna ja Narva maantee suunda oli olümpiamängude puhul korrastatud ning tehtu polnud veel jõudnud rääma minna . Kaubamajas tekkisid vahepeal järjekorrad , kui defitsiitset kaupa tuli ja inimesed ostma tormasid . Ärikaid liikus ringi . Hakkasin ära tundma prostituute , kes olid tulnud päevapalka välja teenima . Paljudele tundusid raha ja asjad olevat eesmärk omaette . Aga need olid kõigest vahend . Tibutas sügisvihma ja välismaalasi oli vähe liikvel . Tajusin , et aeg pole kõige parem , kuid järgmise suveni polnud võimalik oodata . Aga hotelli juurde ei julgenud ma minna , veel enam pelgasin sinna siseneda . Hotelli kõrval marsruuttaksode peatuse juures oli paar oran ? ivärvilist justkui äralõigatud nurkadega putkat , kust sai osta sooje viinereid , nii polnud ka söögi pärast muret . Kaks korda olin üritanud välismaalastele külge haakida , kuid tulemusteta , neil puudus kauplemise vastu huvi . Hakkasin juba lootust kaotama . Jälgisin tähelepanelikult soomlasi , kuni taipasin , et parimad potentsiaalsed kliendid peaksid olema nooremapoolsed mehed . Neil läheb ikka rublasid viina ja naiste peale vaja . Lõpuks õnnestus mul vanalinnas jutule saada kolme umbes kahekümne viie aastase mehega ning neile selgeks teha , et olen valmis ostma neilt ja nende sõpradelt nii palju asju , kui ainult müüa on . Nad tahtsid mind hotelli kutsuda , aga ma ei läinud . Ma ei teadnud , kuidas on soome keeles " teenindusmaja " , seepärast näitasin Viru värava juurest lihtsalt käega , et seal , selle maja ees saame kahe tunni pärast kokku . Ime küll , nad tulidki õigel ajal , kahekesi ja kummalgi spordikott üle õla . Astusime teenindusmajja . Hoone tundus suur , nagu labürint . Olin varakult operatsiooni läbiviimiseks sobivaid kohti otsinud . Inimesi liikus palju ringi , kuid olin aru saanud , et teiste tegemistesse naljalt oma nina ei topita . Kohti leidus : näiteks mänguautomaatide ruum algeliste viieteistkümnekopikalisi neelavate aparaatidega . Keda see huvitab , kui nurgas omi asju ajad . Või meeste juuksuris vaikselt järjekorras istud ning sõpradega vestled . Või pesumaja järjekorras , kus kõigil pesukotid nagunii kaasas . Väliselt olin rahulik , kuid seesmiselt raputas mind otsekui palavik . Jälgisin kogu aeg valvsa pilguga ümbrust . Juuksurijärjekorras oli ainult paar inimest , keegi vanamees ja umbes kaheteistaastane poiss , vabu toole leidus . Juukselõikusmasinad surisesid , kui juuksurid klientidel päid pügasid . Istusime ja võtsin pikema jututa rublapaki välja . Olin rublad kümnelisteks vahetanud , hea arveldada ja võib-olla soomlased pole suuremaid rahatähti näinud ning hakkavad veel kahtlustama , et neid tahetakse tüssata . " Voi vittu ! Onpas kakaralla fyrkaa ! Ruplia ihan kasoittain ! " Ma ei saanud aru , mida soomlane ütles . Ainult vittu ja ruplia olid mõistetavad . Soomlased tegid kotilukud lahti . " Ostan kaikki ! Farkut , tossut , takit , puserot , ostan kaikki , " purssisin vigases soome keeles . " Nike'i " tossud , <arv> number , tuttuued , läksid langevarjukotti . " Lee Cooper'i " püksid , uued , pole vahet , mis number - kotti . Kantud püksid , mingi tundmatu firma . " Ei , " raputasin pead . " Luhta " tagi , vähe kantud , aga korralik - kotti . Vanamees , kes järjekorras istus , jõllitas vaadata , kuid ei öelnud midagi . Ma ei teinud tast väljagi . Hinnad olid mõistlikud , kolmandik kuni pool sellest , mis ärikate käest ostes . Ma ei hakanud iga kümnerublase pärast tingima , otsustav oli kiirus . " Otatko kellon ? " Vaatasin , seierid ja elektrooniline numbritabloo ühel ja samal kellal . Sellist polnud ma enne näinud . " Se on kallis kello . Sata viisikümmentä ruplaa " Vandusin mõttes . Kurat , kuidas saab üks kell nii kallis olla . Aga ilmselt on . " Viin selle Kaptenile kingituseks , " mõtlesin . " Otan , " olin nõus . " Otatko markkoja ? " Ma polnud sajamargaseid oma silmaga näinudki . Pidid sajased olema , sest number <arv> oli peal ja tekst ka . " Mis siis , kui need pole õiged sajased ? Mingid vanad , käibelt kadunud paberilipakad ? Teevad külma ? " vihvatasid palavikulised mõtted läbi pea . Aga ma ei kõhelnud ja ostsin kahesaja rubla eest nelisada marka . Kogusaak oli kahed tossud , kaks paari pükse , kolm pusa , kaks kampsunitaolist ja üks särgitaoline , ja üks tagi . Kott sai pungil täis . Kõik oli läinud kahtlaselt sujuvalt . " Nüüd kiire suusk , " mõtlesin kergendatult ja hakkasin rahulikul sammul minema , ehkki oleksin tahtnud joosta . " Säga , anna mant siia ! Või saad molli ! " Olin tahtnud vaikselt minema lipsata teenindusmaja tagant , aga see ei õnnestunud . Nad olid kolmekesi , umbes minuvanused , hästi riides ja tugeva kehaehitusega . Tegevus tundus olevat neile harjumuspärane . Ilmselt olid nad mu juba mõne aja eest sihikule võtnud . Näoilmed olid hoopis otsustavamad , kui mulle meeldinuks . Jäin seisma ja ootasin , et nad ründaksid . Polnud mõtet sõnu raisata . Inimene satub segadusse siis , kui sündmused tabavad teda ootamatult . Siin aga polnud midagi üllatavat , olin ka sellise võimalusega arvestanud . Ometigi oli rünnak kiirem , kui ma osanuks arvata . Keskmine neist , laiaõlgne , liikus nagu välk ja lõi mul ühe löögiga ninaluu mõraseks enne , kui ma reageeridagi jõudsin . See oli esimene kord elus , kui mu ninaluu pihta sai ja ma polnud sellega veel harjunud . Korraks sähvatas , aga pilt jäi ette ning peaasi - ma ei kukkunud . Mu ründaja tegi vea , nimelt haaras ta kotisangadest . Mul oli kott üle õla , ta tahtis seda kätte saada . Taju oli erk ning mõtlemine toimis selgesti . Hiljem seda olukorda meenutades hämmastas mind ennastki , et ma ei kaotanud hetkekski pead . Harjumatu oli haarata pussi kusagilt mujalt kui hüppevormi noataskust . Raputasin kätt ja noapea libises pihku , tera tuli samuti tagikäisest välja , hoidsin tera keha suunas , täpselt , nagu Kapten oli õpetanud . Sähvasin välkkiirelt tagantkätt , noatera tegi kaare nagu röövlooma küüs ; ma ei tahtnud viga teha , tõmbasin ainult ründaja topparjope rinna kohalt lõhki . Taas hämmastas mind kiirus , millega ründaja eemale hüppas . " Sägal on nuga , " kuulsin teda karjumas . Kummardasin veidi ettepoole , et ninast voolav veri rinnaesist ei määriks , libistasin pussi tagasi käisesse , võtsin vöö vahelt " Parabellumi " ja tõmbasin kuuli rauda . " Tal on tukk ka ! Ehtne tukk ! Segane hull ! " " Ma ei anna teile midagi ! Samm lähemale ja teen vagaseks ! Mind ei liiguta ! " Tegelikult mul polnud ükskõik , ma ei olnud valmis relva kasutama , aga teadsin , et nemad seda ei tea . Oli näha , et ründajate ind kaob . Katsusin vasaku käega nina , see polnud enam päris sirge . Tegin sama käega parempoolse tagitasku lahti , koukisin taskurätiku lagedale ja hoidsin seda nina ees . Kasutasin ära ründajate kõhkluse , pistsin parema käe koos püstoliga taskusse , tegin kiiresti mõnikümmend sammu ja jõudsin rahvarohkele tänavale . Mu ajataju polnud päris korras , aga kogu stseen ei saanud kesta üle poolteise-kahe minuti . " Oota , " mind rünnanud poiss jooksis mulle järele . " Seis ! Ma enne ütlesin midagi ! " " Kas ta tõesti ründab mind keset massi ? " Sellise võimalusega polnud ma arvestanud , nüüd muutus mu ülekaal hoopiski miinuseks . " Lase end lõdvaks , me ei taha su manti ära võtta ! " " Mingi uus trikk , " mõtlesin umbusklikult , " tuleb ja rebib koti käest ! " " Tule üksi ! Teised tõmmaku minema ! " Möödujad pöörasid päid ja vaatasid , aga ei seganud vahele . Jäin seisma , ründaja oli taas minust kahe sammu kaugusel . Olin valvel ja ootamatusteks valmis . " On sul veel relvi , " küsis ta . Ah siis selles on küsimus . Kaalusin , mida vastata . " Jah on . " " Müüksid sa mulle mõne tuki ? " " Sa ei oskaks tukiga midagi peale hakata . Sa ei vastuta oma tegude eest ! " " Sa ise ei vastuta ! Kurat , sa oleks mind peaaegu maha löönud ! " " Ise alustasid ! Kui ma oleks sind maha lüüa tahtnud , oleks sa juba maha löödud ! " " Lepime ära . Sa ei ole mingi jobu . Jobud annavad kohe mandi ära . Kardavad kesta saada ! Ma olen Aivar . " Mu vastane sirutas käe . " Pets , " ütlesin vastumeelselt . " Ma ei saa sulle kätt anda . Mul on näpp päästikul . " " Ma panen su nina paika , et sa mind usuksid . Ma olen enne ka pannud , trennis vahel ikka juhtub ! " Mingi kuues meel sundis mind paigale jääma , kuigi mõistus kisendas , et annan end täielikult saatuse meelevalda . Seisin rahulikult paigal , kuni Aivar mu nina kallal toimetas . " Me vaatasime juba eile , et mingi maakas sebib ringi ! Tavaliselt me teeme tundmatute nägudega kähku üks-null ! Lähme Sveni poole , ta elab siin lähedal ja teeme sul välimuse korda ! " Niiviisi lisandusid mu tutvusringkonda Aivar , Sven ja Tarmo . Kui ma bussijaamas Tartu bussi istusin ja bussijuht pakiruumi lahti tegi , et sõitjad saaksid oma kimpsud-kompsud hoiule anda , istusin ma juba bussis nagu saaki valvav kiskja , kott süles , käsi sangadest läbi . " Kahest viinast aitab küll ! Sea moodi ei tasu juua ! Ja naistele tuleb ka midagi leida ! Maasikaliks näiteks , " ütles Rainer , mu pinginaaber . " Parim kaif on mõnus olemine mõnusa olemise pärast , " oli ka Margus nõus . Marguse ja minu tuba oli harikatusega eramaja ärklikorrusel , õigupoolest oli see ühe poisi tuba , kelle hüüdnimi oli Muda . Aga ta oli läinud ära spordikooli ega vajanud seda enam . Arutasime minu sünnipäeva korraldamise üksikasju . " Kust me viinad saame ? " küsisin . Võisin ise mitte juua , aga sünnipäeva ilma alkoholita korraldamine olnuks lootusetu üritus . " Eks ikka " Kaug-Idast " . Laseme mõnel parmul osta , " arvas Rainer . " Kaug-Ida " oli viinapood alevi serval . " Milleks ? Ma toon ise ära , " arvasin . " Nad ei müü sulle , " arvas Rainer . " Müüvad . Küll näete ! " Mul olid tööriided esikus , panin tunked selga ja kirsad jalga . Veel puhvaika peale . Vana sonimütsi , mida nägin vedelemas , tõmbasin sügavalt pähe . Seisin toauksel ja ütlesin kähiseva häälega : " Dve vodki . A huli . " Margus ja Rainer hirnusid naerda . " Täitsa ehtne vatt , " arvas Rainer . " Ma tulen seda pulli vaatama , " ütles Margus . " Mis siis , kui mõni õps satub peale , " kahtles Rainer . " A mne pohui , " elasin rolli sisse . Hakkasime poe poole minema . Lahe oli olla . Olin lubaduse täitnud , Pavka oli saanud endale korralikud riided ja rahast , mis ta oli andnud , jäi ülegi . Müüsin osa asju maha ning maksin Kaptenile võla ära . Kui tahtsin talle kella kinkida , ta ainult muigas ja lükkas mu kingituse tagasi . " Kell on selleks , et õiget aega näidata , mitte uhkeldamiseks . Parim kell on vana hea " Komandirskie " " . Kapten kandis taas vana kriibitud sihverplaadiga komandörikella , sest tema uus , vene päritolu elektronkell oli üles öelnud . Mu nina ei olnud enam päris sirge , ninajuurele tekkis väike kühm , kuid laternad silmade alt olid kadunud . Olin sunnitud nädala koolist puuduma , aga Pavka hankis mulle kahe assortiikarbi eest kohalikust polikliinikust arstitõendi , nii et ka see probleem lahenes . Mu õppeedukus halvenes veidi , jooksvaid kolmesid tuli sisse , vihastusin , õppisin mõnevõrra ning pääsesin taas järje peale . Kuid peamine oli , et polnud enam vaja muretseda , kuidas kooliaasta lõpuni toime tulla . Tagavarad olid suuremad kui ealeski varem ning viimases hädas võisin saata kellegi " Turisti " poodi markasid realiseerima , kellegi , kes võis tõendada , et ta on need saanud seaduslikul teel . Kaalusin juba , kas mitte makki osta , aga loobusin . Head ajad ei pruugi kesta igavesti . Kuid miks pidanuksin praegu muretsema ? Läksime poe poole , keerasin sonimütsi tagurpidi pähe ja laulsin vene aktsendiga silpe venitades ning käega mõttelist kitarri tinistades : Ai dummala-dummala-dummala laika tulen ma Petserist , seljas puhvaika ja gitaar on mul . Teised naersid . " Ma poleks kunagi osanud arvata , et sa koomik oled , " ütles Rainer . Loomulikult mulle müüdi viina , pistsin pudelid tunkede taskusse , nii et kaelad paistma jäid . " Miks sa liksi ei ostnud ? " küsis Rainer . " Oled sa kunagi näinud , et vene kaak maasikaliksi ostab ? Sama rida , kui Stirlitz hakkaks lusikaga praadi sööma ! Liks tuleb eraldi hankida ! " Ja me naersime . " Petsil on täna ajalooline päev ! Pets saab passi ! " " Jää jumalaga , puberteet ! " Kuulasin külaliste õnnesoove . Olin kutsunud viis poissi ja viis tüdrukut , peale Pavka , Marguse ja Raineri veel kaks oma klassi poissi , tüdrukuid oma klassist ja Marge . Ainult Raineri tüdruk oli mujalt , temast paar aastat vanem . Marge oli algul imestunud , me polnud koolis eriti suhelnud , kartsin juba , et ta ei tulegi , aga tuli siiski . Meie tuba oli piisavalt avar , olime asjad kokku lükanud ja laud oli kaetud ühte nurka , et ei segaks muud tegevust . Sünnipäeva polnud raske korraldada , eriti kõige selle valguses , mida olin harjunud organiseerima . Olin hankinud piisavalt toiduaineid ja värvanud mõned klassiõed toitu valmistama ja lauda katma . Loomulikult olin ka maki laenanud ja kassette vanemate poiste käest . Oli laupäev , parim päev sünnipäevade korraldamiseks , sest pühapäeviti teatavasti kooli pole . Nad tõid kingituseks mõned raamatud ja väikseid asju , mis keskkooliõpilasele taskukohased . Raamatud olid mul juba kõik olemas ja asjad , mis nad tõid , olid absoluutselt ebavajalikud . Kuid sellegipoolest olin rõõmus . Sõime sünnipäevatoite , poisid jõid mõõdukalt , ajasime juttu ja tantsisime makimuusika saatel . Meeleolu oli kõigil hea . Tutvustasin Pavkat teistele . Algul oli ta veidi kohmetu , kuid uued riided olid tema enesekindlust tublisti tõstnud . Ta vestles ladusalt , ainult Marget vaatas liiga ainitise pilguga . Aga üldises möllus ei pannud seda minu arvates keegi tähele . Tantsisin vaheldumisi kõigi tüdrukutega , rääkisin koolielust ning niisama tühjast-tähjast . Marge võtsin ma tantsima kõige viimasena . Tantsisime lähestikku . Tajusin , et ta on kõige ilusam tüdruk meie seltskonnas . " Miks sa mind oma sünnale kutsusid ? " küsis ta otsekoheselt . Sattusin hetkeks segadusse . " Mõtlesin , et oleks hea idee veel kedagi kutsuda . Mitte oma klassist , " leidsin vastuse . " Miks just mind , aga mitte kedagi teist ? " Kehitasin õlgu . Ma ei soovinud valetada . " Ma meeldin su sõbrale ? " Ahmisin õhku . " Oled nutikas tüdruk ! " " Ma meeldin paljudele poistele , tunnen selle kohe ära ! " " Selle tüdrukuga läheb Pavkal raskeks , " käis mõte peast läbi . " Mõtlesin , et meeldin sulle ka , et oled järjekordne üritaja ! " " Järjekordne üritaja ! No on tekst , " vilksas peas . Raputasin pead . " Mulle ei meeldi mitte keegi . " " Miks ? " oli tüdruku kord üllatuda . " Ma ei taha niisama jamada . Aga mingit tõsisemat liini ei taha ma ka üritada . Tahan dessukooli minna . " " Kuhu ? " ei saanud tüdruk aru . " Mida kuradit ma räägin , " mõtlesin . Olin sellest ainult Pavkale rääkinud . " Õhudessantvägede sõjakooli . See kestab viis aastat . Keda huvitaks mind viis aastat oodata ? " " Sa mõtled nii kaugeid asju . " Mike Oldfieldi " Moonlight shadow " tuli maki pealt . " Ma üritan lihtsalt oma tegude eest vastutada . " " Sa ei tahagi ülikooli minna ? " " Ei . " " Miks ? " " Küll oskab küsida , " mõtlesin kerge ärritusega . Jäin mõneks sekundiks mõttesse . " Mul on oma eesmärk . " " Ma ei tunne ühtegi kutti , kes tahaks vene kroonusse minna , isegi kaheks aastaks mitte . Kõik pabistavad . Ja sa tahad viieks aastaks minna ? " Kehitasin õlgu . " Milleks ? " " Ma tahan teada saada , kes ma olen . " " Ja sa arvad , et niiviisi saad sa selle teada ? " " Kui ei ürita , ei saa kunagi mitte midagi teada , " vastasin . Ning mulle meenus , mida olin Kaptenilt kord kuulnud . " Elu on kõrb , " alustasin . " Parem on minna , jälitada miraa ? i ning lõpuks nõrkenuna liivale lamama jääda , veepudelid tühjad , kui paigal istuda ja eluaeg oodata midagi , mida mitte kunagi ei juhtu . " Tüdruk vaikis mõne aja . " Ilusti öeldud . Võib-olla kogu elu ongi miraa ? , " arvas ta . " Igatahes mitte see saast , mida meile püütakse pähe määrida . Mitte see . " " Mis see siis on ? " Hea küsimus . " Mis siis on reaalsus ? " Jäin mõttesse . " See , mida vanad inimesed räägivad . See , mida inimesed on omal nahal kogenud . Onu on rääkinud , kuidas ta kuueteistaastaselt metsavennaks läks ja pärast Koola poolsaarel kuus aastat vangis istus . Isa on rääkinud , kuidas ta oli Ungari mässu ajal tankikomandör ja ungarlasi tanki alla ajas . Reaalsus on karm asi , sest mõlemad mehed on ennast segi joonud . Nagu paljud teisedki . " " Kui sa lähed sinna kooli , kästakse sul ka inimesi tanki alla ajada ! Sa ei ole ju selline ? " " Ei ole . Ma mängin lolli . Enamik inimesi mängib vist lolli . Pole ju võimalik , et ülikooli professor , kes on kümme korda targem kui mina , ei saa aru , mis toimub . Mõned saavad osast asjadest aru ja osast mitte . Ega ma ei saa ka kõigest aru , aga ma üritan . Osa on lollid , nad ilmselt ei saa millestki aru . Neil on ajud ära komposteeritud . Osa on reeturid . Nemad ei mängi , nad teevad kõike vabatahtlikult . Nad ilmselt usuvad kõigesse sellesse . " " Aga kui sul kästakse oma endisi klassivendi tanki alla ajada ? Kui sul kästakse näiteks minu pihta lasta ? Komposteeritakse ajud ära ja lasedki ? " " Langevarjuritel pole tanke . Ma ei saa kedagi tanki alla ajada , " hakkasin naerma . " Mis sa ise arvad , kas ma laseksin ? " Tüdruk raputas pead . " Sa oled nii tõsine , hoopis teistsugune kui teised poisid . " Kehitasin õlgu . " Dessukooli ei saa nõrgana minna . Muidu komposteeritaksegi ajud ära ja ongi kõik , " ütlesin . " Kas su sõber on ka samasugune nagu sina ? " Ma ei jõudnud vastata , sest lugu lõppes . Kui järgmine algas , palus Pavka Marge tantsima . " Mul on probleem , " ütles Rainer mulle tasakesi . " Räägi ! " " Mul oleks tänaseks pinda vaja . Aita välja ! " Oli juba öö . Margus oli läinud hilisõhtuse bussi peale , et Tartusse sõita . Külalised olid kas lahkunud või lahkumas . Sünnipäev oli kulgenud ilma ebameeldivate vahejuhtumiteta - kes oli läinud , oli läinud omal jalal . " Saab ikka , " olin nõus . " Võiks midagi veel teha , " ütlesin järelejäänud seltskonnale . " Võite minu poole tulla . Mul on ainult vanem vend kodus , " ütles Pille , mu klassiõde . Ja me läksime . Pille , Marge , Pavka ja mina . Tüdrukud panid veel sünnipäevatorti ja võileibu kotti . Küsisin Rainerilt : " Ega sa musa kuulamisega kavatse tegelda ? " , mille peale ta vastas : " No ei , " ja ma võtsin maki kaasa . Pille vanematel oli oma maja . Kõik oli vaikne , kui kohale jõudsime . Seadsime end suures toas sisse ning istusime ja ajasime juttu . Õdus tunne oli istuda küünlavalgel , makk mängis tasa ja me rääkisime suvalistel teemadel nagu sellistel puhkudel ikka . " Teil on palju raamatuid , " ütlesin ja vaatasin Pille vanemate raamatukogu . " Ema loeb , ta on ju õpetaja . Vend loeb ka . " " Millega su vend tegeleb ? " " Põõnab oma toas , kui just välja läinud pole . " " Ma mõtlen üldiselt . " " Mitte millegagi , tuli alles üle-eelmisel nädalal kroonust . " " Kus ta teenis ? " küsisin . " Ta oli Afgaanis . " Mõtlesin , et küsin , kas ta on midagi rääkinud , aga ma ei tahtnud enam seda viga korrata , et lasen ennast mõnel tüdrukul liiga tõsisele jututeemale provotseerida . " Näha , et vaatad huviga , " arvas Pille . Vaikisin hetkeks ja Pavka vastas minu eest : " Pets loeb nagu segane . Ta on sadu raamatuid läbi lugenud . " Mul polnud enam midagi kosta . " Aga sina ? " küsis Marge Pavka käest . " Ma loen ka täitsa palju ! Mitte nii palju kui Pets , aga sellest riiulist olen küll enamiku läbi lugenud ! " " On sul mingi oma lemmik ? " " Ma loen põhiliselt sõjaraamatuid . Ei usu , et sind huvitaks . Aga viimati lugesin Jack Londoni " Martin Edenit , " leidis Pavka täbarast olukorrast väljapääsu . " Ma ei ole seda lugenud . Millest see on ? " jätkas Marge pärimist . " See on ühest vaesest kutist , kellele hakkab meeldima rikkast perekonnast tüdruk . Kutt otsustab ennast üles töötada ja hakkab jutte kirjutama . Ta õpib kõvasti ning kirjutabki täitsa häid lugusid , aga kirjastuses istuvad idioodid , kes ei taha neid avaldada . Lõpuks tema jutud ikkagi avaldatakse ning ta saab tuntuks ja teenib kõvasti pappi . Aga lõpp ei meeldinud mulle , sest kutt pettub oma tüdrukus ning avastab , et tüdruk polegi selline , nagu ta alguses arvas . Kutt hüppab laevalt merre , sukeldub ega tõuse enam pinnale . " F.R.David " Words , don't come easy " . Makk mängis just nii vaikselt , et ei häirinud jutuajamist . " Miks lõpp sulle ei meeldi ? " " Sest ma ei pettuks mitte kunagi tüdrukus , kes mulle meeldib , " ütles Pavka ja vaatas Margele otsa . Tüdruk naeratas . " Kutt , sa ületad täna iseennast , " mõtlesin tunnustavalt . " Millega su vanemad tegelevad ? " Pavka vaikis . " Noh , mu isa " alustas ta . " Ükskõik , kas ta räägib tõtt või valetab midagi kokku , ikka ühteviisi jama , " mõtlesin ja tonkasin Pavkat laua all jalaga . " Pavka vanemad on lihtsad inimesed . Nad elavad lahus ja Pavka elab ema juures , " ütlesin diplomaatiliselt . " Minu ema on kaupluse juhataja . Mõtlesin , et sul on nii kallid asjad ja kaubandusvõrgus selliseid ei liigu . Sul on kas rikkad vanemad või oled sa ärikas . Järelikult oled sa ärikas . " " Kurat , selle plika pea lõikab nagu saksa tääk ! Jälle häda , nüüd on liiga head riided ! " jõudsin mõelda . Aga ma ei jõudnud sobivat vastust välja mõelda . " Ei , ma ei ole ärikas . Aga mul on sõbrad , kes aitavad , " vastas Pavka . " Aga Pets loeb täitsa tõsiseid raamatuid , mitte ilukirjandust nagu mina . Viimati luges ta Teise maailmasõja ajalugu . Vene keeles . Noh me loeme mõlemad vene keeles ka , " püüdis ta juttu teisale juhtida . " Te mõlemad paistate parajad militaristid olevat , " arvas Marge . " Mis militaristid siin ikka . Enamik meie klassi kutte käib ju näiteks trennis . Parem millegagi tõsisemalt tegelda , kui niisama oleleda , " arvasin . Järsku tõugati uks lahti . Pöörasin pead , uksel seisis peaaegu kiilakas aastaaja kohta ebatavaliselt päevitunud pikakasvuline noormees . " Mis möll siin käib ? " küsis ta mitte just sõbraliku tooniga . " Mul on sõbrad külas , " ütles Pille vabandavalt . " Peeter , minu klassivend " " Tean neid klassivendi küll ! " kähvas sisseastuja . " ja see on Peetri sõber ja Marget peaksid sa küll mäletama ! " " Mis sa arvad , et mul on algklassiplikade nimekiri peas või ? " Ma tõusin püsti , oletasin , et see on Pille vend . Sisseastuja vaatas mind tähelepanelikult . " Su nina on vähe kõver . Mis juhtus ? " pöördus ta järsult minu poole . " Lõin venelastega , " vastasin . " Palju neid oli ? " " Kolm . " " Kuidas lõppes ? " " Nagu näha . " " Peeter tahtis sinu käest Afgaani kohta küsida . Ta on üldse huviline , loeb sõjaraamatuid ja " püüdis Pille olukorda päästa . " Huviline ? Loeb sõjaraamatud ? " Pille venna toon oli irooniline . " Ja mida sa nendest raamatutest välja lugesid ? " Vaikisin ja mõtlesin hetke . " Sain teada , et ma ei tea sõjast mitte midagi . Et sõjast midagi teada , peab sellest osa võtma . " Pille vend vaikis omakorda . " Juntsud võivad siia jääda ! " ütles ta õele . " Pange ainult see plärakast vaiksemaks ! " Ta tõmbas ukse enda järel pauguga kinni . " Kaido on vähe äkiline , " ütles Pille kohmetult . " Normaalne kutt , " arvasin . " Miks ta peakski meid endaga võrdseks pidama ? " " Mul on tunne , nagu oleksin purjus , " ütles Pavka . " Aga ma ei ole . Ma ei oska seda kirjeldada . " Ta naeris . " Saatsid Marge koju ? " " Mmhm . " " Suudlesid teda ? " Pavka vaikis . Oli hilissügisene hommik . Veel oli pime , kuid teadsime , et päike tõuseb peagi , kuigi me seda läbi pilvede ei näe . Asfalttee oli seljataha jäänud ning astusime ühtlasel sammul , kümne minutiga kilomeetri ja tunniga kuus . Kuus tundi oli veel minna , kui vahepeal pool tunnikest puhata . Möödasõitev auto peatus , lahke autojuht tahtis meid peale võtta . " Palju tänu , aga me käime jala sellepärast , et tahame ! " hüüdsime talle rõõmsalt . Autojuht vangutas pead ja sõitis edasi . Aastaid hiljemgi on mulle meenunud , kui õnnelikud me siis olime . Marssisime mööda lõputuna näivat teed ja ees näis paistvat tuhandeid võimalusi . Ning ristmikud , mil tuleb valida paljude teede hulgast üks , näisid veel kaugel . Ma ei tajunud siis veel , et olen tuhandete radade ristmiku juba ületanud . Vahest liigagi vara , aga mulle on kõik vara tulnud . Edasi viis ainult üks tee , ja kui valida uus , pidanuks tulema tagasi algusesse ning alustama kõike otsast peale . Käisime ühte jalga ja rääkisime kõikvõimalikest maailma asjust , tähtsatest ja tühistest . Tee kulges küngaste vahel , ületasime lagendikke ja läksime läbi metsa ja sügava jõeoru ning mööda mitmest külast . Paljudele tundub hilissügis nukker aeg , mil loodus peab viimaseid viivituslahinguid , et talvel puhata ja valmistuda kevadiseks suurpealetungiks . Aga mitte mulle . Seepärast polnud ka sügisese maastiku tühjuses , raagus puudes , hallides pilvedes ja tuuleiilides minu jaoks midagi kurba . Möödusime paljudest laialipillutud taludest , inimestel näis olevat ruumi , kus ennast vabalt tunda . Ainult näis . Minu tollal veel kogenematugi silm suutis eristada palju ebaloomulikku . Tühjaks jäänud talud ja varemed Inimesed olid sõdades surma saanud , minema küüditatud , ennast surnuks joonud või läinud oma miraa ? ide jälgedes . Või lihtsalt kuhugi kadunud . Suurfarmid ja kolhoositöökojad , liiga suured nende väikeste külade jaoks , lohakalt ehitatud ning juba rääma minemas . Siloaugud nagu haavad maa pinnas . Kahekorruselised betoonmajad , ühesugused igal pool , ehitatud , et teha inimesi õnnelikuks , õigemini , visata neile õnn hambusse nagu kont koerale . Aga maastik , maa ise , seda pole võimalik ära rikkuda . Ning olin rõõmus , nähes kõike , mida silm ümberringi seletas . Kuidas võisin ma hiljem , nõrkusehetkedel , mõelda , et mu kodumaa on mind reetnud ? Maa ei reeda kunagi . Ainult inimesed . Olime jõudnud poolele teele , istusime väikeses bussipeatuses pingile ja sirutasime jalgu . " On ju , et tahte abil võib inimene kõike saavutada ? Ükskõik mida ! Kui ta ainult väga tahab , " otsis Pavka oma mõtetele kinnitust . " Loomulikult , " kinnitasin ma . " Mida iganes ! " " Kui ma väga tahan , et ma Margele meeldiksin , kas siis see ... " " Igatahes , " katkestasin ma Pavkat enesekindlalt . " Nii see läheb ! " Ja tollal ma uskusin sellesse . Pavka naeris . " Viskame saltot , " ütles ta , ronis pingile ja viskas . See käis " Orljonoki " poiste harrastuste juurde . Viskasin ka ja naersin . " Ma viskan tagurpidi , " ütles Pavka ja ronis pingile . " Kurat , ära jama , võid kaela murda , " ütlesin . Pavka naeris , keskendus , tegi tagurpidisalto ning maandus õnnelikult jalgadele . " Lõpp stiilne salto ! Mina seda ei suuda , " ütlesin . Pavka oli alati olnud minust füüsiliselt üle . " See on esimene kord , mil sa mind kiidad . " Vaatasin talle korraks otsa ning läksime edasi . Kui hakkasime linnani jõudma , läksid maa haavad sügavamaks ja ebaloomulik kasvas . Minu rõõmu segunes nukrust , otsekui aimanuks ma juba , et rõõmsad hetked on ainult puhkepausid lõputul rännakul . " Tead , Aivar ja Sven , need kutid , kellega ma Tallinnas tuttavaks sain , pandi kinni . Istuvad Patareis , " ütlesin Pavkale . " Mille eest ? " küsis too . " Eks ikka väljatõstmiste eest . Ma helistasin eile Tarmole , tema ütleski . " " Paras neile ! Nad tahtsid ju meie asjad ära võtta ja lõid sul nina puruks ! " " Ei ütleks . Ka sa tahaksid kinni minna ? " Pavka vaikis . Istusime punkris , ahi küdes ja me puhastasime relvi . Oli veebruarikuine pühapäev ja kooli pärast polnud muret . " Kaugel sa lugemisega oled ? " küsisin , et teemat vahetada . Olin Pavkale teinud raamatute nimekirja . Ta pidi need aasta jooksul läbi lugema . " Täitsa kaugel . " Pavka oli tõesti viimasel ajal palju lugema hakanud , oli isegi hantlid ja kangi , oma vanad kaaslased , mõnevõrra unarusse jätnud . " Tead , see " Noored lõvid " on kõva sõna . Ma ei teadnudki , et selliseid sõjaraamatuid on olemas . Tegelased pole mingid kangelased . Aga pea kõik said lõpuks surma . Sellest on kahju . " " Elu ongi selline , " ütlesin . " Sõjas saabki enamik mehi surma . " " Ja see " Werner Holt " oli ka hea . Esimene osa , teine osa oli jama . " " Ma ütlesin sulle , et ära teist osa loe . " " Ma ei uskunud , lugesin ikka . Kuidas saab nii olla , et üks osa on nii normaalne , aga teine täitsa jama ? " " Kui teist osa poleks olnud , ei oleks raamat lihtsalt trükki läinud . Kui kommareid ei kiida , ei saa midagi avaldada . Ida-Saksamaal on täpselt samamoodi nagu siin . " " Tead , keda sa , Pets , meenutad . Sa oled nagu see tegelane , kes lõpuni võitles , nagu Woltzow . " " Sa eksid . Woltzow oli liiga ühekülgne . Teda huvitas ainult sõda ja sõjaks valmistumine . Mind huvitab palju muudki ! " " Teised sõjaraamatud olid ka päris head . Ja ajaloolised olid head . Mulle meeldis eriti " Iidsete aegade lood " , noh see ajalooliste romaanide sarjast . Ainult slaavlased olid liiga head ja viikingid liiga halvad . Aga maailm ei ole selline must-valge . Muide , viikingite osa oli palju parem ja usutavam . Ma kirjutasin sealt mõned tsitaadid välja . " " Tsitaadid ? " " Tsitaat on see , mida keegi teine on öelnud ja sina kordad . Näiteks : " Võidab see , kes on vapram ja tugevam ! Me usume ainult iseendasse ja oma relvade jõusse ! " Ma panin tühja salve alla ja tõstsin Maschinpistole <arv> pea kohale . " Me usume ainult iseendasse ja oma relvade jõusse ! " kordasin sõbra järgi . " Ulmekad ei meeldinud jälle üldse . Ja klassikast olid mõned liiga igavad . Mõned meeldisid küll , näiteks Zola " Söekaevurid " . Kui sellest sõekaevandusest lugesin , tuli kohe keraamikatehas meelde . Kõik töötavad nagu hobused ja lakuvad nagu sead . Parmud kepivad mõrdasid põõsa all . See on naturalism , ma nüüd tean . See on samasugune kui realism , aga räigem . " " Võõrsõnu kirjutasid välja ? " " Kirjutasin . Täitsa pikk nimekiri tuli . Kuuskümmed kaheksa sõna . " " Otsi neile ise vastused . Kui midagi tõesti ei leia , siis ma aitan otsida . " " " Meistri ja Margarita " lugesin ka läbi ja " Klaaspärlimängu " . Ausalt öelda , selle ma jätsin pooleli . Liiga raske , ma ei saanud lihtsalt pihta , " tunnistas Pavka ausalt . " See polegi meieealistele mõeldud . Ma suudan sellistele raamatutele ise ka hädavaevalt pihta saada . Enamik täiskasvanutest ei saa minu arust ka neile pihta . Vaevalt iga viies või kümnes inimene ehk saaks . Aga see ei huvitagi neid . Mõne jaoks on Bre ? nevi " Väike maa " ka raske . Mäletad ? " Kui petrooleumilambi valgus polnuks nii tuhm , võinuksin ma näha , et Pavka punastab . " Mul on hinded ka paremaks läinud , " ütles ta kiiresti . " Viimasel veerandil oli ainult kaks kolme . Kolm viit oli ka . Varem oli mul ainult kehaline viis ! " " Oled lõpp hästi pannud . Ma olen sitasti õppinud , sain viimasel veerandil viis nelja . " " Sa ju puudusid palju ja sul polnud aega õppida . Mõned tuubivad nagu segased , aga hinded ikka jamad , " püüdis Pavka mind lohutada . " Sa oled kõvasti edasi läinud , võrreldes sellega , mis sul enne oli . Ma olen , vastupidi , tagasi läinud . Asja uba ongi selles ! " " Mäletad , tookord su sünnipäeval ütlesin ma Margele , et olen enamiku raamatutest , mis riiulis olid , läbi lugenud . Ma olengi ! Ma ei valetanud ! See Marge käest raamatute laenamise idee oli sul lõpp hea . " " Lihtsad ideed on alati toimivad . Hea ettekääne . Ja loomulikult sa ei valetanud . Sa nägid lihtsalt asju ette . " Ma naersin . " Käisime eelmisel nädalal Margega kinos ja tantsisime kooli peol . " " Seda oli näha jah . Olite seal kogu aeg ninapidi koos ! Sa oledki juba peaaegu minu ja Marguse juurde elama kolinud . " Naersin uuesti . " On sul midagi selle vastu ? " " Ei . Margus vahepeal veidi vingus , aga nüüd on maha rahunenud . Tal on praegu nagunii võistlus võistluse otsa . " " Ma vist varsti enam muust ei räägigi kui Margest . Jaksad sa ikka kuulata ? " " Muidugi . Kui mul oleks samasugune liin , räägiksin sulle ka . " " Selline tunne on , et tahaks temaga ikka rohkem koos olla . Ja viimased kuud on üldse kõik kuidagi teistmoodi . Muust nagu ei soovigi enam mõelda ega rääkida . Ainult temast . Aga ma ei taha kellelegi peale sinu sellest kõnelda . " Ma vaikisin ja võtsin " Parabellumi " lahti . Pavka jäi ka mõneks ajaks vait . " Peaksin vist järgmisest aastast teie kooli tulema . Muidu näeb Marget nii harva . " Pavka vaikis pikalt . " Ta meeldib mulle meeletult ! See lihtsalt on nii , " ütles ta lõpuks otsustavalt . " Oled sa seda talle öelnud ? " Pavka raputas pead . " Mis sa arvad , tunneb tema ka samamoodi ? " küsisin . " Ma ei tea . Vahepeal tundub , et tunneb . Siis , kui oleme koos . Vahel jälle , et ei . Kui ta ütleb , et pole aega kokku saada , kooliasjad ja nii . Ma ei saa ise ka aru . " " Siis pole muud võimalust , kui asi selgeks teha . " " Sul on lihtne öelda . Ma kõhklen . Kas sa julgeks ? " " Varianti poleks . " " Isegi siis , kui sa teaksid , et hävid ? " " Isegi siis . Aga sa ju ei hävi ! " kinnitasin Pavkale . " Ma olen nii palju pingutanud ! Ma tahaks olla kuidagi hoopis teistsugune . Aga mõned ei pinguta üldse ja saavad kõik . See pole õiglane ! " " Oleneb , mida tahta . " " Mida sa minu asemel teeksid ? " " Olen vale mees , kelle käest küsida . Ma pole asjatundja tüdrukute alal . " " Kas sa pole siis kordagi tundnud , see on nagu laine ... " " Muidugi olen . Aga ma pole lasknud sellel kordagi üle pea kasvada . " " Miks ? " " Püüan õppida ennast valitsema . Pole mõtet dessukooli minna , kui ei suuda ennast kontrollida . Kapten ütles ka : " Kui mees kasutab oma riista elus suunda näitava kompassina , jääb ta ühe koha peale ringe tegema . " " Ega sa ei mõtle , et mina ... " " Ei mõtle . See , mis sa teed , on õige . Sul on tunne . Kui läheb lihtsalt kõvaks , on see instinkt . Sama nagu külamees toob lehma viieka eest pulli juurde paaritada . " " Räigelt öeldud . " " Iseendale ei maksa valetada . Me peame niigi kogu aeg paljudele valetama . Ma olen sellest väsinud . Mõnikord tahaks minna kooli ja karjuda üle koridori : " Kuradi kommarid , minge kõik persse ! " Aga seda ei saa teha . Ja paljusid muid asju ei saa teha . Meil läheks väga sitasti , kui välja tuleks , kes me tegelikult oleme . Pavka , mäletad , kui ma olin kaksteist-kolmteist , mul oli siis suur maailma kaart , kus punased ja sinised lipukesed peal . Ma olin ise ka tollal peast kommar . Ma uskusin sellesse , võtsin seda pioneeri- ja komsomolijama tõsiselt . Nicaraguas tulid kommarid võimule , panin kaardile punase lipukese . Šahh Iraanis kukkus , panin jälle punase lipukese . Tundus , et kommarid vallutavad maailma . Et neil ongi õigus . Aga olin siis alles laps . Ainult lapsed võivad sellist jampsi tõsimeeli uskuda . Kõik see , mis on meie ümber , on totaalne vale , mida meile pähe määrida püütakse . " " Sa ei ole varem sellest eriti rääkinud ! " " Sulle poleks lihtsalt kohale jõudnud . Ma tegin hüppe paar aastat varem . Kapten aitas mind , sellepärast . Nüüd tegid sina hüppe ja jõudsid mulle järele . Olen püüdnud sind aidata . Ja Marge on aidanud , ehkki ta ise seda ei tea . " Ma naeratasin . " Mis hüppe ? " " See on selline hetk , mil äkki saad maailmast hoopis teistmoodi aru . Hakkad kõige üle mõtlema . Tekib justkui pilt . Enne olid ainult üksikud killud . Saad pihta , kes sa oled ja mis on sulle oluline , mis on õige , mis vale . Sa ju tunned ka samamoodi ? " Pavka noogutas . " Kuidas sa selle peale tulid ? Kuidas sa hüppe tegid ? " küsis ta . " See oli üle kahe aasta tagasi , suvel . See oli esimene suvi , mil ma käisin koos täismeestega tööl . Mäletad , keskväljakul oli suur punane loosung : AU TÖÖLE . Iga päev ma nägin seda . Aga pooled mehed olid lõpp laisad . Ma tegin ka rohkem tööd kui nemad . Äkki sain ma aru , et loosung on vale , tegelikult asjad nii pole . Ja mehed jõid . Ma nägin , et nad on nõrgad . Aga meile on kogu aeg korrutatud , et oleme maailma tugevaimad . " Kuidas saab riik , kus on nii palju nõrku inimesi , olla maailma tugevaim ? " küsisin ma endalt . Kui ma nägin , et mõned asjad on valed , hakkasin ma kõiges kahtlema . Ma hakkasin ise lugema ja uurima ning vanemate inimeste käest küsima . Ning Kapten võttis mu oma hoole alla . " Pavka vaikis . " Ma olin naiivne . Ma ei mõelnudki selliste asjade üle . Sul polnud isegi kellegagi rääkida . Olen sulle ikka hea sõber küll olnud , " ütles Pavka irooniliselt . " Ma kartsin , et sa ei teegi hüpet . Paljud ei tee seda . Mitte kunagi . Aga sa tegid . Ainult see loeb . " Vaatasin Pavkale otsa . " Hüpe , see on hea sõna . Aga kuhu me välja jõuame ? " " Kui ma teaks ! Aga me oleme juba hüpanud ja seda ei saa enam tagasi . Samamoodi nagu langevarjur on lennukist välja hüpanud . Pole varianti , aina langed allapoole . Jääb üle loota ainult endale ja langevarjule . " Ma vaikisin mõne aja , siis panin püstoli uuesti kokku tagasi . " Jaa , meil ei jää muud üle , kui uskuda iseendasse ja oma tahtesse . Kõik muu on osutunud valeks . Kõik muu on lagunenud . See on hüppe hind , " ütlesin . Ma ei teadnud siis veel , et see pole hüppe hind . Hüppe hind oli alles maksmata . " Too mulle klaas vett , " palus Kapten . Ma tõin . Kapten lamas kolmandat päeva voodis . Vaatasin talle otsa , näojooned tungisid teravalt esile . Ta jõi mõne lonksu , oigas ja pühkis käega üle lauba . Higi lausa voolas tal mööda nägu . Ma ei mäletanud , et varem oleksid tal valuhood nii kaua kestnud . Puudusin teist päeva koolist , et tema eest mingilgi määral hoolitseda . " Süüa tahad ? " Ta raputas pead . Vaikisime mõlemad kaua . " Said sa langevarjuhüppel vigastada ? " küsisin , et lõhkuda see vaikus . Ta ei olnud mulle kunagi rääkinud , mis temaga oli juhtunud . " Ei . Langevarjuga on ohutum hüpata kui tänaval autoga sõita . Soomustransportööri tagaratas sõitis üle . Õnnetusjuhtum , ajateenijast juht ei vaadanud , kuhu tagurdab . Pinnas oli pehme , ellu jäin . Selgroog ja siseelundid said vigastada . " Kapten oigas ja tõmbas hinge . " Olin üle aasta hospidalis . Mitte keegi ei uskunud , et ma enam jalule tõusen . Aga tõusin ! " " Ma ju pääsen ka suvel hüppama ? " Kapten vaikis . " Lauasahtlis raamatute peal on foto . Too see siia ! " Must-valgel , veidi pruunitoonilisel fotol olid noor ohvitser , igapäevavormis , hüppemärk rinnas ja barett uljalt kuklas , heledas kleidis noor naine ja väike , umbes nelja-viieaastane tüdruk , samuti heledas kleidis ja heledate juustega . Kapten vaatas üksisilmi fotot , nagu tahaks sellel kujutatut alatiseks meelde jätta . " Ma isegi ei tea , kus nad on . Naine läks minema , kui ma hospidalis olin , lapse võttis loomulikult kaasa . Aga võib-olla nii ongi parem . " " Minu sõda on lõppenud , " ütles ta järsku . Eelaimus kerkis alateadvusest esile nagu vari . Kapteni-taolised mehed ei ütle selliseid sõnu niisama . " Võta mu seifi võti , tead küll , kus see on , tee seif lahti ja too siia lame plastmasskarbike , see on padrunitega samas kohas ! " andis ta mulle korralduse . Tegin , mis kästud . Kapten tegi karbikese lahti , selles olid ampullid ühekordsete süstaldega . " Tead , mis need on ? " küsis ta . " Mingi ravim , " arvasin . " Valuvaigisti raskelt haavatutele . Süstid ühe ja valu kaob . Süstid peotäie ning kõik kaob . Hospidalis süstiti mind , et ma ei tunneks valu . Sellega harjub ära . Pärast kerjasin ise arstidelt lisa . Arstidel polnud kahju , nad nägid , kuidas ma piinlen . Kuni rippusin nõela otsas ! Aga seitsmekümne kolmanda aasta alguses sain ma sellest jagu ! Mõttetu on seletada , millist pingutust see nõudis , millist pingutust see on kogu aeg nõudnud ! " Tema näoilme , pilk , higipiisad näol - ma nägin , et ta ei suuda enam varjata ei valu suurust , mida tundis ega võitluse julmust , mida iseendaga pidas . " Olen sulle püüdnud üht-teist õpetada . Tegelikult , elus on ainult üks asi tähtis , üks ja ei miski muu ! Ära mitte kunagi loovuta oma tahet , mitte kellelegi ega mitte millelegi ! Kui oled seda teinud , on väga raske , meeletult raske seda tagasi saada ! Ilma tahteta on inimene aga eikeegi ! Jäta see meelde ! " Seisin vaikides voodi kõrval . " On sul kohta , kus elada ? " Noogutasin . " Pane asjad kokku ! Ma ei taha , et sul tuleks sellest kõigest sekeldusi . Mendid hakkaksid küsitlema ja nii edasi . Üks tund , ma ei kesta enam kauem . Mine ! Ma tean , et sa saad hakkama ! Sul " Kapteni hääl värahtas . " Sul on palju tugevam tahe , kui mul sinu eas oli . Seal karjääris te mõlemad aina läksite ja läksite nagu masinad . Ja sa mõtled . Mõnikord mind üllatab , kuidas sa mõtled . Sa oled omavanustest kolm-neli aastat ees . Mõni ei jõua mitte kunagi sinna , kus sa juba praegu oled . Ma ei tea , on see sinu õnn või õnnetus . Valmistu selleks , et jääd üksi . Jääd järjest rohkem üksi " Ma viivitasin , sest tahtsin talletada pildi igaveseks mällu . Teadsin , et ma ei tohi nutma hakata , et mitte alandada Kapteni viimaseid hetki nõrkuse näitamise ja nägemisega . " Ära veel mine ! Ma pole nii tugev , et üksi vastu pidada , " tahtsin paluda . Kuid teadsin , et palumine on mõttetu . Kui Kaptenil olnuks alternatiiv , valinuks ta selle . Alles nüüd ma tajusin , kui palju oli ta minust hoolinud . Ta oli pidanud mind endaga võrdseks ja seepärast olnud halastamatu . Ta teadis , et varem või hiljem tuleb igaühel hetk , mil elu soomustransportöör temast üle sõidab ning kui raske on pärast seda tõusta . Ja et parem on selleks varakult valmistuda . " Mine ! " Kapteni toon oli järsk ja külm . " Ma ei taha , et sa seda näeksid ! Selles pole midagi vaatamisväärset ! Jõuad seda elus küllalt näha ! Mine ! " Kapteni maeti kõledal aprillipäeval vene õigeusu rituaali kohaselt . Maa oli peaaegu paljas , kuid sadas vihma , ilm läks päeva peale külmemaks ja vihm muutus jäänõelteks , mida tuul näkku puhus . Tseremoonia oli tagasihoidlik . Kapteni sõber , isa Avraami kloostrist , oli kõige eest hoolt kandnud . Kohal olid mõned Kapteni kursusekaaslased siitsamast õppekeskusest ja Pihkva diviisist , poisid , nii praegused kui ka hulk endisi , kes olid tulla saanud , ja mõned vanamutid , kes regulaarselt käisid kõikidel matustel . Olime Pavkaga pannud hüppevormide alla soojad kampsunid ja jalga nöörsaapad , et Kapteniga väärikalt hüvasti jätta . Seisin tuima näoga , kui nutunaised nutsid ja kui Kapteni sõber , alampolkovniku auastmes ohvitser , kes teenis sealsamas õppekeskuses , lühikese kõne pidas . Ma ei mäleta kõike , mida ta rääkis , sest keskendusin enesevalitsemise säilitamisele . Aga üks fraas jäi mulle meelde : " Sõnal " kangelane " pole tänapäeval mingit väärtust , see on sõnakõlks , liigse tarvitamisega ära lörtsitud . Kuid sellel polegi tähtsust , sest tõelistest kangelastest ei teata nagunii , kes nad on . Nad surevad tundmatutena , maetakse tagasihoidlikult ning peagi kaovad ka need , kes neist üldse midagi teadsid . " Pärast matust , õhtul , läksin punkrisse . Kütsin ahju ja seadsin vahetusriided valmis . Veel polnud pimedaks läinud . Panin pähe Kuuba armee vormimütsi ja rinda Che Guevara kujutisega plekkmärgi - olin need Ida-Saksamaal ühe kuuba tüdruku käest saanud - samuti krokodill Gena märgist tehtud sini-must-valge märgi . Sinine ja must olid viltpliiatsiga soditud tavalisele valgele papile ja märgi sisu oli välja vahetatud . Jooksin rahulikus tempos karjäärini . Tööpäev oli lõppenud ja ekskavaator seisis hüljatuna keset karjääri . Dessantväelase seljakott ja telliskivi olid mul kaasas . Täitsin koti liivaga , sättisin selle selga ja läksin . Tuttav ring , ainult vette oli raske minna . Karjusin enesejulgustamiseks , samal ajal kui läksin . Jäine võru ümbritses alguses põlvi , pärast puusi ja lõpuks vöökohta . Vees ulpis jäätükke . Ringid kulusid . Loomulikult kukkusin vahepeal üle pea vette ja veeresin liiva sees , kui alla hüppasin . " Kaksteist , vähemalt kaksteist ! " vasardas peas . Ja ma keskendusin ainult sellele minekule , nagu määraks see kogu mu edaspidise elu . Ma ei tundnud väsimust ega külma , ainult jooksin . Ma ei peatunud , kui kaheteistkümnenda ringi läbisin . Ka kolmeteistkümnenda puhul mitte . " Kolmteist toob õnnetust , " käis läbi pea . Ja ma pidin neljateistkümnenda lõpuni minema , ma ei saanud , lihtsalt ei võinud seda pooleli jätta . Ning ma jooksin , pärast komberdasin neljakäpukil ja viimase osa pooleldi roomasin . Lõpuni jõudnud , jäin mõneks ajaks jõuetult lamama . Külm tõi mind reaalsusse tagasi . Võtsin ranitsa seljast ja kallasin tühjaks . Läksin alla karjääri ja hüppasin veel kord vette , et liiv maha pesta . Seejärel hakkasin punkri poole tagasi sörkima ning tõstsin aegamisi tempot , sest märjad riided kleepusid jäise koorikuna ihu külge . Kohale jõudnud , sobrasin hoolikalt padrunikastis ning valisin välja kolm padrunit , mis paistsid pealtnäha veatud , ja laadisin need salve . Väljas tõmbasin " Parabellumil " kuuli rauda ja püüdsin lasta kolm lasku õhku . Püüdsin , sest viimane padrun oli ikkagi tõrkega . Sikutasin raevukalt kelku üles , kuid tõrkega padrun ei tahtnud padrunipesast välja tulla . Hakkasin nutma . Istusin sinnasamasse märjale ja külmale maapinnale ning mu õlad vappusid nagu väikesel lapsel . Ma ei tajunud veel , et Kapten on surnud . Kui paljud isad peavad nägema , et poegadel pole nende püüdlustest ja eesmärkidest ei sooja ega külma . Võib-olla saavad nad tagasi selle , mida pole andnud . Kapten polnud mu isa , aga ta elas edasi , elas minu püüdluses olla samasugune nagu tema . " Varsti saab kool läbi , " ütles Pavka . " Ammu oleks aeg , " arvasin . Oli soe ja vaikne kevadõhtu , jalutasime aeglasel sammul läbi alevi . Kapteni surmast oli möödunud poolteist kuud , aeg pleegitab kirkad värvid ning jäänud oli vaid tuhm tuige . Kevadlilled õitsesid aedades ja ma nägin suurepäraseid punaseid tulpe kasvamas kellegi alevielaniku peenral . " Oota , hangin sulle lilled , " ütlesin ja lennutasin end hooga üle aia . Võtsin hüppevormi noataskust pussi , lõikasin kolm pikavarrelist tulpi otse juure kohalt maha ja hüppasin kiiresti saagiga tagasi üle aia . Koer jooksis maja tagant välja ning hakkas haukuma , aga olin juba kaugel . " Välkmanööver , " kommenteerisin oma tegevust ja irvitasin . " Omanik ei rõõmustaks , " arvas Pavka . " Ega ta infarkti ka ei saa ! Sinna jäi neid veel küllalt ! " Ulatasin lilled Pavkale . " Oled sa kindel , et Marge vanemaid pole kodus ? " Pavka noogutas : " Luureandmed . " Silmitsesin Pavkat , olime justkui rolle vahetanud . Nüüd oli minul kulunud mapuuto seljas ja nöörsaapad jalas , Pavkal aga tossud , kuluvad ja tagi , paremad kui mul . Pavka oli muutunud , rohkem küll seesmiselt kui väliselt . Seda olin minagi . " Sa oled Marge rajalt maha võtmisega liiga kaua viivitanud . Vale taktika , " ütlesin kergesõnaliselt . " Ära enam kunagi niiviisi ütle ! Peale sinu ei annaks ma neid sõnu mitte kellelegi andeks ! " Pavka olekus polnud kõhkluseteragi , puhas otsustavus . " Ma võtan oma sõnad tagasi . " Pavkal oli õigus , olin teda solvanud . " Tegelikult , ma kadestan sind , et sul on selline kindel liin , " ütlesin . " Kadestad ? Ma olen alati sind kadestanud . Sa oled alati teadnud , mida teha . Sa pole kunagi kõhelnud ! " " Oleksin õnnelik , kui nii oleks , nagu sa ütlesid . " Läksime vaikides edasi , kuni jõudsime kahekorruselise paneelmajani , mille esimesel korrusel Marge elas . " Suurte operatsioonide puhul ei tohi unustada olulisi detaile , " ütlesin ja pistsin Pavkale kaks " Suomen Sultaanit " tagitaskusse . " Tõmban nüüd uttu ! " " Mis plaanid sul on ? " " Teen väikese jalgsimarsi , siit punkrini . Kolmkümmend kaks kilomeetrit . Eksamiteks õppimisest on tõeline siiber ees ! " " Oota , ära veel mine , järsku siiski Marget pole kodus . Tuleksin sel juhul kaasa . " " Kus ta ikka on , " ütlesin ja läksin teisele korrusele , kus istusin trepimademele . Toetasin selja vastu seina ning vaatasin poolviltu allapoole , kuidas Pavka Marge korteri ukse taga kella annab . Tal oli mingi raamat käes , mille ta oli tüdrukult laenanud , ja lilli peitis ta selja taga . Uks tehti lahti ja Marge seisis uksel . Hakkasin toimuva vastu huvi kaotama , kui järsku nägin , et uksele ilmus keegi noormees ja võttis tüdrukul õlgade ümbert kinni . Ma rohkem tunnetasin , kui nägin , kuidas Pavka võpatas . Selline järsk nõksatus . Noormees polnud keegi , keda olnuksin varem näinud . " Ma tõin sulle raamatu ära . Tänan , " pressis Pavka kuidagimoodi endast välja ja ulatas raamatu tüdrukule . Ma vaevu kuulsin sõbra häält . Ootasin , et ta teeb midagi , näiteks annab noormehele vastu lõugu ; üks-üks seisudes ta abi ei vajanud . Aga ta lihtsalt seisis liikumatult ühe koha peal ega teinud midagi . Mida see oleks aidanudki ? Marge vist ütles midagi , aga see oli öeldud nii vaiksel häälel , et ma ei kuulnud . Noormees oli vait . Pärast hetkelist viivitust uks sulgus . Läksin alla ning kumbki meist ei öelnud sõnagi , kui me majast väljusime . Kevadine ilm on muutlik ja taevas oli kattumas hallide pilvedega . Marssisime vaikides piki tänavat , mööda kaubanduskeskusest , puulobudik-bussijaamast , üle silla , mööda kooli ja kalmistu vahelist teed , kuni jõudsime asulast välja . Vihma oli sadama hakanud ja vesi imbus kiiresti läbi hüppevormi õhukese riide . Pavka läks minust sammukese eespool , pihku ununenud tulbid kõlkusid tal käes , kui ta käsi selja taga hoidis . Ühel hetkel pudenesid need peost ; ma ei jõudnud sammu pidurdada ja astusin tahtmatult lillede peale . Pavka jäi korraks seisma , pöördus ning meie pilgud kohtusid . See oli täpselt samasugune pilk , mida ma nägin aastaid hiljem mehe silmis , kellel PMN-tüüpi miin , väike roheline umbes peopesalaiune plastikkoorega ketas , oli jalalaba otsast rebinud sellessamas sõjas , mille tulekut Kapten oli ette ennustanud . See küll toimus teisel ajal ja teises kohas , aga sel pole tähtsust . See on hetk , mil esialgne šokk on möödas , aga selle mõju pole veel täielikult kadunud , kuid juba uhkab valu lõputu lainena sinust üle . Ma ei teadnud siis veel , et ma ei lähe kunagi Rjazani õhudessantvägede sõjakooli , aga Pavka läheb . Värske rühmaülemana osales ta Pihkva diviisi üksuste marsil Tallinnasse <arv>. aasta augustis . Oleksime võidelnud üksteise vastu , kui sõjategevus oleks siis puhkenud . Samuti võttis ta osa mõlemast Tšetšeenia sõjast . Hoidsime kontakti , kuni ta langes teises Tšetšeenia sõjas <arv>. aasta kevadel . Tema isikliku elu kohta pole mul andmeid , sest me ei rääkinud sellest kunagi . Kui mitmekordsed tsooniväravad mu selja taga sulgusid , hämmastas mind , et ma polegi õnnelik ega rõõmus . Kuidas olin vabanemist oodanud , kuidas päevi lugenud , kalendrisse ristikesi teinud ning vabanemisest mõelnud , aga kui kauaoodatud hetk lõpuks saabus , tundsin sügaval sisemuses vaid väsimust ning vaoshoitud , külma viha . Ja nälga . Kolm nädalat olin elanud hirsi- ja tangupudrust ning teeveest ning viimased kolm päeva ainult teeveest ja leivast . Mitte et meie kentuura olnuks nõrk ja meil polnuks midagi süüa , pakke saadeti ja tsooni poest sai normijagu osta raha eest , mis me tööga teenisime , aga see oli traditsioon . Kui mu kendid olid püüdnudki mulle midagi pakkuda , olin keeldunud . Polnud kohane süüa , kui teadsid , et teised peavad seda lobi sööma veel seitse , viis ja kaks pool aastat . Oli kohane olla ustav kentuurale , pealikule ja traditsioonidele . Olingi olnud , täpselt nagu Viljandi tsooniski , aga mälestused tollest ajast tundusid väga kauged . Kes oleksid sa tsoonis ilma kentuurata ? Tugev kentuura on raudne ring , kes seisab sinu eest , annab sulle kõik ja vastutasuks nõuab kõike . Kentuura on tekk , millega ema katab kinni väsinud ja hirmunud lapse . Valik on olla kas liige või eikeegi . Olime olnud neljakesi , kolm Lääne-Ukraina poissi ja mina . Kentuura pealik oli viieteistkümneaastase poisina tapnud kohaliku mendi , Karpaatide-taguse küla piirkonnavoliniku , selle eest , et too oli teda peksnud , ja saanud kümme aastat , alaealisele võimaliku piirmäära . Meie kentuurat kutsuti zenfašistide kentuuraks . Baltlasi ja hoholle peeti fašistideks ja väljaspool Venemaad elavaid venelasi kodumaa reeturiteks . Meil oli üks U ? gorodist pärit poiss , kes pidas ennast zenbudistiks . Olin temaga tuttavaks saanud Piiteris , Krestõ vanglas , kui meid tapiga edasi toimetati . " Zen - see on tahte filosoofia , " oli Petro , mu nimekaim , öelnud . " Arenda tahet , see on peamine . Rakenda kogu tahe , et saavutada eesmärke . Ning lepi tulemusega , missugune see ka poleks . Ela , nagu oleks homne päev viimane . Hirm - see on vagel , mis tuleb lömastada tahte tanksaapa kanna all . Valu , külm , nälg - need on illusioonid . Pole mõtet karta surma , sest see on möödapääsmatu . " Nii olevat teda õpetanud keegi vanem mees , keda ta Õpetajaks kutsus . Mõtlesin nende sõnade üle . Zen tundus selge , lihtne ja arusaadav , kuid oli täis vastuolusid . Olin harjunud ennast pingutama , aga kuidas õppida leppima tulemusega ? Bussipeatus polnud tsooniväravast kaugel . Plekksilt õõtsus tuule käes . Vaatasin huvi pärast , mis on peatuse nimi . " Tehase " , seisis venekeelsel sildil . Muigasin . Kas tõesti ootasin , et sinna on kirjutatud " Vangla " või " Tsooni " või midagi taolist ? Mõne aja pärast tuli purukslöödud aknaga kollane buss . Buss nägi välja nagu linnaliinibuss , ainult vana ja paljukannatanud . Külm tuuleiil puhus aknast lumepuru sisse . " Oma viisteist kraadi tuleb ära , " oletasin . Külm polnud sugugi illusioon , olgugi et mul oli pikk pesu seljas , villased sokid ja paksud jalarätid kaks numbrit suuremates kirsasaabastes ning soe kampsun presentjope all . Peas oli mul tobeda välimusega suusamüts , kohalik toodang . Mu kunagised riided olid ammu väikeseks jäänud . Paar paremat asja oli hoiul olles kaotsi läinud , küllap oli keegi vangla administratsioonist need endale võtnud . Olin hankinud hädavajaliku , aga ma ei tahtnud , et kentuura väärtuslikke ressursse raisataks mu riiete peale . Eesmärk oli kodumaale jõuda , mitte korralik välja näha . Juba kaugelt oli näha , et olen äsja tsoonist välja saanud . Kuid inimesed ei pööranud mulle tähelepanu : ma polnud esimene ega jäänud ka viimaseks . " Vabandage , kas keegi saaks mulle müüa bussipileti ? " küsisin üle bussi . Parem mööda nööri käia , kui millegi negatiivsega kohe tähelepanu endale tõmmata . Olin nimelt välja saanud üheksa kuud enne tähtaega . Töönorme olin pidevalt ületanud , parajalt , mitte liiga palju , ja õhtukeskkooli olin nelja neljaga lõpetanud . Venekeelse lõpukirjandi eest oleksin pidanud oma arust küll kolme saama , aga Nonna Aleksandrovnal , emakeele , see tähendab vene keele õpetajal , hakkas nähtavasti minust kahju . Olin olnud ta lemmikõpilane . Ja kartsas polnud ma enam sajandeid istunud . Kaassõitjad , enamus tööriietes , puhvaikad seljas ja karvamütsid peas , vaatasid mind imelikult . Kordasin küsimust . " Pojakene , selle bussi peal ei osta keegi piletit , " ütles paksu villase pearätikuga vana naine . " Siin on kõik omad inimesed . " Nägin , et olen sattunud narri olukorda . Sangaga piletikomposter rippus viltu ühe kruvi küljes nagu vigastatud käsi , mis vaid mõne üksiku kõõluse najal keha küljes püsib . " Emake , mõtlesin lihtsalt , et hakkan nüüd korralikuks inimeseks . Näe , kasvatasid , kasvatasid , lõpuks kasvatasidki ümber , " leidsin olukorrast väljapääsu . Keegi mees mu läheduses pahvatas naerma . " Ja mille eest sind , pojakene , istuma pandi ? " " Mind karistati lausa kaks korda . " " Lausa kaks korda ! Issand , halasta , sa ju nii noorukene . " " Igavesed peened paragrahvid . Relvade omamine ja põgenemine vahi alt ja ühest kohast teise rändamine . Aga eks kõigil zekkidel ole kavalad paragrahvid . Varas , röövel ja vägistaja ei taha ju keegi olla . " " Kas siis selle eest ka istuma pannakse , et tahad ühest kohast teise minna ? " lõi eideke käsi kokku . " Pannakse , emake , pannakse , kui triibulised tulbad , liivariba ja kahekordne okastraat vahel . Tahtsin laia maailma näha . Olengi näinud , Patareid Tallinnas , eeluurimisisolaatorit Pihkvas ja Krestõd Piiteris . Väiksemaid kohti parem üles lugema ei hakkagi ! Ja teie kaunist kodulinna olen piilunud okastraadi vahelt ! Ja Venemaa raudteedel stolõõpinvaguniga tasuta ringi sõitnud ! " Eideke ahhetas . Inimesed ümberringi muigasid . " Kus su kodukotus ka on ? " " Ikka läänes , mitu päeva annab rongiga sõita , ükskõik , kas tavalise või stolõõpinvaguniga . Aga ütle parem , emake , kas selle bussiga jaama ka saab ? " " Ei saa . Pead ümber istuma . Aga ära südant vaeva , ma näitan . " Ja ta näitas , kui õige aeg tuli . " Olgu jumal sulle armuline , pojake ! " Eideke lõi risti ette ja vaatas mulle kurvalt järele . " Teile ka , " viipasin vastuseks . Rongi väljumiseni oli üle kolme tunni aega . Istusin raudteejaama puhvetis , murendasin näppude vahel leivatükke ja sõin aegamisi seljankat . Müüja oli soovitanud keedetud kanakoiba , öeldes , et täna on hea päev , iga päev polevat saada . Ütlesin ära , sest koib oli kõhn ja kahtlaselt sinakas ning teadsin , et kui pärast pikka nälgimist söömisega liiale minna , ei pea kõht nagunii vastu . Esimesed suutäied kiskusid lõuapärad krampi . Õngitsesin supi seest väikesi lihatükke ja mälusin neid aeglaselt . Aurav teeklaas ootas järjekorda . Mõtlesin , et joon teed , pean veidi vahet ja söön veel ühe seljanka . Mu lauale lähenesid kaks miilitsavormis meest , nägin neid silmanurgast . Instinktid ütlesid , et jookse , põgene , aga ma surusin tahtepingutusega selle aje maha . " Mida on mul karta , ma pole mitte kellelegi mitte midagi teinud , " sisendasin endale . Kuid mõnikord on parem usaldada instinkte , mitte mõistust . Polnud ma ju ennegi mitte kellelegi halba teinud , aga ometi olin pea kaks pool aastat kinni istunud . " Kodanik , esitage palun dokumendid , " nõudis üks neist . Ta võis olla kolmekümne ringis , ta oli väikest kasvu ja nina all tolknesid tal tokerjad vuntsid . Teine , minust vähemalt pool pead pikem , seisis kõrval , suured labidataolised kämblad töllakil . Ulatasin vaikides " hundipassi " . " Hundipass " on paberilipakas , millel on kirjas kes , mille eest ja kui palju ; sellega saab pärast kodukohast õige passi kätte . Samuti on sellel foto ja märge selle kohta , kui palju on kinnipeetav oma tööga tsoonis raha välja teeninud . Minu aasta ja kolme kuu saldo oli tuhat ükssada kolmteist rubla ja kolmkümmend seitse kopikat . Ülejäänu oli läinud mu ülalpidamis- ja valvamiskulude katteks . Nõukogude vangla oli isemajandav , mitte mingi heategevusasutus . Militsionäär heitis paberilipakale kiire pealiskaudse pilgu , kuid ei andnud seda mulle tagasi . " Siin see linnuke ongi ! Tule kaasa ! " ütles ta muutunud toonil . " Kuhu ? Milleks ? Kui te tahate minult midagi küsida , võite seda siinsamas teha . " Mu hääletoon oli rahulik ja vaoshoitud , aga tundsin , kuidas vihalaine kerkib . " Kuhu , kuhu ? Jaoskonda , tuvikene , ikka jaoskonda ! " " On teil mingit alust mind kinni pidada ? " " On . Oled tabatud otse kuriteokohal ! " Mendijupats tiris kabuurist lagedale " Makarovi " püstoli ja suunas relva minu poole . " Ega sa ei kavatse ometigi miilitsatöötajatele vastu hakata ? Tead , mis paragrahvi alla sa selle eest lähed ? " Loomulikult teadsin ma , mis paragrahv see on ja kui palju selle eest määratakse . Ainult see mind tagasi hoidiski . " Niipaljukest siis vabadust , " mõtlesin miskipärast vene keeles . Nüüd oli tähtis ainult käed vabana hoida ja oodata hetke . Kui hetk veel üldse kunagi tulebki . Ma ei teinud illusioone . Olin taas hammasrataste vahel . " Ei , ei kavatse . " Raputasin pead ja laiutasin kergelt käsi . " Kuhupoole ? " Pikem ment näitas käega . " Kas tõesti oli mu küsimuses midagi ebadelikaatset ? " ei saanud ma torkamata jätta . " Sel juhul ma vabandan . " Nad ei reageerinud . Mind viidi sinnasamasse raudteejaama miilitsasse . Kriibitud ja täkkeid täis plaadiga puulaua taga istus umbes kolmekümne viie aastane täidlane naisterahvas ja kirjutas midagi pastakaga paberilehele . Tal olid pisarad silmis . Ruumis oli veel üks ment , kõhukas tärnimees , kes sõi parajasti pontšikut . Poolik pontšik oli tal näppude vahel . Teisel laual auras samovar . Seinal olid Lenini ja Feliks D ? erzinski pildid , kitsehabemega vanamehed põrnitsesid ruumisolijaid valvsa pilguga . " Saite kätte ? " küsis pontšikuõgija täis suuga . " Otse kuriteokohal . Istus puhvetis ja sõi seljankat . Just tsoonist välja saanud linnukene ! " " Vabandage , kodanikud mendid , aga mind huvitaks üks tühine detail . Mis kuriteo ma teie arvates olen toime pannud ? Ega ma ometi pole seda naiskodanikku seljanka söömise vaheajal ära vägistanud ? " Pingutasin , et mu toonis poleks liigset irooniat , aga küllap see ei õnnestunud . " Kae nalja ! Või sa oled omast arust naljamees ? Petrovitš , pane õige sellel killumehel käed raudu ja puista ta korralikult läbi ! " käskis pontšikut mugiv ment . Paistis , et ta on siin ülemus . " Seina äärde ! Näoga seina poole ! Käed vastu seina ! " käskis pikk ment ja tõukas mind järsult selga . Lühike jupats hakkas taskuid läbi kobama . Tundsin meeleheitepuhangut , nagu inimene , kes on soolaukasse vajumas , juba kaelast saadik sees , abi ei paista kusagilt ning pind kaob jalge alt . Nõudis ülimat pingutust , et mitte mõttetult vastu rabelema hakata ja oma olukorda veelgi halvemaks muuta . Trots oli vale taktika . " Võta jope maha , " kuulsin pikka menti käskivat . Täitsin korralduse . " Siin see raha ongi , " kuulsin jupatsit võidurõõmsalt kuulutamas . Nad võtsid ära mu raha , rongipileti , koolitunnistuse ja isiklikud paberid ning jope , mütsi ja kindad . " Hundipass " oli juba enne läinud . Mul pandi käed raudu . Ma vaikisin . " Kodanik Skorohodova , kas te sedasama tüüpi nägitegi enda ümber tiirlemas , kui teil rahakott ära varastati ? " kuulsin paksu menti küsivat . Tundsin , kuidas pikk ment mind õlast rebib : " Vaata sinnapoole ! " Teadsin nüüd vähemalt , milles nad mind süüdistada kavatsevad . Vaatasin naisele rahulikult otsa . " Ei , seda noormeest ma ei näinud . Ei tule tuttav ette , " ütles naine . " Vaadake hoolega ! Vaadake tähelepanelikult ! Te ju tahate oma raha tagasi saada ? " käis paksmagu peale . Naine hakkas uuesti nuuksuma . " Just võtsin hoiukassast . Kolmsada kakskümmend rubla . Pool aastat olen säästnud . Pidin külmkapi ostma ! Mees joob kõik maha , koju ei too kopikatki ! Lastega on rist ja viletsus . Ja nüüd varastasid pätid raha ka ära , " kurtis ta . " Siin ongi just üks selline . Sellised peavadki kinni istuma ! Vaadake hoolega , vabandage , kuidas teid ees-ja isanime pidi " " Ljudmilla Viktorovna . " " Vaadake , meie , ühiskondliku korra kaitsjad , seisame lihtsate inimeste eest ! Pätid peavad saama vastavalt teenetele , " jätkas paksem ment õnnetu naise ajudele käimist . " Noh , ma ei tea , " ohkas naine segaduses . " Kodanik Skorohodova tunnistab , et nägi rohelise presentjope , mustade tööpükste , kirsasaabaste ja oran ? i-kollasekirju suusamütsiga veidi üle keskmist kasvu noormeest enda läheduses passivat . Ei , tiirlevat on parem , " vaatas ment mulle otsa ja jätkas naeratades , " veidi üle keskmist kasvu kõhnapoolset noormeest . Kirjutage , kirjutage , Ljudmilla Viktorovna . " Naine kirjutas midagi paberile . " Kui lubate , siis mu kinnipidamiskohast vabanemise tõendi peal on kirjas , et olen tuhat sada kolmteist rubla ja kopikaid ausa tööga tsoonis välja teeninud . Ma ei ole mitte kelleltki mitte midagi varastanud ! " Mu toon oli sunnitult rahumeelne , isegi malbe . Ment vaikis hetke . " Mängisid selle kaartidega maha ja maksid võlgu ! Te ju mängite tsoonis kaarte ? Vehkisid rahakoti sisse , et kojusõiduks raha hankida ! " " Kuradi raisk , " kirusin sõnatult . Väga raske oli ennast valitseda . Mõtlesin , et olen juba kõigega harjunud , aga näe , ei olnudki . " See naine väidab , et tal varastati kolmsada kakskümmend rubla . Te võtsite minu käest ära hoopis rohkem . Kust ma siis teie arvates ülejäänud raha sain , kui te ei usu , et ma selle tsoonis välja teenisin ? " " Varastasid veel mõne inimese paljaks ! Või ei mänginudki kõike kaardimängus maha ! " Ment paistis oma loogikaga rahule jäävat . " Ma kinnitan teile veel kord , et ma ei ole mitte kunagi mitte kelleltki mitte midagi varastanud ! " Olin selgusele jõudnud , et võin öelda mida tahes , mingit tähtsust pole sel nagunii . Kuid ma ei saanud pidama . " Kõik elukutselised vargad räägivad sama juttu ! Petrovitš , topi ta kongi ! Ma vormistan paberid ära , " andis paks korralduse . Ja mind pandi rauduskäsi sinnasamasse raudteemiilitsa arestikambrisse . " Kirjuta alla ! " käsutas paks lühidalt . Käerauad pigistasid , tõmbasin raudus käega paberit endale lähemale . Istusin laua taga paksu miilitsamajori vastas . Hakkasin lugema . Paberil oli kirjas , et mina kodanik Tirgens , Peter , kurat , isegi mu nime polnud nad suutnud õigesti kirjutada , isanime polnud nad üldse suutnud välja lugedagi , tunnistan puhtsüdamlikult , et kuna olin kogu oma tsoonis tööga teenitud raha kaardimängus maha mänginud , varastasin ma raudteejaamas umbes kolmekümne viie aastaselt täidlaselt naiselt rahakoti , et kojusõiduks raha hankida . Järgnes kirjeldus , kuidas ma seda olevat teinud . Ma olevat rahakoti koos dokumentidega peldikupotist alla visanud ja raha omastanud . Seejärel ostnud ma süüa ja söönud parajasti jaama puhvetis , kus miilitsatöötajad mind tabanudki . Minu sõnade järgi on õigesti kirja pandud ja muud formaalsused . " Milline hoolitsus , kõik tehakse ette-taha ära ! Anna ainult allkiri ! Ning ülejäänud raha jagavad raisad omavahel , " mõtlesin irooniliselt . Mitte pime sööst , vaid külm ja kaalutletud viha , viimasel ajal nii tuttav kaaslane , pakkus mulle lahkelt oma tuge . Ning ma vaikisin , keskendusin ja ammutasin taas sellest lõpmatust reservuaarist , tajumata , et olen sellesse juba uppumas . " Ja kui ma ei kirjuta alla ? " " Meil on küllalt vahendeid , et sind selleks sundida ! " Major võttis laualt mu vanglast vabanemise tõendi ja rebis selle puruks . " Kaotasid ära , " kommenteeris ta lühidalt . Ta pani dokumendi jäänused laual olevasse tuhatoosi ja süütas tikuga põlema . Ma vaikisin . Jälgisin , kuidas paberitükid põlevad . " Ei , teil ei ole selleks vahendeid , " ütlesin rahulikult . " Kui te ka kõik linna mendid üles rivistaksite ja siia minuga jalgpalli mängima tooksite , ei saavutaks te midagi . Ma ainult annaks otsad . " Nägin , kuidas ment hakkab näost punaseks tõmbuma . " Aga ma ei taha teie elu raskeks teha . Ma kirjutan alla . Vabatahtlikult . Teate miks ? " Ment jõllitas mind üllatunult . " Ma olen lastekodust . Mul pole kuhugi minna . Kõik mu sõbrad on tsoonis . Ma ei oska vabaduses midagi peale hakata . Kui te organiseerite , et ma siiasamasse tsooni tagasi saan , kirjutan ma alla . Vargus on kerge paragrahv , sellega ranget re ? iimi ei saa . " " Seda annaks korraldada , " ütles ment pärast väikest pausi . " Te võite minu arvele veel mõned avastamata episoodid kirjutada . Vahet pole . Ainult et välja sain ma täna umbes kella kaheteistkümne paiku . Ärge midagi varasemat minu arvele kirjutage , muidu satute narri olukorda . Ma võin küll üles tunnistada , aga järsku prokurör vaatab kuupäeva ja kellaaega . " Ma muigasin , aga mitte liiga irooniliselt ja vaatasin majorile silma . Ment vaikis , see oli vist isegi kogenud mendi jaoks liig mis liig . " Meil pole mõtet üksteise elu raskeks teha . Teil on vaja elatist teenida , teil on perekonnad toita . Kodanikud Skorohodovad vajavad teie abi , te ei saa neid ju alt vedada ? " Kehitasin õlgu . " Kirjuta siis alla , " ütles ment kuidagi kergendatult . " Aga mis siis , kui te oma lubadust ei täida ? Kui ma ei satugi siia tsooni ? " " Ma annan oma parima . " " Hästi . Elame siis sõbralikult koos . Aga ma tahaks kõigepealt süüa . Mul jäi ju õgimine pooleli . " Major vaatas mind uuesti kahtlustavalt . " Te kardate mind isegi jaama puhvetisse sööma viia ? Saate aru , ma pole kolm nädalat midagi söönud . Niipaljukest peaksite te tsooni tavasid ju teadma ? Teil pole ka mingit halastust . Kuidas ma julgen teid usaldada , kui te ei taha minu heaks isegi nii väikest asja teha ? " Vaatasin mendile avala pilguga otsa . " Petrovitš , poiss tunnistab kõik üles ! Viige ta sööma ! " " Käerauad on liiga kõvasti kokku pressitud . Käsi nagu enam ei tunnekski . Ja kuidas ma raudus kätega söön ? Inimesed vaatavad imelikult . Kuhu mul joosta on ? " Hundipassi " mul ju enam pole . Raha ka pole . Olen kampsuni väel , väljas on oma viisteist kraadi külma . Kuhu mul minna on ? " " Võta tal käerauad maha , " andis major Petrovitšile korralduse . " Ja passige peale , igaks juhuks . " " Arkaša , tule siia , viime poisi sööma , " ütles Petrovitš samale lühikesele mendijupatsile , kellega koos ta mind arreteerinud oli . Mul võeti käerauad ära . Randmed valutasid . Nad konvoeerisid mind endi vahel raudteejaama puhvetisse . Palusin neil tuua kaks seljankat . Petrovitš hoidis mind küünarnukist , kui Arkaša supikausside järele läks . Panin tähele , et Petrovitšil on väga head karusnahksed kindad . " Suurevõitu teised on . Aga tonni eest pole palju , " kaalusin irooniliselt . Reisijaid liikus ringi . Vaatasin , kus uksed on , ja hindasin vahemaad . Jupats tuli auravate supikaussidega tagasi . " Te ise ei söögi midagi ? " küsisin . Mendid vaatasid teineteisele otsa . " Too mulle ka seljanka ja paar võileiba ! " ütles Petrovitš Arkašale . Too läks . Petrovitš ei hoidnud enam mul küünarnukist kinni . Ma toetusin lõdvas poosis vastu puhvetilauda , seal olid seisukohad , ega teinud ühtegi kahtlast liigutust . Arkaša tuli toiduga tagasi . Asusin rahulikult sööma . Mendid kõhklesid hetke ja järgnesid siis mu eeskujule . Nad olid nüüd palju sõbralikumad kui enne . " Mis su nimi on ? " küsis Arkaša . " Peeter . Peeter Tergens . Isanime pidi meil ei kutsuta . " " Imelik nimi . Vene nimi see küll pole . Sakslane oled või ? " jätkas Arkaša pärimist . " Ei , eestlane . Eestist olete kuulnud ? " " Koolis räägiti jah , et sellenimeline liiduvabariik on olemas , " tähendas Petrovitš mõtlikult . " Kahjuks , " vastasin . " Miks kahjuks ? " Arkaša muutus valvsaks . Olin ühe kausitäie suppi ära söönud , tõstsin teise kausi enda ette . " Kahjuks oleme liiga vähe aega saanud vennalikus peres olla . Kirjaoskamatustki pole veel likvideerida õnnestunud . Ilma seltsimees majori lahke abita poleks suutnud ülekuulamisprotokolligi valmis kirjutada . Ja vaenulikku elementi on ka liiga palju järele jäänud , igasuguseid bandiite ja fašiste . Meelitasid mind ka kuritegelikule teele , " rääkisin nukral toonil . Petrovitš vaatas mind kurva näoga . " Siis on sul küll raske elu olnud ! " " On jah , " tunnistasin ja virutasin talle supikausi näkku . Seejärel niitsin Arkašal jalad alt . Kahmasin laualt Petrovitši kindad ja tormasin ukse poole . Ukse juures jooksin pikali ühe naisterahva . " Pidage kurjategija kinni , " kuulsin hõiget , enne kui perroonile jõudsin . Oli juba õhtupoolik ja lühikese talvepäeva lõpp oli silmaga näha . Pimeduse saabumiseni ei saanud olla üle poole tunni . Seda parem . Jooksin mööda perrooni edasi . Mõned inimesed seisid ja ootasid rongi , aga keegi ei püüdnud mu teed tõkestada . Kuulsin selja taga hõikeid ja vilet . Mendid olid jaamahoonest välja jõudnud . Teadsin , et nad ei saa rahva seas minu pihta laskma hakata ja et pean selleks ajaks , kui perroon lõpeb , suurendama vahemaa vähemalt viiekümne meetrini . Oletasin , et neil on pikkades sinelites üsna raske joosta . Teadsin , et pean kelleltki mütsi peast kahmama . Muud võimalust polnud , viieteistkümnekraadise külma käes palja peaga kaua ei jookse . Tegevus tekitas minus vastikust . Varastamisest hullemad teod on ainult vägistamine ja reetmine . Tahtsin mängida oma reeglite järgi ja mitte heaks kiita nende omi . Nüüd , aastate pärast mõistan , et olin hakanud sunnitud tegude tõttu iseenda silmis nägu kaotama ning olin lähedal piirile , mil isiksus hakkab lagunema . Tormasin edasi . Ma ei suutnud ega suutnud end sundida kelleltki mütsi peast rebima . Keegi pikk ja turske , umbes sajakilone mees püüdis , käed laiali , mul teed tõkestada . Ta püüdis mind sundida perroonilt maha , relsside vahele kargama . Aga seda ei võinud ma mingil juhul teha , mitte enne , kui perroon lõpeb . Ta eksis , kui arvas , et püüan teda vältida . Tormasin talle täie hooga peale ja lausa hüppasin põlvega munadesse . Pärast seda pole kahesajakilosest ka enam kinnihoidjat . Hoog paiskas ta selili . Must jänesenahkne karvamüts kukkus tal peast ja veeres maas . Haarasin selle kaasa . Perroon lõppes , ma jooksin edasi piki raudteed . Liiprid pole just jooksusammu järgi maha pandud ning nende vahel oli lund , aga joosta tundus talutav . Rööpapaaride vahel kuhjusid lumehanged , seal olnuks väga raske edasi jõuda . Surusin mütsi pähe , see oli veidi suur . Kuulsin kahte lasku . Ma ei hakanud tagasivaatamise peale energiat kulutama . Teadsin , et olen nende jaoks juba liiga kaugel ja mulle võib ainult huupi pihta saada . Ma ei kuulnud isegi kuulide vihinat , läksid vist kaugelt mööda . Olin meeleheitel . " Kahe minutiga kolm paragrahvi , " mõtlesin nukralt . " Petrovitšile supp näkku ja Arkaša jalust maha - vastuhakkamine ametivõimudele . Aktivistile põlvega munadesse - huligaansus . Müts - avalik vargus . Põlvega munadesse ja müts kokku - röövimine . Röövimine hakkab viiest aastast pihta ja läheb kaheteistkümne aastani välja . Kas ma tahtsin midagi sellist teha ? Ei . Ma võitlen ju ainult oma elu eest ! Mendid võivad kõike . Neile antakse kõik andeks . Mida tohin mina ? Mulle ei anta iial midagi andeks . Mind surutakse kogu aeg nurka ! " Teadsin , et mul pole väga palju aega . Jooksin ühtlases tempos edasi . " Pean enne minema pääsema , kui nad abijõud ja koerad kohale toovad , " mõtlesin . Olin kõhn ja raskeid riideid polnud koormamas , kerge oli joosta . Nägin vasemal kahte kaubarongi seismas . Veel ühte rongi parajasti koostati , spetsiaalselt kõrgendikult veeresid vagunid ühekaupa alla ja kõmahtasid kolinal kokku . Jooksin mööda sama raudteed edasi , et end mitte koormata viltu üle lumevallide ukerdamisega . Järsku nägin vagunite vahelt , et tagumine , tsisternvagunitega rong nõksatab liikvele . Vahel oli neli-viis rööpapaari ja teine kaubarong . Ja ma sööstsin . Vahemaa polnud iseenesest pikk , aga rööpapaaride vahel olid neetult sügavad lumehanged . Ma panin kogu jõu mängu , et neist läbi murda . Esimene rööpapaar . Saapad läksid lund täis . Teine . Rong . Veeretasin end vaguni alt läbi . Veel kaks rööpapaari , õigemini nendevahelist hange . Kohev lumi kerkis puusadeni . Ma üha tõstsin tempot . Kopsud tahtsid lõhkeda , kui iga keharakk karjus hapniku järele . Aga ka rong oli hoogu sisse saamas . Polnud enam palju vaguneid mööda minemas . Sain aru , et see rong on mu ainus lootus . Kui nüüd jään maha , olen igaveseks maha jäänud . Ja ma tormasin edasi jõuga , mis oli juba otsa lõppenud . Kasutasin tahet , mida mul polnud . Vahest oligi kogu mu eelnev elu olnud valmistumine selleks otsustavaks sööstuks ? Sain kinni metallredelist eelviimase naftatsisterni küljel . Higine palavus asendus kiiresti jahedusega ja seejärel tapva külmaga . Rong kihutas tihenevas pimeduses vastu tundmatusele . Tuled vilksatasid mööda . Kui korraks sõidusuunda vaatasin , lõikas näkku jäine tuul . Parem mitte vaadata . Silme ees oli kumer härmatanud tsisternikülg . Rippusin ebamugava metallredeli küljes ja mu vasak , sõidusuunas olev külg muutus aegamisi tuimaks . Õnneks oli mul kampsuni all töörooba pluus , see ilmselt mu päästiski . Oletasin , et maksimaalselt paar tundi ja mu keha jahtub sedavõrd , et külmun surnuks . Teadsin , et varem või hiljem peab rong mingis jaamas peatuma ja vastu tulevale rongile teed andma . Kuid millal ? Kell oli mul koos paremate riietega kaotsi läinud . Kellaajast polnud aimugi . Lasin korraks parema käe redelist lahti , toppisin kinda kampsuni alla ja rebisin mütsi peast . Selle kõrvad oli vaja alla lasta . Nöör oli umbsõlmes . Vandusin omaette . Sikutasin hammastega . Külm õhuvool pitsitas pead . Hambaid ja vaba kätt appi võttes õnnestus mul lõpuks nöör katki rebida ning mütsikõrvad alla lasta . Edasi oli vaja lumi saapasäärtest välja saada . Ainult märjad jalad selles olukorras veel puudu olidki . Laskusin poolkükki ja sikutasin vasaku käega redelist kinni hoides paremaga kirsasaapa jalast . Libiseda ega saabast või jalarätti ära kaotada ei tohtinud . Peksin saabast vastu redelit . Siis võtsin saapa säärtpidi hammaste vahele ja rapsisin jalasääre lumest puhtaks ning kohendasin ettevaatlikult jalarätti . Saabas jalga tagasi ja sama toiming teise jalaga . Nüüd jäi vaid oodata . Suvalises kohas tee kõrvale lumme hüpata polnud mõtet . Seal olid vaid hanged ootamas . Ajataju kadus . Hõõrusin ühe käega külge ja liigutasin end nii palju kui võimalik , aga sellegipoolest jahtus organism aegamisi üha rohkem . Kui rong peatus , ma lausa kukkusin redeli küljest lahti . Keha oli täiesti kange ja tundetu . Ajasin end kuidagimoodi jalule ja ootasin , kuni vastutulnud rong mööda sõidab . Kiiresti oli vaja sooja saada , ükskõik kus . Nägin , et see on mingi väiksem koht , maas ainult viis-kuus rööpapaari , tundus ebatõenäoline , et siin oma raudteemiilits on . Seepärast ma algul komberdasin ja kui jäsemed sõna kuulama hakkasid , sörkisin piki rööpavahet tuledekogumi suunas , mida jaamahoone tuledeks pidasin . Mind kohale toimetanud rong nõksatas liikvele ja sõitis kiirust kogudes minema . Kõik oli vaikne , ma ei näinud kedagi liikumas . Jaamahoone oli tehtud valgetest silikaattellistest ja paistis üsna uus . Lipsasin kõhklematult uksest sisse ja sattusin väikesesse ooteruumi . Seal ootas neli inimest rongi , kuid peaasi , et ruum tundus soe . Istusin esimesele ettejuhtuvale pingile , toppisin kindad põue ja hakkasin ägedasti mõlema käega tuimenenud keha hõõruma . Inimesed vaatasid ning keegi vanem kunstnahast kasuka ja naljaka karvamütsiga naisterahvas astus lähemale . " Noormees , mis teiega lahti on ? " päris ta . " Oma viga . Võtsin vähe liiga ja jäin väljas magama ! " Jätkasin hõõrumist ning püüdsin jätta purjus inimese muljet , keda külm on kainestanud . " Teil vedas , " ütles naine . " Mul üks tuttav külmus niimoodi surnuks ! Vahest peaksite Vassili Lavrentijtši poole pöörduma . " Taipasin , et Vassili Lavrentjitš peab olema kohalik arst . " Nii hull asi ka pole . Tulen ise toime . " " Te pole ju kohalik ? " tundis naine huvi . " Ei , linnast . " Teadsin vähemalt linna nime , kus tsoon oli olnud . " Tulin sõbrale külla . Läks vähe võtmiseks ! " " Ja kus teie üleriided on ? Ega te ju kampsuni väel tulnud ? " Mida võis õnnetu joodik selle peale vastata ? " Ei mäleta , jumalapärast ei mäleta ! Aah , pea lõhub valutada ! " Naine jättis mu rahule . Jätkasin hõõrumist , kuni külmunud kohad pakitsema hakkasid . Keha oli peagi nagu tules . Aga ma aina jätkasin . Ootajad olid meie jutuajamist kuulnud , ja paistis , et ennast täis joonud ja äärepealt surnuks külmunud noormees on oma poiss . Seda võib ju igaühega juhtuda . Oli vaja midagi soojemat selga saada ja siit kaduda . Astusin veidi taaruval sammul sõiduplaani juurde ja hakkasin seda uurima . Kohanimed ei öelnud mulle midagi . Teadsin vaid , et pean minema edasi , mis tahes suund see ka oleks , tagasi linna poole ei saanud minna . Aeg läks , mõtlesin , mida teha . Ei suutnud midagi mõistlikku välja mõelda . Inimesed hakkasid end minekule sättima . " Rong tuleb . Sa sõidad ju linna ? " ütles sama naine hoolitsevalt . Vaikisin hetke . " Ei . Mul tuli meelde , et jätsin jope sõbra juurde . Raha ja dokumendid on ka seal . Ma lähen magan ennast korralikult välja ! Tänan , te olete olnud nii hoolitsev , " tänasin naist . Naine naeratas . Inimesed läksid ooteruumist välja . Nägin raudteelase vormis ja laternaga paksemat naisterahvast mööda minemas . " Jaamakorraldaja , " turgatas pähe . Õnneks ta ei vaadanud minu poole . Kohe , kui korraldaja uksest välja jõudis , sööstsin edasi . Kahel pool koridori olid mõned uksed . Ühel uksel oli silt MEHAANIKUD . Katsusin ust - lukus . Teisel uksel oli silt JAAMAKORRALDAJA . Paiskasin ukse lahti ja vaatasin kiire pilguga ruumis ringi . Seal oli suur juhtimispuldi taoline asi . Aga sobilikke riideid polnud , ainult naiste talvemantel rippus nagis . Ümmargune kell seinal näitas <arv>.<arv>. Valmistusin juba minema sööstma , kui panin tähele stendi , millel rippusid võtmed . Ühe võtme juures oli sildike MEHAANIKUD . Haarasin võtme ja hüppasin uksest välja . Pistsin võtme mehaanikute ruumi ukse lukuauku ja keerasin . Võti pööras , tõmbasin ukse lahti ja võtme lukuaugust välja ning libistasin end sisse . Kõik mattus pimedusse , kui ukse enda järel sulgesin . Kobasin sõrmedega ust , kuni leidsin lukuaugu . Sain võtme mõningase kobamise peale auku ja keerasin ukse ettevaatlikult uuesti lukku . Ruum oli soe . Istusin põrandale ning rahustasin tormlevat hingamist . Seejärel kobasin käega seina , kuni leidsin lüliti . Panin tule põlema . Ere valgus lõikas pimedusega harjunud silmadesse . Pikliku ruumi tagaosa oli täis mingeid seadmeid , mille otstarbe äraarvamise kallal ei hakanud ma vaeva nägema . Kuid eespool oli laud ja seinal rippus neli komplekti tööriideid , vatikuued , oran ? id õliga määrdunud märkvestid peal , põrandal olid tööriistakotid ja raudteelase laternad . Nägin seinale kinnitatud elektriradiaatorit , astusin juurde ja katsusin : kuum . Sain aru , et mul on ropult vedanud . Võtsin ühe laterna ja proovisin - töötas . Kandilise laterna ühes otsas oli tavaline kollakat valgust näitav tuli ja teisel pool väiksem tulesilm , mille värvi sai valgusfiltri abil reguleerida , punane oli ees ja see käis küll . Kohe , kui olin laterna töökorda saanud , kustutasin suure tule ära . Äkki keegi paneb tähele , et mehaanikute ruumi aknas põleb tuli ja hakkab huvi tundma . Ma kartsin , et mu tundemärgid on siinsetele jaamatöötajatele teada antud . Ma ei soovinud mõttetuid riske . Edasi tegutsesin punase seasilma valgel . Tõmbasin kõige korralikumana tunduva puhvaika selga . Tahtsin juba märkvesti maha rebida , kui taipasin , et teeksin sellega vea . Raudtee läheduses ikka liigub raudteelasi . Mis võiks olla parem maskeering ? Sel juhul võiks juba ka tööriistakoti võtta . Otsisin ühe koti läbi , see oli pooltühi . Nägin haamrit , tange , väikest sõrgkangi , traati , mutrivõtmeid ja paari tundmatu otstarbega tööriista . Panin koti kõrvale . Nurgas oli kraan , jõin janu täis ning lasin vett ka kahte nurgast leitud viinapudelisse , toppisin pudelisuud kotist leitud nartsutükkidega kinni ja pistsin pudelid kotti . Parem ikka , kui lund süüa . Kobasin vatikuue taskuid , ja see hakkas juba uskumatuna näima - leidsin käkras viierublase . Alguses ma rõõmustasin , kuid siis jäin mõttesse . Viierublane oli kellegi raudteetöölise oma , see ei olnud riigi oma . Tundsin , et sellele riigile ei võlgne ma midagi , vastupidi , riik võlgneb mulle mitte ainult tsoonis teenitud tuhat ükssada kolmteist rubla ja kopikaid , mitte ainult nende aastatega tehtud töö tegeliku väärtuse , vaid kogu mu elu . Tundsin , et kui ma võtaks selle viierublase , kiidaks ma heaks nende mängureeglid . Ja ma tahtsin ise otsustada , mida ma heaks kiidan ja mida mitte . See teekond on proovikivi , kas ma suudan seda või ei . Kiristasin vihaselt hambaid ning pistsin raha ühe nagisse jäänud vatikuue taskusse . " Vihkan teid kõiki , " mõtlesin raevunult . " Kõiki - alates kompartei peasekretärist kuni viimase koristajani . Kõiki mente , kõiki kommareid ja kõiki raudteetöölisi kaasa arvatud ! Kurjategijate riik . Nagu katk . Ise kurjategijad ja muudavad teisi ka kurjategijateks . Tapke üksteist ! Ehitage endile koonduslaagreid ! Valetage üksteisele palju tahate ! Komposteerige üksteisel ajusid ! Tehke endiga , mida iganes heaks arvate ! Pole minu asi . Ma olen väljaspool teid ! Ma ei ole osa teie süsteemist ! " Laotasin ülejäänud vatikuued radiaatori lähedusse , panin tööriistakoti pea alla ning tõmbasin end küttekeha ümber kerra . Külmavärinad raputasid keha . Olin näljane ja väsinud , kuid mõnus soojus levis kõikjale ning külmasaanud kohad kehal sügelesid , kratsisin ennast ja aeg kulus . Akna taga vihvatas valgusviirg , kui rong mööda sõitis . Sain kergendustundega aru , et siitsamast on näha , kui rong vastutuleva möödalaskmiseks peatub . Välja minna polegi vaja . Hakkasin uniseks jääma . " Kuus tundi . Ärkad kuue tunni pärast " , sisendasin endale . Võisin loota , et suurest väsimusest vajun raskesse košmaarideta unne . Ärkasin võpatades . Ma ei tajunud , kaua olin maganud . Tõusin ja läksin akna juurde . Väljas oli igatahes öö . Vaatasin aknast välja , jaama ees postide otsas olevad lambid valgustasid kuigivõrd ümbrust . Ühtegi seisvat rongi ei hakanud silma . Oli vaja oodata . " Hommikuks , kui mehaanikud tööle tulevad , pean olema siit kadunud , " mõtlesin . Jõin veel vett , tundsin , et mul on kerge palavik , olin higine . Tugev näljatunne näris kõhus . Istusin radiaatori lähedale , toetasin selja vastu seina , hingasin rahulikult ja ühtlaselt ning püüdsin mitte millestki mõelda . See ei õnnestunud kaua , katkendlikud ja kaootilised mõttejupid visklesid peas . Istusin liikumatult , tunnid kulusid . Kolm rongi sõitis mööda ja üks peatus ning andis teed , kuid linna poole minevale rongile . Lõpuks nägin , et linna poolt tuleva kaubarongi esiots veereb aeglaselt , hoogu maha võttes mööda . Oli aeg ! Panin ülejäänud vatikuued nagisse tagasi , võtsin kaasa tööriistakoti ja ühe raudteelase laterna . Koridoris oli vaikne , keerasin ukse lukku . Hea oleks võti tagasi panna , aga see olnuks liigne risk . Pääsesin sekeldusteta jaamast välja . Külm lõi kohe näkku . Pea kohal sirasid tähed . Rong oli just seisma jäämas . Vaatasin vagunite tumedaid kogusid , rongi saba pool paistsid ainult tsisternid . Vandusin . Rongi ninas näis olevat kandilisi vaguneid . Jooksin sinnapoole . Pidin kiirustama , ainuke mõistlik liikumisvõimalus oli relsside vahel , mujal oli paks lumi , milles ukerdamisega oli mul juba kogemusi . Nägin mõningaid lahtisi söevaguneid . " Kui midagi paremat ei leia , " mõtlesin . Jooksin edasi . Rongi ninas olid kinnised vagunid , mida ka loomavaguniteks kutsutakse . Nüüd tuli kasuks , et olin poisipõlves raudteejaamas vaguneid laadinud ja nendest üht-teist teadsin . Kui kinnised vagunid on täis , on nende uksed alati lukustatud ja plommitud . Sinna ei tasu oma nina toppida ! Tühjade vagunite uksi saab vähese vaevaga lahti kangutada ja mõnikord nad ongi lahti jäetud . Peagi nägingi ühte säärast vagunit ja pikemalt kaalumata ronisin sisse . Selle uksed olid mõlemalt poolt lahti , sestap pidin hoopis vaeva nägema , et neid kinni saada . Nüüd oli kotis olevatest tööriistadest ja laternast abi . Ühe ukse panin täiesti kinni , teise vahele jätsin kitsa prao . Seejärel võisin saapasäärtest lume välja puistata ja jalarätid paremini kinni mähkida . Vagunipõrandal vedeles prahti ja pakkematerjali jäänuseid , nende peale tegin endale nurka aseme . " Kurat , oleksin võinud veel mõne puhvaika kaasa võtta , " mõtlesin kahetsusega . Vastutulev rong möödus ja peagi nõksatas minugi vagun liikvele . Läksin korraks ukse juurde ja viskasin mehaanikute ruumi võtme minema . Keskpäeva paiku jõudis rong mingisse suuremasse linna ja seal hakati selle küljest vaguneid lahti haakima . Seadsin sammud jaama poole . Viimane aeg oli teada saada , kuhupoole ma pean sõitma , aga seda sai teha ainult raudteejaamas . Möödusin kolmest ühesuguste oran ? ide vestidega raudteetöölisest , kelleks isegi olin maskeerunud . Nad askeldasid rööbaste juures . " Hei , poiss , tule siia ! " kuulsin järsku hõiget . Hilja oli jooksma hakata , see äratanuks tähelepanu . Seepärast astusin lähemale . Mehed sirutasid selga ja jäid mind vaatama . " Mis sa jalutad ? On Danilõtš sul midagi teha käskinud ? Ja miks sul latern keset päeva käes on ? " küsis jässakas vanemapoolne tööline järsul toonil . " Kes kurat on Danilõtš ? Vist brigadir või mõni muu ülemus , " jooksis kiire mõte läbi pea . " Danilõtš pole midagi teha käskinud ! Hommikul oli pimedavõitu ja pärast ei jõudnud laternat ära viia , " vastasin . " Litsimaja ! Ma kogu aeg räägin , et Danilõtš on praktikandid käest ära lasknud ! Tööd enam üldse ei tee ! Tule siis meile appi ! " käskis mees vastuvaidlemist mittesallival toonil . Sain aru , et nad peavad mind praktikal olevaks raudteekooli õpilaseks . " Praktikant teeb tööd , aga peab ka midagi hamba alla saama . Ja vahest saan ka midagi kasulikku teada , " mõtlesin . " Jalga lasta jõuab alati . " " Raamrööbas ei haaku korralikult sulgrööpaga ! Pöörang täitsa putsis ! Mingi jama on vahele kiilunud , " vandus sama mees vihaselt . " Koolis sulle ikka õpetati , mis vahe on raamrööpal ja sulgrööpal ? " küsis ta . Vaatasin kiiresti rööpaid , raamrööbas on ilmselt laiem ja sulgrööbas haakub järjest peenemaks mineva kiiluna selle külge . Aga ma ei olnud päris kindel . " Kes kurat neid venekeelseid oskussõnu teab , " mõtlesin . " Kool on kool . Meistriks saadakse töö juures , " leidsin vastuse . " Paistad nutikas poiss olevat . Võta luud ja pühi pöörang puhtaks ! Siis aita Vasjokil , näe , need poldid lahti keerata ! " Vasjok oli umbes kahekümne viie aastane pikk mees . " Mis su nimi on ? Ei mäleta sind nagu suvepraktika ajast . " " Petja . Petja Ivanov . " Ei tasunud liiga keerulist nime välja mõelda . Läheb veel endal meelest . " Mul on täitsa tavaline nägu . Õpetajad koolis ajavad mind ka tihti teistega segamini . " Hakkasin tööle , usinalt , kuid ilma liigse rabelemiseta . Püüdsin vestlusest hoiduda . " Sa räägid vähe imelikult . Kust kandist sa oled ? " küsis Vasjok . Sees tõmbus külmaks . Lähim koht , mida teadsin , oli linn , kus olin olnud vangis . See jäi siit kes teab kui kaugele . Vastusega ei saanud kaua viivitada . " Olen lastekodust , " vastasin süngel toonil , andes mõista , et ei soovi sel teemal rääkida . Vasjok rohkem ei pärinud . Tegin tööd , kuulasin tähelepanelikult , mida mehed räägivad ja vaatasin nende pealt , kui ma millestki aru ei saanud . Sain teada , et vanemat töölist kutsutakse Sergei Nikolajitšiks ja kolmandat meest , kõhna ärajoonud näoga ebamäärases vanuses tüüpi , Hauakaevajaks . Too ei paistnud just eesrindlaste kilda kuuluvat . Puhastasime pöörangu ära ja võtsime seal üht-teist lahti . Sergei Nikolajitš leidis vea üles , mingi metallitükk oli vahel . Seejärel panime üht-teist jälle kokku ning Sergei Nikolajitš väntas väikese käsivändaga pöörangut mõlemale poole . Vändal oli imelik nimi - kurbel . Vändaauk oli kinnises metallkastis , mille sai lahti ainult sama vändaga keerates . " Kui käib klõps , siis haakub , " ütles ta õpetlikult . " Mis siis juhtub , kui ei haaku ? " küsis ta . Sellele küsimusele polnud raske vastata . " Rong ei sõida mitte kummalegi teele . Sõidab kahe tee vahele , tähendab , rööbastelt maha . " " Juhtuks rongiõnnetus , " ütles vana tööline mõtlikult . " Seitsmekümne viiendal aastal juhtus siinsamas jaamas selline asi . Mehaanikute hooletuse tõttu sõitis ešelon naftatsisternidega rööbastelt maha . Hea oli , et hoog polnud väga suur . Vedur ja osa tsisterne läksid ümber . Vedurijuht sai raskesti vigastada . " " Tuleb välja , et miine või lõhkeainet polegi vaja , et rongi rööbastelt välja saada , " tegin avastuse . " Teadmised on jõud . Sõna otseses mõttes . " " Kus neid kurbleid hoitakse ? " küsisin nagu muuseas . " Eks ikka jaamas plommi all . Neid antakse välja ainult allkirja vastu , " seletas Sergei Nikolajitš lahkelt . " Selge see , et neid tänaval vastutulijatele ei jagata . Diversantidel oleks lõbu laialt , " jätsin ütlemata . Ükski inimene ei ole ära teeninud , et keegi viskaks nalja talle tähtsa ja olulise üle . " Kell on juba kolm läbi . Võid nüüd minema lipata , " lausus Sergei Nikolajitš . Ma ei saanud aru , mida vana tööline sellega öelda tahab ja teesklesin , et olen tööhoos ega kuule midagi . " Poiss , sul on tööpäev läbi ! Võid ühikasse minna ! Muidu Danilõtš pistab jälle kisama , et oleme vereimejad ja ekspluateerime praktikante ! " Mul hakkas koitma , et praktikantide tööpäev on ilmselt lühem . Nõukogude riigis ei tohi alaealisi ekspluateerida . Tsoonis oli ju ka tööpäev lühem ja õhtul olime koolis . " Ma ei pannud tähelegi , " ütlesin vabandavalt . " Mul pole kella . " Kõht oli juba väga tühi . " Kurat , ega ma siis aitäh eest ka pool päeva tööd ei teinud , " mõtlesin ärritunult . " Mul pole kuhugi kiiret . Ma teeks koos teiega täispäeva . Ühikas pole nagunii midagi teha . Teistel kuttidel on ainult poisikeste lollused peas , ei viitsi nendega koos jamada ! Aga kui Danilõtš hakkab mölisema , ütlen , et te käskisite mul ära minna , aga mina tahtsin tööd teha . Teie juures õpib vähemalt mõne asja selgeks . Koolis on ainult niisama jahumine ja kummi venitamine , " tõin ühe jutiga kuuldavale . " Ainult kõht on tühjaks läinud , tahaks õhtul mingit närimist ka saada , " lisasin ettevaatlikult . Mul polnud aimugi , kuidas neil söömine on korraldatud ja kartsin oma jutuga ämbrisse astuda . " Jää siis pealegi . Sa paistad töökas poiss olevat ! Mitte nagu osa praktikante . Laiskvorstid ja venivillemid ! Söögi pärast ära muretse , õhtul tuled koos meiega sööklasse , küll Mitrofanovna sulle süüa annab ! Ka kuivpajuki laseme õhtuks kaasa panna ! " jäi Sergei Nikolajitš nõusse . " Kuivpajuk ? See juba oleks midagi , " mõtlesin ma ja töötasin innukalt . Puhastasime veel mõned pöörangud ja nokitsesime ühe pöörangu juures ka põhjalikumalt , seal olid mingid poldid lahti tulnud . " Lao aga kandikule , mis meeldib , " ütles Sergei Nikolajitš ja vaatas korra mulle näkku . " Oled na kõhnavõitu . Teil seal koolis ei paista suuremat asja lobi olevat ? " " Igavene lurr jah ! " kinnitasin küsija oletust . Seisime järjekorras raudteelaste söökla kassa juures . Näha oli , et enamik raudteelasi eelistas ka pärast tööd siin süüa . Mis sa ikka teed , kui poed on tühjad . Olin rasvasevõitu kandikule ladunud kapsasupi , prae , mis koosnes makaronidest ja amorfse välimusega lihatükist , kuivatatud puuviljadest tehtud kompoti , kaks morsiklaasi ja hunniku valget nisuleiba . Ila voolas suhu ning ma pidin sagedasti neelatama . Söökla ei jätnud kõige puhtamat muljet ja mõnes toidunautlejas söök vaevalt isu äratanuks . Kuid võrreldes tsoonilobiga paistis toit paradiislik . Mehed maksid toidu eest , puistates peoga kopikaid kassaletile . " Siin on meil üks praktikant . Jäi vabatahtlikult kauemaks tööle , " ütles Sergei Nikolajitš . Kassas istus täidlane keskealine naisterahvas . " Talong , " nõudis ta . " Mis kuradi talong ? " jõudsin ma mõelda . Tegin , et koban taskutes . Kobasin mõne aja ja ütlesin alandlikul toonil : " Olen talongi ühikasse unustanud . " " Siis süüa ei saa , " ütles kassatädi tuima näoga . " Kas tõesti pean toidust ilma jääma nüüd , kui olen sellele nii lähedal ? " mõtlesin . Kõht kiskus krampi . Aga ma ei suutnud end alandada kerjamiseni . " Nälg - see on illusioon . Pean vastu ka palja veega ! Vihkan teid kõiki , vihkan , " kordasin mõttes ning pingutasin tahet , et toit tagasi panna . " Mitrofanovna , ära mängi lolli ! Anna poisile süüa , " ütles Sergei Nikolajitš järsult . " Meil on siin punktuaalne arvestus . Kõik portsjonid on arvel ! " ajas Mitrofanovna vastu . " Kuule , eit ! Ilmaasjata teed poisile liiga ! Sul on vist kuppel kohalt nihkunud ! Punktuaalne arvestus ? Nikititš , su mees , pole sulle vist ammu tappa andnud ? Ma ütlen talle , et ta annaks sulle ühe punktuaalse keretäie ! " pani Sergei Nikolajitš kassamuti paika . " Petja , võta kandik ja istu lauda , näe , sinna nurga poole , " ütles ta mulle . Kergendustundega võtsin toidu ja hakkasin minema . " Ka kuivpajuk olgu olla ! Topelt . Poiss tegi tublisti tööd . Seal koolis näljutatakse neid niigi . Too kuivpajuk meie lauda ! Või sa , Mitrofanovna , arvad , et ma hakkan " Olin kaugemale jõudnud ega kuulnud lause lõppu . " Kanaajudega eit ! Ülbeks ka läinud , " torises vana tööline veel lauaski . Oleksin tahtnud tormata toidu kallale nagu hagijas saagi järele , aga sundisin end rahulikuks . Ma nautisin toitu , nagu ainult üdini näljane seda teha võib . " On siin kusagil suurt raudteede kaarti , kus kõik Liidu raudteed peal on ? " küsisin , kui olin supi ära söönud ning kõige põletavama näljatunde summutanud . Liikumissuund oli vaja paika panna . " Jaamas ikka on . Aga milleks sulle seda vaja on ? " " Niisama . Huvitav oleks vaadata , kuhu meie linnast raudteed viivad . " " Ma lähen pärast jaama kontorisse töökäsku vormistama . Kui tahad , võid kaasa tulla . " Mitrofanovna tõi kuivpajuki . Seal oli leivapäts , kaks lihakonservi , kaks pakki vahvleid , suhkrutükke ja paar teepakikest . Toppisin kõik kotti . Pärast sööki läksime jaamahoonesse . Ühe ruumi seinal oligi suur raudteede kaart . Uurisin seda tähelepanelikult . Leidsin üles linna , kus ma tsoonis olin olnud . " Raudteed viivad siit läände ja itta . Kuid kus ma praegu olen ? Idioot , sa ei tea ju , kus sa üldse oled , " sarjasin ennast . Ruumis oli paar inimest , aga ma ei julgenud neilt küsida . Tunduks päris kahtlane , kui keegi tuleks küsima : " Kuule , mis linnas ma parajasti viibin ? " Seepärast läksin perroonile ja vaatasin fassaadilt jaama nime . Läksin tagasi ja uurisin uuesti kaarti . " Oh kuradi kurat , " ohkasin , kui nägin , et olen kodumaast veel mitusada kilomeetrit ida poole sattunud . Vaatasin kaardile , raudteed hargnesid läände , lõunasse ja itta . Otse läände minna ei saanud , tuli minna lõunasse ja siis läände , seega tuleb teha suur ring . Seisin kaardi ees ja lõpetasin kohanimede ja võimalike marsruutide mällu talletamist , kui Sergei Nikolajitš tagasi tuli . " Ikka uurid ja puurid ? Leidsid ka midagi huvitavat ? " küsis ta . " Raudteed on nagu suur võrk . Linnad on võrgusilmad . Ühte kohta pääseb mitut moodi . Nii nagu eesmärgini pääseb mitut teed pidi . " Sergei Nikolajitš oli hetke vait . " Tead , ära homme Danilõtši juurde mine ! Tule kohe hommikul meie juurde . Ma ise ütlen , et teed nüüdsest peale meie juures tööd . " Ning ta seletas , kuhu tulla . Ma noogutasin . " Sergei Nikolajitš , kuidas võiks aru saada , millised rongid lähevad itta , millised läände ja millised lõunasse ? " küsisin . Mees vaatas mind imestunult . " Eks ikka sõiduplaani järgi . " " Ma mõtlen kaubaronge , " lisasin kiiresti . " Ega neid täpselt teagi . Jaamast peab järele uurima . Igal rongil on oma number ja sihtkoht . Itta minevad rongid on meil kaubajaamas tavaliselt vasakul pool . Itta läheb eraldi raudteeharu . Paremal pool on läände ja lõunasse minevad rongid . Raudtee jaguneb linna ääres kahte lehte , nii poolteist versta jaamast . Parempoolne haru viib läände , vasakpoolne lõunasse , " seletas ta lahkelt . Teda ilmselt üllatas praktikandi suur huvi raudteeasjanduse vastu . Läksime jaamahoonest välja . " Homseni siis , " ütles ta hüvastijätkus . " Palju tänu kõige eest , Sergei Nikolajitš ! Jumalaga ! " tahtsin ma öelda , aga ei saanud , sest see tundunuks kahtlane . Seisin lihtsalt nukralt ühe koha peal ning tundsin , et viha annab veidi järele . Hakkasin tasapisi muutuma raudteevagunite asjatundjaks . Kõige paremini pääses edasi tühjade kinniste vagunitega . Häda korral kõlbas ka lahtine söevagun . Täisvagunis võis söe sisse kaevuda , tühjas vagunis pidi niisama põrandal konutama . Viljavagunis sõidu tegi ebamugavaks kaldus vagunipõhi . Ükskord pidin jupikese maad lahtise platvormvaguniga sõitma , kuna muud-paremat polnud käepärast . See oli pea samasugune surmasõit kui tsisterni küljes rippumine . Paari tunni pärast olin sunnitud sõitva rongi pealt maha hüppama . Mul vedas , maandusin õnnelikult suurde lumehange väikese jaama lähedal . Ning sõjatehnikaga platvormvagunitest ja spetsiaalsetest autovagunitest oli parem üldse kaugemale hoida . Neid valvati . Muutusin ka raudteeäärsete maastike asjatundjaks . Ilmetud tööstusehitised , roostes kütusereservuaarid , vonklevad torurägastikud , laoplatsid , angaarid , tossavad tehasekorstnad , lagunenud tarad , viie- ja üheksakorruselised majad , igal pool täpselt ühesugused . " Mida nad küll oma maaga teinud on , " mõtlesin nukralt . Ainult talv pehmendas nende hüljatud Stalkeri-maastike ilmet , sest umbrohtu ja rämpsu polnud lume alt näha . Hallid , roostepruunid ja valged toonid . Läbisin ühe väga suure , kolm suurt ja hulga väiksemaid linnu . Nelja ööpäevaga jõudsin edasi tuhatkond kilomeetrit . Tegin suure kaare lõunasse ja liikusin edasi läände . Rongid ei läinud tihti sinna , kuhu vaja . Alati ei tabanud õiget raudteeharu ära . Korra sõitsin söevaguniga mingi elektrijaama juurde ning mul oli pärast tükk tegemist , et sealt minema pääseda . Siiski jõudsin visalt , kuid kindlalt kodumaale lähemale . Ilmad püsisid miinus kümne kraadi piires . Nii ma vähemalt arvasin . Mu instinktid muutusid teravaks nagu kiskjal . Külm ja nälg hoidsid vaimu ning keha erksana . Käisin üsna julgelt raudteejaamades ringi . Olin ma ju lastekodupoisist raudteekooli õpilane Petja Ivanov , kellel polnud midagi karta . Jõin vett , pesin end räpastes jaamapeldikutes ning kogusin andmeid . Ainult lõug kattus habemetüükaga , sest mul polnud mingeid hügieenitarbeid . Ühes linnas läksin raudteelaste sööklasse , ladusin kandiku toitu täis ja astusin kassa juurde . " Mul on õigus tasuta toitu saada , " ütlesin kassatädile ja vaatasin talle rahulikult otsa . Ta ei öelnud midagi . Möödusin kassast , istusin lauda ning sõin kiirustamata toidu ära . Mitte keegi ei küsinud minult mitte midagi . Ma ei oska seletada , miks ma just nii tegin . Muide , leib oli seal vabalt laual , panin seda nii palju kotti , et jätkus ka neljanda päeva lõunaks kotipõhja . Kogu aeg olin tundnud kerget palavikutunnet , aga kolmandal päeval pärast lahtise platvormvaguniga sõitmist adusin , et palavik on tõusnud ning ma olen haige . Neljanda päeva lõunaks jõudsin taas ühte suuremasse linna . Sisetunne ütles , et ma ei tohi enam edasi minna , vaid pean leidma sooja koha , kus võiksin rahulikult olla . See ei olnud mõistus , vaid kiskja looma instinkt , mis hoiatas , et paari-kolme tunni pärast muutun tegutsemisvõimetuks . Kõigepealt läksin jaama . Lohutav oli teada saada , et olin liikunud õiges suunas . Jaamahoone oli suur . Oli vaja üles leida raudteetööliste või mehaanikute ruumid . Sisenesin uksest , millel oli silt AMETIKÄIK . Seal olid mingid kontorid . Instinkt ütles , et parem on kontoriinimestega mitte tegemist teha . Paar tööriietuses meest tuli vastu . " See on õige suund , " mõtlesin . Nägin , et ühest uksest väljus mees , oran ? märkvest seljas . Astusin samast uksest kõhklematult sisse . Avaras ruumis istusid neli töötunkedes meest laua taga ja mängisid kaarte . Paar meest askeldas seina ääres , kus olid metallkapid ja riiulid tööriistade ning muu koliga . Pöördusin nende poole : " Tere , mehed ! On siin kusagil käsiapteeki ! Palavik tahab maha murda ! " " On ikka . Siinsamas . " Üks meestest näitas apteegikappi sealsamas seinal . " Miks sa polikliinikusse ei lähe ? " " Jõua siis iga tühiasja pärast tõpratohtrite vahet joosta ! Aega ka pole ! " " Eks ta õige ole . Sa pole eriti tuttav nägu , " jäi ta mind silmitsema . " Ma polegi kohalik . Olen vedurijuhi abi praktikant . Astusin ainult korraks rongi pealt maha , " leidsin kiire vastuse . Mees paistis mu seletusega rahule jäävat . " Sa oled karva kasvanud nagu mõni hipi , " kommenteeris ta ainult . " Mõtlesin , et kasvatan enne kroonut habeme ja vuntsid , " ei jäänud ma võlgu . " Ega teil kraadiklaasi ei ole ? " " Mitja , on meil kraadiklaasi ? " küsis minuga vestelnud mees ühe kaardimängija käest . " Lauasahtlis peaks olema , " vastas too ärritunult . Teda ilmselt häiris , et tema mängu segatakse . Porisedes kobas ta käega sahtlis . " Mida pole , seda pole ! " Rohukapis oli aspiriini , analgiini , paar sidemepakki , plaastrit , nuuskpiiritust , söetablette ja muud säärast . Toppisin kõik tabletid taskusse . Mees , keda olin kõnetanud , ja tema kaaslane pöördusid minekule . Ülejäänud tagusid mulle tähelepanu osutamata kaarte . Nägin riiulil väikest , umbes viieliitrist plekk-kanistrit . Loksutasin : tühi . Keerasin korgi maha , nõu haises õli järgi . Nurgas oli kraanikauss , loputasin kanistrit , nii palju kui sain , ja täitsin selle veega . Neelasin alla kolm tabletti aspiriini ja ühe analgiini . Larpisin sooja vett peale nii palju , kui sisse mahtus . Vaatasin veel korraks ringi . Riiulil oli paar samasugust laternat , nagu mul oli olnud . Olin vana laterna teisel päeval maha jätnud , sest sellega oli ebamugav ringi liikuda . Aku oli ka tühjaks saanud . Võtsin kanistri ja laterna ning läksin ruumist välja . Koht ! Nüüd oli vaja leida koht . Olin üleni higine ja tundsin , et maailm lainetab silme ees . Keha raputasid külmavärinad . " Mõni mahajäetud maja ? Ei . Sama külm nagu vagun , ainult ei sõida edasi . Mõni kuur ? Sama jama . Mõni töömeeste või seadmete ruum ? Seda vähemalt köetakse . Kust sellist leida ? Ja mis siis , kui mind sealt üles leitakse , pilt taskus ? " Läksin jaamahoonest välja ja vaatasin meeleheitlikult ringi . Korraks vilksatas peas , et peaksin minema polikliinikusse või haiglasse . " Pärast võid ju jalga lasta ! " Mõistlik mõte . " Mõistlik tundus ka , et pole vaja põgeneda , kui istusin jaamas ja seljankat sõin ! Lasin end mentidel kinni võtta ja sattusin selle pasa sisse ! Mis siis , kui pärast ei tule enam mitte kunagi ? Ma ei kuku ära . " Viha ja trots hoidsid mind jalul , kui ma end jaama lähedal tühermaal edasi vedasin , enam tajumata , kuhu suunda lähen . Mu jalge ees maas oli ümbritsevast lumest selgesti eristuv riba . Jäin seda silmitsema . Miski nagu sulatanuks lund altpoolt . " Soojustrass , " vilksatas peas . " Seal on jämedad soojaveetorud . Seal on soe ! Kusagil peab olema luuk , kust torude juurde pääseb ! " Ja ma komberdasin edasi piki sulanud vööti . Soojustrassi sõlme leidsin mõnesaja meetri järel . Kaapisin ümmarguse luugi lumest puhtaks . Kobasin tööriistakotis ringi , et leida sobivat tööriista , millega luuk lahti kangutada . Seal oli väike sõrgkang , ajasin selle luugi ääre alla ja kangutasin kaane üles . Pugesin luugist sisse . Mind ei huvitanud enam , kas keegi pöörab mu tegevusele tähelepanu või mitte . Ja mida seal ongi vaadata , kui tööline tööd teeb . Panin laterna põlema ja nihutasin luugi oma kohale tagasi . Maa-all oli kitsavõitu . Jäme toru õhkas soojust . Toru oli kaetud isolatsioonikihiga . Kiskusin selle maha : kõigepealt lõikasin tangidega kinnitustraadid katki , siis harutasin fooliumitaolise katte maha ja lõpuks rebisin inimpikkuse jagu pehmet sisu lahti . Paljas metalltoru oli soe , lausa kuum . Töötasin aeglaselt ja pidasin vahepeal puhkepause , külm higi voolas mööda nägu . Jõud hakkas lõppema . Tegin toru lähedusse maharebitud materjalist pesa . Tundsin , et on vaja põit tühjendada . Kusin sinnasamma nurka . Pole midagi romantilist sellises põgenemises . Liiga külm ja liialt lund lindprii Robin Hoodi jaoks . Lõpuks ometi võisin lamama jääda ja suruda end kuuma toru vastu . Kustutasin laterna , akusid oli vaja säästa . " Vähemalt pole mul köha . Järelikult ei saa mul olla kopsupõletik . " Mõtted hakkasid muutuma katkendlikuks ja seosetuks . Külmavärinad lausa raputasid mind . Reaalsus kadus ja ma vajusin poolunne - poolteadvusetusse hallutsinatsioonide segasesse košmaari . Must-valge maailm . Nagu vanad filmid . Hallide seintega ruum . Laman voodis . Kuulen , et keegi räägib midagi . " Sa ei ole normaalne . Normaalsed inimesed ei tee midagi sellist . Normaalsed inimesed isegi ei mõtle sellistest asjadest . Sa oled segane . Sa oled hull . Me aitame sind . Me ravime sind terveks . Me teeme sind kõigi teistega ühesuguseks . " Minu ees seisab valges kitlis arst , süstal käes , ja vaatab mulle otsa . Hirm kisub sisemuse krampi . Täielik paanika . Sisikond justkui kisuks üheks kamakaks kokku ja tahaks kehast välja tungida . Ja ma seisan halvatuna , paigalenaelutatuna . Arst naeratab ja astub lähemale . Tunnen et tahaksin põgeneda , aga ei saa , mu keha ei allu tahtele . Stseen venib ja venib . Uus kaader . Mööda porist teed marsivad lõputud kolonnid automaatide ja hallide barettidega sõdureid . Mõtlen , et miks nende baretid on hallid , need peaksid ju olema sinised . Ma seisan tee ääres ja palun neid : " Laske mind maha ! Palun laske mind maha ! Ma ei taha olla keegi , kes ma ei ole ! " Aga nad ei kuula mind . Nad marsivad mööda ja vaatavad liikumatute hallide nägudega enda ette . Nad ei pööra mulle tähelepanu . " Laske mind maha ! Ma ei taha olla keegi , kes ma ei ole ! " Mu hääl on väsinud , kähisev ja lõpuks ma karjun hääletult . Ma sikutan üht sõdurit automaadirihmast . Ma näen , et ta on minu näoga . Näen , et nad on kõik ühesugused , neil kõigil on minu nägu . Ja ma tunnen meeletut hirmu , et kaon nende hulka ära , lahustun nende seas . Kaader vahetub . Liiga segane pilt kirjeldamiseks . Uus kaader . Hall kabinet . " Nõukogude riik on humaanne . Liigagi humaanne . Vanasti käisid sellised asjad <arv>. paragrahvi alla . Vaata ise - <arv>b - kodumaa reetmine . Tavaline taks oli viisteist pluss viis pluss viis või mahalaskmine . " Uurija teeb väikese halli raamatukese lahti ja näitab . " Vaata ise . Naiivne jõmpsikas , " uurija raputab ehtsa , teesklematu kaastundega pead . " Miks te minuga nii tegite ? Laske mind siis parem maha ! " palun ma , kuid uurija ainult räägib , tema huuled liiguvad , aga ma ei kuule tema häält . Kaader vahetub . Liiga õudne , pole mõtet kirjeldada . Taas uus kaader . Hall lennuki sisemus . " Sa oled nõukogudevastane . Hüppad ilma langevarjuta . Kui ütled : " Ma armastan nõukogude võimu , " saad varju . Kui ei ütle , ei saa . Vali ! " Hüppeinstruktor seisab mu ees , pakitud langevari käes ja naerab . Ma naeran vastu . " Ma tahangi surra , " ütlen ja hüppan lennukist välja . Ma kukun , kukun lõputult . Näen , kuidas langevarjude kuplid avanevad . Taevas ja avanenud kuplid on ühteviisi hallid . Kuid ma ainult kukun , kukun vastu kive puruks . Kuid ma ei sure ega tunne valu . " Miks ma olen veel elus ? Ma tahan surra . " Kaader vahetub . Ma ei suuda meenutada , mida see sisaldab . Uus kaader . Ma jooksen , jooksen lõputult . Kuid soomustransportöör jõuab aina lähemale . See on hall ja kirstukujuline . Masin sõidab mulle otsa . Ma tunnen , kuidas see minust üle sõidab . Mu keha on täiesti sodi . Kuid ma ei tunne valu . Ja ma olen ikka elus , laman ainult jõuetult maas . " Miks ma küll ei sure " Kaader vahetub . Oli soe ja pime . Kobasin käega ja tajusin soojustrassi toru enda läheduses . Hakkasin taipama , kes ja kus ma olen . Olin taas näinud košmaare , olnud maailmas , kus pole värve . Kuid olin košmaaridega harjunud ja õppinud neid mitte kartma . Seekord olid need olnud ainult selgemad ja teravamad . Kogusin tükk aega mõtteid . Ma ei teadnud , kaua olin niiviisi lamanud . Panin laterna põlema . Valu lõi silmadesse . Keha lausa leemendas higist . Tähtis oli , et ma polnud alla teinud . Rüüpasin ahnelt kanistrist õlimaitselist vedelikku , sõin paar leivakääru ning neelasin veel kaks aspiriinitabletti alla . Ma ei tahtnud mitte millestki mõelda . Mõtted olid täis viha ja valu . Tahtsin lihtsalt lamada , kustutasin laterna ning lasin ajal minna . Täielik vaikus , pimedus ning üksindus . Üritasin sellesse süüvida . Varsti kuulsin tasast krabinat ja viiksumist . Hiired olid tulnud leivapuru jahtima . Kobasin käsikaudu koti järele , võtsin leivakääru ja pudistasin veel purukesi maha , et neid kohale meelitada . Minu liigutuste peale nad varjusid . Jäin liikumatult lamama ning hingasin rahulikult ja ühtlaselt . Varsti ilmusid hiired taas lagedale . Ma ei näinud , kus nad on , kuid püüdsin kuulata , õigemini kõigi meeltega tajuda nende asukohta ja tegevust . Kolm korda hirmutasin nad ära , kui põie tühjaks lasin , vett jõin ja leiba sõin . Mul polnud vaja enam lampi põlema panna , et kõike seda teha . Oma kitsukeses maailmas polnud mul enam tarvis valgusallikat . Tunnetasin neid järjest paremini . Viimane kord oli seal alguses kaks vana hiirt . Siis kadus üks vana hiir ära ja tulid kolm hiirepoega . Igaüks neist krabistas ja viiksus erinevalt . Siis kadusid nad kõik ära ega ilmunud tükk aega lagedale . Tundsin neist puudust ja ootasin , et nad tagasi tuleks . Olin rõõmus , kui üks vana hiir lõpuks tuligi . Aeg kulus , sest näljatunne suurenes aegamisi , aga pidevalt . Lõpuks jäin magama . Aga seekord ma enam košmaare ei näinud . Esimene aisting oli valu . Küünarnukk valutas . Järgnevalt tajusin , et laman raudteejaama seina ääres . Õnneks polnud see tänavapoolne külg . Oli varane õhtupoolik , just hakkas hämarduma . Olin soojustrassi punkrist välja tulnud toitu ja ravimeid otsima . Olin oma võimeid üle hinnanud . Ma ei jõudnud jaamani , ehkki alguses oli tundunud , et seisan kindlalt jalul ja suudan vabalt kõndida . Äkki kadus pilt eest ära . Ilmselt polnud ma kaua teadvusetult lamanud . Muidu oleks mind juba üles korjatud . Või oleksin ära külmunud . Peagi tajusin , et keegi seisab mu ees ja vaatab mind . Tõstsin pilgu , see oli noor naine , õigemini tüdruk , roheline karusnahkse kraega palitu seljas ja kandiline karvamüts peas , selline nagu naised Venemaal mõnikord kannavad . Tüdruk tundus väga pikk , kui ta niiviisi minu kohal kõrgus . Mu vaatevälja valitsesid tema pruunid kõrge kontsaga saapad . Olin vait ja ootasin , et ta minema läheks . Aga ta seisis millegipärast paigal . " Mis sa vahid ! " kähvasin vihaselt . Mu hääl kähises . Mõte töötas nüüd juba selgelt . " Küll ikka võib mõni kutt ennast täis lakkuda ! Aja ennast püsti , muidu viivad mendid su kainerisse ! Ja nii kasimata tüüpi pole ma ammu näinud ! " Toon oli mõnitav . " Ma olen täiskarsklane , " vastasin külma vihaga . " Nalja teed või ! Mis sul siis viga on ? " Toon muutus paugupealt . " Kukkusin lihtsalt ära . Palavik on vist päris kõrge . Ei tea , pole kraadinud . " " Ma võin kiirabi kutsuda , " oli tüdruk osavõtlik . " Ei ! " hüüdsin ehmunult . " Siis on lõpp ! " Ma ei tea , miks ma talle järgnevat rääkisin . Instinkt . " Ma olen põgenik ! Olin üle kahe aasta tsoonis . Sain enne tähtaega vabaks . " Laused kukkusid välja hakitud ja katkendlikud . " Kohalikus raudteejaamas võtsid mendid mu kinni ! Tahtsid mu arvele igasugust jama kirjutada ! Lasin jalga ! Üle tuhande kilomeetri olen kaubarongidega logistanud ! Teist sama palju on veel jäänud . " Tõmbasin hinge ja mõtlesin , mida öelda . " Jäin haigeks ja kukkusin ära . Ajan ennast kohe üles ! Mul on siinsamas soojustrassi punkris peidukoht . " Proovisin ennast püsti ajada , aga see ei õnnestunud . Jalad ei kandnud ja toetuspunti polnud kusagilt leida . Kiristasin hambaid ja tundsin , kuidas ila voolab mööda lõuga alla . Sülitasin . Tüdruk seisis kangestunult mu ees , ehmunud ilme näol . Aga millegipärast ei läinud ta ka ära . " Kanaajudega eit ! " käratasin talle . " Ära passi , tee mingi otsus ! Aita mind , hangi mulle toitu ja ravimeid ! Või jäta mind siia ja mine edasi ! Ära ainult vahi niiviisi mulle lolli näoga otsa ! Tee midagi ! " Tundsin , et olen meeleheitest ja vihast segi minemas . Enne kui tüdruk jõudis midagi ette võtta , nägin silmanurgast , et paremalt poolt läheneb kaks miilitsavormis meest . " Mendid tulevad ! " kähistasin ja hakkasin end uuesti püsti ajama . " Mentidele ma küll ennast kätte ei anna ! " mõtlesin raevukalt . Samas mõistsin , et mul pole põgenemiseks enam jõudu . Rebisin endast kõik välja . Sain end peaaegu püsti , kui tundsin , et keegi haarab mul käest . Olin oma ponnistuses tüdruku hoopiski unustanud . Tüdruk heitis mu õlise ja söetolmuse käise hoolimatult üle oma karusnahkse krae . Toetusin korraks raskelt ta õlale . Ta vankus veidi , aga suutis mind suurema vaevata püsti hoida . Mendid jõudsid meieni ja jäid seisma . " See on minu poiss , " kuulsin tüdrukut ütlevat . " Ta on nina täis võtnud . Aga olge paid , ärge teda kainerisse viige ! Ta ei ole paha poiss . Ta elab siinsamas lähedal . Ma aitan tal koju minna ! " Tüdruku toon oli paluv , nägu naeratav . " Mis siis ikka . Me kõik oleme ju inimesed ! Aga teinekord vaadaku ette ! Saab betooni peal pikutada ja kahekümneviiekas läheb nagu niuhti ! " Mendid läksid edasi . " Vahva eit ! Tassib oma poissi nagu jahukotti ! Mida ta küll sellises kasimata kaltsakas leiab ? " kuulsin järelkommentaare . Nõrkusehoog läks mööda , suutsin nüüd vaevaliselt omal jalal käia , ainult vahepeal toetusin tüdruku õlale . " Anna andeks , et ma sulle kanaajudega eit ütlesin . Ma ei mõelnud seda tõsiselt . Ma ei ole mingi mats ! Ma ei tahtnud selle haiget teha , olin lihtsalt meeleheitel . Usu mind , ma ei ole selline , nagu sa mind praegu näed , " püüdsin teda veenda . " Sa usud ? " Tüdruk vaikis ja me komberdasime edasi . Märkasin , et ta juhib mind vales suunas . " Mu punker on teisel pool . Me lähme vales suunas ! " kähistasin . " Mis punker ? Ma viin sind enda juurde . " " Mis su vanemad ütlevad ? " küsisin . " Pole sinu asi ! Pea lõuad ! Endal hing niidiga kaelas , aga pruugib veel suud . Ole vait ! " käratas tüdruk vihaselt . Vaikisime pikalt . " Mis su nimi on ? " küsis ta äkki . " Peeter . Kahe eega . " " Kummaline nimi . Pole sellist enne kuulnud ! " " Mitte kummalisem kui muu maailm , milles me elame . Aga mis sinu nimi on ? " " Nataša . " " Mul vedas , et sa mind üles korjasid . Istuksin muidu juba mendis . Mu elul oleks kriips peal . Aga sul ei vedanud . " " Miks ? " oli tüdruk üllatunud . " Sul tuleb sellest ainult pahandusi . Vanematega näiteks . " Tüdruk naeris . " Me elame emaga kahekesi . Mu ema on arusaaja inimene . " Seisatasin korraks ja vaatasin talle otsa . Et talle silma vaadata , pidin veidi pilku tõstma , sest ta oli minust pikem . " Ta oleks must pikem ka ilma nende kontsadeta , " mõtlesin . Tal oli ovaalne nägu , ilus , kuid teistmoodi ilus , kui olin harjunud , ja tumepruunid silmad . Ja ta oli tugeva kehaehitusega , mitte paks või isegi täidlane , vaid lihtsalt oma pikkuse kohta proportsionaalne . Püüdsin ennast kokku võtta ja võimalikult vähe tema najale toetuda . " Miks sa mind aitad ? " küsisin otsekoheselt . " Kahju hakkas või ? " " Ma ei tea . Võib-olla hakkaski . Ausalt öeldes ma ei tea , miks ma nii tegin . Võib olla ma lihtsalt usun seda , mida sa rääkisid . " Muutusin tõsiseks ja vaikisin tükk aega . Tänava ääres olid viiekorruselised majad . Tüdruk osutas ühele majale : " Siin me koos emaga elamegi . Lähme sisse . Kolmas korrus . Suudad ikka omal jalal trepist üles astuda ? " Noogutasin ja vaikisin endiselt . " Kummaline , ta ei küsinudki , mille eest mind istuma pandi , " ei andnud mõte rahu . Inimelamu soojus ja tüdruku juuresolek mõjusid terava kontrastina pärast kõledaid metalseid vaguneid , külma ja üksindust . Mu vatikuub , müts ja saapad jäid esikusse . Nataša juhatas mind vannituppa . Vaatasin peeglisse , sealt vaatas vastu kõhn , habetunud ja kalk nägu . Ma haisesin . Võtsin oma räpased riided maha . Suutsin end iseseisvalt pesta . Soe vesi mõjus šokina . Jäin vannituppa väga kauaks , nii kauaks , et tüdruk koputas juba uksele ja tundis huvi , kas ma uuesti ära kukkunud pole . Natašal oli Gena-nimeline vanem vend , kes oli kahekümne viie aastane , ega elanud enam ammu ema juures . Sain selga mõned ta vanad riided . Tüdruk andis mulle kraadiklaasi , kraadisin , palavikku polnud enam palju , kõigest kolmkümmend kaheksa viis . Ilmselt oli kõige hullem möödas . Seisin juba jalul . Lihtsalt nälg ja üldine kurnatus . Siis sain süüa . Seda tunnet on võimatu kirjeldada . Ma valitsesin ennast , ei tormanud loomana õgima , mälusin aeglaselt , rahulikult ja pingsalt . Nataša vaatas sõnatult , kuidas ma söön . Ta andis mulle ka mõned tabletid , neelasin need alla . Seejärel laotas ta oma toa põrandale madratsi ja käsutas mind halastamatult pikali . Jäin siiski istukile . Tüdruk istus kušetile ja me ajasime juttu . Sain teada , et ta on seitsmeteistkümneaastane ja käib kümnendas klassis , mis vene keskkoolis on lõpuklass , on mitu aastat tõsiselt spordiga tegelenud ning palju muud olulist ja ebaolulist . Varsti jäin magama , sest tegelikult olin omadega üsna läbi . Aga teadvust ei kaotanud ma enam kordagi . Ma magasin , kui Nataša ema koju jõudis , seepärast ei oska ma öelda , kuidas tüdruk talle asja ära seletas . Igatahes kuidagimoodi pidi ta sellega toime tulema , sest kui ma varahommikul ärkasin , polnud mind välja visatud ja ka mendid polnud mulle järele tulnud . Minu ärgates tüdruk alles magas . Mu enesetunne oli hea . Toas põles väike roheka kupliga öölamp . Tüdruk magas , selg seina poole , tema nägu oli hämaras valguses ilus ja rahulik . Ta oli oma pikad pruunid juuksed patsist lahti võtnud ning need olid padjal laiali . Ta hingas tasaselt ja ühtlaselt . Vaatasin teda mõne aja üksisilmi . Olin olnud kuusteist , kui mind vangi pandi . Nüüd olin juba üheksateist täis . Ma polnud aastaid ühtegi tüdrukut näinud . Olin kohanud ainult paari naismenti ja tsoonikooli naisõpetajaid , tublisid vanemaid naisterahvaid . Aeg , mil tavaliselt tüdrukutega suhteid luuakse , oli vahele jäänud . Mulle näis , et elu on kõigest peenike niit . Kuidas Nataša oligi öelnud ? Hing niidiga kaelas . Mitte ainult eile . Kogu aeg - eile , täna , tulevikus . Alles lamasin koomas soojustrassi punkris , seltsiks hiired . Aga täna pikutan soojas toas , kõht täis , ja imetlen magavat tüdrukut . Kuid olin olnud ka rõõmsameelne keskkoolipoiss , kelle toonased mured tundusid nüüd nii tühistena . Ühel päeval kadus kõik ja olin juba Patareis . Mul oli olnud maailma parim Õpetaja , kuid ühel päeval ta vaid ütles , et peab vastu mitte üle tunni . Ja ta oligi läinud . Pontšikusööja ment võis otsustada mu saatuse mõne sekundiga . Kahe ampsu vahel . Tajusin , et kõik võib muutuda päeva- , tunni- või ka sekundipealt . Seepärast tunduski elu kõigest peenikese niidina , mis võib iga hetk katkeda . Nüüd mõistan elu peenikese köiena üle kuristiku . Ühel pool on teod , mida ei saa mitte kunagi tagasi . Teisel pool on väärdunud olemus . Nii lihtne on kukkuda . Ma mõtlesin elu üle ja vaatasin magavat tüdrukut , kuni taas uinusin . Kui ärkasin , oli juba suur valge väljas . Ta istus kirjutuslaua taga ja luges midagi . Ta juuksed olid uuesti patsi punutud . Tal oli roheline nööpidega kleit seljas . See tõi tema keha piirjooned selgelt esile . Ta adus , et ma vaatan teda . " Mis sa vahid ? " kordas ta minu esimesi sõnu meie tutvumisel . Kuid ta naeratas . " Sa ei läinudki kooli ? " " Kuidas ma sain minna ? Ma pean ju passima , et sa vedru välja ei viskaks ! " " Ei kuulu mu tänasesse päevakavasse ! Ole hea , anna kraadiklaas . " Ma kraadisin , palavik oli langenud alla kolmekümne kaheksa . " Kolmkümmend seitse kaheksa . Peaaegu mitte midagi , " ütlesin . " Mitte midagi ! " osatas tüdruk . " Mängid kõva kutti ? " Nägin , et ta on üsna terava keelega . " Ei mängi ! Ega ole . Alles eile ei suutnud su kõva kutt isegi omal jalal käia ! " " Üleeile , " tegi ta paranduse . Taipasin , et olen maganud rohkem kui ööpäeva . " Teeme vaherahu . Ma ei nori tüdrukutega ! " Tõstsin korraks käed . " Ma ei nori jälle santide ja haigetega . Ema sõbranna , ta on arst , tuleb täna sind vaatama . Ta pidi juba eile tulema , aga ei saanud . Mu ema nimi on muide Anna Ivanovna , et sa teaksid . Ta on õpetaja . Mitte samas koolis , kus mina käin , " lisas ta kiiresti . " Lähme nüüd sööma ! " Tüdruk pööras selja , kuni ma end riidesse panin . Sõime ja pärast sööki vaatasin korteris ringi . Ma ei tundnud enam vajadust kogu aeg lamada . Mind hämmastas , kui kontrastne oli Nataša ja tema ema kodu ümbritseva näotu väliskeskkonnaga võrreldes . Hiljem , ajateenistuses olles , veendusin , et see pole erand , vaid pigem reegel vene intelligentide ja ka lihtsalt korralikes vene perekondades . Nende kodu ei olnud jõukas , kaugel sellest . Õpetaja palk pole ju teab mis suur , kahetoaline standardkorter ning standardsed mööbliesemed . Kuid kõik oli väga puhas ja väikesed asjad - mõned pildid seinal , perekonnapildid ja maalide koopiad , iluesemed riiulitel , muud pealtnäha pisikesed detailid - lõid isikupärase õhkkonna . Palusin Natašal hankida hügieenitarbed - hambaharja ja -pasta ning habemeajamiseks vajaliku ning pärast väikest kõhklust ja instrueerimist läks ta neid ostma . Kui ta tagasi tuli , tabas ta mind kätekõverduste tegemiselt . Ma eriti ei pingutanud , arvasin , et on kasulik teha midagi kehalist , aeglaselt ja rahulikus tempos . Rohkem olin küll ennast venitanud ja vaibal lamanud ning hingamist korrastanud . Ikkagi ilmusid laubale väikesed higipiisad . " Sa oled ikka segane küll ! " kuulsin kommentaari . " Segases maailmas ei jää lihtsalt muud üle , kui segane olla , " vastasin . Peagi tuli Nataša ema sõbranna ja vaatas mind läbi . Kopsupõletikku ei olnud , nagu ma arvasingi . " Tugev külmetus , mille mõju on suurendanud organismi üldine kurnatus ja alatoitlus , " pandi mulle diagnoos . " Vähemalt nädal aega voodire ? iimi ! " Kuid ma ei tundnud ennast kurnatu ega alatoidetuna . Nädal aega voodis ei kavatsenud ma ammugi olla . Pärast arsti lahkumist kraapisin habemetüüka maha , pesin hambaid ning tegin välimuse korda . Lasin vanni vett ja hakkasin oma riideid pesema . Ladistasin parajasti vannitoas , kui Nataša tuli vaatama , millega ma tegelen . " Mis sa jamad , ema tahtis need ise ära pesta ! Ta lihtsalt ei jõudnud ! " " Ma olen ise endale teener , " vastasin ja jätkasin sokkide pesemist . Need oleks võinud seina äärde püsti panna . " Sind ei tunne enam äragi , " hindas tüdruk mulle näkku vaadates . Ma vaikisin . Mässasin riietega mitu tundi . Vahepeal pidasin vahet ja istusin toas ning ajasin Natašaga juttu . Ta tegeles kooliasjadega . Aitasin tal mingi matemaatikaülesande lahendada ja ta küsis minult midagi ajaloost . " Näha on , et sa olid koolis hea õpilane , " kuulsin kommentaari . " Olin , " vastasin nukralt . " Mõtlesin dessukooli minna . " " Kuhu ? " " Õhudessantvägede sõjakooli . See on Rjazanis . Nüüd ei lähe ma enam kuhugi . Kõik teed on ees püsti . " Kuid ikka veel ei küsinud ta , mille eest mind kinni pandi . Raamaturiiul oli neil ema toas , vaatasin ka raamatuid . " Kui tahad , võta ja loe midagi , " pakkus tüdruk . " Need , mis võiksid huvi pakkuda , olen juba läbi lugenud . Mis ei paku selle peale on mõttetu aega raisata . Üht-teist ehk leiab . " Kehitasin õlgu . Nataša vaatas mind imestunult , kuid ei öelnud midagi . Vaatasin korteris tähelepanelikult ringi . Paar pistikupesa oli katki . Köögis oli üks elektrijuhe ohtlikus seisus . Vannitoas tilkus kraan . Pisiasjad , mida naisesilm võib-olla ei näe . Vannitoas oli ka torudega probleeme , aga nii keerulise asjaga polnud ma kunagi tegelenud . " Sellega ei tule toime , " mõtlesin . Ei tasunud oma oskusi üle hinnata . " Mida sa uurid ? " küsis tüdruk . " Vaatan , kus teil paremad asjad on , et need kotti toppida ja jalga lasta , " vastasin tõsisel toonil . Tüdruk kangestus hetkeks . " Lased ennast liiga lihtsalt haneks tõmmata , " muigasin . " Kes tahtis hommikul vaherahu teha ? " tuli turtsakas vastus . " Vaherahu kehtib . Mis tööriistu teil siin on ? " " Tööriistu ? Eriti pole midagi . Mehi majas pole . Isa läks emast üle kümne aasta tagasi lahku . Ja Gena elab ka juba ammu omaette . Haamer ja naelu vahest on . Mida sa teha tahad ? " " Mõtlesin , et teeks teil mõned asjad korda . Pistikupesad ja elektrijuhtme näiteks . Ma veel vaatan . Mis ma ikka kogu aeg niisama passin . " Tüdruk oli üllatunud . " Kas sulle meeldivad majapidamistööd ? " küsis ta . " Ma vihkan neid , " ütlesin . " Väldin , kui vähegi võimalik . " " Miks sa siis tahad neid teha ? " " Sina ja su ema olete lihtsalt nii palju minu heaks teinud . Ma püüan teie heaks ka midagi teha . Anna mulle leht paberit ja kirjutusvahend ! " Istusin kirjutuslaua taha ja asusin tööle . <arv> pistikupesa . <arv> meetrit elektrijuhet . Näpitsad . Indikaator . Terav nuga . Isoleerpael . Pehmet alumiiniumplekki . Plekikäärid . Haamer . Papinaelad kirjutasin . " Mida selle kuradi kraani parandamiseks vaja on ? Mingeid mutrivõtmeid ? Peab täpsemalt vaatama . Tüdrukule peab kõik ette näitama , muidu ei tule midagi välja , " mõtlesin . Polnud üldse raske plaan . Palju kergem kui näiteks põgenemisplaan . Kentuurasõdade plaanidest ei maksa rääkidagi . Tüdruk jälgis , mida ma teen . " Sa kirjutad tundmatus keeles , " ütles ta . " Ma olengi salapärane tundmatu . Aga tegelikult olen ma Dominikaani Vabariigi spioon ! " " Ära jama . See on kusagil Aafrikas . " Tüdruk naeris . " Ei . Kesk-Ameerikas . Seal kasvatatakse banaane . Lamad puu all , teed suu lahti ja ootad , kuni banaan suhu kukub . Tööd polegi seal vaja teha nagu siin . Tsoonis ütlesid ka mõned tüübid , et töö on lollide ja puuhobuste jaoks . " " Mis neist saanud on ? " " Kellest ? " Ma ei saanud küsimusest aru . " Neist tüüpidest . " " Neist ? Mis seal ikka , istuvad aga tsoonis . Vahepeal käivad korra väljas , siis istuvad jälle edasi . " Kehitasin õlgu . " On vaja hankida mõned materjalid ja tööriistad , " jätkasin . " Ma teen nimekirja . Näe , kaks sellist pistikupesa , nii pikk jupp sellist juhet . " Seletasin ja näitasin tüdrukule üksikasjalikult , mida hankida . " Kust ma need asjad saan ? " küsis ta kõhklevalt . " Tööstuskaupade kauplusest . Mõnda asja pole vist poest saada . Sa peaksid ju majaelanikke tundma , vahest mõnel meistrimehel on . Või on siin läheduses mõni tehas . Küsi sealt . Lõppude-lõpuks on teil koolis vähemalt kolmandik , kui mitte pool klassi meessoost . Pane kutid tööle ! Sa oled ju nutikas tüdruk . Ma ei pea sulle kõike ära seletama nagu väikesele lapsele . Sul on endal pea õlgadel ! " Nii leidsin endale paariks järgnevaks päevaks tegevust . Nataša ja ta ema usaldasid mind juba sedavõrd , et mind jäeti päeval üksi koju . Igal õhtul , kui Nataša koolist tuli olime koos ja ajasime pikalt juttu . Tüdruku emaga suhtlesin vähe , ta oli õhtuti kaua tööl ja ma läksin vara magama . Mul tekkis tunne , et oleme Natašaga tuttavad juba ammusest ajast . Ta tundus mulle palju tugevama iseloomuga , kui tüdrukutel tavaliselt . Või mida ma tüdrukutest teadsin ? Ka paistis mulle , et ta oli jõudnud elus juba haiget saada . Ta ei üritanud enam kuigivõrd minu kallal nokkida , vahetevahel pidin seda siis ise tegema , et igav poleks . Istusime teineteise seltsis ja kui ma teda vaatasin , tunnetasin elektrit meie vahel - see pinge oli sama kiiresti kasvanud , kui ma olin kosunud . Aga paranesin ma ruttu ja juba neljandal päeval oli palavik peaaegu täielikult kadunud . " Vahest võtaksite veel pannkooke , " pakkus Nataša ema . Ta oli viiekümne ringis hallinevate juustega naine , samasuguse tugeva kehaehitusega nagu Natašagi , kuid sealjuures sale ja hoolitsetud välimusega . " Tänan teid , Anna Ivanovna . Te olete väga hoolitsev . Aga ma ei tahaks surra liigsöömise kätte . " Naeratasin ja jõin väikeste lonksudega teed . Nataša turtsatas . " Nataša , ära ole nii kasvatamatu . " Ema vaatas teda etteheitva pilguga . " Teie tütar , vastupidi , on hästi kasvatatud . Väga iseseisev ja nutikas . Hankis kerge vaevaga kõik , mis mul oli tarvis . Muidu poleks ma mitte midagi suutnud ära parandada . " Nägin , kuidas Nataša punastas . Käes oli minu kuues päev perekond Kolesnikovide juures . Oli reede õhtupoolik ja Anna Ivanovna oli valmistanud pidulikuma õhtusöögi , et ära märkida minu , kuidas ta ütleski , töösaavutusi . Tegelikult oli see üldse esimene kord , mil ma Nataša emaga pikemalt vestlesin . Õhkkond oli ajapikku väga õdusaks muutunud . Mulle tundus , et mul on õnnestunud tugevasti häirida tema kujutelma tsooni pätist , kelleks ta alguses mind õigustatult pidas . " Olen teile väga tänulik . Te tegite meil nii palju asju korda ! " ütles Anna Ivanovna . " Mina pean olema teile tänulik . Kui Natašat poleks olnud , oleksid me ilitsionäärid mu kinni võtnud . Või oleksin soojustrassi punkris maha kärvanud . Teeb ühe välja , " lõpetasin otsustavalt . Viisakate väljendite kasutamine ning respekti ülesnäitamine tundusid Anna Ivanovna seltskonnas enesestmõistetavad ja loomulikud . Aga kuidas sa ütled mendi asemel militsionäär ? Või et : oleksin surnud ebakangelaslikult haiguse ja nälja kätte soojustrassi kollektorsõlmes või hargsõlmes või mis iganes sõlm see ka oli ? " See on loomulik , et püüan teie heaks midagi teha . Kuid võlga , mis mul teie ees on , pole võimalik kunagi tasuda . " " Mis te nüüd , " tõrjus Anna Ivanovna . " Muide , kes teie vanemad on ja millega nad tegelevad ? " püüdis ta juttu teisale viia . " Sel pole tähtsust , " vastasin . " Ma ei sooviks sellest rääkida . " Anna Ivanovna vaikis . " Aga kust kandist te pärit olete ? Te räägite nagu Pihkva või Novgorodi kandist pärit inimene . Samas te kasutate väljendeid , mida tavaelus kunagi ei kasutata . Need pole valed , aga ma ütleksin , et need on kirjanduslikud . Paistab , et olete palju lugenud . Tsooni argoo , selle tunneb ka ära , ehkki ma sellest eriti midagi ei tea . Kuid mõnikord te ütlete midagi , mis on kummaline . Mitte vale , vaid kummaline . Selle peale lihtsalt ei tule , et niiviisi öelda . " " Te olete vene keele ja kirjanduse õpetaja ? " " Ära arvasite , " naeratas Anna Ivanovna . " Kuid te ei öelnud emakeele ja kirjanduse õpetaja . Tavaliselt öeldakse nii . Järelikult te pole venelane ? Või ei soovi te ka sellest rääkida ? " " Tavaliselt õnnestub mul vähemkogenuma keeletunnetusega inimesi mõni aeg ära petta . Pean vahepeal väikesi pause , et mõelda . Võin jätta kaalutleva ja oma sõnade üle järele mõtleva inimese mulje , kuid tegelikult ma lihtsalt mõtlen , mida järgmisena öelda . Mõnikord on see päris raske . Olen vene koolis käinud ainult kolm veerandit , tsoonis loomulikult . " " Ja mis keeles te siis enne õppisite ? " Anna Ivanovna hääletoon reetis tõsist uudishimu . " Ma käisin eesti koolis . Meil on oma koolid ja ülikool . Oma kultuur . " " Olin aasta Usbekistanis praktikal . Seal küll midagi sellist ei olnud . Seal on venekeelne keskkool . " " Meil pole Usbekistan . Me oleme valged inimesed nagu teiegi . " " See oligi see tundmatu keel , milles sa kirjutasid ? " küsis Nataša . Ta oli vaikinud ja jälginud , kuidas ma ta emaga vestlen . Noogutasin . " Nataša , tabasid sa ära ? " päris ema tütrelt . " Vähe kahtlane tundus . Aga ma arvasin , et sa kasutad mingit tänavakaakide slängi . Või et viskad niisama kildu ! " " Nataša , " ütles ema etteheitvalt . " Eesti , " venitas Anna Ivanovna mõtlikult . " Mu kadunud isa , Nataša vanaisa , on Eestist rääkinud . Ta sõdis seal . Ta rääkis , et seal olid väga ägedad lahingud . Fašistid ja kohalikud natsionalistid olevat kõvasti vastu pannud . Palju meie omasid oli saanud surma . " " Mu vanaisa oli ka seal , " ütlesin . " Tõsi või ? " oli naine üllatunud . " Ta sõdis teie isa vastu . Vana Valter on ka rääkinud , et olid ägedad lahingud . Narva all ja Sinimägedes . Punaarmee olevat nii ägedasti peale tunginud , et laibad jäänud hunnikutes kuulipildujapesade ette . Ei olevat enam lastagi näinud . Võib täitsa tõsi olla , sest küürakas-Elmar rääkis ka sama juttu . Vanaisa pole midagi jutustanud . Ta ei saakski rääkida , sest ta langes sõjas . " Toas valitses tükk aega vaikus . Nagu oleksin tuppa käsigranaadi visanud ja selle plahvatus toasolijad tapnud . " Anna Ivanovna , ütlesin seda sellepärast , et püüan inimestele , keda austan , alati tõtt rääkida . " Jäin korraks vait ja mõtlesin palavikuliselt , mida öelda . Alles nüüd taipasin , millega olen hakkama saanud . Aga nüüd ei saanud enam peatuda . " Oleksin võinud teile mida iganes kokku valetada . Oleksin võinud näiteks öelda , et mu vanaisa oli kohaliku kompartei peasekretär . Kust teie teate ? Ja kuidas te saaksite või kas te vaevuksitegi seda kontrollima ? Aga ma ei teinud seda . Asi oli lihtsalt nii , nagu oli , mehed võitlesid ja enamik notiti maha või saadeti Siberisse . Paljud ka reetsid . Praegu on ka asi nii , nagu on . Meil on enamus kommunistid või on sunnitud neile alluma . Sõda oli sõda , meie omad võitlesid meie eest ja teie omad teie eest . Meie viga oli see , et me kaotasime . Muidu ei istuks ma siin ega naudiks teie külalislahkust , " tõin ühe hooga kuuldavale . " Mille eest teid istuma pandi ? " tuli kuidagi vaevaliselt üle Anna Ivanovna huulte . " Te ei ole ju pätt või varas ? " " Relvade omamine , põgenemine vahi alt ja ebaseaduslik riigipiiri ületamise katse , " vastasin lakooniliselt . " Kas te olite ka natsionalistlik bandiit ? " Küsimus oli esitatud täiesti tõsimeeli . " Ei , õppisin keskkoolis . Kümnendas klassis . " Ma muigasin kibedalt . " Nagu Nataša ? " Anna Ivanovna hakkas šokist üle saama . " Ei , meie koolis on üksteist klassi . Viimane vastupanuvõitleja püüti juba ammu , seitsmekümne viiendal aastal , kinni . Ega ta enam sõdinud , varjas ennast niisama metsas . Mäletan , läksin siis just esimesse klassi . Mendid lasid ta maha . " Mõistsin , et ma ei peaks kõike seda rääkima , aga ma ei saanud enam pidama . " Te ütlesite , et ma pole varas . Ausalt öelda olen . Enne tsooni ei olnud , vahest raksus käisin . Nagu poisikesed ikka . Nüüd olen . Kui tsooni jõudsin ja esimene kord sauna läksin , vehkis keegi aluspüksid sisse . Mul ei jäänud muud üle , kui ise ka püksid pihta panna . Esimesed ettejuhtuvad virutasin ära , ei saanud ju palja tagumikuga mentide ees seista . Ja nüüd , kui ma põgenesin , varastasin ühelt mehelt mütsi . Ta püüdis mind takistada , kui ma perroonil jooksin . Sellesama mütsi , mis mul peas oli , kui Nataša mu siia tõi . Palja peaga kaua väljas ei ole . Muud ei jäänud üle . " Tajusin , kuidas mõlemad naised mind üksisilmi vaatavad , aga ma ei tajunud nende emotsioone , sest olin keskendunud iseendale ja sellele , mida tahtsin öelda . " Aga mendid võtsid minult tuhat ükssada kolmteist rubla ära , kogu raha , mis ma tsoonis teenisin . Üle aasta tegin aitäh eest tööd . Jope , kindad ja mütsi võtsid samamoodi ära . Samuti kõik mu isiklikud asjad ja paberid . Paks major tõmbas mu vabanemistõendi puruks ja ainult irvitas . Ütles , et kaotasin ära . Mis trikiga ma nüüd oma passi kätte saan ? Need asjad , mis mul kinnivõtmise ajal seljas olid , need olid ammu kaduma läinud . Mul olid täitsa korralikud riided . Mul oli hea kell . Sada viiskümmend rubla maksis , ise ostsin välismaalase käest . Laadisin rohkem kui ühe päeva jaamas vaguneid , et selleks raha teenida . Nüüd mõni ment kannab terviseks . Ise vargad ja muudavad kõiki teisi ka varasteks , " ütlesin südametäiega . Mu aastaid kogunenud tunded otsisid väljapääsu . " Kas siis kinnipidamisasutused ei kasvatagi kurjategijaid ümber ? " küsis Anna Ivanovna kuidagi ehmunult . " Muidugi kasvatavad ümber , Anna Ivanovna . Ainult nad kasvatavad inimesi kurjategijateks . Kes ma olin enne kinnikukkmist ? Ma ei soovinud kellelegi kurja , ei teinud kellelegi halba . Vähemalt mitte tahtlikult , kui midagi kukkuski halvasti välja , siis kogemata . Ja siis oli mul häbi ja halb olla ja ma püüdsin asju heaks teha . Igatahes polnud ma kurjategija . Aga kes olen ma nüüd ? Ma ei tea , kes ma nüüd olen . Mul pole enam oma kohta elus . " Vaikisin mõne aja ja kogusin mõtteid . Kõhklesin tükk aega . Aga ma ei suutnud seda enam enda sees pidada . " Mind pandi kuuks ajaks Patarei hullumajja , Patarei , see on eeluurimisisolaator Tallinnas , Eestis . Olen ma hull ? Ilmselt ei ole , sest sel juhul poleks mind kohtu alla antud . Võib-olla nad tahtsidki , et ma hulluks läheks ja jääkski sinna ? Ma ei tea . Ma ei oska öelda . Mulle anti tablette ja tehti süste . Igasuguseid rohte , aminosiini ja teisi sin- ja um- lõpulisi rohte , mida antakse ehtsatele hulludele , et nad ei märatseks . Tabletid võis paraskisse visata , aga süstide eest polnud pääsu . Need rohud muudavad inimese nõrgaks ja loiuks . Enam muud ei tahagi kui naril lamada . Ei suuda enam mitte midagi teha ega ennast kokku võtta , mõte liigub aeglaselt , vahepeal justkui katkeb . Ei mäleta enam , mis juhtus . Iga kord , kui arst tuli , tundsin meeletut hirmu . Sees tõmbus kõik kokku , kõik justkui lagunes ära . Aga ma seisin rahulikult paigal , sest ma teadsin , et kui hakkan rabelema , saan suurema doosi ja kõik läheb ainult veelgi kiiremini veelgi halvemaks . Ka te usute mind ? Usute ? " Ma ei olnud neile otsa vaadanud , kui ma rääkisin . Nüüd vaatasin Anna Ivanovnale silma . Nägin , et ta on kohkunud . Ta ei saanud sõna suust , ainult noogutas . Aga ma tundsin , et iga lausega läheb kuidagi kergemaks . " Kui ma sealt välja sain , olin omadega täiesti läbi . Ma ei tundnud enam millegi vastu huvi , lamasin ainult naril . Tundsin , et olen eikeegi , hullem kui mõni joodik tänaval . Inimvare . Kuid mu kentuura aitas mind , kentuura on kamp kutte , kes on tsoonis üksteise eest väljas , nagu perekond . Nad kaitsesid mind . Kuid kaua poleks nad saanud seda teha , sest tsoonis pole nõrkadele kohta . Ainult neid , kes ise suudavad enda eest seista , suudab ka kentuura aidata . Iga päev mõtlesin , mis oli minuga tehtud , iga päev elasin kõike uuesti läbi . Vihkamine oli ainus , millele võisin toetuda . Aegamisi muutusin uuesti tugevamaks ja mida tugevamaks ma muutusin , seda suuremaks kasvas ka viha . Vihkan kõiki kommareid . Ja kõiki , kes nende käske täidavad . Kogu süsteemi . " Tõmbasin hinge . " Ma püüdsin põgeneda , aga ei õnnestunud . Mind on ikkagi ümber kasvatatud , ma ei tea enam , kes ma olen . Võib-olla on hoopiski süsteem õige . Võib-olla kõik peabki nii olema ja ainult mul on midagi viga ja ma ei saa sellest aru . Ma ei ole enam milleski kindel . Ma ei tea . Ja kuhu ma põgenen , kui mul ei ole enam oma kohta elus ? Kui mendid ütleksid , et tule välja , me halastame sulle ja laseme su siinsamas jaoskonna seina ääres maha , ma tuleksin . Sest see on ainult hetk . Aga minuti pärast oleks see möödas . Ja see pole mitte midagi ümberkasvatamisega võrreldes sest ümberkasvatamine see kestab terve igaviku . " Jäin vait . Mõlemal naisel olid pisarad silmis . Mu kõrvus kumises . Sees oli tühjus , mida ma polnud ammu tundnud . Valitses vaikus . Jälle oli käsigranaat tuppa visatud , ainult eelmisest veel suurema lõhkejõuga . " Milleks ma rääkisin seda kõike ? Oleksin võinud öelda , et olen huligaan ja kakluse eest kinni pandud . Sellest saadakse aru ja antakse andeks . Nooruses ikka juhtub . Aga nüüd ? " Anna Ivanovna vaikis pikalt . Hoopiski Nataša tegi suu lahti : " Mu ema on ka partei liige . Kas sa vihkad ka teda ? " Ta pühkis pisarad silmist ja vaatas vastust oodates mulle tõsise näoga otsa . Ma vaikisin tükk aega . Ma teadsin , mida tüdruk kuulda tahtis . Ma tahtnuksin ise ka nii vastata . " Anna Ivanovna , te olete suhtunud minusse nagu oma pojasse . Mida paremat võiksin ma kelleltki loota ? Kui ma ütlesin , et ma ei suuda seda kuidagi tasuda , siis mõtlesin seda tõsiselt . Kui ma ütlesin , et vihkan kõiki kommareid , siis ei mõelnud ma seda vähem tõsiselt . " " Kuidas sa julgesid ! Kuidas sa võisid öelda , et vihkad minu ema ! Minu ema on maailma parim inimene ! " Olime kahekesi Nataša toas , seisime teineteise vastas . Ma vaikisin . Sain aru , et tüdruk lööb mind veel enne , kui ta ise seda tajus . Õigemini adusin kavatsust lüüa , sellele eelnevat meelelist seisundit . Hoomasin , kuidas kavatsus väljendub näo ja silmade ilmes . Siis nägin , kuidas see muutub keha ja käe liikumiseks . Oleksin võinud käe ette panna . Kõrvale oleksin jõudnud põigata kaks-kolm korda . Ilmselt oleksin jõudnud isegi paluda , et ära löö . Kuid ma seisin , käed kõrval , ja ootasin . Olin selle ära teeninud . Tundsin , kuidas löök tabas põske . Hea löök oli . Õieti tehtud , nagu tahaks käe keha küljest minema visata . Mu pea nõksatas . Tundsin löögi tugevust ja mõistsin , et kui see oleks nina tabanud , oleks luu jälle paigast olnud . Viiendat või kuuendat korda , ma ei mäletanud enam . Olin kavatsenud paigal seista , kõik vastu võtta , mis tüdruk iganes teeb , asjad kokku panna ja minema hakata . Kuid mu keha reageeris . Ma ei löönud tüdrukut , oh ei , kuid mu parem käsi haaras tal randmest ja väänas seda tugevasti . Astusin sammukese ettepoole , küünarnukk paiskus üle ta käe ja ma tõukasin ta tahes-tahtmata pikali . Ta kukkus voodile , kuid lõi õla vastu voodi puitäärt . Näha oli , et ta sai valusasti haiget ning kuidas ta valuga võitleb ega taha nutma hakata . " Ma ei löö kunagi naist , " ütlesin . " Isegi naismenti mitte . Vahest ainult siis , kui kallale tuleb . Kuid ükski naine pole ka mind ealeski löönud . Sina olid esimene . " Tüdruk vaikis kangekaelselt ja võitles pealetükkiva nutuga . " Anna andeks , " palusin ma . " Mul polnud mõtteski su ema solvata . Ammugi ei tahtnud ma sulle haiget teha . Aga ikkagi tegin . Ma ei taha kedagi vihata . Ma ei taha isegi kommareid vihata . Ma ei suuda unustada või andeks anda , mis mulle tehtud on , aga ma ei taha kedagi vihata . See hakkab mu enda vastu pöörduma . Ma olen sellest segi minemas . Ma püüan sellest üle saada , kas või sinu pärast . Sa oled minu jaoks teinud rohkem , kui keegi teine siin maailmas , aga ma teen just sulle haiget ! Ainukesele inimesele , kes minust on hoolinud . Sa oled mind rohkem aidanud , kui sa ise suudad mõista . Mis on kogu maailm sinu kõrval ? Tühi koht . Mul ei ole mitte kedagi peale sinu . Anna mulle andeks , " palusin . Olin väga kurb . Tüdruk hakkas alles nüüd nutma . Istusin tema kõrvale ja vandusin ennast maapõhja . " Kas said väga haiget ? " Ma võtsin ta käe ja katsusin rannet . Ei näi midagi tõsist olevat . Masseerisin rannet ettevaatlikult . " Õlg sai sul ilmselt haiget . Las ma vaatan . " Kompasin tüdruku õlga , ta oiatas tasa . Masseerisin haiget kohta . " Sinikas tuleb . Küllap jääb tükiks ajaks valusaks . Palun anna mulle andeks . Võid mind lüüa , kui tahad . Ära palun ainult enam nuta . " " Su põsk on täitsa punane , " ütles tüdruk ja pani käe vastu mu põske . " Põsenukk , see on osa kolbast . Kolp on kõva . Sellele ei tee üks löök midagi , " ütlesin ükskõikselt . Milleks pöörata tähelepanu sellisele pisiasjale ? Järsku tundsin , et tüdruk silitab mu põske ja lühikesi juukseharjaseid hoopis teistmoodi , kui katsutakse haiget kohta . Ning minagi ei masseerinud enam tüdruku õlga , vaid paitasin seda . Ja kui ma tüdrukule silma vaatasin , mõistsin eksimatult , mis tema silmis on . Olin hoomanud seda tüdruku esimesest käepuudutusest alates . See oli väga võimas , nagu tõusulaine . Selles olid kõik need aastad väljaspool tüdrukute seltskonda , kõik tundmused , mis minus üle voolasid ja väljapääsu otsisid , ohu ja ja elu hetkelisuse mõistmine . Ma teadsin , mis see on . Instinkt . Tung . Kuid olin tundnud tüdrukut ainult mõned päevad . Ta meeldis mulle , kuid ma keeldusin uskumast , et mul on tema vastu tunded . Õigemini surusin neid maha . Ja ma võtsin oma käe ära . See oli meeletult raske . Tüdruk aga silitas tasakesi mu pead , nagu ennegi . Olin kangestunult paigal . " Tead , miks ma nutan ? " küsis ta . " Sest sa said haiget . " " Ei . Ma sain aru , mida sa mulle ütlesid . Tead sa ise , mida sa mulle ütlesid ? " Tüdruku nägu oli mu näole väga lähedal . " Kas tead ? Ma ei suuda pooltki nii ilusti öelda , aga las ma proovin ! " " Kui me tuttavaks saime , ütlesid sa mulle : " Kanaajudega eit ! " Kuid tegelikult sa ei mõtle nii . Sa mõtled , et ma olen ilus , nutikas , iseseisev , hästikasvatatud ja ei jaksa kõiki omadusi üles lugedagi . Paljud kutid toovad lilli , ütlevad komplimente ja üritavad külge lüüa . Ütlevad , mida iganes . Nad arvavad , et ma selle peale , " Nataša vaikis korraks ega lõpetanud lauset , " sest tegelikult nad mõtlevad , et ma olengi just see - kanaajudega eit . Ja ma ei tea , kes nad on . Ma pole neid üheski raskes olukorras näinud . Sa ütlesid enne , et sa ei tea , kes sa oled . Selle eest mina tean . Sa oled kutt , kes jääb iseendaks ka siis , kui lamab nõrkenuna raudteejaama seina ääres ja mendid on kahe sammu kaugusel . Kui sa teinekord kahtled iseendas ega tea , kes sa oled , siis minu jaoks oled sa kutt , kellesse ma usun ! " Ma ei tee katsetki kirjeldada , mida ma neil hetkedel tundsin . Ma lihtsalt vaatasin tüdrukule silma . " Hästikasvatatud tüdruk ei suudle poissi esimesena , " ütles Nataša mõne aja pärast ja naeris . Ja ma suudlesin . Iga inimene tunneb armastust . Nüüd mõistan , et need , kes on elanud armastuse puuduses , tajuvad seda palju teravamalt . Ning need , kes on elanud vihkamises , tunnetavad seda ängistava teravusega või ei tunne üldse . Nataša suudles vastu . Tema kleidinööpide kinnitus oli keeruline ja paar nööpi kukkus eest . " Ära ole nii tormakas ! On sul palju tüdrukuid olnud ? " küsis ta . Raputasin pead . " Kas sa arvad , et olen mõni Casanova või ? " Ja me mõlemad naersime . Ja ma püüdsin mitte olla tormakas . Kui ärkasin , tundsin kõigepealt tüdruku juukseid oma näol . Siis tasast hingamist ja tema keha , mis oli tihedasti mu vastu surutud . Ma polnud kunagi varem niimoodi ärganud . Tundsin seletamatut rahu ja teistmoodi väsimust , mitte sellist , nagu pärast rasket pingutust või trenni . Meeltes oli vabanemise tunne . Justnagu tunnetaks elu tukset iga keharakuga . Nataša magas veel . Ta hoidis mul tugevasti ümbert kinni ja tema keha raskus oli meeldiv . Toas oli valge ja mõistsin , et käes on keskpäev . Lamasin liikumatult tükk aega , sest ma et tahtnud teda äratada . Suudlesin teda vaid mõned korrad , tasakesi , et tema und mitte häirida . Kuid lõpuks ei suutnud ma end pidada , suudlesin tugevamini ja ta tegi silmad lahti . " Oled sa ka väsimatu . " Ta naeratas , suudles mind kergelt vastu ja ringutas . " Issand , mis kell on ? Pool kaksteist ! Olen sisse maganud . Koolis varsti enam üldse ei käigi ! Ah , täna on nagunii laupäev . " Ta ei paistnud sissemagamise üle kurvastavat . " Ma tahan , et sul oleks hea , " ütlesin . " Ongi . Sa õpid meeletult kiiresti ! " " Oled sa paljude kuttidega olnud ? " Mõtlesin , et kui see nii oleks , häiriks see mind väga . " Oh ei . Mul oli üks kutt , sportlane , nagu minagi olin . Minust kolm aastat vanem . Saime spordilaagris tuttavaks , umbes kaks aastat tagasi . Ta meeldis mulle õudselt , pikk ilus kutt . Saime ainult harva kokku , sest ta elab hoopis teises linnas . Umbes poole aasta eest sain juhuslikult teada , et tal on oma linnas ka tüdruk . Kõik , mis ta rääkis ja lubas , oli lihtsalt vale . Mõttetud tühjad sõnad . Ma sain väga haiget . Nii väga et ah pole mõtet sellest rääkida . " " Kas sa sellepärast ei teegi enam sporti ? " " Võib-olla . Võib-olla sellepärast ka . " " Mis sellest kutist saanud on ? " küsisin . " Tuli just Liidu meistriks . Võib olla pääseb olüpiamängudele . Kui meie omad sinna üldse lähevad . Aga ei huvita . " Kuulasin vaikides . " Aga sa tead , et varsti pean ma minema ! " Tundsin ennast nagu sõdur , kes on pärast väga pikka ja rasket rännakut ainult korraks , vaid hetkeks maha istunud , aga juba saanud käsu viie minuti pärast minekuvalmis olla . " Tean . Aga sa pole mulle ka mitte midagi lubanud . Loodan , et leiad mind kunagi uuesti üles . Praegu pole vaja sellele mõelda . Lähme parem duši alla ! " Ta tõusis ja tõmbas mind ka kättpidi üles . Mul oli Nataša ema hommikumantel õlgadele visatud , toetasin selja vastu nende ahta vannitoa seina ega väsinud vaatamast , kuidas vesi mööda tüdruku keha alla voolab . " Kui pikk sa oled ? " küsisin . " Meeter kaheksakümmend üks . Aga sina ? " " Ma olen sinust kaks sentimeetrit lühem . " " Ei , me oleme ühepikkused , " vastas ta kangekaelselt . " Keskmine on ju meeter kaheksakümmend . " " Aga palju sa kaalud ? " " Tüdrukutelt selliseid asju ei küsita ! Mis sind veel huvitab ? Võib-olla ka see , et lapsepõlves kogusin näitlejate pilte ? " Ta noris jälle . " Olgu peale , " soostus ta lõpuks , " seitsekümmend kaks . Aga sina ? " " Ma ei tea . Seitsmekümne ja kuuekümne viie vahel . Nüüd pigem kuuekümne viie kanti . " " Milline ma sinu arvates olen ? " küsis ta mõne aja pärast . " Välimuselt , ma mõtlen ? " Tüdruku keha läikis vahust . Ta painutas ennast nõtkelt , kui ta nagist maha kukkunud käterätiku üles tõstis . Jäin mõtlema . " Sa oled ilus tüdruk või sa oled väga ilus tüdruk või sul on ilus nägu või keha või mis iganes , " igaüks suudab nii öelda . " Miks sa vait jäid ? " oli ta kannatamatu . " Kas sulle ei meeldi minu juures midagi ? Olen ma sinu arvates liiga pikk ? Liiga paks ? " " Oh ei , ma mõtlen , kuidas paremini öelda . " " Mõtle siis ruttu ! " " Sul on väga väljendusrikas nägu . Ning väga isikupärane . Mulle meeldib jonnakas ja kangekaelne ilme su näol , kui see sinna mõnikord tekib . Ja sinu naeratus . Ja su silmad sähvavad mõnusalt , kui sa vihastad . Su keha on su pikkuse kohta väga proportsionaalne . See on meeletu . Ma ei suuda seda isu täis vaadata ! " Ma naersin . " Loomulikult oled sa ilus . See on nii iseenesestmõistetav , et pole mõtet sellest räääkida . Esteetiline . " " Esteetiline ? Mida sa sellega mõtled ? " " Nagu ilus maastik . Nagu kunstiteos . Väljapaistva arhitektuuriga ehitis . Hea raamat või film . Muusika . Nagu hea relv " " Relv ? " katkestas tüdruk üllatunult . Ta oli naeratades kuulanud , koguni pesemise katkestanud ja mulle kogu aeg otsa vaadanud . " Kõik tüdrukud on nagu relvad . " Kogusin mõtteid ja pidasin lausete vahel väikesi pause . Nataša kuulas mind vahele segamata , ta sai aru , et mul pole kerge oma mõtteid väljendada , pealegi mitte emakeeles . " Kõik tüdrukud on nagu relvad . Tavalised tüdrukud on nagu automaadid . Tavalisi on kõige rohkem , nagu on ka mingil üksusel , roodul , rühmal või jaol automaate relvadest kõige rohkem . Ei midagi paha , aga ka mitte midagi erilist . Lihtsalt tavaline automaat . Lasta saab igal juhul . Tulemus sõltub rohkem laskurist . Pikad , kõhnukesed ja ilusad tüdrukud on nagu snaipripüssid . Neid on ainult üks jao peale . Jaos on aga üheksa meest . Kõigile lihtsalt ei jätku . Käsitsemine nõuab ka palju rohkem oskusi . Pikad , tugeva kehaehitusega ja ilusad tüdrukud on aga nagu kuulipildujad . Jaos on ainult üks kergekuulipilduja . Paremaid kuulipildujaid pole jaos üldse , hakkavad rühma tasemelt pihta . Nõrgem mees ei jõua kandagi , laskmisest rääkimata . Paksud tüdrukud on nagu tankitõrje-granaadiheitjad . See relv on lihtsalt nagu toru . Toru pole aga kuigi ilus . Neid relvi on ka jao peale üks . Vajalik relv , keegi peab ka seda käsitsema . Osad tankitõrje-granaadiheitjad on ka ühekordse kasutamisega . Lased korra ja pärast viskad kesta minema . Aga see pole nali , võid kergesti ise tanki alla jääda . " Tüdruk naeris . " Ja milline relv sulle endale kõige rohkem meeldib ? " küsis ta . " Kõik relvad on head . Aga ma eelistan paremat sorti kuulipildujat . Ilus , töökindel ja funktsionaalne . Hea laskur notib jalamehi nagu ise tahab . Soomustläbistavate kuulidega võib soomustransportööril pardast läbi lasta . Ja saja padruniga lint on hoopis midagi muud kui kolmekümnene automaadisalv . Mõned lindid on isegi kahesaja viiekümne padruniga . " Nataša vaikis . " Ma ei kohta enam kunagi kedagi , kes midagi sellist ütleks , " lausus ta siis . " Vaevalt , et minagi enam kohtan sellist tüdrukut nagu sina , " ütlesin kurvalt . " Sa oled nagu kuulipilduja , millel on ei tea kui palju lindikaste kokku pandud ja kõik üheks pikaks lõputuks lindiks ühendatud . Ainult kes suudaks sellisest relvast lasta ? " " Sina ju suudad , " naeris tüdruk . " Ma olen valmis . Sinu kord . " Raputasin pead , kui ma hommikumantli seljast võtsin ja voolava veejoa alla astusin . Aga Nataša ei pannud seda tähele , sest ta parajasti kuivatas end. " Las ma parem kirjeldan , milline sina oled , " ütles ta . Ta vaatas mind mõne hetke hindava pilguga . " Sinus pole mitte midagi üleliigset . Ainult nahk , luu ja lihased . Nagu masin . " Ma muigasin . " Mida sa muigad ? " osatas tüdruk . " See on mulle kuulipilduja eest ! " ütlesin . " Mis mul siis muud üle jääb , kui lõputust lindist paar padrunit välja lasta , " naeris ta jälle . Sellele päevale hiljem tagasi mõeldes on mul eredalt meeles , et me naersime ja naersime . Ka mina suutsin uuesti naerda . " Ei , sa oled hoopiski kiskja . Veidi äranälginud küll , aga siiski . " " Ei , ma ei ole kiskja . Ma olen ainult enda eest väljas , " lõikasin vahele . " Kas ma segasin sulle vahele ? " ütles ta etteheitvalt . Ma jäin vait . " Tegelikult oled sa päris kena kutt . Vähemalt pole sul selliseid peast eemale hoiduvaid lontkõrvu , nagu mõnel poisil on . Nagu Tšeburaškad . Nina on sul veidi kõver , aga ei riku nägu ära . Sul on veidi kolmnurkne nägu ja hallid silmad . Mitte sellised armetud vesihallid , vaid normaalsed . Näoilme on sul palju julmem , kui sa tegelikult oled . " Olin end puhtaks pesnud ja panin ainult külma vee jooksma . Võpatasin korraks , aga lasin seejärel end lõdvaks . Pritsisin tüdruku suunas mõned veepiisad . " Ai , külm on . Tahad sa uuesti haigeks jääda ? " " Külma vastu aitab külm kõige paremini ! " Äkki astus ta minu juurde veejoa alla ja võttis tugevasti mu ümbert kinni . Ta võpatas ja ma tundsin , kuidas ta külmast väriseb . Kuid jääkülm vesi voolas meist mööda , kuna seisime tihedasti teineteise vastas . Peagi tundsin ainult tema keha põletavat soojust . " Nii tunned seda kõige paremini , " ütles ta . Me suudlesime ägedalt . " Maailma külmus läheb meist mööda , " ütlesin ma . Tundsin , kuidas kaks pisarat mööda mu nägu alla voolavad . Aga need olid kõigest kaks tilka pladisevas veevoolus ja neid ei märganuks isegi tähelepanelik silm . Aeg kulub kõige kiiremini siis , kui seda kõige vähem sooviksid . Need päevad olid nagu üksainus kiire sähvatus . Kuid nii , nagu iga päeva järel saabub öö , nii lähenes ka hetk , mil pidin edasi minema . Lahkumispäeva hommikul jätsin hüvasti Nataša emaga . Istusime kolmekesi köögilaua taga ja jõime teed , Anna Ivanovna valmistus tööle minema . " Petja , sa oleksid võinud veel mõneks päevaks jääda , " ütles ta . " Sinu kodumaa jõuab sind ära oodata . " Raputasin pead . " Ma ei saa seda hetke lõpmatult edasi lükata , " ütlesin . " Te ju teate , kuidas sellega on . Teie isa ju võitles teie kodumaa eest . " Anna Ivanovna vaikis . " Saame me sind veel kunagi näha ? Ma mõtlen , mis Nataša ja sinu vahel juhtus " Naise hääl murdus . " Kuidas ma tahaksin teile vastata , et kindlasti saate näha . Kuid kohe , kui astun siit uksest välja , olen taas tagaotsitav . Mul pole elus enam oma kohta . Ma pean selle koha leidma , enne kui teid uuesti üles otsin . Te ei saa ju mind lõputult varjata või ülal pidada . Üks on kindel : ma ei lase ennast mitte kunagi enam kinni panna . Mind on juba piisavalt ümber kasvatatud ! " Minu toonis polnud enam niivõrd viha ja agressiivsust , kuivõrd rahulikku kindlust . Me vestlesime vaiksel häälel ja jõime teed , kuni Anna Ivanovna pidi minema . " Petja , soovin sulle , et sa leiaksid oma koha elus , " ütles ta mulle ainult , kui ta mind embas . Tal olid pisarad silmis . " Ma püüan . Ma ei unusta teid kunagi , nagu ka seda , mida te minu heaks teinud olete , " ütlesin . Nataša oli kogu vestluse aja vaikinud . Ta oli vaikne ega naernud ka siis , kui me pärast ta ema lahkumist viimast korda koos olime . Me olime Natašaga , mulle tundus , niipalju kui olin jõudnud teda selle lühikese ajaga tundma õppida , kõiges väga sarnased , välja arvatud ehk see , et kui tema elas rohkem endast välja , siis mina elasin enese sisse . Mäletan , et neil viimastel hetkedel elas temagi enese sisse . " Oh , miks sa ei ole mõni kutt meie koolist või linnast , kellele võiksin öelda , et saame kokku homme , ülehomme või järgmisel nädalal , " ütles ta ainult . Aga ta ei nutnud . Ning juba me läksimegi piki tänavat , mööda sama teed , mida mööda olin nädala ja nelja päeva eest tüdruku õla najale toetudes komberdanud . Aga nüüd polnud mul enam õline ja määrdunud raudteelase vatikuub seljas , vaid Nataša venna vana jope . Ja mul oli väike seljakott , kus olid hügieenitarbed ja toitu , ning natuke raha taskus . Marssisin puhanud sõduri sammul ning minu kõrval astus tüdruk , kes oli mulle andnud kõik , aga kellele minul polnud anda mitte midagi . " Sa ju pead meeles , kes sa oled . Pead ju ? " olid ta viimased sõnad , kui me teineteisest lahkusime . Nägin , kuidas ta end pingutab , et mitte nutma hakata . Noogutasin ja vaikisin . Vaikisin , sest mul polnud sõnu väljendamaks seda , mida tahtnuksin või pidanuksin ütlema . Nataša sai sellest aru ning nii säilis see hetk meile puhta ja kirkana . Ma läksin kordagi tagasi vaatamata ja jätsin seljataha kõige väärtuslikuma oma elus . Nüüd , aastate pärast , mõistan , et ta lõi tugevasti . Vihkamine on kahe teraga mõõk - üks tera sähvab maailmale vastu ja teine lõikab iseennast . Ma ei jaksanud seda enam ise käest visata . See on nagu ruunikirjade ja kõlava nimega mõõk vanades kangelassaagades - võimas relv , mis juhib kandja kätt ning hüppab ise tupest välja , et tappa . Relv , mis valitseb omaniku üle . Hukatuseks teistele ja iseendale . Kuid tüdrukul oli jõudu see mul käest lüüa ja nii ma ei loovutanud oma tahet vihkamisele . Ostsin raudteejaamast pileti tavalisele reisirongile . Sõitsin üldvagunis ning olin kogu aeg valmis ebameeldivateks üllatusteks . Kuid mitte midagi ei juhtunud . Istusin kaks korda ümber ja jõudsin poolteise ööpäeva pärast kodumaale . Kokku oli mu teekond kestnud kaks nädalat ja neli päeva . Teekonna alguses olin öelnud eidekesele bussis , et tahtsin maailma näha . Taas olingi seda näinud . " Oled see sina , Peeter ? Astu sisse . Sa oled palju muutunud ! " Pavka ema oli tõsiselt üllatunud . " Tulin just rongi pealt maha . " " Pavliku jutu järgi pidid sa alles sügisel välja saama . " " Mind lasti enne tähtaega lahti , " ütlesin . " Kuidas tal läheb ? " " Saab alles suvel koju . Muidu pidi hästi minema . Süüa tahad ? " Noogutasin . " Ma poleks kunagi uskunud , et Pavlik sõjakooli sisse saab . " Ta oli hetke vait . " Kas ta teadis ka neist relvadest ? " " Need olid meil kahepeale . " " Mulle ei rääkinud ta kunagi mitte midagi . " " Sellistest asjadest ei räägita emadele . " " Ja sina ei ... " " Tsooni ei võeta sõpru kaasa , " katkestasin Pavka ema mõttekäigu . Sõime mõne aja vaikides . " Ega sulle seal halbu sõpru tekkinud ? Mu mees ei ole paha inimene , aga halbade sõprade pärast istub ta kogu aeg kinni . " " Ei . Minu sõbrad on kõik sellised nagu Pavel . " " Mis sinust nüüd saab ? " Pavka ema toon oli murelik . " Saan hakkama . Saaksin ma mõne aja sinu juures ööbida ? " Naine naeratas . " Muidugi , Pavliku tuba on ju vaba . Ta on seal sulle mingid asjad valmis pannud . " Ma läksin Pavka tuppa . Kõik oli vanamoodi , aga kui väike see toapugerik nüüd näis . " Pavlik palus need sulle anda . " Pavka ema näitas käega pungil täis dessantväelase seljakotile ja sõduri nöörsaabastele . " Ja need raamatud ka . " Seal olid mu raamatud , Pavka oli need ära toonud . Kõige peal olid " Õhudessantvägede seersandi õpik " ja maavägede lahingumäärustiku kolmas osa " Jagu . Tank . Rühm . " Mul oli tunne , et Pavka on need nimelt sinna pannud . Tegin ranitsa lahti . Seal oli uus mapuuto , pluus ja püksid . Vaatasin vormi üle ja tundsin , et pluusi taskus on midagi , tegin taskuklapi lahti ja leidsin taskust viis kümnerublast . Mind oli kõigega varustatud . Ma naeratasin . " Mul on palve , et kui Pavkale tuleb kirju , siis las ma vaatan need üle , enne kui sa need talle edasi saadad . Seal võib olla üht-teist ka mulle . " Naeratasin uuesti . " Ega mendid pole siin käinud ja minu kohta midagi küsinud ? " " Ei . " Tundsin hetkelist kergendust . Taas laadisin ma koos turuvarblastega jaamas vaguneid . Ainult nüüd polnud ma enam koolipoiss , kes püüab elatisraha teenida . Olin nüüd ise turuvarblane . Kui pole passi , ei saa ka tööraamatut . Kui pole tööraamatut , pole võimalik end kusagile tööle vormistada . Aga passi mul polnud . Kaalusin põhjalikult , kas mitte proovida seda kätte saada . Loobusin . Instinkt . Ma ei lähe ise end mentidele pakkuma . Luurasin linna ümbruses ja leidsin ühe mahajäetud maja , millel oli korralik kelder . Tegin seal üht-teist korda : hankisin raudahju ja sõdurivoodi ning vedasin elektriliinist elektri . Nüüd tuli kasuks , et olin Viljandi tsoonis olnud elektriku , ühe viinaravil oleva alkohooliku , abiline . Maja oli sobivas kohas eikellegimaal , kahe NSV vahepeal . Lootsin , et kummagi liiduvabariigi mendid ei tunne koha vastu huvi . Näiteks teedevalitsused küll ei tundnud , seal oli umbes poolekilomeetrine teelõik , mida kumbki pool ei korrastanud , tõeline mülgas . Ööbisin Pavka ema juures , aga olin iga hetk valmis punkrisse üle kolima . Olin muutunud väga ettevaatlikuks , nii ettevaatlikuks , et kui mul juba natuke raha sigines ning ma samasuguse karvamütsi ostsin , nagu olin mind takistada püüdnud mehelt ära võtnud , ei pannud ma seda postipakki linna postkontoris ega lasknud ära saata ka Tartust või Pihkvast . Ühel Pavka ema tuttaval oli Moskvasse asja ning lasin paki sealt teele saata . Kirjutasin tolle linna raudteementidele ka viisaka kirja . Alguses mõtlesin kirjutada , et loodetavasti tuleb keegi , rivistab teid üles , lööb kõiki naeltega kõrvupidi seina külge ja annab suhu . Kuid hoomasin , et alandaksin sellega vaid iseennast . Mu viha oli hakanud lahtuma . Seepärast palusin vaid kuival ametlikul toonil müts kannatanule edasi toimetada ja teatada , et kodanik Tergens vabandab tekitatud kahju pärast . Püüdsin olla vaiksem kui vesi , madalam kui rohi , õigemini teeselda , et olen . Käisin peagi ka kahes koolis . Rääkisin , kes ma olen , ja palusin luba käia viimased paar kuud koos üheteistkümnenda klassiga tundides ning teha lõpueksamid . Näitasin pabereid , mis mul olid : olin kaheksa klassi lõpetanud kiitusega ja üheksandas oli olnud kaks nelja . Mulle öeldi , et mul pole mingeid dokumente , mis tõendaksid , et olen vene õhtukeskkooli lõpetanud . Ütlesin , et paberid läksid kaotsi . Väitsin , et kui ma olin üheksandas klassis hea õpilane , ei saanud ma ka ju vene koolis päris kahemehe tasemele langeda . Mulle väideti , et tsooni kool on nõrk kool . Ma tunnistasin seda , kuid väitsin vastu , et pidin kõvasti tööd tegema , sest ma polnud ju enne vene keeles õppinud . Keelt oskasin varemgi , aga võõras keeles õppida pole kerge . Mida te teeksite , kui oleksite homme vene kooli direktor ? Väideti , et ma võivat kaasõpilastele halba mõju avaldada , mulle anti läbi lillede mõista , et olen tsooni pätt ja mu koht pole keskkoolis . Mul polnud midagi öelda . Mulle öeldi , et varem pole sellist asja kunagi juhtunud . Vastasin , et ma ei tea , mis teie koolis varem on juhtunud , kuna ma pole teil õppinud . Veel öeldi , et mul on nii tõsised paragrahvid , sestap on vaja vastavast ametiasutusest luba küsida . Palusin viisakalt seda mitte teha . Mul soovitati minna õhtukooli kümnendasse klassi . Või mõnda kutsekooli . Ma tänasin viisakalt ja läksin minema . Väikeste variatsioonidega kordus sama dialoog ka järgmises koolis . Mida olin ma oodanud kodumaalt ? Sooja vastuvõttu ? Ei . Nad isegi ei reetnud mind . Neil oli lihtsalt ükskõik . Mulle polnud siin kohta . Ma isegi ei teadnud , kas ma olen tagaotsitav või mitte . Vähemalt eile polnud keegi mind kinni võtta üritanud . Aga täna õhtul ? Aga homme ? Olin märgitud mees ning nüüd taipasin , et kogu eluks . Mu eesmärk ei olnud ju elu aeg dokumentideta turuvarblasena vaguneid laadida või kolhoosides juhutöid teha . Ka polnud mu eesmärk uuesti õhtukooli minna . Või ka kutsekooli . Need olid läbikäidud etapid . Olin olnud eri tsoonides elektrik , lukksepp , ehitustööline ja lõpuks , pärast õhtukooli lõpetamist isegi ehitustööliste brigadir . Peale minu oli brigaadis veel seitse meest . Ehitasime seda kolm korda neetud tsooni aina suuremaks . Meie tehtud katused ei lasknud vett läbi . Meie laotud seinad tulid sirged ja vuugid täpsed . Need püsivad veel ka siis püsti , kui kogu muu krempel on ammu kokku kukkunud . Pidin ise tööd tegema ja teised tööle panema . Kuid peamine : pidin alati oma meeste eest seisma ega tohtinud lasta end normeerijal ja igasugu muudel kontorirottidel tüssata . Veel parem , kui said mõne nõksu selgeks , kuidas neid tüssata . Muud keerulist polnudki . Nüüd pakuti mulle , et võiksin samu asju kolm aastat uuesti õppida . Raamid , mida mulle pakuti , olid liiga ahtakesed , kastid liiga madalukesed . Ja isegi neisse ei antud mulle võimalust ronida . Ilma paberiteta pole sa inimene , oled üldse väljaspool kastisüsteemi . Kuid kas ma tahtsingi enam lasta end kasti toppida , ükskõik , kas siis väiksemasse või suuremasse , peale kõike seda , mis minuga toimunud oli ? Ja kas mulle ongi vaja Peeter Tergensi passi , keskkoolitunnistust ning muid pabereid ? Ainult sel juhul , kui ma oleksin edasi Peeter Tergens ja ei keegi muu . " Tead , kuidas mu kallist kodukohta kutsutakse ? " " Kurat teab . Linnaosad on mitmel pool laiali . Oli vist Sompa , " ütlesin . " Ongi . S.O.M.P.A. Samoe opasnoe mesto posle Ameriki . " " On kohalikest keegi Ameerikas käinud , et oskate võrrelda ? " küsisin irooniliselt . " Lähme õhtul välja , eks siis näed . " " Ma ei tulnud siia seiklusi otsima . " " Rohkem kohalike vattide suurustamine . Eestlasi pole siin kuigi palju . Peale minu mõned ikka on . " Mu vestluskaaslane , kent Viljandi aegadest hüüdnimega Punapea , irvitas . Istusime diivanil tema korteris ja ajasime juttu . " Kuidas sul seis on ? " tundsin huvi . " Ausalt öelda sitt . Olen nüüd vattide kentuuras , Hokimängija omas . Muidu ei saaks üldse linnaluba . Hokimängija plaanib mingit hoiukassat tühjaks teha . " " Paned ikka vana rida edasi ? Nagu enne tsooni ? " " Varianti pole . Sa ju alles said välja , tead omast käest . Ja peale vattide pole siin kedagi . " " Hokimängija lööb mu kasti , kui kätte saab , " ütlesin mõtlikult . " Ei , ta ei pea viha . Ta tahab sind hoopis oma kentuurasse värvata . Nende ajupoolkera istub ikka veel viiendas tsoonis . Hokimängija ise tunnistas ka , et too oli sitt mees . Rapsis niisama , ei mingit plaani . Tal on vaja plaani , kuidas oleks parem hoiukassat puhtaks teha . Ta on kusagilt välja nuhkinud , et just sina tegid temaga üks-null . Ma ei tea kust . Sa ei piuksatanud ju isegi oma kentidele sellest mitte midagi . " " Ei saanud . Ainult seda , mida ei tea , pole võimalik välja lobiseda . Seda ei saa sinust ka välja peksta . Aga nüüd pole enam vahet , kui huvitab , võin rääkida . " " Räägi . " Punapea oli väga huvitatud . " Skeem oli lihtne , " alustasin . Pidin enne , kui esitan palve , mille pärast olin tulnud , pinda ette valmistama . " Hokimängija oli juba kaheksateist täis , aga teda hoiti Viljandis nagu sitta pilpa peal . Nagu aktiviste<arv> ikka , kuni kahekümnenda eluaastani . Hokimängija ei tahtnud üldse viiendasse tsooni minna , seal tehakse ju aktivistidel ja kitsedel elu põrguks . See oli tema nõrk koht . Valepeidik raha ja tablettidega ning palgaline kits pani liini maha . Commandante käskis mul kitse värvata . " Vaatasin Punapeale silma . " Hokimängija läks viiendasse tsooni nii et suusad välkusid . Nende kentuura lagunes pärast seda ära , mida oligi vaja saavutada . Kogu skeem . Kust ta ikka teada sai , eks ta arvas ise ära . Nii loll ta ju ka polnud . " " Commandante käskis sul orgunnida selliseid asju ? " oli Punapea hämmastunud . " Ta käskis mul teha seda , mida ma talle soovitasin , " vastasin . " Oli vattidel mark kolme-neljakesi ühte meest rünnata ? Ei olnud . Vatid rikkusid ise kõiki tavasid ja traditsioone . " " Päris julm . Ma veel mõtlesin , et kust neid kitsi nii palju siginenud on , " kommenteeris Punapea . Ma muigasin kurb-irooniliselt . " Kust neid ikka sigines ? Vabakutselisi kitsi polnud olemas , neil oleks sarved ruttu ära murtud . Meil oli selle jaoks terve abikooli-rähnide kentuura . Hokimängija peale pandi liin maha näiteks kolme paki küpsiste eest . Nad oleks oma ema peale ka koputanud . Seal olid just sihukesed mehed , kes Patareis kilo suhkru eest suhu võtsid . Mõne vanemad pidid küll sel momendil sea moodi täis olema , kui nad oma järelkasvu valmis meisterdasid . Tsooni kooli neljas-seitsmes klass , nad lihtsalt ei saanud aru , mida teevad . Eestlaste traagika . Nii need asjad käisid . Vatid tegid samamoodi , neil olid ka omad värvatud kitsed . Kuid nad oskasid ainult kakelda ja väikest viisi sitta keerata . Neil polnud mingit plaani , taktikat ega distsipliini . Tavalised vennad haukusid kentuurapealikule vastu ja tegid mis ise tahtsid . Me olime aga nagu armee . Nad pididki hävima . " Kehitasin õlgu . " Tead , ma olin vastu , kui sind kentuurasse võeti . Mulle tundus algul , et sa oled nõrk . Teised kutid olid ka vastu . Commandante ja Metsavend surusid oma tahte läbi , " ütles Punapea kuidagi süüdlaslikult . " Ma tean . Commandante surus oma tahte alati läbi , sellepärast ta pealik oligi . Olin tõesti nõrk , palju nõrgem , kui sa arvatagi oskasid . Olin Patarei hulleris . Ma olen veel kahest kutist kuulnud , kes sinna saadeti . Mõlemad lõpetasid Paldiski maanteel . " Vaikisin hetke ja jätkasin : " Commandante tundis mind juba enne tsooni . Ta lõi mul ninaluu puruks ja tahtis Viru juures asju ära võtta . Ma ei andnud talle midagi . " " Seda lugu ma ei teadnudki . " " Nüüd tead . Commandante päästis mind . Ma maksin talle võlga . " " Rängalt maksid . Saan ma sind kuidagi aidata ? Raha sul ikka on ? " Näha oli , et Punapea tunneb end halvasti . Naeratasin . " On . " " Jääd sa õhtuks siia ? " Noogutasin . " Ma võin sulle õhtuks mõne naise vaadata , siin on head vene naised . Juua sa nagunii ei taha ? " Raputasin pead . " Õigus , ära unustasin , sa oled ju meganats . Sulle ei lähe vene naised peale . Aga eesti naisi on siin ainult paar tükki . Ei anna kätte ka . " Punapea hääletoon oli kurvavõitu . " Parem on , " ütlesin . " Mida ? " " Et nad kätte ei anna . " Oli aeg asja kallale asuda . " Aga tegelikult on mul üks tõsisem rida . Minu seis on totaalselt sitt , ma olen kõrvuni pasa sees . Ainult sina saad mind aidata ! " " Räägi . " Nägin , kuidas Punapea muutus äkki tõsiseks . Kentuurapealiku vari , tema ajupoolkera , nagu ta oli öelnud , ei räägi kunagi midagi niisama . Seletasin oma põgenemisloo ära . Ainult Natašast ma vaikisin ning valetasin , et toibusin haigusest iseseisvalt ja et lõpuotsas mul hoopistükkis vedas , sain Valga depoo külmvaguni-meestega kokku ja nad võtsid mind peale . Selle loo olin varakult valmis mõelnud . " Ma olen tagaotsitav . Kolm paragrahvi kahe minutiga . Passi ei saa mingi valemiga kätte , mul on vaja uusi dokumente , " esitasin palve . " Liiga raske . Pole minu tase , " oli Punapea skeptiline . " See on lihtsam , kui sa oskad arvata . Ütle , kas sünnitunnistuse peal on pilt ? " " Ma täpselt ei mäleta , aga minu teada pole . " " Selles ongi asja uba , et pole . Skeem selle peal seisabki . Ühegi paberi peal , mida on passi saamiseks vaja , pole pilti . Pildid lähevad eraldi . Keegi just kuueteistaastaseks saav kutt peab minema ja minu piltidega tuttuue passi välja võtma . Hea , kui see kutt oleks minuga sarnane , neil jääb ju pildiga paber kartoteeki . Ka kuti ema võib pabereid ajada . Poiss on koolis või kusagile ära sõitnud . Kutt või ta ema tuleb asjasse pühendada . Paljudel istuvad mehed või pojad kinni , nad saavad asjast aru . Ma olen valmis ka mõne soti välja käima , selle eest saab üsna kaua juua . Alguses paku nii vähe nagu võimalik ja kui ei õnnestu , siis tõsta tasapisi hinda , tead , mul pole pappi just väga palju . " Punapea kuulas tähelepanelikult . " Said kõigest aru ? " küsisin üle . Poiss noogutas . " Kõik ehtsad paberid , välja arvatud minu pilt . Pass tuleb ka ehtne , minu pilt kaasa arvatud . Kõige parem oleks , kui selle kuti isa oleks venelane , ema aga eestlane , sellega saab aktsenti välja vabandada . Aga kui on mõlemad vanemad venelased , käib kah . Pean ainult rohkem pingutama . Mida tavalisem vene nimi , seda parem , äratab vähem tähelepanu . Aga mitte mingil juhul eesti nimi . Umbes poole aasta pärast ütleb kutt , et kaotas passi ära , maksab kümme rubla trahvi ja saab uue passi . Kogu lugu . " Mis paragrahvi alla see asi läheb ? " küsis Punapea asjalikult . " Dokumendi võltsimine . " " Palju selle eest saab ? " " Ma täpselt ei mäleta , polnud nii tähtis paragrahv , et oleksin pähe jätnud . Väga palju ei olnud . Paari aasta ringis . Ma vaatan järgmiseks korraks järele . " " Mis siis , kui asi välja tuleb ? " " Asi saab ainult sel juhul välja tulla , kui ma mingi jamaga hakkama saan , aga ma ei kavatse millegagi hakkama saada . Teiseks , ma kavatsen Venemaale uttu t ? mmata . Haihtuda . Kolmandaks , kui midagi peakski välja imbuma , siis ütlen , et leidsin passi ja lasin pildi ära vahetada . Tehti lihtsalt professionaalne töö . " Pidasin väikese pausi . " Ära pabista , sinu osa tuleb ainult sel juhul välja , kui sa ise lobised , või lobiseb see inimene , kelle sa leiad . Tõenäosust võid ise hinnata . " Tundus , et mul on õnnestunud Punapead veenda . " Nüüd ma saan aru , miks Hokimängija tahab sind värvata . Ja miks Commandante on käskinud Metsavennal sind iga hinna eest üles otsida . Kurat , nii lihtne skeem ! Aga proovi ise välja mõelda , " oli Punapea vaimustuses . " Noh , patenti mulle selle eest ei anta , " muigasin irooniliselt . " Hokimängijale ütle , et pole mind näinud . Commandantele võid öelda , et haihtusin Venemaale . Ma olen võlad maksnud , ma ei kuulu enam kentuurasse . " " Ma ütlen parem kõigile , et ei tea sinust mitte midagi . " " Veelgi parem . Asjaga on kiire . Hiljemalt mai keskpaigaks pean läinud olema , mai lõpus saab ju kool läbi . Las kutt kaotab kohe nüüdsama veerandi lõpus oma koolitunnistuse ka ära , noh , tead küll , selle valge paberilipaka . Kurat , hea oleks , kui ta oleks kümnendas klassis . Aga midagi pole teha , kui on üheksandas . Lähen sellega kohe uues kohas uue nime all kooli . Kutsealuse tunnistuse saab ka uue passiga kohapeal . Ja veel , ära lase kutil passi mingil juhul sissekirjutuse templit lüüa . Kui on sissekirjutus , peab olema ka väljakirjutus . Ja seda ei saa ju teha , kui kutt tegelikult siia jääb . Lasen selle uues kohas sisse lüüa , sõimavad näo täis , lasen kõrvad lonti ja ütlen , et ei teadnud . " " Teed ära ! " See ei kõlanud nagu küsimus , see oli käsk , täpselt nagu siis , kui olin veel kentuurapealiku vari . " Ma ei tea ainult , kas ma selle ajaga toime tulen . " Heas kentuuras ei arutata , kas käske täita . Seal arutatakse ainult , kuidas neid täita . " Ära kõhkle , küll tuled ! Vaatame nüüd koos kõik üle ja paneme olulised asjad kirja , " ütlesin . Oli veel palju teha , et ideest saaks detailne plaan , ja veelgi rohkem , et plaan saaks ka ellu viidud . Kell oli juba seitse läbi õhtul . Kogu päeva olin raudteejaamas sütt kühveldanud . Astusin just kontoriuksest välja , päevapalk taskus , kui keegi mulle käe selja tagant õlale pani . Olin raha lugenud ja arvestanud , palju mul passi eest maksmiseks veel puudu on . Keegi oli väga vaikselt lähenenud . Pöördusin välkkiirelt . " Ole õnnelik , et see polnud mõni ment , " ütles tuttav hääl . " Tule kaasa ! Ära küsi midagi , pärast seletan ! " ei antud mulle aega üllatusest toibuda . Metsavend ! Esimest korda kohtusin temaga Patareis . Ajasime terve öö juttu , rääkisin talle tahtest ja eneseteadvusest ning ta sai aru . Viljandis olime kendid . Ta polnud mulle ainult kent , vaid sõber . Temast tuli uus kentuurapealiku vari ning olin kuulnud , et ta viis mu plaanid lõpuni ellu . Kuid mulle tundus , et ta on liiga Commandante mõju all . Ma ei teadnud , mida ta praegu teeb ja mida tulevikus kavatseb teha . Minu tee viis aga kentuurast lahku . " Kas Commandante otsib mind ? " küsisin kohe . " Ei . Commandante saab välja alles augustis . Sind otsivad hoopis kõik maailma mendid ! Aga sa jalutad ringi nagu Pariisi suvitaja ! " Kuid Metsvenna toon polnud üldsegi etteheitev , vaid lõbus-irooniline . " Mul on siin nurga taga auto . Istu peale , " jätkas ta . Auto oli tavaline valge ? iguli <arv>. " Kelle auto see on ? On sul ikka juhiload ? Ja kuhu sa tahad mind viia ? " kahtlesin . " Sul on liiga ohtlik linna jääda . Kuhu Metsavend võiks kellegi viia ? Eks ikka metsa , paigutan sind oma onu juurde , auto on ka tema oma . Load on täitsa korralikud , sott tähe eest , B ja C , kaks sotti . Sind oli päris raske üles leida , sel mutil , kelle juures sa elad , on foobia . Halva sõbra foobia . Istub tal keegi kinni ? " küsis Metsavend . " Mees . Elukutseline istuja . " " Taipan . Ta tegi kohe suu lahti , kui ma ütlesin , et mendid on sul sabas . Nad on välja nuhkinud , et sa oled siin , pole ka ime , kui sa nii ülbelt ringi tõmbad ! " Kust sa tead ? " " Olin täna rajooni mendis . Nad küsisid , kas ma sinu kohta midagi tean , loomulikult ütlesin , et ei tea . Ega ma hommikuse seisuga teadnud kah . Ma uurisin ääri-veeri , millega sa oled hakkama saanud . Mulle öeldi , et sa olevat terve linna kusagil Venemaal kõrvadele pannud , varastanud , röövinud ja mente peksnud ning lõpuks veel jalga lasknud . Seal oli terve eepos , vähemalt viis paragrahvi . Tundus liiga uskumatu , ei ole sinu moodi . Mida sa siis kokku keerasid ? " oli Metsavend uudishimulik . Kust see oli küll välja tulnud , et ma siin olen ? Kust teadsid teise NSV mendid midagi minu kohta ? Mõni tuttav ? Koolid , kus ma olin maad kuulamas käinud ? Koputajad ? Enam polnud vahet . " Ma ei lasknud isegi jalga . Sain enne tähtaega välja , aga sattusin lihtsalt äärmiseks , keegi peab ju alati äärmine olema , " ütlesin nukralt . Metsavend irvitas . " Tead , mitu korda ma mendis käinud olen ? Kaheksateist ! Vähem kui aasta jooksul . Kui midagi kümne kilomeetri raadiuses toimub , küsitakse kohe minu käest . Mul ei ole sellest isegi enam siiber ees . " Sõitsime keskväljakule ja Metsvend võttis kursi otse miilitsajaoskonna suunas , sealtkaudu pääses kõige otsemat teed linnast välja . Tahtsin juba instinktiivselt pea alla tõmmata . " Istu rahulikult . Sirge seljaga , " ütles Metsavend . Paar menti seisid jaoskonna ees . Pidasin hinge kinni , kuni olime möödas . " Mis siis , kui meid oleks kinni peetud ? " küsisin . " Halb õnn . Fatum . Halb karma . " Ta vaikis hetke ja vaatas mulle vaevumärgatava irvitusega otsa . " Mentide jaoks . Küll ikka peab eelmises elus jõledusi toime panema , et käesolevasse ellu mendina sündida ! " Kust küll oli Metsavend õppinud selliseid väljendeid ? See polnud enam päris see Metsavend , keda varem tundsin . " Kui Commandante küsib , ütlen talle , et sa tõmbasid uttu , Venemaale . Nii sa ju teed ? " " Mis mul muud üle jääb . " Tundsin kergendust , sest mulle näis , et ka Metsavend ei kavatse Commandante plaanides osaleda . " Tead sa , miks ma sulle järele tulin ? " küsis Metsavend . " Et mind mentide käest päästa . " " Vale , " kuulsin vastust . Tsoonis olin tihti teda igasuguste küsimuste ja mõtlemisülesannetega pinninud ja kui tihti olin talle vastanud : " Vale ! Mõtle ! Uuesti ! " " Sul on mingi plaan , kuhu sa tahad mind kaasa tõmmata ? " " Vale . " " Sa pead mind oma sõbraks . Nagu mina sindki . " Metsavend naeratas . " Sa ei saa sellele küsimusele vastata , sest ainult mina tean vastust . Ma tahan sulle näidata , mis on sõduri tee ! " " Sõduri tee ? " " Sellest ei saa rääkida , seda saab ainult näidata . Sõnad on sõnad , igaüks võib rääkida mida iganes . Kas me pole siis valetama õppinud ? Kuid sõduri tee on tõeline , seepärast seda saabki ainult näidata ja sa oled ainuke mees , kellele ma tahan seda näidata . " Mu uudishimu aina kasvas . Sõduri tee ? Mõistsin , et küllap on need mingid põhimõtted , milleni Metsavend on jõudnud . Aga kuidas saab põhimõtteid näidata ? " Millal sa selle peale tulid ? " " Olen selle peale kaua mõelnud . Ilma sinuta poleks ma üldse selle peale suutnudki tulla , sina ju õpetasid mulle , mis on tahe . Kuid sõduri tee ma avastasin paar kuud pärast tsooni ja olen nüüd seda käinud . Sõduri tee on tahte filosoofia . " " Tahte filosoofia , kas see ei kõla liiga kõrgelennuliselt ? Me oleme filosoofiast valgusaastate kaugusel , " ütlesin mõnevõrra irooniliselt . " Ei , me elame otse filosoofia sees . See , mida me mõtleme , ongi meie filosoofia . Kuid sõduri tee on midagi enamat kui filosoofia , see on tegelikkus , see on terve maailm . See ei reeda sind kunagi , " vastas Metsavend tõsiselt . " Kaua selle näitamine aega võtab ? " Olin rohkem üllatunud , kui välja näitasin . " Ühe päeva . Kuid see päev võib emmale-kummale meist jääda viimaseks . Tahad sa seda näha ? " Vaikisin . Tundsin Metsavenda liiga lästi , et temas kahelda . Noogutasin . " Ülehomme . Homme ei saa . Pean tegema mõned ettevalmistused . " Auto sõitis mööda käänulisi kruusateid . Linn jäi üha kaugemale . " Commandante käskis selle sulle edasi toimetada . Ja raha ka , kolm sotti . Ma panen ka omalt poolt soti , " ütles Metsavend ja ulatas mulle pungil spordikoti . Kotis olid riided . Mitte päris uued , aga korralikud lääne asjad . Kentuura oli peale Pavka ja tema ema ainuke , kes minust siin hoolis . Kentuuras oli mulle koht , mida ma ei tahtnud vastu võtta . " Kuidas sul pärast väljasaamist on läinud ? " küsisin jutujätkuks . " Elan siin vaikselt koos vanamehega . Tagasihoidlikult , kellegagi eriti läbi ei käi . Pole mõtet . Traktoristid , peast traktoristid . " " Oled sa endale kellegi leidnud ? Ma mõtlen tüdruku ? " " Ei . " Metsavend raputas pead . " Mul pole kohalike tüdrukutega mitte midagi ühist . Lüpsjad , poemüüjad ja paar nooremapoolset õpetajat - kõik , kes siin on . Mul isegi pole nendega millestki rääkida , nad ei saaks minust aru . " " Vanamees ? " " Tinutab nagu ikka . Aga see ei häiri mind enam . " Olin aidanud Metsavennal loomad talitada ja kodused toimetused teha . Istusime tema toas , vestlesime vaiksel häälel ja jõime teed . Oli õhtu . " Mul on hea töökoht , olen jaamas korraldaja . Seal on automaatika , pole vaja endal midagi teha . Ööpäev seal , kaks või kolm vaba . Olen iseenda peremees . Hommikul jooksen sinna , siis loen , siis teen trenni . Siis loen veel . Siis teen veel trenni . Öösel on kõige parem teha , ei tule mingid kõrvalised tüübid passima . Vahetus läbi , jooksen tagasi . Eks tööülesandeid täidan ka , muuseas . " Poiss irvitas . " Kui mendid pinda ei käiks , oleks täitsa lahe . Viimasel ajal on vähemaks jäänud . Ükskõik , varsti ei saa nad enam pinda käia . Mind võetakse kevadel kroonusse , " jätkas ta . " Uskumatu , " ütlesin . " Kohtu poolt karistatuid on hakatud kroonusse võtma ? " " Nii on . Neil on vist nii suur meeste puudus . " " Lähed sa ? " " Muidugi . Sellel , kes käib sõduri teed , ei sobi kroonust kõrvale hoida . " " Järsku satud mõnesse sitta kohta . Ma mõtlen , kuhugi , kus mingit tegevust ei toimu . Ülema autojuhiks või lennuvälja valvuriks või mingiks raketibaasi jobuks . Kutid on rääkinud . Või satud tööpatti . " " Vahet pole , midagi ikka õpib . Patareist sitemat kohta pole nagunii olemas . " " Ma peaks ise ka käima asja komissariaadis uurimas , " ütlesin mõtlikult . " Sa pead nagunii kusagile põgenema , sa oled sellises seisus , et pole enam vahet , kuhu . Üle piiri ei taha uuesti üritada ? " " Kui muud enam üle ei jää . Õnnestumise tõenäosus on liiga väike , ega see pole kusagilt välismaa reisilt ärahüppamine . Plaan ja ettevalmistused võtavad meeletu aja . Mendid teevad mulle vahepeal kümme korda üks-null ära . " " Sa ju tead omast käest , " irvitas Metsavend taas . " Ma ei lase ennast enam mitte kunagi kinni panna . Ühest Patarei hullerist jätkub mulle kogu eluks . " ütlesin . " Mida sa siis teed , kui sind ikkagi kätte saadakse ? " tundis Metsavend huvi . " Mis siis ikka . Sel juhul tuleb leida mingi võimalus suremiseks , selline elu pole ka midagi väärt . " vastasin endalegi oootamatu ükskõiksusega . " Järelikult oled sa võimeline sõduri teest aru saama , " ütles Metsavend rohkem endale kui mulle . Me vaikisime ja jõime teed . Mõtlesin sõbra sõnade üle ja püüdsin ära arvata , mida ta tahab mulle näidata . Istusime vaikides ligi tunni . " Kas sa kardad surma ? " küsis Metsavend . Olime vanas hallikate ümarpalkseinte ja muldpõrandaga rehealuses . Ruumis olid puuriidad ja kreissaag . Laest rippus köite otsas alla kolm jämedat palki , õhukesed madratsid ümber , inimfiguurid punase värviga riide peale joonistatud . Talade vahel oli kang lõuatõmbamiseks , seina ääres vedeles hantleid ja muid metallesemeid , mida hantlite ja tõstekangina kasutati . Kolm teravmeelse konstruktsiooniga makivarat<arv> seisid reas . Vastasseinas oli paksudest poolteisetollistest laudadest stend , täis noatäkkeid . Kaks stendile joonistatud inimfiguuri olid täielikult ära hakitud . Paar elektripirni heitsid ruumi kollakat valgust . Mõtlesin , mida vastata . Vaikus venis . " Sellele küsimusele ei saagi vastata . Sõnad ei tähenda mitte midagi . Kui kardad , jää siia seisma . Kui ei , mine ja seisa seina äärde ! " Metsavend näitas käega stendi poole . Ma läksin , sest usaldasin teda . Ma ei tundnud hirmu , pigem uudishimu . Metsavend võttis taskust jämeda musta märkepulga , sellise , mida metsavahid ja saekaatrimehed puidu märkimiseks kasutavad , ja joonistas minu figuuri hoolikalt seinale . Seejärel võttis ta välja kolm sepa tehtud nuga . " Vanamehega koos tegime , " ütles ta . " Ära liiguta . Esimene tuleb vasaku õla kohale ! " Vahemaa oli umbes kümme sammu . Nägin , kuidas ta noaterast kinni võtab ja viskab . Ta peaaegu ei sihtinudki . Seisin tihedalt vastu stendi , seepärast tajusin kogu seljaga lööki , kui nuga sügavale puusse tungis . Minu õla ja noatera vahel oli vähem kui peopesa jagu maad . Alles nüüd jõudis katse tõsidus mulle pärale . Hirm - see halvav tunne , kui aju tunneb keha eksistentsi ohustatud olevat . Püüdsin rahulikult hingata . Kui õnnestub hingamist kontrollida , õnnestub kõike kontrollida . Seisin rahulikult . " Parem õlg , " ütles Metsavend ükskõikse tooniga , ja viskas järgmise noa . Õla ja noa vahel oli veelgi vähem vahet . Kuid mu hirmusööst möödus , sest kaks sellist viset ei saanud olla juhus . " Viimane . Pea . Vasakult . Ei , paremalt . " Metsavend kaalus nuga käes . Hirm oli kadunud , tundsin ainult kummalist ergast tuiget soontes . Viimane nuga sähvas hõbedase välguna õhus . Hetkeks tundus , et see tabab mind näkku . Kui ajust tulnukski keha kõrvale viskuma sundiv impulss , polnuks organismil lihtsalt enam aega reageerida . Noatera tungis rantsatades puusse otse mu põse kõrval . " Sa oled tõeline meister ! Raske katse oli . Võib-olla raskem sulle kui mulle . Ma ju tunnen sind , sa ei tee midagi niisama , " ütlesin tunnustavalt . " Ma olen kõvasti harjutanud . Vahetasin juba teised lauad , " vastas Metsavend nuge seinast välja tõmmates . " Vahetame kohad , " lausus ta äkitselt ja ulatas noad mulle . Kangestusin . " Ma ei suuda , " ütlesin . " Sa rääkisid tsoonis , et oskad nuga visata . Sa ju ei valetanud ? " " Ei . Aga see oli hoopis teistsugune nuga . Ma pole ka vahepeal mitu aastat visanud . " " Siis harjuta . Poolest tunnist aitab küll . " Võtsin esimese noa ja viskasin . Nuga põrkas päraga vastu stendi ja lendas eemale . Keskendusin . Heitsin , heitsin veel kord ja veel kord . Head noad olid , hästi tasakaalustatud . Hakkasid aina paremini lendama . Kuid täpsus ? Ma polnud lihtsalt võimeline nii täpselt viskama . " Aeg on läbi ! Viska ! " kuulsin äkki Metsavenda ütlemas . Ta seisis samas kohas , kus ma olin äsja seisnud . Ta oli enam-vähem minuga ühesuurune , ainult mitte nii kõhn , ja tema keha piirjooned katsid söepulgaga joonistatud kujutise kinni . " Ei , " ütlesin ma otsustavalt . " Järelikult sa ikkagi kardad surma ? Minu surma . Ja sa ei annagi mulle võimalust teada saada , kas ma kardan ? Tee mulle see teene , et ma võiksin teada saada ! " Võtsin esimese noa . Tundsin , et pean seda tegema , Metsavennas oli midagi sellist , et ma ei saanud keelduda . Aga tundsin palju suuremat hirmu ja ebakindlust , kui ise seina ääres seistes . Sihtisin hoolikalt ja viskasin . Nuga tungis puusse umbes viieteistkümne sentimeetri kaugusel Metsavenna küljest . " Kas sa meetri võrra ei tahtnudki mööda visata ? Nii pole sel ju mõtet . " Tema toon polnud üldsegi pilkav , vaid etteheitev . See etteheide tarretas mul vere soontes . Viskasin järgmise noa . Heide kukkus välja umbes nagu Metsavenna kaks esimest . " See oli ehtne , sa suudad küll . Tee nüüd minu viimane vise järgi ! " käskis ta . Tundsin , kuidas mu sõrmed värisevad . Soovisin vaid ühte : et see katse oleks juba läbi . Keskendusin tükk aega . Kolm korda tõstsin noa , et visata , kuid lasin käe uuesti alla . Noatera muutus higiste sõrmede vahel libedaks . Neetud ! Ma viskasin . Mu käsi vääratas . Nuga polnud päriselt veel lendu läinudki , kui ma juba tajusin , et taban Metsavenda , et ma lihtsalt tapan sõbra . Kõik mu senised hirmud polnud midagi selle hetke kõrval . See hetk oli Hirm suure algustähega . Nagu pole midagi võrreldavat ka selle kergendustundega , kui nägin Metsavenda pikali viskuvat . Nuga tungis sügavale puusse kohas , kus võinuks olla tema parempoolne kops . Istusin sinnasamasse muldpõrandale . Metsavend aga tõusis ja rapsis prahiseid pükse . " Ma teadsin , et sa viskad viimase mööda , ma nägin , et sa pabistad . Ma ei tahtnud liiga vara ka pikali viskuma hakata . Täpselt õigel ajal. " ütles ta . " Sa oled täitsa segane ! Mõnikord mõtlen , et olen kõigest , mis minuga toimunud on , vähe segi . Aga sinuga võrreldes olen ... " Jäin vait . " Ma lihtsalt enam ei karda surma . Millegipärast kalduvad inimesed pidama neid , kes surma ei karda , vähe segasteks . Mina pean jälle vähe segasteks neid , kes surma kardavad , õigemini , mul on neist ükspuha . Orjad . Inimene , kes kardab surma , ei saa mitte kunagi vabaks . Seepärast ongi sõduri teel kõige tähtsam surma mitte karta . Surmahirm teeb orjaks . Inimesed surevad sajal lollil kombel , jäävad keset tänavat auto alla , joovad ennast surnuks , upuvad ära . Surevad orjadena , püüdes iga hinna eest oma elu pikemaks venitada . Nende tegude närususel ja alatusel pole alumist piiri . See on mõttetu , " seletas Metsavend . Ma ei saanud temaga vaielda , sest adusin , et tal on õigus . " Sa korraldasid endale palju rängema katse kui mulle , " ütlesin . " Ma olen ka kauem harjutanud , " vastas ta . Mul polnud aimugi , et katse raskem osa on alles ees . " See relv on kõige väärtuslikum asi , mis mul on , tunnen , et see on otsekui osa minust . Vanasti öeldi , et samurai mõõk on tema hing . Nüüd mõõku pole , on automaadid ja kuulipildujad , " ütles Metsavend tõsisel toonil . " Kust said ? " küsisin . " Andsin sõna , et ei räägi sellest , sellele , kes käib sõduri teed , on tähtis sõna pidada . Maksis terve tonni , müüsin lehma , et seda osta . Pole häda , teine lehm jäi veel alles . Omal ajal need koerad võtsid minult relvad ära . Mida nad saavutasid ? Ainult seda , et mul on nüüd paremad relvad kui enne . Ma ei ole enam nii loll , et vanade saksa relvadega tegelen , padruneid pole saada . Tasub tegeleda ainult uute vene relvadega ! " Hoidsin käes Kalašnikovi automaati . Ma ei tahtnudki seda käsitseda , hoidsin relva süles ja vaatasin seda mõtlikult . Rehealuse kõrval Metsavenna töötoas oli höövelpink ja hulk muid tööriistu . Istusime puupakkude otsas keset höövlilaaste . " See on sinu , " ütles Metsavend äkki . Vaatasin talle suurte silmadega otsa . Mul oli tunne , et sain temast valesti aru . " Võta ! Kingin selle sulle , " kordas ta veel kord . Olin tõsiselt liigutatud . Oleksin väga tahtnud kingitust vastu võtta , aga tundsin , et ma pole seda ära teeninud . Vaikisime mõlemad pikalt . " Ei . See poleks õige tegu , " ütlesin lõpuks otsustavalt . " Mul oli väga raske seda sulle kingituseks pakkuda . Algul mõtlesin , et pakun seda , " Metsavend otsis välja sõjaaegse vene vintpüssi , " kah hea relv . Kuid see poleks olnud tõeline katse . See , kes käib sõduri teed , peab iga hetk olema suuteline ära andma oma kõige kallima asja . Kuidas võiks ta muidu endale tõestada , et ta ei taha kasu ? See ongi teine põhimõte : ei tohi tahta kasu . Ükskõik , kas olla surmahirmu või kasuahnuse ori , ori jääb orjaks , vahet pole , mida ta orjab . Vindi sa ju võtad vastu ? " küsis Metsavend . Noogutasin . Olin nagu puuga pähe saanud . Ma olin mõelnud , et Metsavend tahab mind proovile panna . Äkki sain aru , et ta on ennast palju tõsisemale proovile pannud . " Kolmas põhimõte on lihtne . Tuleb teha tegusid , mis tulevad hingest . Kui hing on tugev , on ka teod õiged . Ma ei suutnud välja mõelda , kuidas seda sulle näidata . Sa näitasid seda ise , sa tundsid , et pole õige automaati minu käest vastu võtta . Sinu tegu tuli hingest . Ma nägin , kuidas sa oleksid seda relva tahtnud , kuidas sa endaga võitlesid . Minu tegu ei tulnud hingest , ma tegin seda , hambad ristis . Sest see relv on mulle tähtis . " " Selleks , et hing oleks tugev , peab olema tugev tahe . Ei tohi loovutada tahet . Kas sa oleksid muidu jõudnud sõdalase teeni ? " küsisin . " Ei , " vastas Metsavend . " Seepärast ongi minu elu kõige tähtsam hetk päev , mil sain sinuga kokku , ja sa rääkisid mulle tahtest ning õpetasid maailma teisiti nägema . Tuleb välja , et mu elu tähtsaim sündmus on Patareisse sattumine , muidu oleksin jäänud igavesti orjaks . Pean mentidele tänulik olema , orja hing lihtsalt peksti minust välja . Patarei alaealiste kasvatajale pean olema eriti tänulik , et ta paigutas mind kaheks nädalaks vattide kambrisse . Internatsionaalne kasvatustöö , mäletad ? " Metsavend pidas pausi ja tõmbas hinge . " Olen selle üle tagantjärgi põhjalikult mõelnud . Suletud ruum , pole võimalust põgeneda . Kui inimesel on võimalus põgeneda , püüab ta seda teha . Aga kui pole ? Kui ta on nurka surutud , aga mitte korraks , vaid väga pikaks ajaks , oma ajaarvamise järgi terveks sajandiks ? Üksindus , täielik üksindus . Ainult oma mina . Hirm , kuni selle täieliku kadumiseni . Valu , kuni seda enam ei tunne . Tahe , meeletu pingutus , et veel üks päev vastu pidada . Käsitsivõitlus , üksi kolme , nelja , viie vastu , vahepeal saad lihtsalt peksa , kui ei jõua enam lüüa . Siis kogud jälle jõudu ja üritad . " Kuulasin Metsavenda ja sain aru , et ta oli pidanud kaua ootama , ootama aega , mil saaks kõigest sellest rääkida . " Kuni lõpuks tuli hetk , kus nad kartsid mind rohkem , kui mina neid . Ma keskendusin ainult ühe vastu . Ei teinud väljagi , kui teised sisse lõid . Varsti ei tahtud enam keegi neist olla see üks , " poiss vaikis korraks . " Samuraid võitlesid ka käsitsi . Seepärast ma olengi võimeline sõduri teest aru saama . " Ta otsis lagedale mingi raamatu . Selle kaanel oli joonistus mehest , kellel käes kaks mõõka . Bushido - The Warrior's Path lugesin pealkirja . " Samurailt küsiti ainult üks küsimus : " Oled sa valmis surema oma daimyo<arv> eest ? " Kamikaze-võitlejalt küsiti ainult ühte : " Oled sa valmis surema Jaapani eest ? " Metsavend vaatas mulle otsa . " Seega on ainult üks küsimus , mis on väärt esitamist . Nii lihtne . Kuid ei . Oleksid sa valmis surema Eesti eest ka siis , kui tunned , et sind on kümme korda reedetud , kui sind peetakse segaseks , kui sa tunned , et need , kelle eest sa oled valmis võitlema , pole seda väärt ja sinu tegu kutsuks neis esile vaid heal juhul haletsuse ja halval juhul põlguse ? Veel hullem , jätaks ükskõikseks ? Kui sa teaksid , et sinu tegu ei otsusta midagi ega mõjuta mingil moel sündmuste kulgu ? Kui sa saaksid aru , et see on mõttetu ? " Vaikisin . " Sõduri tee annab sellele vastuse . " Ta vaikis omakorda ... " Kust sa selle raamatu said ? " küsisin jutujätkuks . " Juhuslikult . Mu tuttava kuti vanaonu elab Ameerikas , läks neljakümne neljandal minema . Kutt on karate-vend ja palus kirjandust saata , eks vanamees siis saatiski . Aga mida ta karatest teab ? Saatis vale raamatu , kutti ei huvitanud üldse . Ma vaatasin seda joonistust ja sain aru , et see raamat on minu jaoks . Ostsin selle ära . " " Sa ei oska ju inglise keelt ? " " Mille jaoks sõnaraamat on ? " küsis Metsavend vastu . " Sa lugesid selle läbi ? " olin imestunud . " Mul on küllalt aega olnud . Kaheksa kuud . Selle ajaga j ? uab lugeda mida iganes . Raamat on raamat , maailmas on miljon raamatut . Sõnad paberil . Aga ma sain sisust aru , bushido ongi sõduri tee . Kui ma Patareis poleks olnud , poleks ma sellest mitte kunagi aru saanud . " Kuulasin tähelepanelikult Metsavenna iga sõna . " Tead , miks samuraid ennast tapsid ? Sellepärast , et nad tõepoolest ei kartnud surma , nad tapsid ennast aeglaselt , lõikasid kõhu lõhki . Kui neil oleks lihtsalt elust villand olnud , nagu mõnel joodikul , kes ennast vahetevahel kusagil küünis tala külge üles poob , oleksid nad ju võinud suremiseks mõne lihtsama viisi valida . " Metsavend naeratas . " Ma võin elus õppida palju asju . Aga on ainult üks , mida soovin tõeliselt õppida - see on sõdimine . Ma ei tahagi enam midagi muud , kui võitluseks valmistuda või võidelda . Ma ei taha ega suuda mitte kunagi enam omaks võtta mingeid muid põhimõtteid kui sõduri tee . Ma olen kõik muu juba ületanud . Ma ei tahagi enam tagasi minna . " Ta vaikis korraks . Mulle tundus , et saan temast aru , mõistan teda , aga mitte täielikult . " Bushido ei ole mingi keskaegne asi . See on meie ajast tuhat või rohkem aastat ees . Sest mida muud inimene vajab , kui mitte vabadust ? Vabadust oma hinges . Ma ei tea muid teid tõelise sisemise vabaduseni kui sõduri tee , " lõpetas Metsavend . " Kas sa tead ? " " Sa oled teinud suure hüppe , " laususin mõtlikult . " Suure hüppe ? " " Kui hakkasin kunagi aastaid tagasi tegelikkusest aru saama , mõtlesin , et olen teinud hüppe . See , mida oled sina mõistma hakanud , on midagi nii suurt , et ma ei suuda seda veel täielikult haarata . Seepärast ma ütlesingi : suur hüpe . Eelmise , väiksema hüppe eest maksin sellega , et sattusin vangi . Mõtlesin , et mis võiks olla suure hüppe hind ? " Metsavend vaikis kaua . " Mis see ka poleks , igal juhul on see väärt maksmist , " ütles ta . " Seltsimees major , andke mulle võimalus ! Paljud poisid kardavad armeesse minna . Mina ei karda , ma olen nõus minema , kuhu ainult kästakse , " rääkisin paluval toonil . Istusin sõjakomissari kabinetis laua taga . Mul vedas , et ta oli suvatsenud mind vastu võtta . Mul oli sõjaväelastest hea arvamus tänu Kaptenile ja veel mõnele õhudessantvägede ohvitserile , keda olin Kapteni kaudu tundma õppinud . Kuid see mees siin polnud sõdur , ta oli keegi , kellel oli vorm seljas . " Pole võimalik . Sa oled kaks korda kohtu poolt karistatud , mõlemad reaalsed vanglakaristused , " vaidles komissar vastu . Kartsin juba , et ta lõpetab jutu . Võtsin end kokku : kaotada polnud midagi . Rääkisin oma loo ära . " Kurat , ega ta mind kinni ei võta ja mentidele välja ei anna , " mõtlesin veel . " Sa põgenesid läbi poole Venemaa ? Oled tagaotsitavaks kuulutatud ? Sul pole isegi passi käes ? Komissar tegi suured silmad . Noogutasin iga kord . " Armee on minu viimane võimalus . Mida teie minu asemel teeksite ? Varjaksite end metsas ? Kuna mul passi pole , ei saa ma ka tööraamatut . Kõik teed on suletud . Ma ei ole kurjategija , ma ei taha halvale teele sattuda . Mida ma peale hakkan ? Kuhu ma põgenen ? " veensin komissari . " Arvate , et me saame teid teenistusse kutsuda , kui teil isegi passi pole , " oli komissar irooniline . " Armees pole passi vaja , armees on vaja sõjaväepiletit . Te võite selle mulle välja kirjutada , " ütlesin . " Randma te ju võtate sõjaväkke ? Ta on ka kohtu poolt karistatud . Meil oli isegi sama paragrahv : relvade omamine . Miks tema võetakse ja mind ei võeta ? See ei ole õiglane . Teil on ju mehi vaja ? Teil on ju plaan ? Igal pool käib kõik plaani järgi . Ma oskan relvi käsitseda ja lasta . Ma tean jao ja rühma taktikat . Tahtsin Rjazanisse sõjakooli minna . Nüüd ma sõjakooli ei pääse , aga võtke mind siis vähemalt sõjaväkke . Te ei pea ju kõiki karistusi oma paberites üles lugema ? " " Sa pole ju sõjalise algõpetuse kursustki läbi teinud ? Noh , tarkpea , nimeta mulle Kalašnikovi automaadi osad ? " küsis komissar jätkuva irooniaga . Ma loetlesin . Küsimusi hakkas sadama . Auastmed . Motolaskurjao koosseis ja relvad . Väeliigid . Veel mõned kerged küsimused . Iroonia komissari näolt hakkas kaduma . Ta küsis mingeid soomustransportööri osi . Ma ei teadnud . " Selle jaoks on soomusmasina juht ! Käsin tal osad pähe õppida . Tema ju juhib masinat , mitte mina , " leidsin vastuse . " Mida sina siis teed ? " oli komissar üllatunud . " Täidan komandöri käske ! Mida armees ikka tehakse ? Või annan neid ise , kui kästakse anda , " ütlesin südametäiega . " Ah et annad ise ? Komandöri tegevus pärast käsu saamist ? " tuli uus küsimus . Küsimuste-vastuste mäng oli muutumas kahe tahte võitluseks . Vastasin pikalt . Kapteni nägu oli mul silme ees , kui rääkisin , mis on tegevuse juures oluline . Luure . Otsustavus . Lihtne plaan . Keskendumine olulisele . Lõpuks küsimused iseendale . " Kui te esitate endale küsimuse , et mis saab sellest poisist , kui te talle ära ütlete , võin anda teile lihtsa vastuse . Ta pannakse mitte millegi eest pikaks ajaks vangi . " Komissar vaikis . " Kui palju võiks olla selle roti kuupalk ? Kakssada ? Kolmsada ? Palju talle pakkuda ? " kaalusin mõttes . " Aga kui mina esitan küsimuse mida peaksin tegema , et mind armeesse võetaks , siis vahest aitaks sellele kaasa näiteks viiesajarublane vabatahtlik annetus Nõukogude riigikaitse hüvanguks , " ütlesin otsustavalt . Ma vaatasin komissarile silma . Ilmselt oli tal kogemusi poiste või nende vanematega , kes püüdsid talle anda pistist , et kroonust kõrvale hoida . Küllap olin tema elus esimene ja viimane , kes pakkus altkäemaksu , et armeesse pääseda . Komissar istus tükk aega keeletuna . Aga ta polnud sõdur . Seepärast ei saanud ta keelduda . Ta naeratas , kui ma lahkusin ning ma olin liiga rõõmus , et aduda tema naeratuses peituvat pahaendelist varjundit . Kallis Nataša ! Tänan sind kõigi kolme kirja eest , mis sa oled mulle saatnud . Ma ei vabanda , et ma varem ei kirjutanud , sest mul polnud millestki kirjutada . Viimasel päeval enne lahkumist soovis su ema , et ma leiaksin endale koha elus . Ma pole seda leidnud . Mäletad , ma nii kiirustasin lahkuma , tahtsin jõuda kodumaale . Olen endiselt tagaotsitav . Mind süüdistatakse kuritegudes , mida ma pole mitte kunagi toime pannud või olin sunnitud toime panema selleks , et põgeneda . Passi pole ma kätte saanud , seepärast pole mul ka mingit töökohta . Olen vaguneid laadinud ja elatanud end muude juhutöödega . Ka kooli ei õnnestunud mul pääseda , mul polnud mingeid pabereid ette näidata ja nad pidasid mind ebasoovitavaks . Ainult üks mu vana sõber ja tsooni kendid on mind toetanud . Seal olid tegelikult toredad poisid , Commandante , panin talle selle nime Ernesto Che Guevara järgi , pealikul peabki väärikas hüüdnimi olema , Metsavend , ma ei tea , kas nii on vene keeles õige öelda , ja teised . Minu hüüdnimi oli muide alguses Poliitik , ilmselt tuli see paragrahvist , ja hiljem , Venemaa tsoonis - Põgenik . Kui prohvetlikuks on see osutunud ! Mulle pole siin kohta , mul on tunne , et mu kodumaa on mind reetnud . Või on mu kodumaa ainult kujutluspilt mu ajus . Mäletad , rääkisin sulle mehest , kelle nimi oli Kapten . Kunagi ta ütles , et elu on miraa ? kõrbes ja et parem on minna ja nõrkeda , kui jääda ühe koha peale istuma ning oodata midagi , mida mitte kunagi ei juhtu . Ma läksingi oma miraa ? i järel ja nõrkesin , küll mitte kõrbes , aga keset talve raudteejaama seina ääres sinu kodulinnas . Sa päästsid minu , kuid see kutt , kelle nimi oli Peeter Tergens jäi sinna , tema tee on lõppenud . Minu uueks nimeks on peagi Viktor Sidorov , paberite järgi <arv>-aastane äsja passi kätte saanud <arv>. klassi õpilane . Kuid kas suudan ma kunagi unustada tolle , kes ma olin ? Ma ei tea . Samuti ei tea ma , mida oma uue eluga peale hakata . Küllap püüaksin ikkagi aasta pärast Rjazanisse või mõnda muusse sõjakooli sisse saada . Küllap ma ka pääseksin , sest mul on aasta aega valmistuda . Ega sinu kodulinnas pole mingit mõistlikku sõjakooli , kuid ma mõtlen , mitte lendurite , meremeeste või zampoliitide oma ? Saan aru , et mul saab olema väga raske varjata oma tegelikku mina , aga ma pean sellega toime tulema . Loodan , et su emal pole midagi selle vastu , et elaksin esialgu teie juures . Aga ma püüaksin nii kähku kui võimalik endale mingi elamispinna leida . Ka loodan , et mõistad mind . Mul pole muud võimalust , kui nii talitada . See päev , mil me teineteist taas näeme , on juba ilmselt vähem kui paari nädala pärast . Iga päev olen mõelnud sinule , rohkem , kui sa eales arvata oskaksid . Poiss , kes teab , kes ta on . Lugesin kirja ikka ja jälle . Väike lõke sõi pragisedes oksaraage . Istusin liikumatult lõkke ääres . Oli soe mai alguse õhtupoolik . Aeg möödus . Kohendasin lõket ning heitsin sinna üksteise järel uue passi , koolitunnistuse ja kirja . Näolihased tundusid täiesti tuimad , kui ma jälgisin , kuidas tulekeeled pabereid nilpsavad . Lasnamäele kutsealuste jaotuspunkti toimetas mind sõjakomissariaadi auto . " Tead , kuidas seda kohta kutsutakse ? " küsis üks autos istuvatest poistest . " Ei , " vastasin . " Obezjannikuks , " vastas poiss . " Ahvipuur , huvitav miks , " mõtlesin . " Kust sa tead ? " " Vanem vend rääkis . Ta on kroonus käinud . " Peagi sain teada , miks . Paljud poisid olid purjuspäi kohale tulnud , tajusin eksimatult ebakindlust ja hirmu , mida nad püüdsid varjata bravuursete ütluste taha . Mõned oksendasid peldikus . Mõned jätsid värava taga oma tüdrukutega hüvasti . Tüdrukud nutsid ja andsid lubadusi , mida paljud neist ei suutnud kunagi pidada . " Ee , ohujeli sto li , duhi ! Salabonõ , ee ! " püüdis keegi väikest kasvu tõmmu näoga lotendavas vormis kuju motiveerida poisse põrandat pühkima . Tema jõupingutused ei kandnud vilja . " Kui see on sõdur , siis olen ma tõesti Rootsi kuningas , " mõtlesin endamisi . See melu ei läinud mulle korda . Istusin rätsepaistes laiale narile ja jäin mõttesse . Varsti jõudis ta ka minuni , vehkis kätega ja karjus midagi . Ma ei teinud väljagi . Kuid ta ei jätnud järele . Vaatasin talle otsa . " Võta hari ja pühi kõigepealt oma moll puhtaks . Seejärel pista pea peldikupotti ja loputa üle , " soovitasin viisakas vene keeles . See mõjus . Ma tahtsin , et mind rahule jäetaks . Mõtlesin oma koha üle elus . Ma ei teadnud siis veel , et kui seisan rohkem kui kahe aasta pärast taas perekond Kolesnikovide ukse taga , võtab Anna Ivanovna mind sõnatult vastu . Astusin sisse ja mulle pakuti teed . " Kuidas Natašal läheb ? " söandasin pärast pikka vaikimist küsida " Hästi . Aga sa oled hiljaks jäänud . Sa tulid liiga hilja . " Sain aru , et pole mõtet rohkem midagi küsida . Küll aga teadsin , et Metsavend jääb ustavaks sõduri teele . Tema ainus isand on tee ise , ronin<arv> ei allu ühelegi daimyole . " See ei ole taiga , see on närune võsa ! Ja need armetud künkad või seljandikud või kuidas neid kutsutaksegi , need pole sopkad ! " Jahimees raputas põlastavalt pead . " Mis te ka taigast teate ? Tõeline taiga on Primorje krais ! " " Kenad tihedad kuusemetsad , pole häda midagi , " julges Bandeeralane vastu vaielda . " Sa , Bandeeralane , oled üldsegi linnarott . Pea parem lõuad kinni , " karjus Jahimees mootorimürinast üle . Suur diiselmootor , mis täitis pea kogu ruumi , töötas ühtlaselt . Istusin nurgas väikese metall-lauakese taga ja soojendasin tasasel priimuseleegil lihakonservi . Vedurijuhi abi , meist võib olla kuus-seitse aastat vanem Dima-nimeline mees , heledapäine , päevitunud ülakeha vööni paljas , hõikas juhikabiini : " Van Vanõtš , las ma annan poistele ungari pekki . Ja las teevad vabarnavarreteed ! " Ma ei kuulnud vastust . Ta tõi peki , tüki leiba , vaarikavarred ja pooliku tükksuhkrupaki , millest ülemine osa oli ära rebitud . " Andke aga minna , poisid , " pakkus ta lahkelt ja istus meie seltsi . " Mis imelikud automaadid teil on , sihukesed lühikesed jupatsid ? " küsis ta . " Minu ajal selliseid küll ei olnud ! " " AKSUd , lühendatud rauaga , " andis Bandeeralane vastuse . " Aga SVD on ikka samasugune . Lase kas või karu ! Las ma vaatan , " palus ta Jahimeest . " Vaata aga pealegi . Ega vaatamine tükki küljest võta , " oli too nõus . Üldiselt oli ta heasüdamliku loomuga , välja arvatud meeskonna juhtimisse ja metsaelusse puutuv . " Ega sul kuuli rauas pole ? " " Kas sa arvad , et olen eile sündinud või ? " Jahimees solvus tõsiselt . Dima imetles snaipripüssi . Lihakonserv sai valmis ja ma lõikasin selle kolmeks osaks . " Anna kuivikud siia , " viipasin Bandeeralasele . " Ja kus sinu kodukoht on ? " pöördus vedurimees äkki minu poole . " Eestis . " " Aa , Eesti , olen kuulnud , " venitas ta aegamisi . Mõtlesin endamisi , millise kolmest klassikalisest küsimusest , kas teil on elu nagu Läänes , mis raha teil on , kas teil igaühel on viietoaline individuaalelamu , ta küsib . " Mis teil on siinsest erinevat ? " küsis ta hoopiski . Mõtlesin hetke . " Erinevat ? Ma ei tea , mis meil on erinevat , kuid üks asi on igal pool ühesugune : vanglad ja tsoonid . " Jahimees ja Bandeeralane möirgasid naerda : " Hästi panid , Fašist . Nagu rusikas silmaauku ! " " On teil alles hüüdnimed ! " " Ära pane tähele . Me oleme siin kõik omad poisid . Inter-natsionaalne löögiüksus , " rehmas Jahimees käega , kumbagi sõna eraldi rõhutades . " Ja kuhu te nüüd õigupoolest lähete ? " " Hah , meie sihtpunktist umbes seitsekümmend versta kirdesse jääb triibuliste , noh , retside tsoon . " Jahimees ütles kohanime . " Kolm tükki tõmbas eile öösel uttu , tegid kaks valveroodu meest vagaseks . Ma täpselt ei tea , olen lihtne seersant , kes meiesugustele täpselt räägib . Olevat ühe kalašši ja makaariku kaasa võtnud . Meil kästi tõkestada pääs raudteele . " " Van Vanõts , triibulised on jälle lesta tõmmanud . Trügivad Suurele maale , " hõikas Dima vedurijuhile . Juhikabiini vaheuks oli lahti . " Kuulsin , juba kuulsin , " tuli ärritunud vastus . " Paneme poisid lihtsalt õiges kohas maha ! " " Miks teid nii vähe on ? " ei jätnud Dima küsimustega pommitamist . " Pole mehi , lihtsalt pole ! Elukutselised on kõik Piiteris , tänapäeval mõtleb iga jõmpsikas , et ta on kõva mees lennukit röövima . Osa mehi saadeti Sumgaiti või mis türastunud koht see oli , kus aserid-armeenlased üksteisel kõrisid lõikavad . Vaevalt et triibulised siiapoole trügima hakkavad . Nad lähevad mööda jõge alla , suurem meeskond saadeti sinna . Siiapoole pole oma kakskümmend aastat keegi üritanud pageda . Ma küsisin Kaltsu , riidelao värdja , käest järele . See raisk on eluaeg väeosas istunud , ajateenijate verd imenud , küll ta juba teab ! Venime lihtsalt kohale , peesitame päikese käes ja toidame emakese Venemaa sääski . Sõdur magab , teenistus jookseb ! " " Tõesti , Miša on asjad käest ära lasknud . " " Meil on Miša ja teised suured ninad mööda türa . Meil on palju tähtsam , mis roodukas ütleb . Me oleme lihtsad sõdurid ja täidame käsku . Mul on ka mööda türa ! Ma pidin juba kuu aja eest kodus olema ! Passin siin nagu tupes munn ! Juuni lõpp juba käes ! Meie kandi viimased jobud on ka juba ammu kodus ! See on sulle ustava teenistuse eest ! " Jahimees , muidu rahulik , isegi veidi flegmaatiline taigaelanik , üllatas mind . Sõime lihakonservi ja ungari pekki ning rüüpasime vabarnavarreteed peale . Keegi ütles , et siin on külm , nälg ja igikelts . Valetaja . Oli kuum ja valge Põhjala suvi . Meie seljakottides oli toidumoona nädalaks ajaks . Ja keltsast polnud meil sooja ega külma , keltsapiir jäi meist kusagile põhja poole . " Ärka üles , " raputas Jahimees mind õlast , " on aeg dessanteeruda ! " Olin tukkuma jäänud . " Van Vanõts laseb kiiruse viieteistkümne-kahekümne peale ja käänaku kohal hüppame välja . Ta ei hakka rongi meie pärast kinni pidama ! Varustusekott läheb ees ja meie järele ! Hüppa sõidu suunas ! Suru põlved ja pöiad kokku , nagu langevarjuga tuleks maha ! Automaat suru vastu külge , raud ülespidi . Ja ära pudeleid ära lõhu ! Lääksime ! " õpetas Jahimees viimast sõna venitades . Hüppasin esimesena , minu järel Bandeeralane ja viimasena Jahimees ise . Kaotasin tasakaalu ning veeresin maas . Lõin kergelt küünarnuki ära . Korjasime kotid kokku . " Koht on õige , " arvas Jahimees . Kummardasime kaardi kohale . " Siin on soo ja siin ja siin ja veel siin , " ta näitas lahmakaid alasid kirdes , idas ja põhjas . Kui nad sealt üritavad , siis sinna nad jäävad . See pole meie asi , me ei suuda kolmekesi sajakilomeetrist auku kinni toppida . Siin on mets ja siin ka . " Metsaalad kitsenesid siiludena meie suunas . " Maastik suunab neid nagu lehter meie poole . See on ainuke ja kõige lähem koht , kust raudteele pääseb . " " Siin on kaks küngast . See suurem on peaaegu nagu sopka . Siit näeb kilomeetrite kaugusele . Siia rajame vaatluspunkti . Ainuke viis , kuidas neid avastada , on lõkkesuitsu järgi . " " Aga kui nad ei tee lõket ? " kahtles Bandeeralane . " Siis jõuavad raudteele välja . Midagi pole teha . Aga künkalt näeb ka raudteele . " Jahimees näitas käega künka suunas . " Saame nad siis siinsamas kätte . Ei tohi ainult maha magada . " " Kas kopterid ka otsima saadetakse ? " tundsin huvi . " Ei saadeta . Öeldi , et polevat kütust . Ja otsi nõela heinakuhjast ! " " Kas ülemused tõesti arvavad , et me oleme need lollid , kes nõela heinakuhjast üles leiavad ? " " Mul on mööda türa , mis ülemused arvavad . Kui nõel tuleb siia , siis tuleb ta ise meie juurde . Meie ei lähe neid mööda padrikut taga ajama ! Lühidalt , lähme sopkale , paneme onni püsti ja keerame külje maha . Lähema poolteise-kahe ööpäeva jooksul ei toimu siin midagi , kui üldse kunagi toimub . " Päike lõõskas . Mets oli vaikne ja inimtühi . Sääsed olid saaki haistnud ning lendasid parvedena kohale . " Näha on , et sa oled kirvest ennegi käes hoidnud , " ütles Jahimees laisalt . " Mõned korrad on ette tulnud küll , " vastasin ja pöörasin end näoga tema poole . Lamasime kolmekesi reas kuuseokstest ja samblast asemel . Meie onn oli välja kukkunud vägev . Kuus jämedamat tugiposti rammisime sügavale maasse , neile toetus peenematest roigastest tehtud längus katus . Kogu kupatus oli omakorda kaetud telkmantlitega . Lõkkease oli jalutsis , seal pragises tasane leek , neelates kuivanud raage . Õhku tõusis vaevumärgatav sinine suitsuvine . " Anna veel üks suutäis seda ... " " Vana Tallinnat ? " Ulatasin Jahimehele pudeli . Jahimees rüüpas . " Tunnen ennast väikekodanliku elemendina . " Ta ulatas pudeli Bandeeralasele . " Seda tulebki tasaselt rüübata . Mitte klaasiga sisse valada nagu vodkat , " ütlesin õpetlikult . " Mis sul sellest , sa ju ei joo nagunii ! Mille kuradi pärast sa seda üldse lasid saata ? " " Sellepärast , et teiesuguseid parme joota . " Irvitasin . " Tahtsin puhkusele saada . Üks roodukale , üks staršinaale ja üks Komanussijale . " Komanussija oli meie uus rühmakomandör . " Muud pole olnudki , üks eriolukord teise otsa . Puhkusest ära unistagi . " " Komanussija ei võtaks vastu . Ta on nii suur määrustikufänn , et pühiks sellega peldikus perset ka . " Bandeeralane rüüpas . " Kui ainult sääsed ei sööks , siis ma tean , kus paradiis oleks . See oleks siin . " " Ära piparda , määri ennast petrooleumiga kokku . Kes su perset siin nuusutab . Ma lähen käin korra postil . Igaks juhuks . " Jahimees tõusis ja sättis minekule . Lebasin selili . Aasta teenistust oli läinud nagu ma ei teadnud , oli see uni . " Reamees Tergens , roodukomandöri juurde ! " Kohendasin oma uut vormipluusi ja koputasin uksele . Ootasin , kuni mul lubati siseneda ja kandsin määrustikupäraselt ette . Roodukas ja staršinaa , mõlemad sõjas käinud mehed , istusid laua taga . " Uskumatu , " vangutas roodukas pead ja lehitses pabereid , " ma olen igasuguseid kaake näinud , kuid selline fašist satub siia esimest korda . Kuidas sa üldse armeesse sattusid ? " " Tulin vabatahtlikult , seltsimees kapten ! " " Siis tõesti vabatahtlikult , mitte vabatahtlikult-sunniviisiliselt ? " " Just nii ! " " Ja sulle ei meeldi nõukogude võim või kuidas ? " " Ära kõhkle , ela oma sisetunde järgi , " mõtlesin endamisi . " Just nii , ei meeldi ! " Ootasin , et nüüd tuleb traditsiooniline lause " Me õpetame sind nõukogude võimu armastama " , aga ei tulnud . " Sõdur , mind ei huvita sinu poliitilised veendumused . Kui sa teenid rahuldavalt , siis satud lihtsalt konvoi- või valveroodu . Võid seal koos tšurkadega teenistuse lõpuni mädaneda . Kui aga halvasti , siis lähed sõjatribunali alla . Distsiplinaarpataljoni sind ei panda , oh ei . Lähed tsooni oma vanade sõprade juurde . Nad löövad su maha , kuid enne annavad suhu ja nussivad persse . Sul on ainult üks väljapääs . Sinust saab lihtsalt meie roodu parim sõdur . " " Just nii , seltsimees kapten ! " Seisin rivis õhtusel loendusel . Korrapidajaks oli roodu ainuke tšurkast seersant , mis iganes Huijev ta ka oli . Seisin kogemata paar sentimeetrit rivist eespool . Ta virutas mulle " kolmnurka " . Ma lihtsalt seisin ja vaatasin talle otsa , sest mul oli värskelt meeles , mis roodukas oli öelnud . Järgmine kord seisin teistega ühel joonel . Sama seersant astus ligi , ütles : " Neetud fašist , " ja virutas uuesti . Olin selleks valmis . Ta hakkas just pöörduma , kui lõin vastu . Tema press ei pidanud ja ta kukkus rivi ette põlvili . Teised seersandid ja vanakesed ei seganud vahele . Huijev läks staršinaale koputama . Mind kutsuti staršinaa juurde . " Kui pakutakse valida , kas viis sööklatoimkonda või keretäis tappa , siis ära sööklat vali ! Saad seal iga päev tšurkadega kakelda ! Ja staršinaa annab ikka peksa , talle lihtsalt ei meeldi pasad . Ja seisa seljaga selle kapi poole , kus meie paraadvormid on . Sinna on pehmem maanduda , " õpetas Jahimees kiiruga . " Rivi ees seersanti lüüa on tõsine üleastumine . Miks sa lõid seersant Farsijevit ? " Seletasin , kuidas asi oli . " See muudab asja . Sellegipoolest , karistuseks on kas viis toimkonda sööklas või füüsiline noomitus . Võid ise valida . " " Füüsiline noomitus . " Olin kogu aeg valvel seisnud . Jälgisin silmanurgast , kas olen ikka seljaga õiges suunas . Sain korraliku " armatuuri " . See ei olnud valus , ainult hoog pühkis jalust . Tõusin ja võtsin uuesti valvelseisangu . Protseduur kordus . Enne kolmandat vaatasin staršinaale otsa . " Olen kakssada ka saanud . Te väsite enne ära , kui sinnani jõuate . " Ma ei olnud trotslik . Olin kurb . Farsijev kutsuti tagasi . Seinad värisesid ja tema vingumist oli välja kuulda . Järgmisel nädalal saadeti ta teise valveroodu . " Miks sa tahad õppida SVDd ? " küsis Jahimees . " Türastunud eesrindlane tahad olla või ? Sinu isiklik relv on ju automaat . Ära rebi perset lõhki ! Aga olgu , türa sellega , kui sind huvitab . Osta mulle palgapäeval kümme pakki suitsu ja käib kah . " " Ma võin kohe ka osta . " " Aa , sa oled veel miljonär kah . Sa , Fašist , oled ikka kummaline kuju küll ... " " Häire ! Kutid , kargud alla , ma nägin suitsu ! " Jahimees lükkas telkmantli kõrvale ja kobisime onnist välja . Künka otsas kasvasid mõned jändrikud puud , vaatluspost oli meil kõige pikema kuuse ladvas . Puud , eranditult okaspuud , olid masajad , klammerdusid tugevasti maadligi , sooservades jäid üleüldse hõredaks ja kiduraks . " Mitte sittagi ei näe , " ütlesin , kui olin mõne aja binokliga silmapiiri uurinud . Ühtlane puulatvade vaip , troostitult üksildane ja meeletult ilus maastik . " Sul pole lihtsalt silma ! Vaata , seal , " näitas Jahimees käega ida poole . Suitsujuga oli nii vaevumärgatav , et ma poleks ise seda ealeski tähele pannud . Jahimees vaatas kompassi . " Idas , isegi mõnevõrra kagus . Viis-kuus kilomeetrit vahest . Triibulised ei saa need olla . Aeg on liiga varane , nad müttavad alles padrikus . Et nad raisad sohu upuks ! Ja suund on vale , üle soo poleks nad pääsenud . Võib olla pärismaalased ? Või metsikud turistid ? Panevad raisad veel metsa põlema , siis meil on suitsu ! Bandeeralane , jää sa siia , me läheme kontrollime . " Mees võis olla nii viiekümne-viiekümne viie aastane , aga raske oli sellest kortsulisest näost midagi välja lugeda . Tal olid paksud karusnahksed riided seljas . " Kuidas ta küll jaksab suvel sellistega olla ? " mõtlesin endamisi . Tüdruk võis olla meievanune või noorem . Tal oli pilusilmadega ümmargune kuunägu , seljas olid tal metsatöölise presenttunked . Ta oli omamoodi kena , kui ta naeratas . Olime neid ehmatanud . Habemetüükas näod , petrooleumihais , kulunud välivormid ja relvad . Nad võisid meid pidada desertöörideks või kelleks tahes . " Minge siit ära , " seletas Jahimees , " minge sinna . " Ta näitas käega lõunasse . " Lõunasse ! Siia tulevad varsti kiilakad " . Jahimees tõmbas käega üle lauba ja vedas sõrmedega piki vormipluusi rinnaesist : " Triibulistes roobades retsid ! Nad lõikavad sul kõri läbi . " Jahimees tegi nägusid , tõmbas käeservaga üle kõrisõlme ja pöördus tüdruku poole : " Sinu aga vägistavad ära . " Ta tagus peopesa ja rusikat vastamisi . " Põdrad aga pistavad nahka ! Jahimees lasi käed abitult alla , sest ei leidnud sobivat ? esti põdraliha söövate retsidivistide kujutamiseks . Mees vaatas ikka tuima näoga enda ette ja andis tüdrukule käega märku . Too puhkes äkki naerma ja ütles korralikus vene keeles : " Ma sain kõigest aru küll , mis sa öelda tahtsid ! " " Oleksid võinud varem öelda , et oled tsiviliseeritud , " oli Jahimees nördinud . " Ma ei saanud . Isa räägib alati esimesena ja pealegi te olite nii naljakad ! " Tüdruk naeris . Mõtlesin : kaks tolgust keset metsa ja vehivad kätega , ja hakkasin ka naerma . " Kahekesi oletegi ? " küsisin jutujätkuks . " Jah , oleme isaga kahekesi jäänud . Suuremad lapsed on kõik ära läinud . Ema suri kolm talve tagasi . Isa ei taha siit ära minna . " Tüdruk oli kurb . " Vodka on ? Piiritus on ? " küsis järsku vanamees . " Ärge talle viina andke , " palus tütarlaps ehmunult . " Pole , pole viina , " ütles Jahimees ja laiutas käsi . " Liha on ? " küsis ta omakorda . " Vodka ei ole ! Piiritus ei ole ! Liha ka ei ole ! " " Miks sa ise midagi ei lase ? " küsisin Jahimehelt , kui olime natuke eemale läinud . " Passisin küll , aga midagi sobivat ei sattunud ette . Türastunud tšuktš , lihast hakkas kahju . Kui minu käest oleks keegi metsas küsinud , mul poleks küll kahju olnud ! " " Tšuktšid elavad kusagil Kaug-Idas , mitte siin . " " Ah , ühed pärismaalased kõik . Suudaksid sa seda tüdrukut keppida ? " Vaikisin . " Ma ilmselt ei suudaks . Või kui enne pudeli viina hinge alla paneksin , " raputas Jahimees pead . " Aga mul on üks plaan . Sa mine kompassisuunda mööda tagasi . " Ta andis mulle armeekompassi . " Mul on oma . Oskad ikka minna ? " Noogutasin . " Ega sa ometi mõtle " Vaatasin Jahimehele otsa . Jahimees naeris . " Ma võin igasuguste tšuktšide kohta sitasti öelda , aga see ei tähenda , et ma nende tüdrukuid vägistama kukun . Teen lihtsalt vähe soomust ! " Ta võttis saapasäärest pussi ja viipas mulle . Hakkasin meie laagripaiga poole tagasi minema . " Ja tihendage onni seinu ! " hõikas ta veel järele . " Kuradi hea liha , " ütles Bandeeralane ja küünitas järgmise tüki järele . " Minu pidulik dembli eine , " teatas Jahimees uhkelt . Ta oli kõik valmis teinud , liha kohale toonud ja tükeldanud . Teenindus nagu restoranis , aja ainult varda otsa . Olime lõkke suuremaks teinud . Lihatükid küpsesid puuvarraste otsas . Jahimehel oli kaasas soola , mõned sibulad ja tundmatuid maitseaineid . Viimane " Vana Tallinn " käis ringi . Läigatasin natuke alkoholi lihatükkidele . Liha särises . Olemine oli mõnus . " Sa lits , " vandus äkki Bandeeralane ja vaatas kella . Ta läks ja lülitas raadiojaama sisse . Kostis tasane sahin . Äkki Jahimees tõusis , astus ligi ja virutas raadiojaamale jalaga . Sahin ei lakanud . " Ära pöörasid või ? Kui see kast omadega persse läheb , keerab staršinaa mul kaela kahekorra , " protesteeris Bandeeralane . Jahimees vaatas talle otsa . " Sul , Bandeeralane , on üks viga . Me oleme siin kõik nutikad , aga sina püüad intelligendikest mängida . Aga intelligendikestel on jällegi üks viga . Nad lihtsalt kardavad peksa saada . Sa õppisid aasta mingis türastunud instituudis ja juba kardad . Kui sa selle ükskord lõpetad , mida sa siis veel kartma hakkad ? " " Aga minu mehed ei tee seda viga , et kardavad tappa saada . Ma lihtsalt ei taha enam kunagi kuulda seda raadiot ! Kaota antenn ära või viska akud laukasse ! Mul ükskõik ! Mind ei kepi , mis neil on öelda ! Meil on raadio rivist väljas ja punkt . Me läheme siit minema viie päeva pärast , üks päev enne kolmekümnendat . Ma olen lihtsalt oma osa teinud ja kõik ! Mul on mööda türa ! Ja teil pole ka kuhugi kiiret . " Jahimees vandus veel omaette ja läks onnist välja . " Ei tea , mis tal hakkas , " ütles Bandeeralane , " närvid täitsa läbi . Ega keskus nagunii siiani võta . Oleme liiga kaugel . " Ta lõi käega . " Jahimees oli meie roodu üks rahulikumaid mehi . Liiga palju operatsioone . Teda lubati ammu koju lasta , aga saadeti pikalt . Pane tähele , nii juhtub ka meiega , " oli Bandeeralane pessimistlik . Me jutlesime tasasel häälel ja sõime liha , kuni Jahimees tagasi tuli . " Hea liha . Ja hästi tehtud , " ütlesin , et katkestada vaikust . " Muide , mis liha see on ? " " Koer . Võtsin noore emase laika . " Bandeeralane ja mina tardusime paigale . Nägin , kuidas ta hakkab näost valgeks minema . " Ära onni täis ropsi . Oksenda väljas , " ütles Jahimees ükskõikselt . Ta oli oma tavalise rahu tagasi saanud . Ta võttis padruni ja hakkas sellel väikese viiliga otsa maha nühkima . " Oleme seda õppinud hiinlastelt ja korealastelt , " tähendas ta mulle . " Lõid koera lihtsalt maha ? " küsisin . " Tüdruk tõi ise kohale . " " Niisama heast peast ? " " Mis sa ise arvad , " jäi Jahimees tagasihoidlikuks , hooplemine ei olnud talle omane . " Koer , siis koer , " mõtlesin ma ja võtsin järgmise tüki . " Igatahes parem kui hirsipuder . " " Pane endale ja Bandeeralasele kolm salve täis , " käskis Jahimees . Padrunid olid vahapaberist pakikestes . Rebisin pakikesed lahti ja lükkisin padruneid tasase klõbinaga salvedesse . " Kuidas Bandeeralane küll oli öelnud paradiis , see on siin , " mõtlesin ma . " Päris külje all , vahest nii kilomeetrit kaks . Bandeeralane raalis imeaparaadiga välja . " Imeaparaat oli soomukilt maha võetud kobakas öövaatlusseade , näitas soojemaid objekte heledamana tumedal taustal . " Midagi seal igatahes on . Aga kohe näeme ! " Ja me läksime . Oli Põhjala suveöö kõige pimedam tund , aga taevas oli selge ja kuu paistis heledalt . Kõndisime hanereas , Jahimees ees , mina keskel ja Bandeeralane taga . Vaatasin kompassi , suund oli peaaegu kirdesse . Vältisime paksemat padrikut . Mida kaugemale jõudsime , seda ettevaatlikumaks Jahimees muutus . " Vaiksemalt , " sosistas ta . Astusin oksaraole . See raksatas nagu kahuripauk . Hakkasin kuulma omaenese hingetõmbeid . " Jääge siia , ma lähen vaatan eespool , " ütles Jahimees . " Mitte mingil juhul ärge siit kuhugi minge ! " Me ootasime . See tundus igavikuna . " Jahimees on vist eksinud . Või on temaga midagi hullu juhtunud , " käisid mõtted läbi pea . " Mis me ilma Jahimeheta teeksime ? " sosistas Bandeeralane . " Oleksime paraja pasa sees , " sosistasin vastu . " Liiga vara , " kuulsin äkilist sosinat kõrva ääres . Ma võpatasin . Jahimees liikus nagu vari . " Ilmselt on nad eespool ja vist oleme veidi vasakule kaldunud . Lähme edasi ! " käskis Jahimees . Liikusime edasi . " Julged ette minna ? " küsis Jahimees mõne aja pärast . " Julgen küll , " sosistasin poolihääli . Mida muud võinuksin vastata ? " Kui sa oleksid öelnud , et ei julge , oleksingi sind saatnud . Aga sa ei ütleks seda ka siis , kui sa tegelikult ei julgeks . Ma lähen ise . Mul tuleb see lihtsalt paremini välja . " Jahimees paistis täiesti rahulik . Ajataju kadus . Mulle tundus , et on möödunud mitu tundi , et öö on kuidagi valgemaks muutunud . Nägin , kuidas Jahimees lähenes . " Noh , mis on ? " jõudsin sosistada . " Triibulised ongi . Vahest nelisada meetrit selles suunas , " näitas Jahimees käega . Kükitasime lähestikku , pead koos . Tundsin , kuidas mu käed higiseks muutusid . " Lõkke taustal olid nad selgesti näha . Kaks magasid , üks oli automaadiga passimas . Nad paistsid omadega üsna läbi olevat ! " Jahimees toetas umbes minutiks pea kätele . Siis kogus ta ennast ja rebis paar samblatutti maast lahti ning tasandas peoga mulda . " Teeme nii . Nemad on siin . " Ta joonistas ristikese . Mina lähen paremale , sina , Bandeeralane , keskele ja sina , Fašist , jääd vasakule . Neli-viiskümmend meetrit lõkkest . Piirame nad poolkaares sisse . " Jahimees märkis meie asukohad ringikestega . " Ma viin teid mõlemaid ise kohale , tõmbame muidu veel üksteisele tule peale . " " Ma võtan automaadiga tüübi maha . Selle peale avate teie tule . Alguses annate ühe valangu ja siis tormate peale ja annate kogu aeg tuld . Nii palju , kui torust tuleb ! Lihtne ja lollikindel plaan . Nii lähedalt saab ka kiviga küüniväravale pihta ! Laadige ära ! " Tõmbasin aegamisi luku koos lukuraamiga taha ja vaikselt-vaikselt andsin uuesti järele . Bandeeralane viivitas . " Mis sa passid , ega me sinu järele hommikuni oota ! " " Aga meil kästi ju tõkestada pääs raudteele ? " küsis ta imestunult . " Kurat võtku , seda me ju teemegi . Mida muud me siis sinu arust teeme ? " " Kas me siis ei pidanudki neid kinni võtma ? " " Kinni võtma ? Sa mine ja võta nad kinni ! Mine lõkke äärde ja karju : " Kodanikud retsidivistid , te olete arreteeritud ! " Vaata , Bandeeralane , kui mul on valida , kas sina või nemad või Fašist või nemad , kelle ma siis valin ? Ja lae ükskord see kolm korda läbinussitud-nikutud-kepitud automaat . Ja ära jumala nimel enneaegu näppu päästikule topi ! " Bandeeralane laadis vaikides relva ja Jahimees hiilis teda positsioonile viima . Kuivatasin higiseid käsi vastu pükse . Küsisin endalt : " Miks sa tulid armeesse , õppima seda ? Mis see minuga teeb ? Milliseks sa muutud või mis muutub sinu jaoks ? " Küsimused , küsimused . " Lähme , hiili minu järel , " pani Jahimees mulle käe õlale . Ausalt öeldes , ma ei mäleta , kuidas ma kohale jõudsin . Ühel hetkel ma lihtsalt nägin lõket ja üksikut siluetti selle taustal . Jahimees lipsas minema . Hahetas . Lamasin puu taga mõnekümne meetri kaugusel lõkkest . Mulle tundus , et mu südamelöökide kaja äratab magajad . Laesäärest oli hea hoida , sest nii sai käte värinat alla suruda . Kogu elu olin ma kartnud , et ma muutun või mind muudetakse kellekski teiseks . Kellekski , kes ma ei ole . Mu kogemused ütlesid , et on põhjust karta . Ma ei kuulnud lasku . Ma tunnetasin seda kogu kehaga . See justkui täitis kogu maailma . Vajutasin päästikule enne , kui kuju lõkke ääres jõudis kukkuda . Tundsin relva survet vastu õlga , tundsin , kuidas kestad lendavad , lasud kurdistavad kõrvu ja lehterjast rauasuudmest tõuseb vaevumärgatav suitsuvine , sest olin raua jätnud õlist puhastamata . Trasseerivate kuulide valgusjutid lendasid taevasse , kui kuulid rikošeteerusid . Sööstsin edasi ja lasin umbes kümne meetri kauguselt salve tühjaks . Lõkke äärde jõudsin esimesena . Üks oli veel elus . Kuulid olid teda tabanud kõhtu , reide ja jalga , ta lamas ristseliti teise , surnud mehe peal . Nad olid kõik pealtnäha neljakümne-neljakümne viie aastased , üks vahest oli noorem , neil olid needsamad triibulised ürbid ja tapetud sõduritelt ära võetud vormiriietusesemed seljas , kummalises kombinatsioonis - veri ja kuuliaugud . Mu aju salvestas kogu pildi tuhmis aovalguse rakursis nagu fotograafi säriplaat . Sellistes piltides pole ei üllatust , ei ebatavalisust , neid näeb teleris iga päev , nad jätavad keda tahes ükskõikseks . Kui just pole isiklikku suhet . " Üks on veel elus , " ütles Jahimees . Haavatul tuli suust verd , ta püüdis midagi öelda . Jahimees ei öelnud midagi . Ta ainult küsis : " Kes ? " Kõik vaatasid üksteisele otsa ja vaikisid . " Hüva , tõmbame tikku . " Jahimees võttis taskust tikutoosi ja murdis ühel tikul otsa ära . " Lühikene . " Ta pani toosi taskusse ning keeras selja . Kui ta ümber pööras , olid tema parema käe nimetissõrme ja pöidla vahel kolme tiku väävelpead ühtlaselt reas . " Kes lühikese tõmbab , see " Millegipärast ma teadsin , et see olen mina . Teadsin seda hetkel , mil Jahimees tiku murdis , võib-olla juba enne seda . See oli kummaline . " Tõmba sina esimesena , " sosistas Bandeeralane . Ta sosistas ikka veel , nagu ennegi . Ma ei mõelnud . Ma tõmbasin . Tajusin kogu kehaga , täpselt nagu esimest lasku , kuidas Bandeeralane ohkas kergendatult . Astusin haavatu juurde ja vaatasin talle otsa . Vanuse poolest sobinuks ta mulle isaks . Elukutseliste vangide spetsiifiline , ainult neile omane ilme . Tundsin selle eksimatult ära , see oli mulle tuttav , kuidagi lähedane . " Vett , " kähistas ta , " te läbinussitud kitsed , pederastid , andke mulle vett ! " Võtsin vöölt joogipudeli ja tõstsin talle huultele . Automaadi panin igaks juhuks kaugemale . Ta jõi ahnete lonksudega ja vesi voolas mööda nägu . " Kõhtu haavatule ei tohi vett anda , " ütles Bandeeralane äkki . Kui ma kunagi peaks ka kõik unustama , jääb see lausejupp ikka alles . Panin veepudeli tagasi vööle , vahetasin salve , laadisin ja tulistasin üksiklasu umbes poole meetri kauguselt haavatule pähe . Kuul sisenes nina kõrvalt ja surm oli ilmselt silmapilkne . Kirbe lõhn lõi ninna , samasugune , kui maal seatapmise ajal leeklambiga harjaseid kõrvetatakse . Kummaline , et midagi ei muutunud . Samad puud , sama taevas , sama hommik , lõke põles tasase leegiga , Jahimees seisis sealsamas , kus ta oli olnud ja võttis taskust " Belomorkanali " paki ning Bandeeralase käed värisesid nagu ennegi . Olin millegipäeast arvanud , et pärast seda peab kõik kuidagi muutuma . Kõige kohutavam oligi , et kõik oli nagu enne , muutunud polnud midagi . Jahimees litsus paberossil otsa sõrmede vahel laiaks , pistis suhu ja tõmbas paar sügavat mahvi . " Anna kõšši , " palus Bandeeralane . Jahimees võttis paberossi suust ja pistis talle hammaste vahele . " Bandeeralane , võta pühi automaat puhtaks , muidu kõik see sodi hüübib ära ! Ja kus vitus see makaarik on ? Aa , siin . " Üks retsidivistidest oli jõudnud püstoli välja tõmmata , Jahimees võttis relva üles . " No mida sa passid ! Hea küll , lenda siis labidate järele ! Ja mul on plaskus veidi piiritust , too see ka siia ! " Bandeeralane hakkas minema . " Lae relv tühjaks ! Võta kompass ! Kuhu suunda sa oma arust praegu minema hakkasid ? " Jahimees võttis pussi , lõikas ühel laibal triibulise rooba küljest tüki ja asus keskendunult retsidivistide käes olnud automaadilt vere- ja ajupritsmeid maha nühkima . Võtsin salve alt ja tõmbasin luku taha . Padrunipesas olnud padrun kukkus sambla sisse , ma kummardasin ning võtsin selle üles . " Ikkagi sain päev varem minema ! Kahekümne üheksandal , mitte kolmekümnendal , " ütles Jahimees ja rüüpas limonaadiklaasist viina . Istusime raudteejaama lähedal jäätisebaaris , mida meie väeosa sõdurite seas kutsuti " Modern Talkingu " urkaks ; olime erariietes , see polnud mitte ainult lubatud , vaid isegi soovitatav . Esimest viinapudelit olime hoidnud laua all , teisega ei viitsinud enam vaeva näha . " Lvovis , vot seal on alles naised , " lalises Bandeeralane pehme keelega . " Sa , Fašist , tule külla , kui me ükskord siit sitamajast pääseme ! Tuled ju ? Sa tassid mind ju väeossa , et kohalikud mind surnuks peksta ei saaks ? Ütle , et tassid ! " Ta hakkas tasakesi mingit ukrainakeelset laulukest ümisema , kuni vajus rinnuli lauale . Limpsisin jäätist . " Aitab kah , " ütles Jahimees . " Kuku siin persseaugus veel kainerisse . Kellele seda vaja on ? " Võtsin laua alt kilekoti . " Mõtlesin , et annan sulle oma riietest üht- teist , et oleks millega koju minna . Võta aga , meil liigub seda lääne kama rohkem ! Selle eest , et snaipriasjandust õpetasid ja üldse , et alguses toetasid . " " Sa , Fašist , pole kunagi olnud küüned enda poole mees . Ma ei olegi aru saanud , kes sa õieti oled , tõtt öelda , pole viimasel ajal enam üritanud kah . Mõnikord mõtlesin , et oled kümme korda hullem kiskja kui mina . Teinekord jälle , et esimene vastutulija neelab su alla . Tavaliselt saan ma kohe aru , kellega tegemist . See on nagu jälgiks loomi , kes on kiskja ja kes süüakse ära . " " Aga tahtsin sulle rääkida ühte asja . Ma olen lasknud ehtsa ussuuri tiigri . Ma pole julgenud seda kellelegi rääkida , kartsin et keegi ei usu ja teised hakkavad selja taga naerma . Sa ju usud ? " " Usun . " " Tead , tiigrit on palju raskem lasta kui inimest . Tiiger on ettevaatlik , kaval , valvas , tiigril on , " otsis Jahimees õiget sõna , " tal on instinktid . Tiigrit ei saa une pealt kätte . " Jahimees naeratas . " Aga sina , sa vihkad inimesi . Sa vihkad kogu maailma . Seda on pea võimatu ära tabada , sa varjad seda nii hästi . Aga sellepärast sa oledki nii helde , sellepärast ei löö sa kunagi noori , sellepärast suudaksid sa meie rühma kõige viimasemagi jobu eest oma naha mängu panna . Sellepärast sa ei olegi ei kiskja ega söödav . Sa oled lihtsalt väljaspool meid . " " Sa , Jahimees , oled ennast segi kamminud ! " " Bandeeralane on ennast segi kamminud . Ma olen kaine nagu kr-ristall ! Mis sinuga tehtud on ? Mis nad sinuga tegid ? " " Nad püüdsid mind muuta kellekski teiseks , " ütlesin ma kõlatult . " Kas see õnnestus ? " Vaikisin . " Kas neil , värdjatel , see õnnestus ? Vasta ! Kui siin laua peal oleks suur punane nupp , mille peale vajutamisega saaks hävitada kogu maailma , kas sa vajutaksid ? Kas sa vajutaksid ? " Jahimees haaras mul mõlema käega rinnust kinni . Naine leti taga vaatas meie poole . " Vasta ! " Me vaikisime mõlemad pikalt . " Mul on aeg minna , rong tuleb kohe . Jumalaga , Petja ! Ja võta ! " Jahimees pistis käe taskusse ning andis mulle kaks lühikest tikku . Bandeeralane oli raske nagu kivi , ma peaaegu lohistasin teda kasarmutrepist üles . Väeosa korrapidajaohvitser tuli vastu ega öelnud midagi . Sättisin Bandeeralase külili voodile . Öörahu oli alanud umbes poolteise tunni eest . Lapid sahisesid kasarmupõrandal , noored tegid päevalisa ja küürisid roodu kasarmu avarat vahekäiku . Lamasin selili kahekorruselise sõdurivoodi alumisel koikul ja sulgesin silmad . Aeg läks , aga und ei tulnud . Tundsin , kuidas voodi rappub , ülemisel naril lamav äsja õpperühmast ületoodud noorsõdur ronis oma kohale . Aga ma ei soovinud silmi avada . " Mis vahepeal , kui ma hospidalis olin , ka juhtunud on ? " Hääl oli vaikne , peaaegu sosin . " Demblid said täna lõpuks koju . Olid vihased , et nii kaua kinni hoiti ja jõid , nii et maa must . Isakesed on veel rohkem õhku täis läinud . " Noored rääkisid omavahel . " Jahimees läks ka ? " " Muidugi läks . Mis türa pärast oleks pidanud ta siia jääma ? " " Jahimees oli mõnus kutt . Ilmaasjata ei löönud kunagi . Kes meil uueks jaokomandöriks määrati ? " " Fašist . Täna pandi pael peale . " " Parem litsist tütar kui jefreitorist poeg ! Mis mees see Fašist ka on ? Ei tea , mind pole küll kordagi löönud . " " Fašist ? Fašist on kõrgema klassi kõrilõikaja . Lõikas retsil kõri täägiga läbi , nii et silm ka ei pilkunud ! Ma tean , poisid kurilkas rääkisid . Ja ei joonud pärast seda ennast isegi täis ! " Tõusin istukile . Ärev sosin lakkas nagu noaga lõigatult . Püsti tõusnud , vaatasin ülemisel naril lamavale poisile otsa . Too teeskles magajat , tal olid käed teki peal ja ma nägin , kuidas kramplikult kokkupõimitud sõrmed kergelt värisevad . Tekk oli poolenisti maha libisenud , kohendasin seda , istusin tagasi narile , võtsin taskust kolm lühikest tikku ja libistasin neid mõtlikult sõrmede vahel . Ma ei teadnud siis veel , et peagi järgnevatel segastel aegadel haarab Jahimees koos kolme kaaslasega oma kontrolli alla suure tehase ühes Kaug-Ida linnas . Aga ma võisin aimata , et ta hoolitseb ärasöödavate nimekirja mitte sattumise eest . " On alles tsirkus ! Naera ennast puruks ! Kaks aastat olen seda näinud , aga elu sees ei suuda harjuda ! " Kotkas , pikka kasvu ja avala olemisega Moskvast pärit poiss , naeris südamest . Mõnikord kutsuti teda ka Kotkapojukeseks , see talle loomulikult ei meeldinud . " Ma jälle ei suudaks eluilmaski nende tšurkade seas teenida ! Valgel inimesel pole seal mingit elu , " ütlesin . Ma ei naernud . Seisime suitsetamisnurgas ning jälgisime , kuidas viis- , kuuskümmend valveroodu sõdurit , külmast kühmus , lotakad punaste pagunitega vormid seljas , peamiselt Kesk-Aasiast ja Aserbaidžaanist pärit kontingent , riviplatsil marssis . Nad laulsid kõrge kileda häälega : Rossiija - ljubimaja moja rodnõje berjozki da polja kak doroga tõ dlja soldata rodnaja Russkaja zemlja . " Marsivad , nagu oleks türad persses kinni ! " Meie rühma sõdurite rõvedad kommentaarid lendasid õhus . Kotkas pani " Priima " põlema , tõmbas paar mahvi ning ulatas suitsu Lätlasele . Bandeeralane jagas oma suitsu Kosmonaudiga . Too oli purjus peaga rääkinud , et kosmonautika olnud tema lapsepõlveunistus . Kirves , Burdjukk ja Kõri olid minu jaost . Burdjukk oli turske saja kümne kilone raskekaallane , Kõri jõi kõike , mis põles , ja Kirves oli lihtsalt Kirves . " Varsti ütlen ma au revoir sellele peldikule ! Ja sina , Fašist , oled meil ju isake valmis ! Lükkad veel pool aastat , nagu ei midagi ! Aga mina , ma olen selleks ajaks juba kõik unustanud , " kuulutas Kotkas rõõmsalt . " Tead , mis au revoir tähendab ? " Ta hääldas sõna õigesti , prantsuspäraselt . " Hüvasti , prantsuse keeles , sa oled seda juba vähemalt viis korda rääkinud , " vastasin . Au revoir oli Kotka vana lööklause . Oli hea seista oma rühma poistega suitsetamiskohas ja kuulata nende ammu pähekulunud nalju . Tundus , et mõne puhul tead ette , mida ta minuti pärast ütleb . Siis nägin ma koptereid . Kolm transpordikopterit lähenesid ida poolt ja laskusid avarale platsile väeosa kõrval , ning jäid liikumatult seisma nagu suured hallid kaarnad , labad sorakil . Kopterid ei tähendanud head , lahinghäiret oli oodata . Juba jooksimegi kasarmu suunas , ilma et keegi oleks käskinud . " Kas võtan PK kaasa ? " karjus Burdjukk üle häältemelu . " Võta ! Ja neli saja padruniga lindikasti ! Kaks anna Kõrile , " vastasin . " Kuulipilduja ei kuulu mässuvarustuse hulka ! Ega me Isamaasõtta lähe , " protesteeris too vastu . " Ma ei tea , kuhu me läheme . Seepärast võta kaasa ! " " Kolmas rühm , mässuvarustus : visiiriga kiivrid , kilbid , vestid , kumminuiad , isiklik relv , kolm salve , gaasimaskid , kaks paari käeraudu , " kajas Kotka hääl üle kõige . " Kiiremini , kiiremini , liigutage ennast ! " " Teine jagu , rivistuda platsil ! " käskisin oma meeskonda . " Kolmas jagu , isiklikud relvad ja varustus välja võtta , läks , läks " Käsklused kõlasid läbisegi . Näivas kaoses relvastus ja varustas meie rühm end kiiresti ning rivistus jagude kaupa kasarmu ette riviplatsile . " Bandeeralane , kus su gaasimask on ? Pisargaas võtab üks-kaks hapniku ära ! Lenda järele ! Kas te mõtletegi käia , lindikastid nagu diplomaadikohvrid näpu otsas ! Zekid saavad naerukrambid ! Kõri , lenda kasarmusse , too kaks seljakotti , " jagasin korraldusi . " On maskid kõigil korras , kohe proovime Relvad , salved , on ikka kõik soojalt riides , saapad , nuiad , käerauad , tuhat olulist pisiasja , " mõtted vilksatasid peas . " Kurat , ega ma midagi ei unustanud teine , valmis ! " hõikasin Kotkale . Jaod lõpetasid üksteise järel varustuse kontrollimise . Kotkas rivistas rühma näoga kasarmuhoone poole . Komanussija ilmus trepile . " Seltsimees leitnant ! Kolmas rühm valmis lahinguülesande täitmiseks , kohal kakskümmend kolm , kaks toimkonnas , üks hospidalis . Rühmakomandöri abi seersant Orlov , " kandis Kotkas ette . Komanussija tervitas , tervitasime vastu . Kotkas tuli tagasi oma kohale minu ees . " Nüüd , raisk , peab pika epistli , " sosistas Bandeeralane mu kõrval . " Jutud rivis ! " käratas Komanussija . " Paranduslike tööde koloonias on grupp kinnipeetavaid keeldunud ühiskondlikult kasuliku töö tegemisest ja asunud korrarikkumiste teele ! " Ta nimetas ka tsooni asukoha . " Päris kaugel , kuus- , seitsesada kilomeetrit itta , " mõtlesin endamisi . " Miks ta ei või inimese moodi öelda , et zekid lükkasid tööle türa ja hakkasid mässama , " sosistas Bandeeralane . " Bondarenko , üks töötoimkond väljaspool järjekorda ! " " Just nii , seltsimees leitnant ! " karjus Bandeeralane täiest kõrist . " Tergens , teie jaos lonkab distsipliin ! " " Just nii , " vastasin ükskõikselt ja järsult . " Orlov , üks tund riviõpet igal õhtul peale sööki ! " " Just nii ! " Kotka hääl oli selge , helav ja raiuv . " Meie ülesanne on korrarikkumised lõpetada ja olukord kontrolli alla saada ! Esimene jagu parempoolne , teine keskmine ja kolmas vasakpoolne , seersantkoosseis keskmine kopter ! Orlov , koormake isikkoosseis transpordivahenditele ! " " Epistel oli liigagi lühike , " mõtlesin pinevalt . " Mis re ? iim , kas üld , tugevdatud , range või retsid ? Range-mehed , seda enam retsid , oleks karm värk ! Kui palju neid on ? Toimub see jama elu- või töötsoonis ? Töötsoonis on loopimiseks või pihkuhaaramiseks mida iganes . Mida nad seal teevad ? Mida kohalikud valveroodu mehed teevad ? Mitte kuraditki ei tea ! Mida me seal oma kahekümne kolme mehega peale hakkame ? Komanussija peaks mõtlema , esitama endale küsimusi , selle asemel , et meie ajusid komposteerida ! Kopteris ei saa tast ka rahu ! Aga teksti tuleb nii et tapab tervist ! Lausa nagu määrustikust loeks maha ! " Lumepuru tuiskas näkku , kui tiivik laisalt pöörles . " Burdjukk , kuhu sa ronid ! " karjusin . Poiss oli kolonnist miskipärast paar sammu kõrvale astunud ja kopteri saba poole kaldunud . Haarasin tal selja tagant kuulipildujarihmast . " Rootor lõikab pea maha nagu kaalika , " röökisin vihaselt . Poiss pöördus õigesse suunda . " Tergens ! " Ma ei kuulnud kohe . " Nooremseersant Tergens ! Kuidas te kõnetasite reamees Pastuhhovi ? Te mõnitate sõdureid ! " Kotkal sai mõõt täis . " Kui rootor oleks reamees Pastuhhovil praegu pea otsast lõiganud , oleks see ilmselt teile , seltsimees leitnant , sülle lennanud ! Poleks enam olnud , keda mõnitada ! " Komanussija ei hakanud otsesesse konflikti minema , ta pööras jutu teisale : " On teil kõigil hüüdnimed ? " " Varsti pool aastat teenitud ja küsib nii lolle küsimusi , " mõtlesin endamisi . " On , " vastas Kotkas . " Teil näiteks ? " " Kotkas ! Nooreajal oli ka Kotkapojukene , " jäi ta tõele kindlaks . " Aga teil ? " pöördus ta minu poole . " Fašist . " " Ja te talute seda ? " Komanussija hääles oli selge põlgusevarjund . Kehitasin õlgu . " Ta on ju meie Fašist , " ütles selle peale Kotkas ja irvitas . " On ka minul hüüdnimi ? " " On . " " Ja see oleks ? " küsis Komanussija . Jumal teab , mida ta kuulda lootis . " Komanussija , " vastas Kotkas silmagi pilgutamata . Jõudsin maski kotist välja rebida ning oksendasin tühja gaasimaskikotti . Sees keeras ja sisikonnal oli kitsas . Mi-<arv> rappus õhupööristes ; ma polnud kopterisõitu kunagi nautinud , kuid seekord oli liig mis liig . " Rüüpa lonks vett , " karjus Bandeeralane mulle kõrva ja ulatas veepudeli . Võtsin paar lonksu , hakkas parem . Õnneks oli kopteris ruumi laialt , heitsin pikali . " Sa oled näost täitsa roheline , " karjus Kotkas üle mootorimürina ja irvitas . " Kannata veel väheke , varsti teeme tankimiseks vahepeatuse ! " " Tasub vähem juua , " arvas Komanussija . " Fašist ei joo üldse , " lõikas Kotkas teravalt . " Siis on ta ju täitsa nõrgukene ! " " Kes on Fašist , teab iga mees meie rühmas ! Kuid kes oled sina leitu , seda me ei tea ! Seda saame alles siis teada , kui kohale jõuame ! " Kotkas karjus üle mootorimürina , nii et kõik kuulsid . Mõtlesin , et parem , kui ta poleks seda öelnud . Mu enesetunne oli halb , mitte sellepärast , et mind ajas iiveldama , ka mitte sellepärast , et Komanussija oli mind mu sõdurite ees alandanud , vaid see tuli teadmisest , et ta ei suuda meid juhtida . " Me ei tea midagi , meil kästi teid siia maha panna ja sõjaväelennuväljale tagasi lennata , " seletas kopteri piloot , kapteni auastmes nooremapoolne mees , Komanussijale , " meil on õhtul juba uus väljalend ! " " Täielik bardak . Kas siin üldse keegi midagi millestki teab ? " küsis Kotkas otsekui iseendalt ja vaatas mulle otsa . Kehitasin õlgu , vaatasin ringi ning sülitasin , sapi maitse oli endiselt kurgus . Kohta võis kõige paremini iseloomustada sõnapaariga " hüljatud külalennuväli " , mõned angaarid , millest suurem , kandiline , tundus olevat administratiivhoone , lääbakil võrkaed ning stardi ja maandumisrada , mis paistis sobivat ainult " moosiriiulitele " . Paik oli inimtühi . Rivistusime jagude kaupa kolonni ja hakkasime kogu oma varustusega kandilise angaari suunas marssima . Nägin , kuidas teispool aeda angaari juures peatusid üksteise järel " uazik " ja hulk raskeid ZIL-tüüpi sõjaväeveokeid . Lugesin kokku : kaheksa . Meid võttis vastu vanapoolne punetava näoga major . Komanussija kandis ette . Major jõllitas meid , silmad punnis : " Te oletegi see oznazi<arv> rood , kes siia pidi saadetama ? " " Just nii , seltsimees major ! " " Millal ülejäänud saabuvad ? Kus komandör on ? " " Rohkem pole kedagi tulemas . Kapten Starov läks juba üleeile koos teise rühmaga lahinguülesannet täitma ega pole tagasi saabunud ! " Kolmekordseid lendas robinal . Nägin , kuidas Komanussija kahvatus . Meid kästi masinatele asuda . Mahtusime lahedalt ära kahte veoautosse , istusin teise auto kabiini , Komanussija ronis koos majoriga " uazikusse " . " Kaugel tsoon on ? " küsisin autojuhilt . " Siinsamas , paar kilomeetrit . Hommikul viidi zekid tööle ja nad hakkasid kohe mässama ! " Autojuht oli kleenuke kurnatud olemisega vene poiss . " Palju teil zekke on ? " " Oma kolm tuhat . Või viis tuhat . Ma täpselt ei tea . Pole minu asi ! " " Ja kõik hakkasid mässama ? " " Ei , kõik vist ei hakanud . Kust mina tean , ma olen teenindusroodu autojuht ! " Veoauto rappus auklikul tänaval . Vaatasin aknast välja - armetud viiekorruselised paneelmajad olid vahetunud alternatiivselt armetute puuosmikutega . " Teised kutid ei rääkinud midagi ? " " Kusagil pidi mingi jama olema , seda räägiti ! Aga mind ei kepi . " " Mis re ? iim teil on ? " " Re ? iim ? Peaks range olema . " Nägin , et temast ei pigista palju välja ja muutsin jututeemat : " Tšurkad teevad kõvasti liiga ? " " Oh , parem ära räägi ! " Poiss ohkas . Ta tahtis rääkima hakata , kuid litsus jala äkki piduripedaalile . Veoauto peatus nõksatades , olime kohale jõudnud . " Mida me ootame ? " küsisin . " Komanussija läks suurtelt ülemustelt juhtnööre saama , " vastas Kotkas . Lahmaka tsooni hooneterägastik ja mitmekordsed vahitornidega traataiad võtsid enda alla kümneid hektareid maad , tsoon oli nagu suur paise linnakese servas . Või kuuluski linnake tsooni juurde ? Passisime mingi administratiivhoone kõrval ja pidasime suitsutundi . " Siin ongi Mordor , " lausus Kotkas äkki mõtlikult . " Mis asi ? " " Mordor , see on koht , kus on kurjus . See on ühest raamatust , mäletan , lugesin veel inglise keeles , ma olen ju Moskva intelligendiperekonna äbarik võsuke ! " Kotkas naeris irooniliselt . " Perekond tahtis , et ma läheksin ülikooli . Meie perekonnas on vähemalt neljandat põlve kõik kõrgharitud . Professorid , teadlased , arstid ... Perekond ees ja perekond taga ! Mina tahtsin olla lihtsalt mina ise . Nüüd ma olengi Mordori teener . " Kotkas vaikis mõne aja . " Kuid ma ei saa aru , miks sina armeesse tulid ? Sul poleks küll mingit põhjust olnud ! " " Ma põgenesin . " " Põgenesid ? Mille eest ? " " Reetmise eest . Mu kodumaa reetis mind . Sealsed inimesed reetsid mind . Neil on lihtsalt ükskõik . Aga sellest pole mõtet rääkida . Ja nüüd olen minagi , kuidas sa ütlesid Mordori teener . Ma ei tea , mida sa täpselt silmas pead , kuid see sõna kõlab hästi . Mordori teener " Vaikisime . " Hei , vennas , tule siia , " hõikas Kotkas jässakat möödaminevat seersandipaeltega poissi , " räägi , mida sa mässust tead . " " Mässust ? Kolmandas tsehhis on paarsada zekki barrikadeerunud . Meie omasid seal sees pole . Valvetornid ja perimeeter on igal pool meie käes , tsehh ja laoplats on nende käes . Saime ka selle neetud tsehhi muust töötsoonist isoleeritud ! Ülemused kardavad , et rahutused levivad üle kogu tsooni ! Siis oleks alles perse majas . " Seersant vangutas pead . " Mida seal kolmandas tsehhis toodetakse ? " küsisin . " Mingeid masinaosi , " vastas seersant õlgu kehitades . " Missuguseid tööriistu neil seal on ? " " Noh , treipinke , freespinke , igasuguseid lukksepatööriistu . " Seersant tundus asjalik . " Millest see jama alguse sai ? " " Ma täpselt ei tea , aga konvoiroodu tšurkad olevat peksnud ja möllanud , kui eelmine nädal tapiga uusi toodi ! Kaks tükki olevat ära kustunud , andsid lihtsalt saba ! Ja nende lobi , see on täielik pask ! Ülemused teevad toidu arvel vahelt , kindel see ! Ega meie oma ka sittagi parem pole ! Kutid , see koht on täielik pael , " tõmbas jutukaaslane käega üle kõri , " hakka või ise ka mässama ! " Rühma poisid olid trobikonnas ümber meie ja kuulasid . Aga me ei jõudnud kuuldu üle mõtteid vahetada , sest Komanussija tuli tagasi , kaasas keegi alampolkovnik . Kotkas rivistas rühma üles , alampolkovnik seisis meie ees ja naeratas . Ta nägi välja täpselt nagu inimene , kes teeb vangide pajuki arvel vahelt . " Tervist , kotkad , " tervitas ta meid imala sõbralikkusega . Me olime tema sõnul tublid poisid , kodumaa uhkus ja kes kõik veel . " Siin on meil väikesed rahutused . Mõnikümmend vangi on keeldunud töötegemisest ja rikuvad re ? iimi . Aga tühiasi , käkitegu teiesuguste tublide poiste jaoks . Nuia võite anda niipalju kui kulub ! Aga mitte mingil juhul ei tohi tuld avada , toonitan veel kord , mitte mingil juhul ei tohi tuld avada ! Perestroika ja glasnost , saate isegi aru . Ma ei taha , et meie asutusel tuleks probleeme . " " Pealegi on tugevdatud õhtusöök tegemisel ja kuivtoitu paneme teile ka kaasa ! Olge siis tublid , " lõpetas ta oma lühikese kõne ja läks minema . Meie kõhud olid juba üsna tühjad . " On raisal alles loogika , " mõtlesin endamisi , " pärast tublit nuiatööd võid kõhu sooja sööki täis õgida ! " " Kuulsite , mida seltsimees polkovnik ütles . Tuld ei tohi mitte mingil juhul avada ! Tegutseme vastavalt määrustikule : kasutame pisargaasi , puhastame tsehhi ruum ruumi haaval ja arreteerime rahutuste initsiaatorid , " andis Komanussija käsu . " See ei õnnestu , " ütlesin iseendalegi ootamatult , " sel viisil see ei õnnestu ! Mässajaid on liiga palju , paarisaja ringis , nende re ? iim on range , see tähendab , et neil on kõigest kõrini , neil võib olla töötsoonis raudkange , torusid , igasuguseid tööriistu ning nad on üles ärritatud , sest kohalikud konvoiroodu sõdurid peksid eelmisel nädalal kaks tükki surnuks ! " " Kas te keeldute käsku täitmast ? " pressis Komanussija läbi hammaste . " Just nii , ei keeldu ! " " Te õõnestate minu autoriteeti kogu rühma ees . Olen sunnitud esitama raporti teie degradeerimise kohta reameheks ! Ütlesin juba kopteris , et te olete nõrk . Või haletsete oma endisi sõpru , ei julge nende vastu kätt tõsta ? Jutud rivis ! " käratas ta rühmale . Poisid olid sumisema hakanud . " Edasi , sammu marss ! " " Ei saa õõnestada midagi , mida pole olemas ! See raisk pole elusat zekki mujal näinudki , kui ainult õppeplakati peal ! Kangelaslik juntsu , " mõtlesin omaette . Ma ei vihanud teda . Ta lihtsalt ei kuulunud meie hulka . Kotkas oli minult küsinud , miks ma olen siin . Olin talle vastanud . Tõesti , polnud mitte midagi . Polnud minevikku , polnud tulevikku . Oli ainult käesolev hetk ja meie kolmas rühm , kes marssis vaikides , samm sumbumas kohevas lumes . Teravad tuuleiilid puhusid meile näkku ja keerutasid üles kohevaid lumevihureid . Polnud häid tegusid , polnud halbu tegusid , mis tahes tegu omas kaalu ainult rühma seisukohast . Olin oma jao esimene mees , minust paremal marssis Kotkas ja vasakul Vaikija , kolmanda jao ülem , tasane , mõne aja eest õppeväeosast tulnud nooremseersant , taga tulid Bandeeralane ja kogu rühm . Tundsin igaühte neist , mõned äpardunud idealistid , nagu Kotkas ja mina , üldiselt kirju konglomeraat , kokku kogutud Nõukogude Liidu avarustelt , aga tšurkasid polnud , mõned käinud aasta-kaks kõrgkoolis , töölised , kolhoosnikud ja lumpen , kes iganes , füüsiliselt tugevad ja suurekasvulised poisid . Teadsin nende nõrku ja tugevaid külgi , teadsin , kes neid koju ootas , mis neid huvitas ja mis mitte , enamikust oli lihtne aru saada , nagu loeks lasteraamatut . Need on need harvad hetked , mil tunnetad oma allüksusega täielikku ühtsust , otsekui sulandudes sellesse , lahustudes selles , samas loovutamata oma mina . On tunne , et muutud iga sammuga aina tugevamaks , neelad endasse teiste tahet ja jõudu ning teised saavad osa sinu jõust ja tahtest . Marssisime vaikides , suured kandilised plastikkilbid käes , nagu Rooma leegionärid . Meie kõrval löntsis joosta noor , alles kutsikaohtu tokerja karvaga krants . Selliseid on iga väeosa juures vähemalt üks , nad elavad kokapoiste armust ja kellegi käsi ei tõuse neid maha laskma . Loom jooksis meist ette , istus lumehange maha , keel ripakil , ja vaatas , pea viltu , kuidas me mööda marsime . Tsehhihoone oli kõrge lameda katusega väljavenitatud risttahukas , midagi kahtlast ei hakanud silma , trelle polnud eest kangutatud ja aknaavad haigutasid tühjalt . Lähenesime tagantpoolt , hoone ees pidi olema laoplats , kuhu viis värav , kustkaudu pidimegi sisse tungima . Hoone kõrval olid torutööd pooleli , sügavad kraavid ja mullavallid tõkestasid teed , suur oran ? linttraktor seisis hüljatuna keset platsi . Liikusime hanereas piki ehitise külge . " Peaksime igaks juhuks seinast kaugemale hoidma , " mõtlesin masinlikult . Komanussija oli käskinud seina äärt mööda edasi liikuda , ta nägi , et keset platsi on ülessongitud maa ning ebamugav minna , ta ei osanud näha võimalikke ohte . Pidanuksin karjuma : " Seinast eemale ! " , aga ma ei teinud seda , kahjuks polnud ma sel hetkel küllalt tugev , et Komanussija alandustest üle olla . Karjusin seda mõned sekundid hiljem , kui meile sadas pähe telliskive , mutrivõtmeid , mingeid metalldetaile , ühesõnaga kõike , mida vangid võisid töötsoonis kätte saada . Olin kilbi instinktiivselt pea kohale tõstnud , poolik tellis sadas vastu kilpi ja põrutas valusasti mu vasakut kätt . Meeskond viskus seinast eemale . Liiga hilja Lätlase jaoks . Tema vasak õlg oli sõna otseses mõttes purustatud ja pea ebaloomulikult kõrvale väändunud , kõrval vedelesid suured , oma puudased kruustangid . Ta elas veel . Ta oli esimese jao viimaseid mehi , kõik toimus minust mõned meetrid eespool . Viskasin kilbi maha , Traktorist , esimese jao mees , haaras tal ümbert ja mina jalgadest ning lohistasime ta kõrvale . Kotkas jooksis meie poole . " Lätlane sai kruustangidega pähe , " karjus Traktorist . Olin käisetaskust sidemepaki välja rebinud enne , kui taipasin , et see on mõttetu . Kostis vangide kisa ja sõimu . Kotkas jõudis meie juurde , vaatas hetke Lätlast , võttis kaitseriivi maha ja lasi lühikese valangu katusel kõõluvate vangide suunas . Padrunikest lendas mulle vastu nina . Üks mässajatest , kindlasti mitte see , kes kruustangid alla heitis , kukkus üle katuse ääre . Ta kukkus tuhmi mütsatusega meist mõnekümne meetri kaugusele , umbes nagu viljakotid elevaatoris linttransportöörilt kukuvad . Keegi sai vist veel pihta , vaatasin , grupp vange lohistas kaaslast minema . Katuse äär jäi tühjaks . Lätlane nagu tahtnuks veel midagi öelda , aga ei suutnud , tema käed ja jalad tõmblesid paar korda ja ta jäi liikumatuks . " Minu tegevusetus maksis sulle elu . Komanussija ? Komanussija teod ei lähe arvesse , komanussijatelt ei maksa kunagi midagi oodata , " mõtlesin , kui toetasin surnud kamraadi seljaga vastu muldvalli ja tal silmad kinni vajutasin . " Käsk oli tuld mitte avada , " kuulsin Komanussijat röökimas . " Vahest oli ka Lätlasel käsk mitte surma saada ! Läheb nüüd tsinkkirstus demblisse ! Edaspidi , neetud värdjas , teed ainult nii , nagu mina ütlen , või saad kuuli pähe ! " Esimest korda kogu teenistuse jooksul kuulsin Kotkast ropult vandumas . Komanussija vaatas meie nägusid ja sõnad , mis ta oli tahtnud öelda , kustusid huultel . " Traktorist , oskad seda juhtida ? " näitas Kotkas näpuga traktorile . " Leivanumber , " vastas too ja irvitas . Ta oligi enne armeeteenistust Põhja-Kasahstani uudismaakolhoosis traktoristina töötanud . " Pane käima ja sõida väravad maha ! " Traktorist läks . " Gaasiga pole midagi teha , liiga suur tuul kannab selle kohe laiali , " pöördus Kotkas minu poole . " Sa tunned seda elu kõige rohkem , ütle , mida me peaksime tegema ? " " Mida minagi tunnen , olin ainult alaealistes . " Vaikisin hetke . " Mida me teeksime , kui sa rivist välja langeksid ? " küsisin vastu . " Sina hakkaksid juhtima ! " " Kui mina välja langeksin ? " " Vaikija ? Ei tuleks toime , liiga vähe teeninud , demblid ja isakesed saadaksid ta pikalt . Paras segadus tuleks , enne kui uus juht olukorra kontrolli alla saaks . Aa , taipan Tuleksid sa sellega toime ? " " Ma püüan . Ühe mehe juba tapsin oma tegevusetusega ! " " See ei olnud sinu viga ! Sama palju minu viga , et üldse seda idiooti kuulama jäin ! " Traktorist oli masina käima saanud ja sõitis värava poole . " Kohe läheme sisse , " karjus Kotkas , " relvad valmis , tule avame minu käsu peale ! " Värav paiskus lahti , barrikaadiks olnud laotõstuk ja mingisugune väiksemat sorti tööpink paiskusid kõrvale , tühjad kütusevaadid veeresid kõminal laiali ning me olimegi sees . Traktorist jättis masina seisma ning hüppas maha , et tulla rivis oma kohale . Rühm seisis karrees , kilbiääred vastakuti , kiivrivisiirid alla lastud . Liikusime edasi . Laoplats oli õnneks peaaegu tühi materjalidest , mida seal pidi säilitatama . Seal oli ainult suur summ vange ja neid kogunes aina juurde . Peatusime kiviviske kaugusel inimmassist . Olin oma jao taga , astusin Kotka juurde , kes seisis keskel . " Mida rohkem neid siia platsile koguneb , seda parem . Sees neist jagu saada oleks veel raskem ! " Kotkas oli täiesti rahulik . Tellisetükid , suured mutrid , poldid ja muu rämps kolahtasid vastu kilpe . Vangid olid end relvastanud torujuppide , nurkraualiistakute , mingite tööpingidetailidega , kõigega , mis nad olid suutnud kusagilt lahti , ära või küljest rebida . Sõim oli tõeliselt mitmekesine , siin oli kõike , alates mõrtsukatest , vereimejatest ja kodumaa reeturitest , kuni tavaliste kitsede-pederastide-vahvliteni . Tegevuste loetelu , mida nad võimaluse korral meiega ette võtnuks , hõlmaks üksi terve lehekülje . Me seisime paigal ja ka vangid ei söandanud lähemale tulla . Ootasime , kuni Kotkas andis mulle märku . " Teine , viis sammu tagasi ! " andsin käskluse . Esimene ja kolmas jagu koondusid ja täitsid tühiku . " Kilbid maha , relvad valmis ! " Automaadid olid ammu laetud , kaitseriivide mahavõtmise tasased klõpsud olid eristamatud vastu kilpe kolksuvas rahes . " PK , lae ! Kõik lindikastid valmis ! " Burdjukk laskus ühele põlvele , avas lukukoja kaane ja Kõri pani lindi sisse . Burdjukk pani kaane kinni ja lõi risti ette . Tema käed värisesid . " Lae ära , pärast võid risti ette lüüa ! " Poiss tõmbas ehmunult vinnastushooba . Panin talle käe tasakesi õlale : " Rahulikumalt , võta püstolkäepidemest kinni , siis käed ei värise . Tule siiapoole , lased siit poolviltu ! " Näitasin Burdjukile koha karree vasakul äärel . Kuulipilduja polnud just sobiv riist puusalt laskmiseks . " Kirves , tule siia , võta prits õlale , kätega harkjalast kinni , hea ! Ja teie , " pöördusin oma jao ülejäänud meeste poole , " vastutate peaga , et ükski koer ei jõuaks kuulipildurini välja joosta ! Ega üldse meieni . Tule avate minu käsu peale ! " Olin seletamatult rahulik . " Leena veresaun , " mõtlesin millegipärast . Kus ma olin seda kuulnud ? Lugenud ajalooõpikust ? Sündmuste tempo kiirenes , otsekui kuumenes üle ja oli tunne , et nii vangid kui ka meie oleme kõigest kõrvalosatäitjad hullu lavastaja näidendis , marionetid , kes ise ei saa sündmuste kulgu mõjutada . Oli võimalus , võimalus olla rahulik . Kuid sellest üksi ei piisanud , pidi mõtlema ja tegutsema veel kiiremini , kui kasvas ümbritsev kaos . Astusin ettepoole ja vaatasin vangidesumma tähelepanelikult . Mustad roobad ja puhvaikad , mustad talvemütsid . Nägin nende liigutusi . Kujutlesin end nende sekka . Distants oli lühike , hea laskmiseks , kuid mul oli vaja näha nägusid . Pean nägema nende nägusid ! Detailselt ! Rebisin ennast lahti . " Anna SVD siia ! Võta minu automaat , " ütlesin Silmale , meie jao snaiprile . Silm kõhkles . " Oled hea laskur , aga praegu sa ei tea , keda lasta ! " Jõudsin just snaipripüssi kätte võtta , kui ootamatult pani Kotkas kilbi maha ja astus neli-viis sammu karreest ettepoole , paljakäsi , kiivrivisiir üles tõstetud . " Vangid , " alustas ta selge kõlava häälega , " me ei ole siin selleks , et teid peksta või tappa ! Kuid te tapsite juba ühe meie mehe ! Ta oleks kuu aja pärast koju saanud . Te mässate ja ilmselt on teil selleks põhjus . Aga meile on antud käsk mäss maha suruda ! " Suur mutter tabas Kotka põsenukki , aga ta ei teinud teist nägugi . " Meile on antud käsk mäss maha suruda . Ja seda me teeme ühel või teisel viisil ! Viis jääb teie valida ! " Loopimine oli peaaegu lakanud . " Kui te kõik ei ole kahe minuti pärast sellel platsil pikali , näod vastu maad ja käed kukla taga , avame tule ! Olen teid hoiatanud ! Aeg läks ! " Kotkas tuli tagasi karree taha ja võttis oma kilbi üles . " Vähe , liiga vähe aega , kõigest kaks minutit , " mõtlesin palavikuliselt ja panin püssi palge . Näod paistsid selgesti läbi optilise sihiku . Toetasin raua Kulturisti , lühemat kasvu kolmanda jao poisi õlale , too võpatas . " Ole'nd rahulik , " ütlesin talle ja üritasin keskenduda . Oli tunne , et kui sirutan käe välja , võin neid puudutada . Ma ei kuulnud enam sõimu ega kilbikõlkse , vaid ainult omaenda tasast hingamist . Mul ei olnud aega üllatuda , kui rahulik ma olen . Oh aeg , aeg , aja kulg kiirenes , kiirenes üha ja ma pidin suutma sellega võidu joosta , veel enam , ma pidin olema kiirem kui aeg ! Liigutasin aegamisi relva . Röökiv suu , närune puhvaika ja viskevalmis käsi esimeses reas . " Vale koht , kust otsida ! Ka mitte tagant , otsi keskelt ! " Mõtted olid teravad , kiired ja täpsed . Näoilme , kehahoiak , riietuse detailid , kõik oli tähtis . " See ? Ei ! Võib olla see pikk ? Ei ! " Pole vaja mõelda , on vaja tunnetada ! Kibestumine , üksindus , meeleheide , külm , nälg , vihkamine , karjatunne , enesehaletsus , tuhat emotsiooni . Ole lihtsalt üks neist ! Lase sellel kõigel endast üle uhada , upu sellesse ! Kelle kentuurasse sa tahaksid astuda ? Kõikidest blatnoidest kõige blatnoim , autoriteetide autoriteet , bahaan , ükskõik , kuidas ka teda nimetada , leia ta üles ! " See ! " Intuitiivne aisting haaras mind kaasa . Rahulik , veidi üle keskmist kasvu vanem mees kolmandas reas . Ütleb parajasti midagi kahele teisele . Ma tunnetasin näoilme järgi , et tema peab see olema . " Kurat , ära trügi ette ! " Keegi meeleheitliku ilmega tüüp täitis kogu sihikupildi . " Mine , raisk , eest ära ! Järsku oli see teine , see pikk ? " Ma kõhklesin . Tõstsin korraks pea ja pühkisin käega higist laupa . Kotkas seisis mu kõrval . " Viisteist sekundit veel , " ütles ta vaevukuuldavalt . Vangid polnud reageerinud , nad ei kartnud , neil oli lihtsalt ükskõik . Keskendusin uuesti . Sain õige mehe korraks sihikule , kuid jällegi trügis keegi ette . Oh aeg , aeg ! Hakkasin aegamisi päästikule vajutama , lootes , et teine läheb eest ära . Aga nii ei juhtunud . Seepärast tegin kaks lasku , kõigepealt ettejäänud vangi pihta ja siis , vähem kui sekundi pärast , teise lasu optilist sihikut kasutamata . Mul polnud aega vaadata , kas ma tabasin , sest ma tajusin , et vangid võivad paanikas hakata tsehhi tagasi jooksma . Oleksin pidanud varem sellele mõtlema ! Sööstsin meeleheitlikult Burdjuki suunas . Korraks oli mul tunne , et aeg ja kogu muu maailm on peatunud ja ainult mina tegutsen . " Burdjuuk , minee eest , " karjusin ja lükkasin ta kõrvale snaipripüssi talle sülle surudes . Nägin , kuidas esimene vang tsehhihoonesse varju sööstis . " Kohe tormavad nad kõik tsehhi ja siis on lõpp , " jõudsin mõelda , enne kui tule avasin . Tulistasin lühikeste valangutega tsehhihoone ja inimmassi vahelisse tühimikku . Vangid hakkasid kaugemale tõmbuma ja pikali viskuma . Ühel neist vedasid instinktid alt ja ta sööstis vastassuunas . Tabasin teda jalgadesse ja ta sööst katkes . Tulistasin , kuni lint läbi sai . Vangid olid pikali viskunud , kõrvus kumises ja tsehhiukse kõrval lamav haavatud vang karjus meeleheitlikult . " Kes pead tõstab , selle laseme maha ! " kuulsin Kotkast omakorda karjuvat . Kotkas jagas asjatundlikke käsklusi , meeskond hakkas vange ühekaupa raudu panema . Kohaliku valveroodu tšurkad olid nüüd kohal nagu hagijad , nad panid mõned meie poolt raudupandud vangid sealsamas nurga taga uuesti pikali ja peksid neid jalgadega . Vaatasime mööda , olin õppinud möödavaatamise rasket kunsti , nagu vaatasime mööda ka sellest , kuidas haavatud vangid valust röökisid ja maas rähklesid , värvides haavadest voolava verega lund punaseks . Nad said esmaabi alles poole tunni pärast , kui suurem kiire oli möödas . Olin eesseisnud vangil parempoolse kopsu läbi lasknud ja ta viidi elusana minema , sama kuul oli vangile , keda sihtisin , juhile , õlga tunginud . Teise lasuga olin teda pähe tabanud . Meil kulus mitu tundi , enne kui jõudsime nendega ühele poole , käeraudu ei jätkunud ja tuli tavalist nööri kasutada . Paar vangi oli ka rikošeteerunud kuulidest kergemalt haavata saanud . Kui tsehhi läbi otsisime , leidsime ühe vangi , kes oli jalga haavatud , ja veel ühe raskemalt haavatu , kes oli kuuli kubemesse saanud , ilmselt Kotka lastud valangust . Leidsime veel ühe surnud vangi , tal oli kukal mingi raske esemega sisse löödud . Kuidas ta suri , seda ma ei tea . Kui kaua vaadata päikesesse , lõkkesse või ka põlevat lambipirni ja seejärel silmad sulgeda , tantsivad tükk aega silme ees heledad laigud . Veel mitme kuu pärast ärkasin mõnikord öösiti ja nägin silme ees Dragunovi snaiprivintpüssi optilise sihiku ringi , nagu oleks see põletatud tulise rauaga silma võrkkestale . Meid arreteeriti kohe , kui olime relvad ja varustuse ära andnud . Kotkas , mina ja veel paar meie rühma poissi olime jõudnud väeosa puhvetisse minna , jõime seal parajasti vastikumaitselist limonaadi ja sõime küpsiseid ning lahtist halvaad , kui meie juurde astus väeosa korrapidaja , mingi kõrgkooli sõjalise kateedris ettevalmistuse saanud ajateenijast ohvitser , kahe aasta mees nagu meiegi . Ta oli teenindusroodus rühmaülem , aasta teeninud , nii ebasõjaväelaslik tüüp , kui üldse võimalik . Kaks sama roodu tšurkat , seersandist vahtkonnaülem ja tunnimees , automaadid käes , olid temaga kaasas . Ta seisis meie laua kõrval ja näppis kohmetult püstolikabuuri . " Mis vaja , leitu ? " küsis Kotkas pikema tseremoonitsemiseta . " Seersant Orlov , nooremseersant Tergens , mul on käsk teid vahi alla võtta ! " " Milles meid süüdistatakse ? " küsis Kotkas tuhmil häälel . Ma nägin , et sel hetkel midagi nagu murdus temas . " Mul on käsk teid arreteerida , rohkem ei tea ma midagi . Teie asi läheb sõjaväeprokuratuuri , eks nemad otsusta ! " Istusin oma kohal ja jätkasin halvaatükikese mälumist . See polnud elus esimene kord , mil mind arreteeriti , õigupoolest olin seda oodanud . " Kas meid viiakse garnisoni peavahti ? " küsisin . See oli ainuke küsimus , millel oli sisuline tähtsus . " Kui viiakse peavahti , on kõik läbi , kui mitte , on veel mingi ähmane lootus , " mõtlesin endamisi . Olin seesmiselt pingul nagu pillikeel , ehkki ei näidanud seda välja . " Esialgu kästi teid siia jätta , " vastas leitnant . " Poisid , palun ärge ainult mingit lollust tehke , " palus ta . " Mis lollust siin ikka , " kohmasin vastuseks . Imelik , aga mul oli leitnandist kahju . Kotkas vaatas mulle otsa pilguga , mida ma polnud tema silmis kunagi näinud . " Hakkame minema , " noogutasin talle ja me tõusime püsti . " Kotkas ja Fašist arreteeriti just praegu tšaihanaas ! Lähevad sõjatribunali alla , " kuulsin kedagi meie roodu omadest üle riviplatsi karjumas . Meie väeosa väike kartser oli vahtkonnaruumiga ühes hoones . Kotkas ja mina olime nii mõnegi korra olnud vahtkonnaülematena teenistustoimkonnas , seepärast polnud protseduuride selgitamisega vaja aega raisata . Andsime ära mütsid , vöö- ja püksirihmad , saapanöörid ja muud pudi-padi , mida oleks mõttetu üles lugeda . Meid ei vaevutud isegi läbi otsima . Kui kartsaruumi uks lahti tehti ja me sisse astusime ning ma esimest korda kartsaruumi õhku ninna tõmbasin , tundsin samasugust spetsiifilist lõhna nagu vanglas . Alles siis jõudis mulle pärale , et mu elu on lõpule jõudmas . " Komanussija kirjutas teie peale ettekande ! Soolikas , roodu kirjutaja , nägi seda oma silmaga ! Kutid , teiega on lõpp , bizdets . " Vaikija raputas mõtlikult pead . " Ja ta paneb kasarmus tuusa , nagu poleks midagi juhtunud ! Õnneks täna tõmbas ta uttu ! Teate , kuhu ta saadeti ? Lätlase matustele ! Raisk , ennem ma oleks välja kannatanud , et ta siin passib ! " Viha oli Vaikija jutukaks muutnud . " Ma teadsin , et ta ettekande kirjutab , " ütlesin . " Kustkohast ? " oli Vaikija imestunud . " On lihtsalt selline tüüp . " Istusime kolmekesi kartsaruumis . Oli teine öö ja Vaikija oli vahtkonnaülem . Ta oli kartsaruumi lahti teinud ning meie rühma demblid olid meile sööklast kaks kausitäit praekartuleid , lihakonserve ja termosetäie teed organiseerinud . " Parem , kui roodukas ise oleks matustele läinud , " arvasin . " Juba viies mees minu ajal ! Pluss üks eluaegne sant pluss need kolm , kes on ära pööranud ! " " Komanussija võiks ju Lätlase vanematele öelda , et teate , teie poeg läks kasti minu lolluse pärast . Türa ta ütleb ! Ta oleks meid kõiki maha tapnud , " vandus Vaikija . Jälgisin , kuidas Kotkas praekartuleid sõi . Ta sõi ükskõikselt , tuimalt otsekui praekartulite nätsutamise masin . Kogu kartsasoleku aja oli ta jutt piirdunud ühesilbiliste vastustega ja võrekattega kaetud lambipirni valguses tundus tema nägu täiesti ilmetu . " Tegelikult tahtsin ma hoopis teist asja rääkida , " püüdis Vaikija kobamisi jätkata . " No räägi aga , " julgustasin teda . " Meie rühma poisid kogusid raha , seitsekümmend rubla said kokku , " alustas ta . " Mõtlesite musta kassa teha või ? " küsisin imestunult . Idee ei tundunudki absurdsena , oleksin pidanud ise selle peale tulema . " Mõtlesin , et mis nad minuga ikka teevad ! Saan mõne aasta dispatti<arv> . Küll ma selle ära kannatan ! Ma olen nagunii lastekodust , ega mind koju keegi oota ! Komanussija all ei taha ka nagunii teenida ! Aga teiega on lõpp ! Ma toon roodust teie riided ja raha ! Mul on leivaauto juhiga läbi räägitud , ta läheb varahommikul tehasesse leiva järele , paneb teid kuuti ja viskab raudteejaamas maha ! Sealt lähete juba ise edasi , " pahvatas Vaikija ühe jutiga . Vaikija polnud meie kummagi sõber olnud , ta oli palju vähem teeninud , lihtsakoelisem ja kinnise loomuga . " Miks sa seda teha tahad , Vaikija ? " tahtsin teada . " Ma sattusin lihtsalt vahtkonnaülemaks ! Iga meie rühma mees teeks sama , kui oleks vahtkonnaülem ! Paar julgemat tõmbaks isegi koos teiega tuld ! Mõned jobud kõhkleksid , aga rühm sunniks neid tegutsema ! Miks te ise meie pärast oma perse mängu panite ? " küsis ta ootamatult vastu . " Poole aasta pärast tuleks temast hea kaader , rohkem sisu kui alguses arvata oskad , " mõtlesin , klomp kurgus . " Ja mis me sinu arust edasi teeksime ? " küsisin ruttu . " Eks põrutate Siberisse või Kaug-Itta , kes teid sealt otsima hakkab ! " Vaikija vaatas mulle ootavalt otsa . Raputasin pead . " Ei . Ma ei saa enam põgeneda ! Ühe korra üritasin tsoonist põgeneda , ebaõnnestus . Pärast tsooni taheti mind mitte millegi eest uuesti kinni panna , jälle põgenesin . Põgenesin nende rollide eest , mida ma ei tahtnud mängida , põgenesin reetmise ja halva kohtlemise eest , põgenesin iseenda eest , õigemini tolle eest , kelleks ma ei tahtnud muutuda ! Lõpuks põgenesin siia , armeesse ! Saa aru , ma ei saa põgeneda kusagilt , kuhu ma juba olen põgenenud ! " Mulle jäi mulje , et Vaikija ei saanud mu jutust päris hästi aru . " Aga sina , Kotkas ? " " Ma teen nii , nagu teeb Fašist ! " See oli pikim lause , mida ta oli viimasel ajal öelnud . Vaikija viipas mulle ja ma tulin kartsaruumist välja . " Mis Kotkaga lahti on ? " " Oleksin õnnelik , kui teaksin . " " Kas ta hakkab ära pöörama ? " Ohkasin tahtmatult . " Raske öelda , mis teise inimese peas toimub . Lihtsalt nagu säde oleks kustunud . " " Räägib ta üldse midagi ? " Raputasin pead . " Olen kogu aeg üritanud , aga ei võta vedu . Istub naril , tekk ümber , ja on vait . " Vaikisime mõne aja . " Vaikija , mul on sulle palve . " Astusin talle lähemale ja vaatasin otsa . " Kui mind hakatakse siit peavahti viima , siis lase mind maha . Teen näo , nagu hakkaksin põgenema ja jään seisma sinna kohta , kus on silt " Vahiposti piir " , tead küll ! Lase mulle pähe või äärmisel juhul selga , ma ei tahaks virelema jääda ! Räägi seda ka järgmistele vahtkonnaülematele . Ma loodan , et omad mehed tulevad sellega toime ja tšurkadel on nagunii pohui , vahtkonnaülem saab kümme päeva puhkust ! " " Ma ei suuda seda teha . " Vaikija vaatas mulle otsa , tema pilgus oli valu . " Sa pead ! " Võtsin tal mõlema käega õlgadest kinni , meie näod olid päris lähestikku . " Ma ei saa ennast tappa , ma ei ole enesetapja tüüp . Sa suudad ! Sa kujuta lihtsalt ette , kuidas zekid mind kümnekesi persse nussivad ja sa suudad ! Või kuidas nad mulle teravaks ihutud lusikad kõrvadesse torkavad ja suhu annavad ! Nad piinavad mind aeglaselt poolsurnuks ja pärast tapavad ära ! Sa kujuta seda kõike ette ja sa suudad ! Ma ei saa mitte kunagi , saad aru , mitte kunagi kinni minna ! " Raputasin Vaikijat õlgadest . " Igaüks meie rühma poistest teeks seda minu heaks , viimanegi mees teeks , " veensin teda , " sa lihtsalt trehvasid vahtkonnaülemaks . " Ma suutsin isegi naeratada . Ta ei öelnud midagi , aga kuidagimoodi ma mõistsin , et ta on valmis seda tegema . " Ja ole hea , too mu tumbotškast alumiselt riiulilt kaust ja pastakas , " ütlesin rahunenult . See oli kontoriformaadis paks klade , panin kaustiku põlvedele ja lehitsesin mõtlikult . Käekiri ja vormistus olid hoolikad , pea kakssada lehekülge tihedas kirjas teksti . Siin olid õppetundide konspektid , peale nende väljavõtteid rühma lahingumäärustikust ja relvaõppe käsiraamatutest . Neid olin teinud omal initsiatiivil . Olin käsitsi ümber kirjutanud kogu õhudessandi käsitsivõitluse õpiku , kuna mul ei õnnestunud seda kõrvale panna . Vaheldumisi oli märkmeid ja tähelepanekuid , mida olin teinud erinevate juhtimissituatsioonide ja olukordade kohta , ning üle kahe tuhande viiesaja ingliskeelse sõna ja väljendi , mille olin ajaviiteks selgeks õppinud . Avastasin , et lõpus on ainult paar tühja lehte järele jäänud . Siis langes mu pilk järjehoidjale . Selle oli teinud mingi aukirja vahelehest meie roodu kunstnik , keda kutsutigi Kunstnikuks . Kunstniku leivanumbriteks olid punased plakatid , valge värviga punasele põhjale maalitud loosungid ja seinalehed . Ta oli pliiatsiga joonistanud kvaliteetsele paksule papile merekaldal kivi peal istuva näkisabaga tütarlapse ja juurde kirjutanud teksti : TÜDRUK , KEDA PETJA KOHTAB KAUGES TULEVIKUS . Ma polnud seda pilti kunagi tähelepanelikult vaadanud , see oli järjehoidja , mille Kunstnik oli sõbramehe poolest teinud , kui ta oli tüdinenud punastest plakatitest ; ma polnud lihtsalt osanud seda vaadata . Äkki ma nägin , et pildil on väga ilus väljendusrikka näoga rõõmsameelne tütarlaps , pikad juuksed õlgadele langenud , ja ta on millegipärast nukker . Vaatasin joonistust mõne hetke ainitise pilguga ja tundsin , kuidas terav enesehaletsuse hoog lausa raputab mind . Tundsin , et tahe hakkab murduma ja mul kulus mitu minutit , enne kui suutsin ennast kokku võtta . Vaatasin Kotkast , kas ta oli märganud . Ei , nägin , et ta ei näe enam midagi . Teadsin , et pean temaga rääkima , temaga kuidagimoodi tegelema , aga ei suutnud . Nõrk ei suuda teisi aidata , ainult tugev suudab . Ma ei saanud lasta oma tahtel murduda , kas või juba sellepärast . Mulle tundus , et kõik mu meeled on teravnenud , et ma näen , tunnen ja mõtlen nii , nagu ma kunagi varem poleks suutnud . Kogusin ennast veel mõne hetke , võtsin kaustiku ja hakkasin kirjutama : Panin pealkirjaks Surmalemääratud sõduri mõtted . <arv>.november. Tänane sissekanne jääb ilmselt viimaseks , ma ei tea , palju on aega jäänud , seepärast keskendun kõige olulisemale . Mulle tundub , et suudan tunda ja mõelda hoopis teistmoodi kui varem ning ma ei tahaks seda hetke käest lasta . Kui inimestelt küsida , millesse nad usuvad , siis enamik vastab , et nad usuvad iseendasse . Mõned vastavad , et nad usuvad jumalasse , aga kui paluda see neil lahti mõtestada , siis ei suudeta seda usutavalt teha või korrutatakse päheõpitud tühje lauseid . Ja pole mõtet rääkida inimestest , kes ei usu mitte millessegi , sest nad on elavad laibad . Aga mina ? Ma olen murdumise lävel . Mu tahtest ei jätku vastuseismiseks . Olen sunnitud endale tunnistama , et olen nõrk ja kardan surma . Valikud , mida olen pidanud tegema on olnud liiga rasked . Mul pole mitte midagi , mingeid pidepunkte , et hoida moraali üleval . Kui vaatan iseendale silma , siis pean tunnistama , et ma ei ole iseendaga tasakaalus , mu tahe on murdumas ja mul on lihtsalt hirm . Aga ma suudan ennast valitseda , endale tegelikust olukorrast aru anda ja mõelda . Ma tean samuti , et suudan joosta " Vahiposti piiri " sildini ja seal seisma jääda . Aga ma ei tahaks seda teha meeleheitest tõugatuna , vaid omal vabal tahtel . Ma tahan olla tugev viimse hetkeni ja saavutada uuesti sisemist tasakaalu . Kuidas oleks see võimalik ? Olen mõistnud , et selleks tuleb luua jumal , kellesse oleks võimalik uskuda , ja ma loon selle . On siis jumal olemas ? Keegi pole seda suutnud tõestada ega tõestanud ka vastupidist . Aga mind see ei huvita . Jumal on olemas niipalju , kuipalju ta eksisteerib mu teadvuses . Kui ta on seal olemas , järelikult on ta olemas . Kui teda seal enne ei olnud , järelikult ma lõin ta just praegu . Milleks on jumal vajalik ? Ainult selleks , et anda inimesele sisemine tasakaal , tugevdada tahet ja hoida moraali kõrgel . Mõttetu on otsida jumalale muid ülesandeid , mõttetu on jumala abil püüda ära seletada maailma loomist , selle ülesehitust ja selles toimuvat . Jumal lõi inimese oma näo järgi ? Vale , inimesed on loonud erinevaid jumalaid oma erinevate nägude järgi . Nad on loonud oma jumalad sellisteks , nagu nad ise on . Ma loon jumala sellisena , nagu ta on mulle usutav ja kellesse ma seepärast ka uskuda suudan . Missugune siis on jumal ? Jumal on sõdurite jumal . Ta ohverdab iseennast ükskõik kui palju kordi oma sõdurite eest . Ta võitleb koos oma sõduritega ja on nende kõrval , kui nad surevad . Jumal on tark . Tarkus on kogemused , mis omandatud valu , hirmu ja nõrkusi ületades ning valides halva ja väga halva vahel . Jumal on helde . Heldelt annab , heldelt võtab . Heldelt annab võimalusi , heldelt tekitab raskusi . Heldelt võime kasutada vaba tahet , ja teha valikuid või ka tahtest hoopiski loobuda . Jumal on julm . Julmalt sunnib ta nõrkusi ületama ja tahet pingutama . Jumal on halastamatu , sest ühtegi halba tegu ja nõrkust ei saa andeks . Jumal on ebaõiglane , sest mõned saavad kõik ja teised mitte midagi . Jumalal on üks nägu . Jumala moraal on üks ja seda ei saa mitut moodi mõista . Jumala jaoks ei ole tegusid , mida saaks andeks . Kuidas teenida jumalat ? Sõdurjumala teener ei karda surma , ei aja taga kasu , ei loovuta oma tahet ja elab sisetunde järgi . Ta mõtleb oma koha üle elus . Ta ületab nõrkused ja elab askeetlikult . Ta õpib alluma , juhtima , tegema plaane ja mõtlema ette . Ta õpib käsitsema relvi ja tundma kõike , mis seotud sõjaga . Ta õpib tegema raskeid otsuseid . Lojaalsus , kohusetunne ja enesevalitsemine on sõdurjumala teenri hinnatumad omadused . Sõdurjumala teener ei tee teistele seda , mida ta ei soovi , et talle tehtaks , ta kohtleb teisi nii , nagu nad väärivad . Reetmine , ebalojaalsus ja argus on sõdurjumala teenrile vihkamisväärsed omadused . Paradiis ? Pole olemas . Põrgu ? Külm , nälg , valu ja üksindus ning sa ei saa surra . Lugesin kirjutatud teksti mitu korda ja mul oli tunne , et see pole mina , kes selle kirjutas . Tegin pealkirja paranduse : Surmalemääratud sõduri mõtted jumalast . " Kas ma olen ära pööramas nagu Kotkas ? " küsisin endalt . " Ilmselt veel ei ole , sest ma suudan endale selliseid küsimusi esitada , " andsin vastuse . Kirjutasin edasi . Kui ma suren , sureb mu jumal koos minuga . Ma ei ole enam üksi ja ma ei karda enam . Ma ei jookse " Vahiposti piiri " sildini mitte meeleheitest , vaid sellepärast , et nii on kohane sõdurjumala teenrile . Nüüd võiksin sinnani jalutada , ümber pöörduda ja naerda . Mul on ükskõik , kas kõigil teistel on oma jumalad või neil need puuduvad , usuvad nad millessegi või mitte , milline on nende moraal või puudub see neil hoopiski , milliseid põhimõtteid ja väärtusi nad peavad tähtsaks või pole neile miski oluline . Ma ei saa seda mingil moel mõjutada . Ma usun jumalasse , kelle olen loonud selleks , et võiksin temasse uskuda ja selle läbi elada ja surra tasakaalus iseendaga . Lõpetasin kirjutamise , panin pastaka käest , istusin liikumatult naril ja mõtlesin kirjutatu üle järele . " Kotkad lendavad kõrgelt ja nende tiivad põlevad ! Viha , viha tõstab meid kõrgele nagu rakett ! Tuld , anna tuld , Fašist ! Tapame nad kõik ! Miks PK ei lase juba ? " " Andrei , võta mõistus pähe ! " Ma ei osanud muud teha kui Kotkast õlgadest tugevalt raputada . " Me oleme kodumaa uhkus ! Me oleme kotkad , kes nokivad kõverate nokkadega elavat liha ! Me oleme Mordori teenrid " " Andreei , ära mine segi , " anusin teda . Haarasin tal rinnust kinni ja paiskasin vastu seina . " Vaata mulle otsa ! See olen mina , Petja ! " Andsin talle parema käega kõrvakiilu . " Sa pääsed siit minema ! Saad aru , sa pääsed siit minema ! Ma kirjutan ülekuulamisprotokolli , et kõik vangid lasin mina maha ! Ja Komanussijat ähvardasin ka ! Kuula mind ! " Andsin talle veel ühe kõrvakiilu . Ta ei reageerinud . Pistsin talle käe põue , rebisin parempoolsel rinnataskul nööbid eest ja sain rahakoti kätte . Teadsin , et seal hoiab ta oma kena tumedapäise tütarlapse pilti , ta oli mulle seda näidanud . Pistsin pildi talle nina alla . " Vaata ! Tunned ära ! Irina ootab sind ! Varsti lähed koju ! " Kui Kotkas ikka ei reageerinud , vihastasin nii , et virutasin talle tugeva löögi vastu lõugu . Hetke pärast sain veel tugevama vastu . Kui tõusin , oli mul tunne , et lõualuu on puruks . " Petja , kas ma kaklesin sinuga ? " küsis ta imestunult . " Mis toimub , ma ei saa päris hästi aru ? " Tema näol oli valugrimass . Ma ei suutnud midagi öelda , sest masseerisin mõlema käega valutavat lõuga . " Võtke oma asjad ja hakake minema ! Pean ma teile kaks korda ütlema ! " Väeosa korrapidaja näis ärritunud . Istusime kahekesi naril ja olime nagu puuga pähe saanud . " Kuhu minema ? " küsisin imestunult . " Kuhu , kuhu ! Ega ometi Punase väljaku paraadile ! Oma roodu lendate , tuvikesed . " See vanapoolne konvoiroodu vanempraporštsik<arv>[LK<arv> ] polnud suu peale kukkunud . Nagu unes võtsime asjad ja loivasime kasarmusse . Meie rühma poisid sebisid meie ümber , rääkisid midagi , aga ma ei mäleta sellest mitte terakestki . " Lähme tšaihanaasse ja istume maha , " ütles Kotkas . Tema aval olek ja rõõmus meel olid kadunud , aga muidu oli ta täiesti endine . Tahtsime just minema hakata , kui staršinaa meid nägi . " Tergens , astud täna roodu korrapidajaks ! Mine tee ennast korda , " ütles ta mulle . Arvestasin mõttes päevi . Järelikult olime viis ööpäeva kartsas istunud , aga mulle oli tundunud , et ainult neli , ööpäev oli kusagile haihtunud . Istusin esimesele ettejuhtunud taburetile . Olin uimane ega suutnud veel tajuda , et olen pääsenud . " Burdjukk , mine too ? iletiaparaat , " ütlesin . Seisin kraanikausi ääres ja pesin ennast külma veega . Habemetüügas oli nii pikaks kasvanud , et elektrimasinaga ei saanud enam jagu . Katsusin lõuga , valutas , Kotkas oli tõsiselt äsanud . Burdjukk tõi ? ileti , ? iletiaparaadi ja vahupintsli . " Kurat , " Neva " , vandusin endamisi , " midagi paremat ei leidnud või ? " " Välismaa omasid polnud kellelgi ! " Ootamatult tekkis mul mõte Burdjukk väikesele proovile panna , Jahimees oli meid kõiki nooreajal niimoodi testinud . " Burdjukk , siin on rubla . " Võtsin rahakoti vahelt käkras üherublase . " Mine tšaihanaasse , osta kolmeka eest süüa ja viiekas too tagasi ! " Nautisin juba ette , kuidas ta mind kuradile saadab . " Ilmselt teeb ta seda väga viisakalt , " mõtlesin . Olin ikkagi isake ja seersant ning tema polnud veel aastatki teeninud . Pealegi , sajakilosena , mis ei koosne rasvast , on seda tükk maad lihtsam teha kui näiteks seitsmekümnekilosena . Burdjukk võttis raha , pistis taskusse ja hakkas minema . Ei mingit reaktsiooni . Tahtsin talle hüüda , et ta tagasi tuleks , aga ta pööras end ise ümber ja ütles : " Viiekast on vähe , kümnekat on vaja " ja raputas etteheitvalt pead . " Mida ? " kähvasin ootamatusest . " Viieka eest sai vanasti " kesta " ! Tänapäeval on kümnekat vaja ! Veteranile või mutikesele tuleb ka järjekorras seismise eest rubla anda ! Noh , sa ei joo , sa ei tea nendest asjadest midagi , " kritiseeris ta leebelt . Tahtsin suu avada , aga Burdjukk jätkas : " Milleks sa ise sebid ? Me oleme juba kõik orgunninud ! Kõri on medpunktis , tal on hea sealt linna viina järele lennata , annan raha kohe tema kätte ! Silm , tema on ju dembel , ta läheb õhtul sööklasse kokkasid rivistama ! Laseb praekartuleid teha ja toob lihakonserve ! Bandeeralane pidi tšaihanaa eite masseerima , et see kilo vorsti müüks , see lits ei müü ju ajateenijatele ! Teised jaod orgunnivad ka midagi , me ei saa sitalt esineda ! " " Ja mis puhul kogu see sebimine ? " suutsin lõpuks küsida . Burdjuki heasüdamlik nägu väljendas siirast imestust . " Kogu rühm tähistab ju täna sinu ja Kotka tankilükkamisest pääsemist ! Korraldame öösel Lenini toas kõva peo ! Väeosa korrapidajaks on see valveroodu jobu , ta ei saa oma tšurkadestki jagu , ammugi meist ! " Burdjukk sai minu hämmastusest omamoodi aru ja jätkas : " Kotkas lubas iga jao peale ainult ühe viina osta ! Hommikul on meeskond rivistusel , nagu oleks joonlauad alla neelanud ! " Tegin rahakoti uuesti lahti , võtsin sealt oma ainukese kümnerublase ja ulatasin Burdjukile . " Kas sa ei kõhelnud hetkegi , kui ma sind tšaihanaasse saatsin ? " " Ei ! " " Miks ? " Burdjukk vaikis ega osanud midagi öelda . Triikisin vormi , õmblesin uue valge krae , puhastasin saapad ja lõpuks lõin rihmapandla läikima . Katsusin pannalt , liiga kõver oli , seadsin rihma taburetile ja virutasin pandla pihta rusikaga tubli hoobi , sirgemaks läks . Vaatasin peeglisse - mis hipitukk . Kutsusin Soolika ja too ajas mind kiilaks . Seejärel ma lihtsalt istusin mõne aja , lasin ennast lõdvaks ja tõrjusin peast kõrvalised mõtted . Kui roodu kantselei uksest sisse astusin , hoomasin , et roodukas on juba vana , nii kolmekümne viie ringis mees . Kandsin ette ja jäin valvelseisangusse . " Seltsimees kapten , tahaksin teid tänada , et te seersant Orlovi ja minu päästsite , " ütlesin ja vaatasin talle otsa . Roodukas vaikis mõne hetke ja osutas toolile : " Vabalt ! Istu , Tergens ! " Olime kantseleis kahekesi . " Mis vahe on hullumeelsel ja geeniusel , Tergens ? " küsis ta äkki . Jäin hetkeks mõtlema , roodukaga vesteldes tuli ennast alati pingutada . " Vahe ei saa olla väga suur , " vastasin diplomaatiliselt . " Ei olegi . Hullumeelsel ja geeniusel on täpselt samapalju vahet kui patuoinal ja kangelasel . " Roodukas võttis pakist filtriga sigareti ja pistis suhu . Võtsin laualt tikutoosi ja pakkusin tuld , kohmakalt kukkus välja " Patuoinaid ja kangelasi pole tegelikult olemas . Neid tehakse vastavalt vajadusele ! " Roodukas tõmbas sügava mahvi . " Sul pole mind millegi eest tänada ! Meie ringkonnas pole aasta algusest saadik mingeid suuremaid jamasid olnud , me oleme ringkondadevahelises sotsialistlikus võistluses kõval kohal ! Sotsialistlikul võistlusel on ainult kaks põhimõtet : kui läheb hästi , läheb hästi lõpuni , kui läheb sitasti , läheb sitasti algusest peale ! Patuoinaid pole praegu lihtsalt vaja . Kui nende järgi olnuks vajadus , oleks neid tehtud nii palju , kui kulub ! Mitte ainult , et ma poleks suutnud teie heaks midagi teha , vaid minust oleks tehtud Kes ? Patuoinaste roodu komandör , kõige suurem patuoinas ! " " Kuna patuoinaid ei vajata , tehakse meist Kes meist tehakse ? " pöördus ta minu poole . " Kangelased . " " Õige ! Ja minust tuleb kangelaste roodu komandör ! " Roodukas polnud kunagi minuga nii avameelselt rääkinud . " Sa polegi imestunud ? Ei ? Oled sa lõpuks otsustanud ? " küsis ta äkki . " Otsustanud ? " ei saanud ma küsimusest aru . " Mida otsustanud ? " " Mine too oma sõdurikapist suur kaustik ! Alumiselt riiulilt , " ütles ta ja muigas . Ma läksin . " Mida ta minust veel võib teada , " mõtlesin . " Muljetavaldav , " kommenteeris ta kaustikut lehitsedes . " Zampoliit näitas mulle seda kohe alguses . Kirjutab saksa tähtedega , " irvitas roodukas . " Meie roodu zampoliit on kahjuks idioot . Meie väeosas on ainult üks temast suurem idioot . Tead kes ? Väeosa zampoliit . Eriosakond on rohkem kui ühe korra sinu vastu huvi tundnud . Ilmaasjata ! Sõdurina oled sa olnud Mul pole mõtet sind kiita . Viimast situatsiooni , seda saab hinnata ainult selle järgi , mida Orlov ja sina tegemata jätsite , mitte selle järgi , mida te tegite . Sõduri tunnebki ära mitte sellest , kes ta on või mida teeb , vaid sellest , kes ta ei ole ja mida ta ei tee ! " Olen hiljem mõelnud palju nende sõnade üle . " Esimesed kümme aastat sõdurina on rasked . Pärast läheb juba nagu iseenesest , " pomises roodukas ja lehitses mõtlikult kaustikut . " Pole midagi raskemat kui olla sõdur , kui seda hingega teha , ega midagi lihtsamat , kui niisama käega lüüa Juhtimine , seda võib õppida viis aastat sõjakoolis , aga ikkagi ei saa millestki aru ! Ole nutikas , mõtle , kogu aeg mõtle ette ja ole situatsioonist sammukese ees , tee otsuseid , sest valida on tihti ainult halva ja väga halva vahel ja ära jäta oma mehi pasa sisse ! Ongi kogu juhtimine . Seda võib ka nii vaadata , et ole nutikas ja tea , kellele pugeda , ära tee otsuseid ja püüa iga hinna eest vastutusest kõrvale hiilida ning lükka alati alluvad sita sisse ! Juhtimist võib ka nii käsitada . " Roodukas jäi vait ja tõmbas suitsu kopsudesse . " Esimene mu kursusekaaslane ülendati äsja alampolkovnikuks ! Aga mina olen ikka kapten kõige vihatumas üksuses kõige mahajäetumas kolkas ! Aga mul pole sellest kahju ! Võib-olla kunagi sa saad aru , miks ! " Roodukas lehitses ikka veel kaustikut . " Viimane sissekanne on kahekümne kolmandal kuupäeval , mind huvitab , mida sa sel päeval kirjutasid ? " Ta vaatas mulle silma . Tundsin , et ma ei suuda talle valetada pärast kõike seda , mida ta oli öelnud , ning mulle miskipärast tundus , et ta mõistaks mind . " Ma lõin endale jumala , " ütlesin vaiksel häälel , aga kindlalt . Ta vaikis pikalt . Ootasin mis tahes reaktsiooni , aga mitte sellist . " Jumala ? Aga miks mitte ? Kui Muhamed lõi Allahi , miks siis sina või mina ei võiks seda teha ! Aga selle peale lihtsalt ei tule , et seda teha ! " " Ja milline see jumal on ? " " Sõdurite jumal . Tegelikult tahtsin veel öelda , et Orlov oleks mõttekas koju lasta , " lisasin kiiresti . Ma ei soovinud sel teemal rohkem rääkida , selle asemel jutustasin lühidalt , mis kartsas juhtus . " Hästi , järgmisel nädalal . Aga arvesta , et määran sind rühmakomandöri abiks ! Sul saab raske olema , sest leitnant Zubov läheb valveroodu teenima . " Zubov oligi Komanussija . " Meie roodul on , kuidas öelda , liiga spetsiifilised ülesanded ! " " Võta ! " Roodukas andis mulle kaustiku tagasi . " Üks asi veel . " Ta võttis kapist kantud , kulunud ohvitseririhma , mille ots oli lühemaks lõigatud . " Võta ka see ! Paistab , et sul läheb seda veel kunagi vaja . Sellel pole viisnurka . " Rooduka naeratuses oli mingi tabamatu varjund . Teadsin , et mul pole mõtet tänada . Oli ju roodukas öelnud , et sõdurit tunneb sellest , mida ta ei tee . Palusin luba lahkuda . " Kui meeskond teie pääsemise tähistamisega liiale läheb ja homme teenistusega probleeme tekib , keeran sul lihtsalt kaela kahekorra ! " Teadsin , et seda ta tõesti teeb . Ütlesin " Just nii , probleeme ei tule ! " ja läksin uksest välja . " Andrjuša sai kevadel medali . Mille eest ? Ta saatis selle koju , aga pole meile midagi rääkinud . " Tõmbasin kartulisalatit kurku . Köhisin , ja tegin näo , et olen ametis suu tühjaks söömisega . " Neetud ! Kelle Kotkas ütles oma ema olevat ? Teadustöötaja ? Sellele midagi niisama lihtsalt kokku ei luuleta , saab veel aru , " kirusin endamisi . " Mitte midagi erilist , " alustasin ääri-veeri . " Andrei oli vahtkonnaülem , me valvame siin ladusid . Mingi varas või muidu segane tungis lao territooriumile , noh , vahtkond võttis ta kinni . Käsi vähe väänasid , aga muidu said tüübi üsna hõlpsasti kätte . Ongi kogu lugu , " lõpetasin kiiresti . " Nii tühise asja eest antakse kohe medal ? " tegi Maria Vassiljevna , Kotka ema , suured silmad . " Need on salajased laod . Me andsime allkirjad , et ei räägi , mis neis on . Ausalt öelda , isegi kui tahaks rääkida , ei saaks , sest me tõesti ei tea , mida seal hoitakse . " Manasin näole avala ilme . " Ega teil ometi vangidega mingit tegemist pole ? " ei jäänud naine ikka rahule . " Ei , vangidega pole meil mingit pistmist , " laususin kindlalt . " Aga üldiselt pole meil vedanud . " " Mis mõttes ? " muutus Maria Vassiljevna tähelepanelikuks . " Mõned poisid pääsevad õhudessantvägedesse või merejalaväkke või muudesse huvitavatesse kohtadesse . Aga meie ? Igavus tahab ära tappa , tuim ja üksluine teenistus päevad läbi . Õnneks Andrei saab nüüd koju ja mul pole ka enam kaua jäänud . Ma saan aru , et keegi peab ladusid ka valvama , aga miks peame just meie need olema ? " Vaatasin naisele kurva pilguga otsa . Istusime kohalikus " Inturisti " hotelli restoranis . Andrei teenistus oli lõppenud ja tema lähedased olid talle vastu tulnud . Hakkasin juba kahetsema , et olin soostunud sellele lõunasöögile tulema . " Järgmise medali jaoks mõtle ise legend välja ! See pole enam minu mure , " mõtlesin südametäiega . Kotka vanemad istusid meie vastas , Andrei ja Irina aga kuidagi kohmetult üksteise kõrval , nagu kaua lahusolnud vahest ikka , ning ma nägin , kuidas nad vahetevahel teineteisele otsa vaatavad , nagu otsides , kas teine ikka on see inimene , kes kunagi oli sulle kõige lähedasem . Andrei isa , Nikolai Andrejevitš , oli kogu aja vaikinud . Kelner tõi lauale kiievi kotletid . " Muide , millega teie vanemad tegelevad ? " küsis Maria Vassiljevna äkitselt . Vaatasin Andrei emale otsa . Ma ei kõhelnud . " Mu isa on osakonnajuhataja toiduainetehases , ema on samas tehases pearaamatupidaja . Meil on oma maja . Mul on kolm aastat noorem õde , küllap ajab praegu juba poistel päid segi , ja kümneaastane väikevend . " " Andrjuša on meil ainuke laps , " ütles Maria Vassiljevna kuidagi kurvalt . " Küllap on päris vahva , kui on suurem perekond ? " Noogutasin . " Täitsa vahva jah . " " Aga mida te pärast armeeteenistust kavatsete peale hakata ? " Pärast armeed ? Lähen ülikooli , meil on Tartus oma ülikool . Mõtlesin ajakirjandust õppida . Õpib huvitavaid inimesi ja kohti tundma , " vastasin silmagi pilgutamata . " Andrjuša , näed nüüd , su sõber on mõistlik noormees , mitte nagu sina . Ja Irina on ka juba kolmandal kursusel . Aga sina " hakkas ta poja poole pöörduma . " Teil pole vaja muretseda , " katkestasin teda mõnevõrra järsult . " Te võite oma poja üle uhke olla . Ta teeb ise oma valikud . Ta ei tee neid halvemini kui teie mees , Andrei isa . " Jäin vait . Kõik vaatasid Kotka poole . " Ma lähen järgmisest sügisest arstiks õppima , nagu isa . Aga mul on selleks omad põhjused . " Sõime mõne aja vaikides . See oli vaikus , mille üle ma ei kurvastanud . " Mis on sinu tüdruku nimi , " küsis Irina äkki . " Mõni lihtne , neile arusaadav nimi , " mõtlesin kiiresti . " Inga . " " Millega ta tegeleb ? " " Õpib ka ülikoolis nagu sinagi , Tartus , psühholoogiat . Teisel kursusel . Me olime ka ühes klassis , nagu teiegi . Samasugune femme fatale lugu nagu Andreilgi . " Nägin silmanurgast , kuidas tüdruk Andreil käest kinni võttis . " Üks mu sõber ütles , et teatud nurga alt vaadates on ta nagu Sophia Loren . Teine aga , et lihtsalt särav isiksus . Mõnikord mõtlen , et olen õnnetähe all sündinud , ma pole seda lihtsalt ära teeninud , sest lõppude lõpuks pole ma keegi muu kui kõigest tavaline GEP . " " Kes ? " ei saanud Irina aru . " GEP ? Gorjatšii estonskii paren . Anekdoodikangelane , kes on tuim nagu toolijalg . Nii meid , eestlasi , kutsutakse . Räägitakse , et lätlased mõtlesid selle välja , puhtast kadedusest . " Ma naersin ja Irina naeratas samuti . Lõikasin endale tüki liha ja mälusin seda keskendunult . " Tohiksin ma su tüdruku pilti näha , " küsis Irina viisakalt . " Kurat , üle pingutasin , " jõudsin mõelda . " Ma ei kanna seda kaasas , " ütlesin tagasihoidlikult . " Miks ? " oli Irina imestunud . " Ei ole hea seda vormikuue taskusse või tumbotškasse jätta . Tšurkad vehivad veel sisse , noh asiaadid ja aserid . " Oleksin peaaegu öelnud : " Peksavad selle peale pihku , " aga sain õigel ajal pidama . " Kasutavad seda abivahendina manuaalse eneserahuldamise juures , " ütlesin hoopiski hoolikalt sõnu valides . Irina punastas ega soovinud rohkem mu tüdruku teemal rääkida , Andrei isa aga muigas ja küsis midagi pojalt . Pääsesin tähelepanu keskpunktist välja , perekond vestles omavahel . Magustoit toodi lauale . Arvasin , et mind on rahule jäetud , aga ei . " Ma olen õnnelik , et Andrjušal on olnud armeeteenistuse ajal sellised sõbrad , nagu teie , " lausus Maria Vassiljevna ja vaatas mulle soojal pilgul otsa . Ma ei suutnud seda enam taluda . " Vabandage , " ütlesin mõne hetke pärast , " ma pean tualettruumis ära käima , kõht pole tsiviiltoiduga enam harjunud , " ma naeratasin vabandavalt ja läksin . See oli kõige korralikum üldkasutatav peldik , mida olin siiani kogu Venemaal näinud . Läksin kraanikausi juurde , pesin käsi , loputasin veega nägu ja viitsin niisama aega . Uks avanes ja ma nägin , et Nikolai Andrejevitš astub tualettruumi ja jääb mu kõrvale seisma . " Ma olen harva kohanud kedagi , kes valetab nii veenvalt , " lausus mees mõtlikult . Vaikisin hetke . " Mul on olnud head õpetajad . Üle kolmekümne ülekuulamise KGB-s . Oma paar ööpäeva tuleks kokku , selle aja peale õpiksid jõehobud ka valetama . " " On asju , mida mu abikaasal ja Irinal ei olegi vaja teada . " Noogutasin . " Aga mida sa tegelikult kavatsed edasi teha ? " " Ma jään armeesse . " " Sa jääd armeesse ? " oli Nikolai Andrejevitš siiralt imestunud . " Mitte sellesse armeesse . " Mees vaikis hetke . " Aa , saan aru . " Ta noogutas . " Aga tegelikult ma tahtsin öelda , et ka mina olen rõõmus , et Andreil on siin olnud sellised sõbrad , nagu teie . " Ma nägin , et tema näolihased värahtasid korraks . Minu nägu aga ei väljendanud midagi . Koristustöödega hakkasime pihta kolm päeva enne kindrali tulekut . Me ei värvinud rohtu roheliseks ega korjanud ühekaupa puulehti mitte sellepärast , et oli talv või et meil lehtpuid ei kasvanud , vaid meie ülesanded olid , kuidas roodukas oligi öelnud , spetsiifilised . Meil polnud aega igasuguse jamaga tegelda , koristasime lihtsalt kõik ära ja rookisime riviplatsi lumest puhtaks . See päev , mil meist tehti kangelased , oli mahe talvepäev , külma oli kõigest miinus kümne kraadi ringis ; sisemaa külm , see ei pure , sel pole jõudu . Kogu väeosa oli üles rivistatud : kaks valveroodu , sest suured tsoonid vajasid palju valvureid , konvoirood , sest tapivahemaad olid pikad , meie , sest spetsiifilised ülesanded vajasid täitmist , ja teenindusrood , sest süüa ja transporti vajasid kõik . Seisime riviplatsil , punaste pagunitega sinelid seljas ja talvised kantpeamütsid peas . Autasustatavid sai pikk rivi , kui meid kümme sammu rivi ette kutsuti ja me keskele koondusime . " Reamees Ozols ! " " Langes meie kodumaa sisekorra ja julgeoleku kaitsel , " vastasin , kui Lätlast sümboolselt rivi ette kutsuti surma hinnaga väljateenitud medalit kätte saama . Minu kohus oli vastata , sest ma olin rühmavanem ja rühmaülemat meil ajutiselt polnud . " Veos kolmsada , tsinkkirstus demblisse , kodumaa eest , mis meie mõlema jaoks polnud kodumaa , " mõtlesin . Polnud mõtet kahetseda . " Vannun oma vere nimel , et ma enam kunagi ei kuula ohtlikes situatsioonides lolle ülemaid , ega lase neil ennast segadusse ajada , " lubasin endale . See oli ainuke , mis ma Lätlase heaks veel võisin teha . " Seersant Orlov ! " " Arvatud reservi , " vastasin . " Lõpuks ütleski au revoir sellele peldikule , " mõtlesin . Võisin rahulikult vastata . " Ta on nüüd oma femme fatale juures . Nii ta oli ju öelnud ? " Naeratasin endamisi . Järgmisena hõigati mind ja ma sain ümariku hõbedavärvilise medali , millel kiri " Lahinguliste teenete eest " , ehkki ma polnud ühteski lahingus olnud . Kui , siis ainult iseendaga . Roodukale anti Punatähe orden , ma tean , kuidas ta sellesse suhtus , aga igal juhul oli ta selle ära teeninud . Loomulikult pidas kindral ka temaatilise kõne , nagu sel puhul ikka peetakse . Pärast sõime piduliku lõuna väeosa sööklas ohvitseride poolel , serveeriti makaronisuppi , praekartuleid , praemuna ja konservliha . Kindral oli isaliku olemisega mees ja esitas söögi ajal meile igasuguseid küsimusi . " Mis on kõige tähtsam asi , mida sa armeeteenistuse ajal oled õppinud ? " küsis ta tavalisel reipal toonil ühe meie roodu sõduri käest . Too operatsioonidel silmapaistnud , lihtsameelne , veidi kohtlase olemisega kahemeetrimees vastas , suu praekartuleid täis : " Ma olen õppinud inimesi tapma ! " Kindralil ei olnud enam küsimusi , kõik vaikisid ja vaatasid üksteisest mööda ning pikka aega kostis ainult söögiriistade tasane klõbin vastu metalltaldrikuid . Ma ei teadnud siis veel , et Kotkas abiellub oma tüdrukuga , lõpetab Moskva ülikooli arstiteaduskonna ning temast saab noor lootustandev kirurg . Ka ei teadnud ma , et kapten Starovi teeneid lõpuks hinnatakse . Ta paistis silma esimeses Tšetšeenia sõjas . Praegu teenib ta polkovniku auastmes vastutaval ametikohal Venemaa sisevägedes . " Allah akbar , badjaa ! " <arv> " Allah akbar , " vastasin tasakesi . Kalle seisis uksel ja irvitas laialt . Nii tema moodi . Tema kiilaks aetud kolp säras nagu irvituski . " Mis sa siin passid ? Sa pidid ju Pärnusse sõitma . " Ta astus sisse ja pani langevarjukoti lauale , varustus oli tal kotiga kaasas . " Pärnusse ? Pärnusse sõidan ma ilmselt oma järgmises elus . " Ma vaikisin . Kalle näol oli kummaline ilme ja ma mõistsin , et aeg , millest Kapten kunagi rääkinud oli , ongi käes . Olin hämmastunud , aga mitte selle üle , et aeg kätte jõudis , mind üllatas , et selle saabumine ei üllata mind . Kalle astus laua äärde ja vaatas toas ringi . Tuba oli askeetlik . Tegelikult oli see kunstniku ateljee vanas lammutamisele määratud puulobudikus Wismari tänavas otse politseijaoskonna taga , kasutasime seda omaniku loal . See sobis hästi tegevusbaasiks , sest oli kesklinnale lähedal . Põrandale oli korrapäraselt laotud saapaid , vormiriietust ( rõivakuhja all olid hermeetilised konteinerid padrunitega , mida rahvakeeles lihtsalt " tsinkideks " kutsutakse ) ja muud varustust . Armetuid seinu varjasid mõned plakatid . Laual oli raadio , Kalle keeras selle lahti . Ta kruttis nuppu , kuni leidis venekeelse kanali . Diktor rääkis tuttava " külma sõja " tooniga . Uudised olid väga halvad . " Gorbile on saabast antud , Moskvas on võim kurat teab kelle käes . Armee on tänavatele toodud . " Kalle vandus . " Emake Venemaa ärkab hommikul pohmakas peaga ja avastab , et talle on une pealt taha keeratud ! " Vaikisin endiselt . Äkki võttis ta kotist väikese taskumalendite komplekti . " Kuni sa end pesed ja riidesse paned , sean ma male üles . Teeme ühe partii . Samal ajal mõtleme tegevusplaani valmis . " Kalle istus rätsepaistes keset tuba , ta oli malelauda valmis pannud . Tal oli aega üle jäänud , ta oli võtnud kotist automaadi ja seda puhastama hakanud . See oli uus , heas korras kokkupandava päraga <arv>,<arv> millimeetrine AKS <arv>. Probleem seisnes selles , et meil oli ainult kaks automaati . Teine neist oli tehtud läbipuuritud toruga õppeautomaadist , meister-osavnäpp oli lõiganud augu servadesse keerme , täitnud augu ja tasandanud servad . Sellest sai lasta ainult üksiklaske . Ta pani relva kõrvale , võttis valge ja musta malenupu , segas neid pihus ning sirutas käed ette . Mulle trehvasid mustad . Ta oli varemalt mind sagedamini võitnud kui mina teda . " Paistab , et kohalikud väeosad pole veel liikvele läinud , " tähendas ta ja tegi esimese käigu . Kuulasime tähelepanelikult raadiot . " Ilmselt otsustatakse asi Moskvas , " vastasin . " Lõssenko pundist pole ka veel midagi kuulda . " " Interrindelased on liidu mastaabis väikesed tegijad . Paistab , et neid pole toimuvast informeeritud , muidu nad juba tegutseksid . " Muigasin . Olime teinud mõned käigud . Kalle tungis peale . " Aga nad hakkavad tegutsema . Täna õhtul , hiljemalt öösel . " " Tundub reaalne . " " Need koerad on kõige ohtlikumad , sest ei tea , mida neilt oodata . Armeega on asi selgem . " Uksele koputati . Kalle haaras vaistlikult automaadi järele . Esimesed kaks olidki kohal . Dessandi või merejalaväe uued laigulised mundrid , läikima löödud nöörsaapad , ohvitseririhmad ja mustad baretid . Kuid oli ka midagi muud , mis neid peale Kaitseliidu rinnamärgi ja tikitud sini-must-valge põikitriibuga käiseembleemi okupatsiooniarmee sõduritest eristas - see oli hoiak . See polnud eliitüksuste ülbe , ennasttäis " oksad laiali " hoiak ega ka okupatsiooniarmee noorsõduri kombel seinaääri mööda hiilimine . Olin nende poistega tegeldes palju õppinud . Sest kui oleksime kohelnud neid halvasti , poleks nad lihtsalt enam tulnud . " Moskvas on riigipööre ! Ma raadiost kuulsin , " prahvatas üks poistest . Nad hingeldasid , nad olid jooksnud . Liiga noored , <arv>-<arv> aastased , nad veel ei teadnud , mida karta . " Ja kuhu te siis tormate , pea laiali otsas ? " Kalle seisis uksel , automaat laesäärtpidi peos . " Hea sõdur enne mõtleb , kui tegutseb ! " Toon oli isalik-irooniline , kuid mitte pilkav . Mõtlesin hetke . " Võta telefon . Anna häire , kõik tulevad erariietes , vorm , varustus ja hügieenitarbed kotiga kaasas . " Osutasin ühele poistest . " Kalle , on sul midagi lisada ? " " Kellel on magamiskott , võtke kaasa . Kui pole , siis tekk . Ja vee hoidmiseks sobivaid kanistreid . Samuti lihakonserve , kuivikuid ja šokolaadi . " Laual oli kaks telefoni . Tavaline oli ühendatud piraadina telefonivõrku , välja sai helistada , aga sisse ei saanud . Teine , eboniitkorpusega sõjaväe välitelefon oli mõeldud sidepidamiseks Kalle toaga , mis oli majauberiku teisel korrusel . Kordasin käsu üle . Poiss võttis taskust telefoninumbritega papitüki ja hakkas helistama . Vaatasin hindava pilguga teist poissi ja ütlesin : " Võta vorm seljast ja tõmba need asemele ! " Võtsin kapist oma ainukesed korralikud erariided , tähnilised kivipesukuluvad , nagu tollal moes olid , tossud ja tagi . Õngitsesin taskust paki rublasid , õnneks oli neid küllaldaselt . Ühtegi üksust ei saa luua , kui ei ole raha . Olime mõne aja eest mitu tonni vasekange vasakule pannud . Vagun vasekangidega oli seisnud ühes väikeses raudteejaamas peaaegu aasta , saatedokumendid olid kaotsi läinud . " Karavanitee tõkestamise operatsioonil Afganistanis ja vasekangide vasakule panemise operatsioonil Eestis ei ole mingit põhimõttelist vahet , " ütles selle peale Kalle . Ega olnudki . Vahest jõudsime lihtsalt kellestki ette , metalli müüsid ju kõik . Alkaššid kangutasid pargis piirdeaedu ja lõikasid kaabliliinidel tükke vahelt välja . Pronkskujud varastati postamentidelt . Endised nomenklatuuritöötajad olid teistest peajagu üle , sest nad valdasid informatsiooni , kust võiks midagi kätte saada . Ühed püüdsid teistelt üht-teist jõuga ära võtta ja kolmandad pakkusid neile selle kaitseks " katust " . Ajad olid segased . Vase eest sai väikese seljakotitäie rublasid , RD , dessantväelase ranits mahutab umbes kümme liitrit . Kümnest liitrist rubladest piisas väikese üksuse loomiseks ja ülalpidamiseks , olgugi , et inflatsioonimoolok õgis raha väärtust iga päev . " Võta langevarjukott ja mine tee kaubandusvõrgule ring peale . Tugevdatud toidukord kahekümne kaheksale mehele . Ja vaata , kus mida saada on . Algab paanika ja varsti ostetakse poed tühjaks . " " Kelle käik jäi ? " kuulsin Kallet küsivat . " Sinu . " " Ma ei usu , et Eestis paiknevad väeosad tormaksid endal perset lõhki rebima . " " Siis peavad nad mujalt üksusi kohale tooma . " " Kust ? " " Vaevalt et kusagilt Venemaa teisest otsast tooma hakatakse . " Partii oli keskmängu jõudnud . Hakkasin selgelt halvemusse jääma . " Pihkva dessant , " mainis Kalle mõtlikult . " Ei oska midagi paremat välja pakkuda . Kas lennukitega ? " " Ei usu , et neil nii palju lennukeid võtta oleks . Kui õhuteed pidi , siis väiksem osa . Põhijõud tulevad maad mööda , roomavad " seebikarpidega " kohale . " " Seebikarbid " olid Kalle kõnepruugis BMDd , õhudessandi lahingumasinad . Tema võis nii öelda , ta oli ise õhudessantvägedes teeninud . " Siis nad täna kohale ei jõua . " " Homme lõunaks , kui nad käsud täna kätte saavad . " Sündmuste võimalik kulg hakkas ilmet võtma . Kõigepealt interrindelased ja siis Pihkva dessant , lõpuks võib-olla kohalikud väeosad . Jäin mõttesse . Tajusin , et mul on vaja käia ja käisin lipuga . " Su seis kisub karmiks . Tuld ! Kahvel , lipp kukub ! " Kalle naeris südamest . Olin liialt mõtetesse vajunud ja mängu unarusse jätnud . Täiesti algeline viga . " Sa ei pannud lihtsalt tähele , võid käigu tagasi võtta . " Raputasin pead : " Elus ei saa käike tagasi . Sa ju tead . " Keskendusin mõneks ajaks mängule . Tegin kaks kavalat kombinatsiooni . Üks ebaõnnestus , aga teisel korral õnnestus mul lüüa vanker . Kuid ometi olin kaotuse äärel . " Me peame kiiresti relvi juurde hankima . Täna , hiljemalt homme öösel , " sõnas Kalle mulle mõtlikult otsa vaadates . " Ma tean , kust me relvi saame , " vastasin . Kalle noogutas . " Me jõuaks osta neli-viis automaati . Hea , kui saaks ka ühe kuulipilduja ja snaipripüssi . Oleks kohe teine tunne . Tuleb kõik mängu panna , " mõtlesin endamisi . " Kõigepealt püüame osta , aga kui see ei õnnestu , siis ründame täna öösel . " Kalle noogutas taas . Oli hetki , mil meil polnud vaja omavahel palju rääkida . " Me ei saa rünnata enne , kui nad tule avavad . " " Küll Lõssenko punt selle eest hoolt kannab . Ma arvan , et nad hakkavad tegutsema kahe paiku öösel . " " Ei , umbes nelja ajal. Lööme käed , et umbes nelja ajal. Tavaliselt on sõjad ikka umbes nelja paiku öösel alanud . " Ma sirutasin käe . " Kahe paiku . Mille peale ? " " Karta on , et meil võib minna raskeks oma lubadusi täita . " Vaatasime korraks üksteisele otsa . " Veame siis niisama . " " Nõus . " Lõime käed . " Löö lahti ! " Poiss oli helistamise ammu lõpetanud ja jälgis vaikides meie mängu ja vestlust . Kalle andis talle oma toa võtme . " Kogunege üleval minu toas , las kõik söövad . Me siin Petsiga mõtleme läbi , mida teha . " Kalle andis automaadi poisile . " Võite seni sellega tegelda . " Me teadsime , mida teha , ma võisin nüüd rahulikult mängule keskenduda . Teadsin , et pean mõtlema kuidagi teisiti , mitte ainult järgmist-ülejärgmist käiku ette nähes . Aga kuidas ? Vaatasin malelauda ja püüdsin ruumiliselt ette kujutada , kuidas võiksid etturid ja vigurid laual paikneda pärast järgmist kombinatsiooni . Pärast mitut erinevat võimalikku kombinatsiooni . Lahendus oli üllatavalt lihtne . Nii lihtne , et seda oli peaaegu võimatu märgata . Tegin masinlikult käigud , nuppude arv laual kahanes kiiresti . Mu seis paranes iga käiguga . " Vedasid lootusetust olukorrast viigi välja , " mainis Kalle tunnustavalt . Üheksa poissi olid veel kohale jõudnud , kõik erariietes , nagu kästud , ning just sööma hakanud . Nad tõusid püsti , kui me Kalle tuppa sisenesime . " Ma saatsin neli meest , kes vormis tulid , koju riiete järele . Kui kõik on kohal , toon ka ise riided ära , " kandis esimesena kohale jõudnud poiss ette . " Hea . Kaks meest appi relvi tooma ! " Kõik tahtsid minema tormata . " Kaks tähendab kahte , mitte ühteteist . Aga minu viga , ma ju ei määranud , kes lähevad . Teie kahekesi , " osutasin kahele tagasihoidlikumale poisile . Meie väike relvaladu oli vana majalobudiku pööningul . Peale kahe automaadi oli meil kaks kuulipildujat ja üks vintpüss . Meie parim relv oli PK tüüpi kuulipilduja , õigemini selle elektroonilise päästikuga tankikuulipilduja variant , millele olid tavaline päästik , pära , harkjalg ja sihik juurde ehitatud . Sihikuplank oli võetud vana Mosini vintpüssi küljest . Olin kuulipilduja ostnud neljasaja Soome marga eest vuntside ja kuldhammastega merejalaväe ekipaaži staršinaalt . Poisid ostsid Paldiski maantee turult kokku endisel Ida-Saksamaal välja antud relvakatalooge ja müüsid neid soomlastele , margad tulid sealtkaudu . Teine kuuliprits oli vana sõjaaegne Saksa päritolu MG-<arv> . See oli raske ja mõjusa välimusega relv , aga selle tarbeks oli ainult umbes sada padrunit , needki korrosioonist söödud . Me olime proovinud kümme padrunit välja lasta ja kaks korda oli tõrge tekkinud . Vanal MG-l oli meie jaoks rohkem moraalne väärtus , et saaksime öelda : meil on kaks kuulipildujat . Meil oli ka sõjaaegne vene vintpüss , mille Metsavend oli mulle kunagi kinkinud , olin lasknud sellele optilise sihiku peale panna . Sellega arsenal ka piirdus . Õnneks oli vene relvade jaoks tuhandeid padruneid . Padrunid maksid kolm rubla tükk , kui tsinkide kaupa osta . Kuldhammastega staršinaa oli müünud meile kõike , mida sai õppuste käigus kulutatuks lugeda ja maha kanda , aga relvalaos arvel olevat relvastust ei olnud ta julgenud puutuda . Poiste seas olid välja kujunenud omad loomulikud liidrid , olime andnud neile vahetevahel raskemaid ülesandeid , et neid proovile panna ja nende eneseusku kinnitada . Kutsusin kaks poissi enda juurde . " Me läheme vaatama , kas saame veel relvi osta . Te jääte siia tegevust organiseerima . Kõigepealt lähevad neli meest linna ja hangivad meile kõigile kolme päeva toidumoona . Võta märkmik ja kirjuta üles ! " Nägin , et nad kõhklesid . " Samamoodi , nagu me välilaagri jaoks hankisime . Raha on siin . " Võtsin taskust paki kümnerublaseid ja rebisin ümbrise ära . " Säästa pole mõtet . " Kogusin hetke mõtteid . " Kui ülejäänud kohale jõuavad , saada välja neli kahe mehe patrulli . Üks Toompea juurde , üks tele- ja raadiomaja juurde , üks teletorni juurde ja üks las kammib lähiümbruses , siit Balti jaamani ja Tõnismäele . Erariietes ja ilma relvadeta . Jälgite , mida teevad okupatsiooniarmee ja muud relvastatud pundid , kes ei ole kaitseliitlased , kui palju neid on ja mis relvad neil on . Samuti jätate meelde muud kahtlast , mida märkate . " Kordasin öeldut veel korra . " Kauaks patrullid välja jäävad ? " küsis poiss . " Nelja tunni kaupa . Kui midagi on , lendab üks kohe siia ja teine jätab kõik meelde , mis toimub . Kui märkate tänavatel tanke või soomusmasinaid , kohe lennuga siia . Kui näete või kuulete laskmist , kohe siia . " Võtsin taskust oma toa võtmed . " Las kaks meest lähevad alla minu tuppa . Keerake raadio lahti ja kirjutage üles kõik oluline , mida kuulete . Samuti see info , mida patrullid toovad . " " Vabad mehed las harjutavad relvade käsitsemist . Võtke õppegranaat ja harjutage veel kord , splindi väljatõmbamine peab igaühel käppas olema . Ja RPG-<arv> sihikud ja kuidas relva laskevalmis seada . Salvede ja lintide vahetus kõigil relvadel , ja mida teha , kui tõrge tuleb . Ja raiuge endale pealuu sisse , et kui RPG välja lasta , ei tohi keegi taha passima jääda ! Kirjutasid kõik üles , mida teha tuleb ? " " Jah . " " Jäi sul midagi arusaamatuks ? " " Ei . " " Peame nüüd minema . Aga me tuleme tagasi . " Vaatasin kella . Kell oli <arv>.<arv>. " Tuleme mitte hiljem kui kell viisteist null null . " Hakkasime minema . Koridoris jooksis meile järele poiss , kelle olime vanemaks jätnud . " Mõtlesin , et võiks rohkem toiduaineid osta , näiteks nädalaks . Me oleme ise ka raha kogunud , võiks selle käiku lasta . " Vaatasin poisile otsa . Kalle ja mina polnud neile kunagi valetanud . Tõsi , mõnikord olime küll mõned asjad rääkimata või välja ütlemata jätnud . " Hea , et sa ette mõtled . Kuid nädala toitu pole vaja hankida . Nädala pärast lihtsalt pole enam sööjaid . " Oli tõeliselt kaunis suvepäev , päike põletas ja T-särgi väelgi oli palav . Ühistransport liikus ning linnas oli kõik rahulik . Läksime jala Balti jaamani . " Võiks mõne venekeelse ajalehe osta , " arvas Kalle . Astusime jaamahoonesse . Enne kioski juurde jõudmist nägime jaama maskott-lehemüüjat . Tal oli hall kulunud nailonmantel seljas ja lehed vana üleõla-spordikotiga kaasas . Koti peal olid kiri MOSKVA'<arv> ning olümpiarõngad . Ta oli turske ümmarguse punetava näoga mehemürakas , kes müüs lehti mõni kopikas tavahinnast kallimalt . Ta ei olnud pealetükkiv , vaid jalutas vaikselt räpases , koristamata jaamahoones ooteruumi istmeridade vahel . Peale tema olid veel mõned kujud , kes andsid linnale ilme . Näiteks heledapäine kuivetanud vanamees , kes , suur puurist käes , kuulutas tänavanurkadel pattude andeksandmist . Või noormees , kes kirjutas majaseintele ja plankudele HAIGUSTE RAVI GARANTEERITUD ja muud seesugust . Ilma nendeta tundunuks linn kuidagi tühi . Kui minult oleks küsitud , mille eest sa võitled , oleksin silmagi pilgutamata vastanud : " Ma võitlen Balta lehemüüja , puuristiga vanamehe ja graffiti-kuti eest . " Mida sääraste küsimuste peale ikka kosta ? Kalle torkas " Pravda " taskusse ja ma pistsin lehemüüjale käkras paberrublase pihku . Mees mõmises tänulikult . Läksime edasi mööda Kalinini tänavat Kopli poole . Merejalaväe ekipaaž paiknes Nahhimovi tänavas Stalini-aegsetes majades . Linn oli täis Gagarini- , Kalinini- , Rabtšinski- ja Nahhimovi-nimelisi tänavaid , iga väiksemagi kommari ja punalenduri auks oli ristitud oma tänavajupp . Mõned räigemad nimed olid vist juba ka muudetud . Tunnimees lasi meid takistusteta sisse , olime siin vanad kliendid . Hooned olid räämas , krohv kohati maha varisenud . Läksime mööda laia betoontreppi üles . Jooksuga tuli vastu paar noorsõdurit , mingid imelikud töötunked seljas . " Staršinaa müüs ju vormid meile maha . Või ka soomlastele Paldiski maantee turul . Ime , et nad üldse palja perssega ringi ei käi , " mõtlesin minnes . Ühest ruumist oli tehtud jõusaal . Hantliteks ja kangideks olid kokkukeevitatud rauakobakad , mõned sõdurid olid nende kallal ametis . " Väljaõpet siin küll ei toimu , kui meestel on aega keset päeva rauda tõsta , " arvas Kalle . " Palju siin neid võiks kokku olla ? " küsisin vastu . " Pole roodugi . Võib olla seitse-kaheksakümmend . " See polnud traditsioonilise ülesehitusega roodu kasarmu , oli näha , et ruumid on ümber kohandatud . Staršinaa tuli meile vastu . Me tervitasime kättpidi . Mehe suust tuli viinalõhna . " Moskvas on mingi jama lahti . Türa teab , mis toimub ! " Kehitasin õlgu . " On teile mingeid käske antud ? " küsis Kalle otsekoheselt . Staršinaa vaatas meid tähelepanelikult . " Siiani ei ole munnigi kästud . " Paistis , et ta ei valetanud . Ruumis , mis sisustuse poolest võinuks olla kantselei , istusid laua ääres kaks ohvitseri ja mängisid atškood . Laual vana ajalehe peal olid tühjad konservikarbid , kalaluud , kolm väikest klaasi ja viinapudel . Staršinaa oli ilmselt istunud siinsamas . Üks ohvitseridest , leitnant , oli meie vana tuttav . Ta esitles meid teisele , kapteni auastmes ohvitserile : " Kolja , afgaanlane ja Petja , Petja teenis OMONis<arv> . " OMONi polnud veel olemaski , kui ma sisevägede oznazi roodus teenisin . Aga kurat sellega , kui OMON neile rohkem meeldis . Tervitasime kättpidi . Leitnant kallas viina klaasi ja sirutas käe välja . Raputasin viisakalt pead . " Ei saa , me oleme teenistuses . " " Me oleme ka teenistuses ! Ja mis siis ? Auastmes vanemaid ei austa või ? " Leitnant vaatas mind terava pilguga . Asi kiskus kriitiliseks . Ma pidanuks varem mõtlema rollile , mida pean etendama , kui me siia marssisime , mitte nüüd , viimastel sekunditel . Võtsin viinaklaasi kätte , istusin ja panin selle enda ette lauale . " Kui olin kümne-kaheteistaastane , jõin ma päris kõvasti koos vanamehega , " alustasin juttu . " Raudteejaamas peatusid tihti tsisternid Aserbaidžaani piiritusveinidega , noh teate , tindiks kutsutakse . Vanamees andis mõnikord ämbri ja ütles : " Lenda jaama ja too joogipoolist . " Eks hea onu siis kallas viieka eest ämbritäie . Hea onu oli teistele ka lahkelt kallanud , igas jaamauberikus igale soovijale . Ma ei tea , mis kuradi solki nad asemele valasid . Tõmbasin liitri-poolteist lonti , üles ärkasin haiglas . Pumpasid elu sisse . Olin siis kolmteist . Sellest ajast peale olen karsklane olnud . " " Nu tõ daeeš ! " ütles staršinaa . " Aga sina ? " Leitnant sirutas klaasi Kalle poole . Kalle raputas pead . " Ma ei joo sellepärast , et kui ma võtan , räägin ma muinasjutte . " " Muinasjutte ? Mis muinasjutte ? " Keerasin näo Kalle poole . Korraks vihvatas ta näol nukker ilme , aga see kadus kohe . " Maailmas on üks imeilus koht . Seal on kõrged mäed ja kus mäed lõpevad , algab kõrb . Hea on istuda kõrbe serval , kaks veepudelit kaasas , ja tunda end ühe liivaterakesena . Kas teate , et öösel on kõrbes jahe ? Korjad kiltmaalt lapikuid kive ja uuristad neisse naaskliga kujukesi ja mustreid ; kui päike tõuseb , on mõnikord selline valus tunne ning sa sooviksid , et see hetk kestaks igavesti . " " Kõrbe all on käigud , kuhu koguneb niiskus . Neid kutsutakse kjarizideks , see peaks kaevu tähendama . Need käigud on sama iidsed kui kõrb . Ammustest aegadest peale on inimesed seal sõdade eest varju leidnud . Vaenlased ei ole julgenud mitte kunagi sinna tungida . " Kalle tõmbas hinge . " Meile öeldi , et duhid<arv> on seal . Me ei roninud sisse , surma ei otsinud keegi . Lasime võimsad lõhkelaengud köite abil käikudesse , ikka kaks laengut köie otsas . Väiksem laeng lõhkes sekundi murdosa võrra varem ja tekitas käigusuhu õhukorgi . Kui pealaeng plahvatas , ei pääsenud lööklaine käigusuust välja ja tungis kaugematessegi soppidesse , kõrb võpatas paljude laengute sünkroonsest plahvatusest . Pärast oli kõik vaikne ja ainult tuul keerutas liiva üles . " Kalle jäi vait . " Mis neis käikudes oli ? " küsis leitnant . " Seal ei olnud mitte midagi . Mitte ühtegi last , naist ega vanainimest . Käigud olid tühjad , " ütles Kalle tuhmil häälel , " see on ju muinasjutt . Muinasjuttudes täidab kuldkalake kolm soovi , Loll-Ivan võtab tsaaritari naiseks ja käigud on tühjad . Seepärast ma räägingi ainult muinasjutte . " Kõik vaikisid mõne aja . Kapten vandus mahlakalt . " Ma tean , mis oli nendes käikudes , olen neisse vaadanud . " Ta kummardas ja võttis laua alt kitarri , sõrmitses keeli ja hakkas laulma sügava meloodilise häälega : Ei , ma ei osalenud sõjas vaid sõda on osa minust , Ei , ma ei marssinud mööda neid lõputuid teid ja lõppude lõpuks ma olen unustanud kõik Kuulasime ja mõtlesime omi mõtteid , kuni laul lõppes . Kaalusin , kuidas asja kallale asuda , aga kapten jõudis minust ette : " Ja antagu mulle suhu , kui ma ei tea , miks te tulite . Te tulite siia relvi ostma . " Ta tegi käega järsu žesti ja jätkas : " Aga staršinaa on teile juba kõik maha müünud , mis võimalik müüa . Padruneid saite ? Käsigranaate saite ? RPGsid saite ? Saapaid , vorme , mida veel ? Me ei saa teile müüa laos arvel olevat relvastust . Saage aru , me oleme ka inimesed , meid antakse sõjatribunali alla ! " Kapteni hääl oli muutunud valjemaks ja hääletoon pinevamaks . Laiutasin käsi . " Eks igaüks taha elada , " alustasin ma , " aga sa tead , et me oleme kultuursed inimesed . On teil kunagi olnud meiega probleeme ? " Ma viipasin Kalle suunas . " Me oleme alati oma sõnade eest vastutanud ja kokkulepetest kinni pidanud . Aga ajad on segased . Me ei tea , mis Moskvas toimub , igasugused hullud teevad segaseid otsuseid . Kui Moskvast kästakse näiteks Pihkva dessant siia ? Või kästakse teil natsionalistidele-separatistidele lõpp teha ? Siis läheb sõjaks . Aga me ei taha oma mehi kasti lüüa ja te ilmselt ei taha lasta omasid ära kustutada . Tähendab , meil on mõttekas diil teha ! " Olin tasapisi rolli sisse elanud . Vaatasin Kallele otsa , ta sügas mõtlikult lõuga . Andsin talle mõista , et nüüd on tema kord jätkata . " Nagu Petja ütles , oleme tsiviliseeritud linnakodanikud . Aga mitte kõik ei ole sellised . Mis siis teha , kui siia tuleb viisteist-kakskümmend tuhat hullu maakat , kelle ajud on pikast kuusejuure all istumisest pehmeks läinud ? Mõned neist on neljakümne neljandast aastast saadik Saksa tanki kuuri all hoidnud ja tänasest päevast ainult unistanud . Ausalt öelda , me ei tea ise ka , mida kõike neilt oodata võib , " lõpetas Kalle usalduslikul toonil . Ta pidas väikese pausi ja jätkas : " Mis olukorras te tegelikult olete ? Arvate , et olete kõvad mehed ? Viimane eelpost metsikus läänes ? Tegelikult olete kõrvuni pasa sees . Kui hakatakse rahvast tankide alla ajama , mis siis teiega juhtub ? Teil on ju perekonnad linnas . Kui asi läheb käest ja algab totaalne mahanottimine , siis ei küsi enam keegi , kes on kes . Duhid olid kamp lolle ja hulljulgeid tšurkasid , kes sõdisid sama palju omavahel kui meiega . Siin on lugu teisiti . Meie omavahel ei sõdi . Kõik mehed on armees teeninud . Meiesuguseid seersante on näiteks mitukümmend tuhat , reservohvitsere on tuhandeid , Afgaanis sõdis ma ei teagi kui palju mehi , ise olete meid sõdima õpetanud . Relvad , tehnika - küsite teie ? Mis relvi ja tehnikat oli duhidel ? Nad elasid põhiliselt selle arvel , mis nad meie käest ära võtsid või ostsid . Duhid kummardavad Allahit , peavad mitut naist ja nikuvad mägedes kitsi . Sest nad tahavad niimoodi elada , sellised on lihtsalt nende kombed . Ja me läksime ja püüdsime neile partei poliitikat selgeks teha ! " Kalle naeris irooniliselt : " Lõpuks panime pillid kotti . " Kalle pidas pausi . " Kas te arvate , et meile saab partei poliitikat selgeks teha või ? Kas te arvate , et me ei suuda enda eest seista ? Kas te arvate , et ma olen mõni kloun , kes tuleb siia , käsi pikal , paluma , " tõstis Kalle häält . " Kui kas või kolm snaiprit siin ümbruses passivad , kuhu te siis lähete ? Istute siin nagu rotid lõksus . Kui elekter , vesi , kanalisatsioon kinni pannakse ? Kui homme leivaauto ei tule enam ? Kui teile pool tonni ammoniiti perse alla pistetakse , kui kõrgele te siis oma arust lendate ? Meil on kirdes põlevkivikaevandused , oled kuulnud , seal on lõhkeainet tonnide kaupa . Ja kui te üritategi kangelast mängida , mis siis ? Kes teile selle eest aitäh ütleb ? Onu Miša Moskvast ? Onu Miša ei kuse ka teie peale . Vaadake ise , kuidas te elate ? " Mulle tundus , et olukord hakkab kontrolli alt väljuma . Kalle mängis oma rolli liiga veenvalt , tal oli annet . See mõjus usutavalt . Tundsin , et hakkan peagi ise ka sellesse uskuma . " Tänasel päeval võib ainult juua , " ütles selle peale kapten ja kallas endale klaasi . " Kuidas me elame ? " küsis ta iseendalt . Kalle oli tabanud naelapea pihta . " Kuhu me oleme välja jõudnud ? Mu ohvitserid elavad siinsamas peldikus . Raha on nii odavaks läinud , et palgaga ei ela enam nädalatki . Poiss läheb kooli ja ütleb : " Papa , anna kommiraha ! " Naine tahab uut mantlit . Vanemad on pensionärid , saadan neile iga kuu rahakaardi . Toitugi ei jõua osta ja oleks veel , mida osta . Elu pole muud kui üks suur tahapanemine ! " Tundus , et otsustav hetk on saabunud . " Kui natsionalistid-separatistid teie relvaladu ründavad ja relvad minema tassivad , kas saab siis teile midagi ette heita ? " alustasin ma kaalutlevalt . " Ei saa . Aga ka meie ei taha kangelasi mängida ega oma mehi asjata magama panna . Me ei taha ka teie sõdureid tappa , sest neidki ootavad emad koju . Igaüks tahab elada , meie tahame ja teie tahate elada . Parem teeme nii , et te annate meile relvad , mille eest me maksame , ja lavastame , ustroim pokazuhu , et ladu on rünnatud . " Tükk aega valitses vaikus . Kapten vaatas staršinaale otsa ja ütles meile : " Minge korraks koridori , me arutame seda asja omavahel . " Läksime välja . " Mis nad otsustavad ? " küsis Kalle vaikselt . " Kurat teab . Proovida tasus igatahes . " " Müüvad meid eriosakonnale maha ? " " Nad ei saa , sest on juba liiga palju kama meile maha lükanud . Nad on sundseisus . Muide , kuradi hea etendus ! " " Ma tahaksin , et sellest rohkem tõsi oleks . Kui oled nõrk , ei jää muud üle , kui tugevat teeselda ! " Naersime . Umbes kümne minuti pärast kutsuti meid sisse tagasi , istusime laua taha . Rääkis staršinaa . " Te võite saada meie relvalao saja tonni taala eest . " Rahaühiku mainimisel kasutas ta veidrat venekeelset moonutist inglisekeelsest argooväljendist bucks . Mul läks seest külmaks . Etendus oli olnud liiga hea . Oleksin õhku ahminud , kui olukord seda lubanuks . " On vaja peatuda , enne kui on hilja . Peaksin ütlema , et tahtsime osta ainult mõne automaadi . Meil ei ole sellist raha . On ainult üks koht , kust võiks sellist summat küsida . " Mõtted mäslesid peas . Ma teadsin , olin kogu aeg teadnud , et ennem suren , kui lähen sinna raha küsima . Aga peatuda ei saanud . Valikut ei olnud . Paus mõjus , nagu mõtleksin ma järele . " Ja mis me selle eest saame ? " küsisin kähiseval häälel . Staršinaa võttis vormi rinnataskust märkmiku . " Viiskümmend AKS <arv> komplektis , " alustas ta pakkumist . " Ja edasi ? " Vaatasin talle silma . " Kolm SVDd . " " Ei , kuus snaiprivintpüssi , " ütlesin järsult . " Olgu , viis , " andis staršinaa järele . Sain aru , et ta tahab meid tüssata . " Ta on osa relvi kas juba maha müünud või kavatseb müüa üksiküritajatele , näiteks kantpeadele või interrindelastele või kurat teab kellele . Pärast hea meie kraesse lükata . Viga , jälle viga , " mõtlesin ärritunult , " oleksin pidanud hankima kusagilt merejalaväeroodu tabelvarustuse nimekirja . Aga kust ? Vähemalt küsima mõne merejalaväes teeninud kuti käest . Aga aega pole , aeg surub peale ! Ei jõua kõike läbi mõelda . Aga mida nad ei taha müüa , seda nad lõppude-lõpuks ka ei müü , pole midagi teha . Kuid mingil määral peab ükskõik millise roodu relvastus olema enam-vähem ühesugune . " Mõtted jooksid kiiresti läbi pea . " RPKd , üheksa , " tegin proovi . Staršinaa noogutas . Skeem töötas . Üheksa kergekuulipildujat oleks hea saak . " PKd , üheksa , " jätkasin . " Kolm . Ei ole üheksat ! Üks rühma peale . Mis sa arvad , et kavatsen ülejäänud turuputkade katusepakkujatele müüa või ? " Ja RPG-<arv>id meil ei ole . Ainult ühekordsed . Need te juba saite ! " " Aga puutumatu tagavara ? " taipasin küsida . " Saate . Kõik saate . Kolmkümmend . " Staršinaa näol oli ilme , nagu imetaks tal soontest verd . Tankitõrjerelvastust kolmekümne RPG-<arv>ga täiendada polnuks paha . " Mis teil veel on ? " " Tankitõrje-raketikompleks . Üks . " Fagott " . Aga rakette ei ole , see on siin õppe otstarbel . " Kaalutlesin hetke : " Vahest saab rakette kusagilt mujalt , ei tasu ära öelda . " " Läheb . " Mõtlesin , mis relvi võiks neil veel olla . Kalle päästis mind kimbatusest . " Käige AGS-<arv>d välja , kas te tahate meile saja tonni taala eest ainult luuavarsi müüa ? " " Kaks . Rohkem ei ole . " Staršinaa puikles juba vähem . Automaatgranaadiheitjatega võinuksime saada oma tulejõu hoopis uuele tasemele . " Iglad-Strelad ? " jätkas Kalle otsustava lõpuni . " Pole , tõesti , pole relvastuses . " Vangutasin pead . " Kui õhutõrjerelvi pole , on sada tuhat taala mõttetu hind , " surusin hammaste vahelt . Aga tahtsin hinna üle arutlemise jätta kõige lõpuks . Pärast mõningast kauplemist lisandusid nimekirja üheksakümmend tsinki mitut sorti padruneid , sada kakskümmend käsigranaati , <arv>-millimeetrilist laskemoona automaatgranaadiheitjate tarbeks ja nipet-näpet , nagu valgustusrakette , suitsugranaate ja muud . " Ma nägin , et teil seisis platsil kaks ZILi . Mis sa arvad , kuidas me kama siit minema viime ? " pöördusin ma staršinaa poole . " Seljas hakkame tassima või ? Parem , kui teil on relvad masinate peal valmis . Kõigil vähem sekeldusi . " Ta kõhkles . " Ära kuse , ega need su oma autod pole , " julgustasin staršinaad . Too vaatas kapteni poole . Kapten lõi käega . " Ja lõpuks hind . " Oli minu kord asi otsustava lõpuni viia . " Sada tonni on mõttetu hind , ma saan aru , kui õhutõrjerelvad sees oleksid . Ja ainukesel tankitõrje-raketikompleksil pole ühtegi raketti . Kas me hakkame tankide peale peeru laskma või ? Kolmkümmend tonni , mitte rohkem ! " " Te , poisid , olete tõesti peast segi ! Kolmekümne tonni eest ei saa tänaval tappa ka . Sõdige siis paljaste kätega ! Sihukese hulga relvadega võib terve Stalingradi lahingu maha pidada , " ei jäänud teine pool võlgu . " Saa aru , inimene , et meie ostame hulgi . Hakkad neid kaltsakproletaarlastele ühekaupa müüma või ? Toovad säästud kotiga siia ja muudkui ostavad ! " Vaidlus läks üha tulisemaks . " Sellise papi eest diili ei tule ! " " Ega teil pole ainuke koht , kõik tahavad elada . Matrossovi polgu omad müüsid palju odavamalt , " bluffisin jõhkralt . Kauplesime üle poole tunni . Lõpuks jäi hind viiekümne tuhande dollari peale pidama . " Kuidas te fassaadi organiseerite ? " Jutuajamine hakkas lõpule jõudma . " Jäta see meie hooleks . Kas vaikselt , vahtkond lüüakse uimaseks ja saavad väikese kolaka ning natsionalistid-separatistid teevad relvadega puhta töö või siis teeme vähe kärtsu-mürtsu-pauku . Sel juhul ilmselt laseme kogu laoruumi vastu taevast . Või me hindame olukorda nii ohtlikuks , et ladu on vaja evakueerida ohutumasse kohta . Sel juhul lähevad masinad lihtsalt tee peal kaotsi . See variant on kõige kindlam . Tegutseme vastavalt olukorrale . " Fassaad polnud tõesti meie mure . Jäi veel kõige olulisem . " Kes garanteerib , et te meile külma ei tee ja me relvad kätte saame ? " küsisin olulise küsimuse . " Ja kes garanteerib , et te meile " nukku " ei too ja me raha saame ? " küsis staršinaa vastu . Olin selle üle mõelnud . " Meil ei jää muud üle kui vahetada kusagil neutraalses kohas , näiteks jaama juures taksopeatuses pantvange . Enne , kui me diiliga alustame , tulete te kolmekesi sinna ja emb-kumb teist , " noogutasin kapteni ja staršinaa suunas , " tuleb meie juurde . Ning meie poolt tuleb kolm meest ja emb-kumb meist läheb teie juurde . Kui mõlemalt poolt tuleb kinnitus , et diil on ausalt lõpuni viidud , saame uuesti vanas kohas kokku ja läheme oma teed . " Teine pool vaikis mõne aja . Hakkasin juba kahtlustama , et nad on algusest peale tüssamist planeerinud ja et tegu on hoopis nendepoolse kõrgetasemelise etendusega . " Jääb nii , " ütles kapten lõpuks mõtlikult . " Ja me ei saa diili teha enne , kui tulevahetus on alanud või rahvast tankide alla hakatakse ajama . Lühidalt , mitte enne , kui sõda on tegelikult alanud . Me ei tahaks , et meid võidaks selles süüdistada . " " Jääb nii , " ütles kapten uuesti . Sain telefoninumbri ja leppisime kokku , et helistan õhtul kell kaheksa . Vahetasime käepigistusi ja kiirustasime lahkuma . Kell oli juba kaks läbi . Sõitsime trammiga Balti jaama poole . Tundsin , et olen seesmiselt täiesti tühi . " Ega me midagi olulist kahe silma vahele jätnud ? " küsisin Kallelt . Tramm loksus pöörangutel . Kõik oli rahulik . " Ei paista . Kurat , raadiojaamad . Unustasin raadiojaamad , oleksime pidanud ka need välja kauplema . " " Pole häda . Kui kõik hästi läheb , võime eraldi väiksema diili teha ja neid rublade eest kokku osta . " " Üks väikene pisiasi veel , " muigas Kalle oma alatist muiet . " Palju meil taalasid on ? " " Tead sama hästi kui mina . Täpselt sada kakskümmend taala . " " Ja kust me võtame ülejäänud nelikümmend üheksa tuhat üheksasada ? " " Lähen toon hoiukassast ! " Naersime mõlemad . Kuid siis minu naeratus kustus , sest edasine puudutas ainult mind . Kalle ei saanud siin aidata . Ja ma tundsin meeletut üksindust , kui mõtlesin sellele , mida pean tegema . Aga valikut polnud . Sõime Balti jaama räpases puhvetis seljankat ja vaikisime . Püüdsin mõtteid koondada , aga need kippusid uitama . Uus roll , uus plaan , aga aeg surus peale . " Kaua sul umbes läheb ? " küsis Kalle taksopeatuses . " Arvan , et kolm-neli tundi . " " Ma lasen niikaua veoauto ära tuua . " Meil oli ka " Ural " tüüpi sõjaväe diiselveoauto , läheks pikale rääkida , kust me selle saime . " Kontrollin ettevalmistused üle . Pärastpoole hakkame tegevust harjutama , " ütles Kalle juvastijätuks " Lähen siis taalasid trükkima . " Viipasin veel korra , enne kui ta läks . See oli eratakso , vana tolmunud Žiguli <arv>. Taksojuht oli kõhn , väikest kasvu mees , kellel olid sorgus vuntsid ja esiletungiv kõrisõlm . Ta võis olla umbes kolmekümne-kolmekümne viie aastane . Istusin tagaistmele ja lükkasin tema väikestest nahklapikestest kokkuõmmeldud tagi kõrvale . Vaevalt olime sõitma hakanud , kui ta tegi suu lahti ega pannud seda enam kinni . Ta kurtis oma raske elu üle ning rääkis riigipöördest ja sellest , mis ees ootamas . Juttu tuli katkematu vooluna . " Moskvas tapsid sõdurid mitusada inimest maha . Raiusid sapöörilabidatega nagu Tbilisis ! " Teritasin kõrvu . " Kust te seda kuulsite ? " " Teised taksojuhid peatuses rääkisid ! " Vaikisin , seda ei tasunud tõsiselt v ? tta . " Ma viisin juba hommikul pere maale . " " Mõistlik tegu , " möönsin . Ma kadestasin taksojuhti . Too pidi otsustama , kas pere maale viia või mitte . Unistasin , et saaksin teha nii lihtsaid otsuseid , otsuseid , kus tuleb valida hea ja halva vahel . Mul oli valida ainult väga halva ja ülimalt halva vahel . " See on minu viga , et me pole suutnud rohkem relvi hankida . Ma ju teadsin , mis toimuma hakkab , varem või hiljem . Millele ma olin lootma jäänud ? Kapten eksis , kõik toimub palju kiiremini , palju varem , nüüd . Nüüd , kohe . Ma ei ole selleks valmis . Miks ma pean tegema selliseid valikuid ? Ma ei ole seda ära teeninud , " karjusin hääletult , oma sisemusse . " Neetud , valikut pole . Igaühel on oma hind , minu hind on järelikult viiskümmend tonni taala . Nüüd ma vähemalt tean seda . " Muigasin kibedalt . " Ega ikka venelase vastu saa . Lasevad tankid käiku ja mis siis saab ? Ma ütlesin kogu aeg , et selle laulva revolutsiooniga on liiale mindud . Panevad jälle vagunitesse ja viivad Siberisse ! " " Kas te oleksite nii lahke ja oleksite vait , mul oleks vaja omi mõtteid mõelda , " katkestasin taksojuhi kõnevoolu . " Ära tee seda , tagane , enne kui hilja . " Ma kõhklesin . Taksojuht vaikis hetke , ent jätkas : " Te olete nii viisakas . Kas te õpite ülikoolis ? Kunded tavaliselt sinatavad mind . Ma enne vaatasin , et rahvast koguneb telemaja juurde . Lollid inimesed , tahavad ise surma saada . Mina küll nii loll ei ole " Kummardasin lähemale ja röögatasin talle kõva häälega kõrva : " Lõuad kinni , kuradi jutupaunik ! " Taksojuht võpatas ja auto tegi kerge jõnksu . Ülejäänud tee me vaikisime . Olin otsuse teinud . Maja ees oli kaks lääne autot , Mercedes ja BMW , autod olid suhteliselt uued . " Alles neil olid asfaldivärvi null-üheksad , nüüd aga mersud ja bemarid , " mõtlesin masinlikult , " aeg on läinud , nii et ei saa arugi . " Ukse avas väga ilus blond naine . " Tere . Kas Aivar on kodus ? " küsisin pikema sissejuhatuseta . Naine noogutas . " Ütle , et Pets tuli . " Olin rõõmus , et Commandante on kodus ja ma ei pea teda kusagilt otsima hakkama . Aega oli jäänud liiga väheseks . Ta tuli mulle vastu ja me teretasime kättpidi , ta oli T-särgi väel , minust paar sentimeetrit lühem , kuid väga laiade õlgade ja atleetliku kehaehitusega . Commandante oli mitu aastat poksiga tegelenud ning ka arvestatavaid tulemusi saavutanud . Kuid peamine , temas oli karismat . Tal ei olnud vaja pingutada , et teisi juhtida , ta juhtis neid , nagu juhib karjas suurem ja tugevam hunt väiksemaid ja nõrgemaid . Tal oli jäme kuldkett kaelas . " Milleks , " mõtlesin ma , " tal ei ole ju vaja ennast kellelegi tõestada . " Aga vahest ta ise ei teadnud seda või oli selle unustanud . " Keda näha ! " Mulle tundus , et ta oli üllatunud , kuigi ta valitses ennast suurepäraselt . " Eksinud lammas on karja juurde tagasi tulnud ! Ma teadsin , et lõpuks sa tuled ! " Järsku virutas ta mulle rusikaga kõhtu . Olin sellelaadseks tervituseks valmistunud , see oli nii tema moodi . Puhkisin vaikselt hammaste vahelt õhku välja ja naeratasin . " Sa pole muutunud . Aga ma ei saa sulle samaga vastata . Armees õpetati vähe asju , kuid see eest korralikult . Meil oli suur plakat " Inimese keha haavatavad kohad " " . Panin näpu ninajuurele ja ütlesin : " Kui inimese ninaluu ülemine osa liigub ainult paar sentimeetrit tahapoole , jõuab see välja kuhu ? Eks ikka ajju . Finito . " Laiutasin käsi . " Sa oled ikka endiselt filosoof , sa pole ka muutunud . " Commandantel oli filosoofiast oma käsitus , kuid ma ei hakanud selle üle vaidlema . Ta juhatas mind sisse . Toad olid maitsekalt ja luksuslikult sisustatud , midagi ebaesteetilist silma ei hakanud . Mul tekkis blondi naise suhtes respekt . " Tulid õigel ajal. Me olime just sööma hakkamas . " Commandante palus naisel veel ühele inimesele laud katta . Toiduained olid kvaliteetsed , pärit valuutapoest , mitte kaubandusvõrgust , toit oli maitsev ja hästi valmistatud . Asusin isukalt sööma . " Sõdur sööb ja magab alati , kui saab , " käis mõte läbi pea . Me sõime , kuni Commandante palus käeviipega naisel lahkuda . " Ma tulin selleks , et kentuurasse astuda , " ütlesin pikema tseremoonitsemiseta . Kentuura kõlas hästi , " grupeering " kõlanuks ajalehelikult , " organisatsioon " kuivalt ja " perekond " banaalselt . Kentuura oli just õige sõna . " Sa solvad mind , " vangutas ta pead , " kentuurasse ei saa astuda ega sealt välja astuda . Kentuurasse kutsutakse ja sealt minnakse välja kastis . Sa oled kogu aeg liige olnud . " " Sa oled tänamatu , " ta jätkas . " Kas ma ei aidanud sind , kui sa täieliku pasa sees olid ? Kui kagebiidid sind Patarei hullerisse pistsid ja sulle igasugust sodi sisse süstiti , mäletad ? Sa olid täielik vrakk , sa ei jõudnud omal jalal käiagi , roomasid nagu ussike . Sind oleks lihtsalt alla lastud ! Kes sind oma kaitse alla võttis ? Mina . Meie toetasime ja aitasime sind , kuni sa kargud alla võtsid . Kes oleksid sa ilma kentuurata olnud ? Mitte keegi . " Ma vaikisin . Aivaril oli õigus , nii see oli . " Tõsi , Viljandi-ajast pole mul sulle midagi ette heita . Mulle tundus , et sa oled minu kõige ustavam mees . Ma mõtlesin , et sa oled mu parim sõber , mulle tundus , et kentuura on sulle kõige tähtsam . Aga ma eksisin . Ma ütlesin sulle , et ära kuhugi kao , oota , kuni ma tsoonist välja saan . Aga sa läksid Vene kroonusse . Vabatahtlikult ! Hästi , ma saan aru . " Commandante toon leebus veidi . " Lõppude-lõpuks õppisid sa seal kentuurale kasulikke asju . " " Ma ootasin sind , kui sa tagasi tulid . Aga sina ? Sa keeldusid isegi mu abi vastu võtmast . Kas siis niiviisi tasutakse ustavust kentuurale ? Ma olen solvunud , et sa oled pannud mind olukorda , kus ma pean tundma ennast tänamatu koerana . " mu kunagise kentuurapealiku toon oli tõsiselt vihane . " Kes sa nüüd oled ? Mida sa teed ? Sööd sitta , elad urgastes ja tegeled mingi mõttetu jamaga . Kuhu sa oled oma arust välja jõudnud ? Oled end alla lasknud ja kaltsakproletaarlase tasemele langenud ! " " Kaltsakproletaarlasel ja askeetlikul sõduril on suur vahe , " hakkasin omakorda vihaseks saama . " Ma elan tagasihoidlikult mitte sellepärast , et ma poleks võimeline teisiti elama , vaid sellepärast , et ma tahan nii . Ma teen teatud asju ja teatud asju ei tee sellepärast , et pean seda õigeks . Ma tean , kes ma olen . Kes sa ise oled ? " " Ma juhin kentuurat ja sina allud mulle . Ma olen see , kes sinusuguseid aitab . Sa ju tulid abi paluma ? " " Tulin , " vastasin ma peaaegu sosinal . Commandante pani mulle käe õlale . " Ma tahtsin sind juba ammu aidata . Kõigepealt hangime sulle korteri ja auto . Mitte nii hea nagu mul , lihtsalt asjaajamiseks . Siis annan sulle vähe kuluraha , nii paar tonni taala . Ostad riided ja sead oma elu sisse . " Säärase abi järele ma ei tulnud . Mulle meenus , et armeeteenistuse ajal oli meie rühmas üks armeenlane , kelle vend oli grupeeringu juht Lipetski- nimelises linnas . Seal ehitasid sajad sakslased ja itaallased metallurgiakombinaati . Grupeering oli monopoliseerinud asjade ülesostmise ja prostitutsiooni , samuti katusepakkumise selles linnas . Armeenlane oli püüdnud mind värvata : " Sõidad <arv>ga mööda linna . Paned mõnusalt gaasi . Tümpsu tuleb . Ja siis näitad näpuga : " See tüdruk ! " Mida enamat on vaja inimlikuks õnneks ? Ja armeenlane oli kuradima solvunud , kui ära ütlesin . " Hea , et sa oled lõpuks mõistuse pähe võtnud ! Kellele sind peale kentuura vaja on ? Mitte kellelegi . Sa oled seal midagi üritanud . Keda see sinu armee huvitab ? On sulle selle eest keegi isegi aitäh öelnud ? Kõik ainult kusevad su peale . On nemad midagi su heaks teinud ? Esialgu hakkaksid sa tegelema ühe päris raske probleemiga , ma kohe räägin " Katkestasin Aivarit järsult . " Ma räägin sulle kohe , mida ma paluma tulin ja mida ma vastutasuks pakun . Aga teeme seda väljas , mitte siin . " " Olgu , läheme siis linna ja istume mõnes kohas maha . " " Ei , me läheme välja ja lihtsalt jalutame veidi . " Pärast hetkelist kõhklust ta nõustus . Jalutasime kahekesi vaiksel tänaval , aga ma ei pannud ümbrust tähele . Pidin esitama plaani võimalikult selgelt ja arusaadavalt . " Mul on vaja viiskümmend tonni taala täna kella kaheksaks , " alustasin pikema sissejuhatuseta , " äärmisel juhul homme kella kaheksaks . " Aivar sõna otseses mõttes ahmis õhku : " Viiskümmend tonni ? Täna õhtuks ? Milleks ? " " Kleebin seina peale nagu tapeedi , " vastasin järsult . " Kurat , kas on raske taibata , milleks sellisel päeval raha võib vaja minna , " mõtlesin ärritunult . " Ma tahan relvi osta . Automaate , kuulipildujaid , snaipripüsse , granaadiheitjaid , mida iganes . Palju relvi ja laskemoona . Veoautosid antakse kauba peale . Sa ju rääkisid , et tahad mind aidata . Aita siis ! " " Mõne tunniga on võimatu sellist summat hankida . Ja vaata , mis päev täna on ! Kogu maailm kukub kokku ! Ma suudaks selle summa hankida , ütleme kahe nädala jooksul . " " Kahe nädala pärast on hilja . Selleks ajaks on maailm juba ammu kokku kukkunudki ! " " Oletame , et ma annan pappi . Aga mida sa vastutasuks pakud ? Relvi ? " Tõmbasin hinge . " Mul on plaan . See on julm , aga muud varianti pole , ei sinul ega minul . Olen üle aasta selle peale mõelnud , pannud ennast sinu olukorda , lihtsalt harjutamiseks . Kui oleks variant , oleksin selle välja raalinud . Ei , on üks võimalus veel , " ütlesin muiates , " lõpeta ära ja saada kentuura laiali ! Võib olla see ongi kõige parem kõikidest variantidest ! " " Räägi ! " " Plaanis on neli etappi , " alustasin ma . " Kõigepealt korraldame asjad kentuuras teisiti . Te olete nõrgaks jäänud , teil on liiga palju asju , autosid , naisi , mis iganes stuffi . Sellest tuleb loobuda , nõrgana ei saa teist etappi alustada . Kentuuras tuleb asjad korraldada nagu armees , nii nagu meil omal ajal oli . Me hangime suure hulga relvi , tegelikult relvad on meil juba olemas , kui plaani teostamist alustame . Kentuurat tuleb suurendada viiekümne-kuuekümne meheni ja jagada allüksusteks , nii nagu me lõpupoole tsoonis tegime . Selleks kasutame raha , mille saame üleliigse stuffi müügist . Kõiki tuleb õpetada käsitsema erinevaid relvi ja ümber käima lõhkeainega , mehi tuleb karmilt treenida . Las nõrgad langevad välja . Samal ajal kogume infot teiste grupeeringute kohta , kõige tähtsam on ajud välja selgitada . Kõike seda tuleb hoida salajas , keegi peale meie kahe ei tohi teada tõelist eesmärki . See etapp kestab pool aastat kuni aasta , siis võime järgmise etapi kallale asuda . " Tõmbasin hinge . " Järgmine etapp kestab umbes kolm päeva , maksimum nädala . Me ründame kõiki olulisemaid grupeeringuid ühekorraga . Üks korralik blitzkrieg , noh , teeme neile välkkiirelt üks-null ära . Palju neid on . Viis , kuus , seitse ? Kõigepealt lööme juhid ja ajud kasti " Kaks mänguhoos last , nii seitsme-kaheksa aastast poissi oleksid mulle peaaegu otsa tormanud . Astusin kõrvale ja mu mõttelõng katkes hetkeks . " Edasi edasi koristame ära kõigi grupeeringute tuumikud . Me harvendame neid poksijaid-karatiste kuulipildujatulega ! Piltlikult , loomulikult me kasutame igasuguseid vahendeid , snaipreid , suundlaenguid , varitsusi , autopomme , mida iganes , " torkasin kiiresti oma jutule vahele . " Me viime kogu selle kemplemise hoopis uuele tasemele ! Kokku umbes neli-viiskümmend meest tuleb mullatoidule saata . Väiketegijad jooksevad pärast seda laiali ja teine etapp on läbi ; kui mendid vahele segavad , aga ma ei usu , eks neil ole ka oma särk persele ligemal , tekib sellest probleeme ainult neile . Mõnele ninale võime ju ka pappi välja käia . Tead , ma ei ole veel detailidega jõudnud tegelda . " Vaatasin Commandantele otsa ja püüdsin näha tema reaktsiooni . Ma ei suutnud tema näost midagi välja lugeda , kuid mulle tundus , et ta teeskleb . Rääkisin edasi . " Kolmandas etapis peame üle võtma kogu likvideeritud grupeeringute tegevuse , muidu tulevad aja jooksul uued tegijad ja me peaksime teist etappi kordama , mis oleks ju mõttetu . Nüüd lähevadki käiku esimeses etapis ettevalmistatud mehed . Samal ajal peame värbama ja välja õpetama veel viiskümmend-kuuskümmend meest , et olla valmis järgmiseks etapiks . Nüüd peab ka jälgima , et mingeid sisemisi mässe ei tekiks , sest mõnele võib võim pähe lüüa , Kentuura paisub igal juhul suureks ja seda on raskem juhtida . Kui mõni omadest reedab , tuleb ka tema kasti lüüa . Kolmanda etapi puhul on mul ainult üks tingimus : me ei tegele nargi ega prostidega ega lase teistel ka tegeleda , muidu ma ei võta osa . Kolmas etapp peab olema tehtud kahe-kolme kuuga , sest samal ajal algab juba neljas . Neljandas etapis teevad Venemaalt tulnud mafioosnikud vasturünnaku . Me peame selle tõrjuma nii , et keegi ei julgeks enam tulla siia üritama . Selleks lähevad käiku kolmandas etapis ettevalmistatud mehed . Pärast seda võime teha , mida ise tahame . Lihtne ja lollikindel plaan ! " Mulle meenus , et keegi oli öelnud kusagil samad sõnad mingi teise plaani kohta . " Alguses tõmbame kentuura pingule nagu vedru , siis ründame nagu välk , siis kerime ennast saagi ümber nagu madu ja neelame selle alla ning lõpuks seisame nagu sein selle eest , mis oleme kätte saanud . Ongi kõik , " lõpetasin ma . Aivar vaikis . Ta raputas pead . " Liiga julm , viiskümmend meest kasti lüüa , minu mehed ei kirjuta sellele alla . " " Võib olla sada , kui vasturünnak tuleb . Sinu mehed on lihtsalt nõrgaks jäänud ! Sina juhid kentuurat , mitte mina . Aga sa ei mõtle nagu juht . Kas sa ei anna endale aru , kes sa oled ja millega tegeled ? Sul ei ole valikut . Sa oled oma valikud juba teinud ! Saa aru , sul ei ole valikut ! " Tõstsin häält ja raputasin pead . " Teised teevad praegu või hakkavad varsti tegema samasuguseid plaane sinu suhtes . Ja nad teevad plaanid ka teoks ! Tead , mis asi on momentum ? " Mu hääletoon oli muutunud lõikavaks ja pinevaks . " Ei , " ütles Aivar järsult . Ta oli vihane . " Õige hetk . Mingil plaanil on väärtus ainult teatud ajal , teatud kohas ja teatud tingimustel . Kahe aasta pärast , võib-olla aasta pärast on see plaan täiesti väärtusetu . Sõda on kohe tulemas , tekib täielik kaos ! Varsti on kõigil relvi nii et tapab , siis on õige hetk käest lastud . " " Sa oled kaval . Oletame , et ma annan sulle viiskümmend tonni ja sa hangid relvad . Sa lähed sõdima ja vatid kustutavad teid ära ning võtavad relvad ka ära . Ei , ma ei saa pappi nii kiiresti kokku ja kui ka saaks , ma ei annaks seda sulle , sest see papp läheks lihtsalt hävingusse ! Sa hävid ! " " Saa aru , et ükskõik kuidas see lõpeb , pärast seda pole mitte miski enam endine ! Mitte miski ! Kõik muutub totaalselt , " panin mängu kogu oma veenmisjõu . " Ära kõhkle ! Sa ei ole ju reetur ? " Veensin Aivarit tükk aega , tuues välja argumendi argumendi järel , kuni selleni , et kui tuleb uus Stalin , hävitab ta kõik grupeeringud . " Miks sa valitsuse käest ei küsi ? Neil on alati pappi ! Või , kurat võtaks , ründa Riigipanka ! " arvas Aivar . " Mis sa arvad , et hakkan omasid ründama või ? Või võtan kuulipilduja õlale ja marsin Toompeale pappi küsima ? " " Viiskümmend tonni , see ei käi niisama lihtsalt . Mul ei ole , saad aru , ei ole ! " Tema toon tundus siiras . Edasine kauplemine paistis mõttetu , plaan oli teda kohutanud . Võib-olla sai ta alles nüüd aru reaalsusest , milles ta elas , alles nüüd , kui ma talle selle äärmuslikul kujul esitasin . Pöördusin ja hakkasin minema . Mõne sammu järel vaatasin veel kord tagasi . Teadsin , et peaksin järgneva ütlemata jätma kas või selle pärast , mis ta kunagi minu heaks teinud oli , kuid ei suutnud end pidada : " Ma ei tea , millal ma suren . " Ma ei kasutanud tavapärast " kasti lüüa " , " ära kustutada " või muud sarnast väljendit . " Aga ma tean , et sulle on jäänud kõige rohkem kaks-kolm aastat . Sa ei hävi , sa juba oled hävinud , " tõstsin käe ja viipasin talle viimaseks sõnatuks hüvastijätuks . Siis ma ei teadnud veel , et Aivar lastakse maha vähem kui kolme aasta pärast oma maja ees TT-tüüpi püstolist palju lihtsama ja robustsema plaani järgi , kui keegi võinuks arvata . " Kuidas on ? " küsis Kalle , kui olin tagasi jõudnud . " Ei saanud pappi . Trükimasin oli rikkis , " vastasin süngelt . " Kõik on rahulik . Moskvas on seis segane , aga näib , et putšistid pole linna kontrolli alla saanud . " Kalle rääkis Jeltsinist ja Valgest Majast . " Poisid on kõik viimseni kohal . Mõned jõudsid alles pärast lõunat , tulid maalt . Veoauto on tangitud ja siia lähedale ühte hoovi varjule aetud . Ma näitan sulle , mida kõike poisid on välja mõelnud ! " Minu toas oli neli poissi ametis . Meie vähene TNT ja ammoniit olid lagedale toodud . Trotüüli oli vähe , paar kilo , seda sai ainult okupatsiooniarmee käest , ammoniiti oli rohkem , sellega lõhatakse kaevandustes . Kaks poissi teipisid <arv>-grammiste trotüülipakikeste ümber raudnaelu . Teine paar pani ammoniidipulki suurematesse konservikarpidesse ja täitis tühikud väikeste mutrite ja poltidega . " Eks meil ole nutikad poisid ! " Tavaliselt oli Kalle poiste kiitmisega kitsi . " Sina siin see lõhkeaine-guru oled . " " Kahju , et elektridetonaatoreid ja lõhkamismasinat pole . Süütenööriga panna on palju ohtlikum . Duhid tegid igasugust keemiat . Nüüd oleme meie duhid . Pärast proovime vanade toolipõhjade peale paar suunatud laengut ehitada . Pressi sisu tugevamini kokku , " juhendas ta ühte poissi . Oli näha , et ta on poistega rahul . Teises toas oli paar vana õllekasti süütepudeleid täis laotud . Mõned poisid olid just tööd lõpetamas ja hakkasid parajasti tühje bensiinikanistreid välja viima . Põrandal vedelesid alumiiniumivärvi pakendid , ma sain aru , et nad olid bensiini sisse alumiiniumipulbrit seganud . Tõesti , poisid olid tublit tööd teinud . " Mille jaoks need on ? " osutasin nurka püsti pandud jämedatele raudtorudele . " Need lükkame tanki roomikute vahele . Näe nii ! " Üks poistest võttis raudtoru ja demonstreeris , kuidas seda tehakse . " Jaah , " venitasin pikkamisi . " Aga need aerosoolvärvipudelid ? " " Nendega laseme soomusmasinal prismad täis ! " Seebikarp " puksib kohal nagu pime kana või põrutab vastu seina , " teatas poiss uhkelt . Võinuks ju öelda , et jätke , poisid , need lollused kus kurat . Aga siis nad enam ei mõtleks . Algatusvõimetuid käsutäitjaid polnud meile vaja . Vaatasin Kallele otsa , oli aeg lagedale tuua meie viimane reserv . " Soomusmasinate vastu on ka paremaid vahendeid . Me ei harjutanud ilmaasjata RPG-<arv> sihikuid ja tühja kesta peal laskevalmis seadmist . Täna saate ehtsad tankirusikad ! " Tankitõrjelasud olid meie ainus saladus , meie salarelv . Neid hoidsime muudest relvadest eraldi , maja keldrilae vahel . Kalle tõi kohale suure presentkoti , selles oli kaheksa kõvaplastikust tuhmrohelist toru , justkui arhitekti või kunstniku joonistevutlarit . Kalle võttis ühe kilepakendist välja . " Näe , isegi kõrvatropid on kaasas , " ütles üks poistest imetlevalt . Toru küljel oli venekeelne illustreeritud tegevusjuhis ja nool , mis näitas lasu suunda . " Taha ei tohi passima jääda , " kordas Kalle veel kord . " Kas kõigil on tegevuspõhimõte selge ? " küsis ta veel kord . Kõigil oli . " Poisid hakkavad meid varsti idiootideks pidama , " mõtlesin irooniliselt , " kordame kogu aeg ühte ja sama nagu papagoid . " Ei saanud riskida , et tapaksime üksteist esimeses kokkupõrkes omaenda lolluse tõttu . Kell oli mõni minut kuus läbi . Patrullid tulid ja läksid , kõigil oli oma ülesanne , kõik teadsid , mida teha . Varustus vaadati üle , salved ja lindid laeti padruneid täis , käsigranaadid jaotati välja , lõhkelaenguid tehti juurde . Moraal oli kõrge , tankitõrjerelvad tekitasid poistes kerge eufooria . " Õhtul tuleb veel harjutada ja poistest üleliigne õhk välja lasta , " tähendas Kalle mõtlikult . " Ma harjutan veel RPG-meestega , sina drilli kuulipildureid ja snaipreid . Seitsme paiku hakkaks harjutama , siis on inimesi vähem liikumas . " Noogutasin . " Malevapealik ja Dessandivana tulid , " tuli üks poistest joostes teatama . Läksime alla . " Teil käib tegevus täie hooga , " oli pealik rahul . " Me hakkame veel õhtul harjutama . Kõik mehed on kohal . Interrindelased ründavad meie arvates öösel kahe ja nelja vahel kas kõiki või osasid olulisi kohti . Me püüdsime relvi juurde osta , ei õnnestunud . " Andsin lühiülevaate sündmustest . " Palju meil mehi väljas on ? " küsisin pealikult . " Vähe . Saja ringis . " " On maalt mingeid üksusi tulnud ? " " Ainult Harjust . Rohkem ilmselt õhtul ja öösel ei tule ka . Homme päeval hakkavad saabuma . " " Öösel oleme siis üksi ? " Pealik noogutas . Rääkisime tegevusplaanidest , tal polnud palju aega , ta pidi minema teisi üksusi üle vaatama , Dessandivana aga jäi . Dessandivana oli legend . Ta oli veidi üle viiekümne , tema algselt heledad juuksed olid muutunud täiesti halliks . Tal oli arm otsa ees , ta kõri oli vigastatud , nii et ta ei saanud suuremaid toidupalu neelata ja üle kõhu jooksis suur õmblus . Ma pole näinud ühtegi inimest , kelle kehal oleks nii palju arme . Ükskord näitas ta meile oma autasusid , tal oli üle kümne ordeni ja medali . Ometi teadsime temast väga vähe . Teadsime , et ta oli olnud neli aastat Afganistanis , aga mis auastmes ta oli , mida ta seal tegi ja mis temaga juhtus , sellest liikusid üksnes ähmased legendid . Ise ta rääkis ainult humoorikaid lugusid . Ta tervis oli üsna läbi ja mõnikord ta jõi nagu loom . Ta oli vaikne ja tagasihoidlik mees . Ta jälgis huviga meie tegevust . " Te kavatsete rünnata ? " Kalle vastas jaatavalt . " Õige . Kui ei jõua kaitsta , tuleb rünnata , kui ei jõua enam rünnata , tuleb põgeneda . Kui ei jõua enam põgeneda , mida tuleb siis teha ? Uuesti rünnata ! " Vana muheles . " Mulle meeldivad sõdurid . Ma olen eluaeg sõdurite seas elanud . Enamikust inimestest ei saa kunagi sõdureid , ükskõik mis vormi nad selga paneksid . Mõned jällegi ei vaja mingit vormi , et olla sõdurid . " " Ma käisin Toompeal ja telemaja juures . Olete vaadanud neid barrikaade ? Need on ehitanud inimesed , kes ei ole sõdurid . Diletantide kamp ! Keda need takistaksid ? Selle ajaga , mis on Vilniuse sündmustest möödas , oleks võinud ehitada kaks-kolm korralikku kaitseliini , selle ajaga oleks võinud luua armee . Relvi pole ? Ega relvad tee armeed , vaid organisatsioon , distsipliin ja väljaõpe . Relvi hankida saab alati , kas või vaenlase käest ! Vaatasin , rahvast tuleb ja läheb , eks kutsutakse jälle elava kilbina seisma ! Rahvas muidugi tuleb , rahvas ei karda ! Aga rahvast sõidetakse tankidega lihtsalt üle ! Tankide vastu peavad astuma sõdurid granaadiheitjatega , mitte naised ja vanainimesed ! Kuradi reeturid ! " Dessandivana läkastas . Ta paistis ülimalt ärritunud . " Pole mõtet tunda muret selle üle , mida pole . Täna öösel tuleb võidelda sellega , mis on . " Mida muud võisingi öelda . " Räägi parem poistele mõni lugu . Me peame väikese pausi , enne kui harjutama hakkame , " pakkus Kalle välja . Vana oli kibestunud . Ta oli käinud juba talvel oma teeneid valitsusele pakkumas , kuid talle oli ära öeldud . " Räägin teile , kuidas ma ajateenistuse ajal sain seersandi auastme . Ma olin ajateenistuses viiekümne üheksandast kuuekümne teise aastani , ajateenistus oli siis kolm aastat . Teenisin õhudessandis Aserbaidžaanis . Korra tuli meid inspekteerima üks vana , s ? jas käinud kindral . RPK-tüüpi kergekuulipildujad olid siis uued asjad , meie väeosas katsetusel ; polügoonil olid näidislaskmised ja me lasime nendest . " Kas on ka hea ja täpne relv ? " küsis kindral minult . " On küll , võiks kas või inimese silueti seina ääres välja lasta , " ütlesin naljatamisi . Kindral , kurat , läkski ja seisis seina äärde . See puusein , millele olid kinnitatud sihtmärgid , oli umbes saja meetri kaugusel . " Vana pidas pausi . Poisid istusid ringis ja olid nagu üks suur kõrv . " Kõik ülemused pidasid hinge kinni , et mis nüüd küll saab . Mu käed värisesid , aga kui relvast kinni sain , läks värin üle . Eks ma siis lasin silueti välja . Kindral ülendas mind kohapeal . Tasub mõelda , enne kui suu lahti teed . See jäi küll igavesti meelde . " Pärast lühikest vaikimist rääkis ta järgmise loo . " Noh , kui ma juba sellest rääkisin , kuidas ma seersandi auastme sain , võiksin ka sellest rääkida , kuidas sellest ilma jäin . Korra tuli meil mõte järele proovida , kas eesel suudab langevarjuga hüpata . Panime väiksemat sorti eesli lennuki peale ja talle minu põhilangevarju selga . Ise hüppasin varulangevarjuga . Eesel kisas mis hirmus , aga sellest polnud lugu , ega ta mootorimürinast kõvemini kisada nagunii ei jaksanud . Tõukasin looma lennukist välja ja hüppasin ise kohe järele . Mõlemad tulime tervelt alla . Teate , kuidas asi välja tuli ? " Vana oskas alati otsustavatel kohtadel pausi pidada . " Eks ikka lendurid läksid kaebama . Eesel oli ju lennuki täis sittunud ja nad lihtsalt ei viitsinud koristada . Nii mind alandatigi reameheks tagasi . " " Aga mind ülendati varsti jälle seersandiks . Ja mõne aja pärast viidi meid laevatrümmis salaja Kuubale . Ja Kuubal " Vana vaatas kella . " Mul on aeg minna , ma lähen vaatan , kas raadiomaja meeskonnal on taganemisteed valmis . Kui pole kindlustusi tehtud ja relvi ei jagu , on kaitsja halvemuses , kõige tähtsam on siis eemaldumismarsruut . Mis Kuubal juhtus , räägin teile järgmine kord . " " Snaiprid , valmis panna ! Vint keerake teki sisse . Varustus ja laskemoon kaasa , " andsin korralduse . Üks poistest oli patrullis , seega oli meid neli . Tulime oma uberikust välja . Ümber maja kasvasid nõgesed , vedeles telliskivitükke ja muud ehitusprahti . Olime meelega jätnud kõik nii , nagu oli - me ei tahtnud endale liigset tähelepanu tõmmata . Tavaliselt me harjutasime korrapäratutel aegadel Stroomi metsas ja välilaagreid pidasime hoopis teises Eesti otsas . Gagarini tänava poolsete majade tagaküljed jäid meie liikumissuunas , saatsin ühe poisi jälgima , et tänaval poleks inimesi . Majad paiknesid tihedalt , ühte maja läbis tunnel . Lipsasime sealt läbi ja sisenesime vanasse , eelmise vabariigi aegsesse funktsionalistlikku kivimajja . Ühe ülemise korruse ukse taga andsin kella . Ukse avas üle seitsmekümne aastane daam . " Tere õhtust , proua Kuusik , " kõnetasin teda viisakalt . Temaga suheldes püüdsin alati anda endast parima . " Tänan teid , et te olete meile vastu tulnud ja lubanud pööningut kasutada . Aga meil oleks jälle võtit tarvis . " " Ma toon kohe . Teil täna puha sõjariided seljas , " oli ta imestunud . " On täna , jah , selline päev . " Proua Kuusik oli raadiot kuulanud . Ta tahtnuks pikalt rääkida , aga meil polnud aega . Võtsin võtme . " Poisid , ma teeks teile pannkooke , " pakkus ta lahkelt . Varem olime ainult formaalselt suhelnud . Vaatasin kella . Polnuks sobinud ära öelda , aga me pidime harjutama . " Tund ja kümme minutit , sellest jätkub , kui hingega teeme , " kaalutlesin endamisi . " Hästi , me tuleme tunni aja pärast . Täpselt kell kaheksa , " ütlesin naeratades . Läksime pööningule . Vaatasin binokliga all laiuvat panoraami . Inimesed kõndisid tänaval . Ristmikul , mille taga oli pronkssõdur , mälestusmärk eelmises sõjas langenutele , autod peatusid valgusfooride taga ja läksid liikvele , kui süttis roheline tuli . Nüüd polnud enam midagi õpetada . Nüüd võis ainult kontrollida , mis on pärale jõudnud . Ma polnud kunagi snaiprikursustel käinud , aga mind oli õpetanud Kaug-Idast pärit poiss , keda hüüti Jahimeheks . Ka tema polnud kusagil õppinud , ta oli lihtsalt elukutseline jahimees . " Missugune peab olema positsioon ? " küsisin alustuseks . " Relv ei tohi välja paista . " Kontrollisin , ei paistnud , rauasuue oli seespool akent . " Hea tugi . " Pakk vanu raamatuid oli alla pandud . " Mugav . " Rebenenud madrats oli maha laotatud . Varupositsioonid . Millal positsiooni vahetada ? Taganemistee . Kordasime k ? ik üle . " Keda laseme ? " " Esimesena SVD mehi , muidu hakkavad nad sind jahtima . Siis ohvitserid , need , kellel on kaarditasku ja õlarihm , või kes muidu agaralt ringi sebivad . Siis kuulipildurid . Seejärel kõik ülejäänud . " " Õige . Neid , kes raskemate relvadega , näiteks AGSidega tegutsevad , võib ka lasta . " Mul ei olnud palju lisada . " Kuidas laseme ? " " Sihin keha keskele . Taban kindlasti ja vaenlane saab kõhtu haavata . Teised tormavad teda aitama ja võin neid rahulikult lasta , " ütles poiss , kes oli vintpüssiga positsioonil . Padrunid olid käeulatuses . " Esialgu ärge üle kolmesaja meetri kaugusele laske . Läheda maa pealt ja kindla peale . Hiljem , kui kogemusi tuleb , võib kaugemaid märke maha võtma hakata . " Teooria oli selge , aeg oli vaadata praktilist külge . " Esimene , kümme inimest tänaval , omal valikul , tuld , " ütlesin vaiksel häälel , " teine vaatleb . " Snaiprid ei karju . Vaatasin binokliga , see oli mul kuuekordse suurendusega . Esimene oli neljakümnendates eluaastates korpulentne naine , kott käes . Võiks olla mõne poisi ema . " Teine oli umbes kuueteistkümneaastane pikkade heledate juustega tütarlaps . Nägin selgesti tüdruku näojooni , otsekui oleks ta käeulatuses . Võiks olla mõne poisi girlfriend . Kolmas Jälgisin , kuidas tühilasud tasaselt klõpsusid . " Ra-ahulikumalt , hinga relvaga ühes rütmis . Vahepeal puhka . Ära rapsi , su-ujuvamalt vajuta päästikule . " Sportpüssiga olid poisid tublisti lasknud , aga vintpüssist liiga vähe . Iga lasu järel tuli uuesti laadida , vaikuses oli kuulda tuhmi metalset raginat . Järgmine poiss asus positsioonile . Eelmine tõusis ja jäi minu kõrvale seisma . Ta oli rahuliku iseloomuga kunstikoolis õppiv viiemees , just sobiv snaipriks . " Pets , ma tahaksin sinu käest midagi küsida . " Poisid kõnetasid Kallet ja mind alati nimepidi . " Küsi aga julgesti . " Nägin , et ta kõhkles . " Ma ma vist ei suudaks päris padrunitega inimese pihta lasta ! " Vaatasin poisile otsa . Ta oli paljuski mu teisik , ainult ma polnud kunstikoolis käinud . Olin aastate eest olnud samasugune nagu tema . " Mida olen elus õppinud ? " oli aeg endalt küsida . " Kas ka temast saab selline nagu mina ? " " Jah , alguses on see raske . " " Kas on väga kohutav tappa inimest ? " Vaikisin mõne aja . Ma ei saanud vaikusel väga kaua venida lasta . " See võib olla kohutav nende jaoks , kes ei ela iseendaga tasakaalus . Mõned võivad pärast seda segaseks minna , mõned ennast ära tappa , mõned lihtsalt jooma hakata . Üksikutele maniakkidele võib see ka meeldima hakata . Paljud jälle ei saa üldse aru , mis on toimunud , nad on tuimad nagu toolijalad , see läheb neist mööda . Erinevate inimestega juhtub erinevaid asju . Raske öelda . Sellega peab lihtsalt õppima elama . " Istusime proua Kuusiku vanaaegse mööbliga täidetud toas eelmise sajandi lõpust pärineva ovaalse laua taga , jõime marjateed ja sõime pannkooke maasikamoosiga . Istusin sirge seljaga ja püüdsin olla söömisel hoolikas , et mitte tilgutada moosi tärgeldatud valgele laudlinale . Vana daam rääkis ja meie kuulasime . " Mu mees läks sõja ajal Saksa sõjaväkke . Ta sai siinsamas Narva all neljakümne neljandal aastal surma . Me abiellusime kolmekümne üheksanda aasta suvel , ega ma teda eriti näinudki , " naeratas ta nukralt . " Te olete kena noormees . Nagu minu mees , kui me abiellusime . " " Tänan komplimendi eest , proua Kuusik , aga kui te mind põhjalikumalt tunneksite , siis te vaevalt nii ütleksite . " Nii väike riik , keegi sarnanes kellegagi , keegi oli kunagi olnud keegi teine ja keegi pidi kellekski teiseks saama tulevikus . " Aga mis sõjaväes te olete ? Eesti sõjaväge pole olemas ja tibla väes te ka pole ? Kus te siis olete ? " " Me oleme lihtsalt sõdurid , ilma mingi armeeta . Kui te soovite , võime olla näiteks teie armee . " Ma tõstsin teekruusi ja tervitasin . Proua Kuusik rääkis veel oma tütrest ja lastelastest , kuid me pidime hakkama minema . " Kiiremini ! Laskevalmis ! Ära tule nurga tagant välja , enne kui relv on laskevalmis ! " RPG-mehed said viimast lihvi . Aga õpetaja polnud Kalle , vaid üks poistest , aga kaugelt olid tema hääl ja hoiak niivõrd sarnased Kalle omale , et oli raske vahet teha . Kalle seisis maja läbiva tunneli suus ja irvitas . Pidin tunnistama , et sõdurina on ta minust sammu ees . Valgusfoori taga jäi seisma pasakarva Bedford Blitz tüüpi mikrobuss , küljed roostest söödud . " Kust küll selline romu toodud on ? Ilmselt Soomest , " käis mõte läbi pea . Esimene laskur sihtis mikrobussi ja toimus kujuteldav lask . " Üle ! " karjus vaatlejana toimiv paariline . Teine paar lasi . " Pihta ! " Seebikarp " põleb ! " teatas poiss , kelle Kalle oli õpetajaks määranud . Mõlemad paarid kadusid tunnelisse . " Nüüd on sinu kord ! " Snaipriks määratud poiss noogutas . " Kuulipildujad avavad tule , siis lendame kohale ja korjame relvad kokku . Kamraadid ei unusta sind ja toovad sulle SVD . " " Seda pole vaja rohkem harjutada . Teeks koos veel number kolme . " Noogutasin nõustuvalt . Meie taktika oli lihtne . Poistel oli vähe aega õppida , nad käisid koolis ja tulid kohale üle linna ning ega me ise ka ausalt öelda rohkem midagi osanud . Püüdsime loogiliselt mõelda ja kohandada oma kogemusi . Olid skeemid üks , kaks ja kolm . Esimene skeem oli varitsus väiksemale jalgsi liikuvale grupile . Meeskond on paigutatud paarikaupa piki teed või tänavat , on end ära peitnud ja istub hiirvaikselt . Kõigepealt visatakse käsigranaadid . Ühekorraga . Siis avatakse tuli kõigist relvadest . Kuulipildujatulega hoitakse muud vaenlased maadligi , kuni need poisid , kellel relvi ei ole , jõuavad tapetute juurde ja relvad üles korjavad . Siis pannakse lõhkelaengutel süütenöörid põlema ja jäetakse laengud sinna , kus positsioonid olid . Igaühel on taganemistee valmis vaadatud ja minnakse kiirelt . Laengud plahvatavad ja vaenlane ei saa kohe jälitama asuda . Kogu operatsioon pidi kestma neli-viis minutit . Teine skeem oli samasugune varitsus , ainult soomusmasinatele . Paarikaupa tegutsevad RPG-mehed avavad igast küljest soomusmasinate pihta tule , muud tulistavad põlevatest masinatest välja ronivaid mehi . Relvade üleskorjamine ja põgenemine pidi toimuma samamoodi kui eelmises skeemis . Kolmas skeem oli kõige raskem , klassikalise Vene taktika järgi tehtava rünnaku mugandus . Meeskond on jaotatud kattegrupiks , kus on kuulipildujad , ja ründegrupiks , mille liikmetel on automaadid , käsigranaadid ja lõhkelaengud . Ründegrupp pidi vaikselt seinaääri mööda hiilides vaenlasele lähenema ja siis kattegrupi tule toetusel ründama . Siin oli tähtis kahe grupi koostöö , et me kogemata omasid ei laseks . Relvade kokkukorjamine ja põgenemine oli ühesugune kõikide skeemide puhul , samuti snaipri tegevus , kes tegutses omaette . Kalle pidi juhtima ründegruppi , mina kattegruppi . Kui Kalle saanuks surma , juhtinuks ründegruppi mina ja kattegruppi nutikaim poistest . Kui me mõlemad saanuks surma , jäänuks poiste otsustada , kas nad jätkavad võitlust . Kõik tundsid põhimõtteliselt kõiki relvi , kuid igaüks oli millelegi rohkem spetsialiseerunud . Varumehed teadsid , millise relva nad peaksid võtma , kui põhimees langeb , ja millise relva saama , kui õnnestuks relvi juurde hankida . Suurim usaldus oli Kalle või minu asendusmeheks määramine . Tunnustus oli olla number üks mees mingi relva juures . Suurim karistus oli aga " ülejäänud " gruppi määramine . Oli juba hämar . Meie majalobudiku taga paiknesid puukuurid , lapike tühermaad ja teine samasugune hurtsik . " Ründame seda , " näitas Kalle käega . Ründegrupil olid RDd laengutega seljas ja käsigranaadid valmis . Kattegrupi poisid panid kuulipildujad positsioonidele . Käisime kõik koos rünnakuteekonna läbi ja panime paika , kuidas me tulega katame ja millal ise positsioone vahetame . Tegelikus olukorras polnuks see enam võimalik . Ühendusepidamine kahe grupi vahel toimunuks ainult terava pilgu , käemärkide ja öösel valgustusrakettide abil . Ründegrupp läks . Jälgisin tähelepanelikult , kuni nägin märki . " PK , tuld ! " andsin käskluse . PK lasi ründegrupi ette akendesse . " Lühikesed valangud ! Lint läbi , " kujutasin olukorda . MG avas tule . " Tõrge ! " Vaatasin kella , sekundid kulusid , tõrke kõrvaldamiseks läks liiga kaua aega . " Vaja veel harjutada , " mõtlesin endamisi . " PK vahetab positsiooni , MG katab ! " PK-meeskond sööstis edasi . " Kuulipildur surnud , PK-l raud sodi täis ! " Kuulipilduri abi võttis relva , tema kohale jooksis uus mees . Uus kuulipildur tegi lukukoja kaane lahti , abi tõmbas kõrvale väikese keelekese , mis raua oma kohale fikseerib , ja haaras rauast , et seda eraldada . " Kinnastega ! See on põrgukuum , põletad käed ! " karjusin vihaselt . Tegelikus olukorras see ongi põrgukuum , kui kahesaja viiekümne padruniga lint on ära lastud . Oleks pidanud rauda vahetama , aga meil oli ainult üks raud . " Kui oled kindad maha jätnud , siis hoia vormisiiluga ! Mõtle , kogu aeg mõtle , mida teed ! " Väikesed nüansid võivad saatuslikuks saada . Suure kohmitsemisega sai rauaõõs lõpuks puhtaks ja raud oma kohale tagasi . Oleksime ründegrupi hätta jätnud . Korra oleks MG ka ilmselt omasid lasknud , kui poisid märki tähele ei pannud . Oli vaja veel kõvasti harjutada . Ja me harjutasime kuni pimedani . Korra , teise , kolmanda , neljandagi . Võtsin alguses ühe , siis teise poisi endale abiliseks . Neljanda korraga võis rahule jääda . " On aeg poisid kokku võtta , " ütles Kalle , kui olime relvad puhastanud , ennast pesnud ja varustust korrastanud . Nad rivistusid koridoris . Kõik , välja arvatud patrullid , olid kohal . " Alusta sina , mina lõpetan , " ütles Kalle mulle tasakesi . " Kas rääkida koolipoistest , kes läksid Vabadussõtta ? Täna võinuks rääkida ka kõrgelennulisi sõnu , miski polnuks vale , kui ainult öeldul mõte sees . Andsin käsklused ja vaikisin mõne hetke . " Homme on tulemas see päev , mida meist keegi ei ole tahtnud . Aga selles päevas on ka head . Me saame vastuse küsimusele " Kes me oleme ? " Te kõik teate , mis juhtus kolmekümne üheksandal aastal . Uut kolmekümne üheksandat ei tule . Kui mitte keegi muu , siis meie oleme need , kes selle eest hoolt kannavad ! " Noogutasin Kallele . " Pets ja mina arvame , et Lõssenko pundid ründavad täna öösel kella kahe-nelja vahel Toompead , tele- ja raadiomaja ja muid tähtsamaid objekte . Kohe , kui esimesed lasud on tehtud , varitseme mõnda väiksemat gruppi , hävitame selle ja võtame ära nende relvad . Seejärel ründame interrindelasi ja okupatsiooniarmee üksusi kuni oleme selleks võimelised . " " Afganistanis teeninuid kutsutakse millegipärast afgaanlasteks . Kuid mina ei ole afgaanlane , afgaanlased on need , kes meie vastu võitlesid , kohalikud elanikud . Ma ei imetle okupatsiooniarmee suurt massi , tanke , lennukeid ja lahingukoptereid , mida kõike veel , mis neil on . Ma imetlen neid kirjaoskamatuid kitsekarjuseid , kes meie vastu võitlesid ja lõpuks meid lahkuma sundisid . Ja meie ei ole millegi poolest neist kitsekarjustest halvemad ! " " Mis on sõduri jaoks kõige tähtsam ? " küsis ta . " Julgus ja vaprus , " vastas keegi poistest . " See on tähtis , aga mitte kõige tähtsam . " " Nutikus ja leidlikkus , " kõlas uus üritus . " Väga tähtis , aga mitte see . " " Hea rühmavaim ja ühtsus , " tehti veel kord proovi . Kalle ainult irvitas : " Hea sõdur peab oskama oodata ! " Ning me ootasime . " Mis päev homme on ? " küsis Kalle . " Homme ? Homme on kahekümnes august . " Vaatasin kella . " Tegelikult juba täna , " lisasin kiiresti . " Ei . Täna on lihtsalt parim päev . Parim päev kartulivabariigi eest suremiseks . " Ta oli kusagilt ümmarguse lameda kivikese üles korjanud . Ta toimetas kivikese kallal väikese uuritsaga , kuni sellele tekkis naeratava näo kujutis . Ta töötas keskendunult ja ma ei häirinud teda . " Otsustasin , et loen luuletuse , " ütlesin ma , kui nägin , et ta on valmis jõudnud . " Luuletuse ? Sina ? " Kalle näis siiralt üllatunud . " Miks ei võiks minagi mõnikord millegagi üllatada ? " Ja ma lugesin : Elus pole midagi uut meie jaoks . Taas aeg tulnud minna mööda teid , kust tagasipöördumist pole . Rõõmsal meelel laeme padrunid salve ja naerdes heidame kolmekandilised täringud , millel panusteks elu , surm ja sandiksjäämine . Öö möödub . Ja näeme päiksetõusu päeval , mil enam pole vaja valida halva ja väga halva vahel . Kuid meie elu on loojuv päike , millel sunnitud tegude plekid . Kogu maailmas pole nii palju verd , et puhtaks pesta meie südametunnistust Käisin oma toas ja võtsin lauasahtlist kaustiku . Kaustik oli mul uus , vana oli ammu täis saanud . Kõigepealt kirjutasin luuletuse üles , et meelest ära ei läheks . Seejärel jätkasin : <arv>./<arv>. august . Öö . Tänane päev on olnud mulle üllatav , avastasin , et elu ja maailm ei suuda mind enam millegagi üllatada . On tunne , et kõik , mis toimub , on kunagi juba toimunud , teisel ajal , teises kohas , teiste sündmustega seoses . Kui tunda hirmu sajandat korda , ei jää sellest palju järele . Mitte midagi uut ei surmaks valmistumises , surma nägemises ega isegi selle võimalikus ärajäämises . Milleks karta midagi , mis on vältimatu ning varem või hiljem ootab igaühte meist ? Kuid mida tean ma surmast ? Mitte midagi . Ainult surnud võivad surmast midagi teada . Aga nemad ei räägi . Tean nüüd , kes ma olen . Olen juba ammu valiku teinud ja mu valik on sõdalase tee . Ma ei soovigi olla keegi teine . Ma ei looda võitu , asjatu oleks seda loota nendes tingimusts , loodan ainult ustavale sõdurile kohast võitlust . Ma ei kurvasta selle üle , mida pole . Võitleme nende meeste ja relvadega , mis on , ja teeme , mis suudame . Nüüd ma mõistan , miks koolipoisid läksid Vabadussõtta . Ma saan aru , mis sundis Moskva all mehi hüppama granaadikimbuga tanki alla , karjudes " Za rodinu , za Stalinu ! " . Mis sundis viimast Waffen-SSi meest võtma viimase tankirusika ja sihtima esimest tanki lõputus kolonnis . Või kamikaze-lendurit suunama lennuki lootusetusse pikeesse emalaeva suunas . Või miks araabia terrorist suudab , lõhkelaeng seljas , söösta enesetapurünnakule . See ei ole meeleheide , viha , raev , kättemaksuhimu , fanatism , meelerahus saatusega leppimine ega mis tahes muu emotsioon . See on lojaalsus . Ustavus millelegi , millele peetakse kohaseks või väärikaks lojaalne olla . Sest ainult lojaalsus suudab sundida inimest seadma oma elust ettepoole väärtuse , millele ollakse ustav . Hilisõhtuks oli selge , et sõda ei tule . Interrindelased polnud öösel rünnanud . Moskvas peatas rahvas riigipöörajad ja putš nurjus . Pihkva dessant tuli ja läks soomukeid teeäärtesse maha jättes , samuti tulid tuhanded kaitseliitlased ning läksid taas kodudesse laiali , nii nagu rahvaski , kes oli valmis seisma elava kilbina . Ühtki lasku ei tehtud . Metsavend tuli ka maalt oma poistega . Nad olid seitsemekesi , neil polnud kuulipildujaid ja tankitõrjerelvi , kuid neil oli kolm optilise sihikuga vintpüssi ja peale Metsavenna oli veel ühel neist automaat . Neil olid ka mõned tankitõrjemiinid ja " Toyota " tüüpi valge mikrobuss ; paar meest olid Soomes tööl käinud ja bussi ostnud . Öösel istusime kolmekesi üleval , ma keetsin teed ja me vestlesime tasasel häälel . " Uskumatu , iseseisvus ongi välja kuulutatud , " ütles Metsavend ja vangutas pead . " Hea päev dessantuurale . Me oleks neid täna päris palju mullatoidule saatnud . Veel parem päev meile , me oleks ise ka sinnasamma läinud , " arvas Kalle . " Meie võitsime ja nemad ei kaotanud . Me saime oma tagasi ja nemad ei kaotanud midagi , mis oleks neile kuulunud , " ütlesin omakorda . " See on nii suur võit , et keegi ei saa sellest arugi . Kõige suuremad võidud saadakse ilma sõjata , seepärast ei paista nad silma . Sellist päeva ei näe me enam kunagi , " lausus Metsvend mõtlikult . " Kapten rõõmustaks selle üle , " mõtlesin endamisi , " kui ta veel elus oleks . " Ta oli öelnud , et totaalsele riigile suudavad vastu seista vaid totaalsed inimesed . Ma olingi , minust oli saanud murdumatu sõdur , kes võib luua mida iganes - üksusi , tegevusplaane , põhimõtteid , moraali , kas või terve maailma , isegi jumala . Kuid seda kõike oli lihtsalt liiga palju . Ning järjekordselt olin ellu jäänud ja alles oli kõik - teod , valikud , lõputud unetud ööd , košmaarid , kustunud lootused , täitumatud unistused ning üksindus isegi sõprade keskel ja valu , ilma milleta maailm tundunuks kummaliselt tühi ja harjumatu . Ma ei teadnud siis veel , et kõik poisid leiavad oma tee ja koha elus ning paljudest saavad kaadrisõjaväelased tulevastes Eesti kaitsejõududes . Kuid ma teadsin , et Kalle jätkab sõduri teed , temast on saanud kogenud väeosaülem . <arv> aktivist - vanglaadministratsiooniga koostööd tegev vang <arv> makivara - treeningseade idamaistes võitluskunstides <arv> daimyo - feodaalisand , klannipealik keskaegses Jaapanis <arv> ronin - ilma isandata samurai , samurai , kes on oma isanda kaotanud <arv> oznaz - Nõukogude Sisevägede eriüksus <arv> dispatt - distsiplinaarpataljon , karistusüksus <arv> praporštsik - kaadriallohvitser endises Nõukogude ja praeguses Vene armees <arv> badjaa - poiss ( puštu keeles ) <arv> OMON - miilitsa eriüksus ( otrjad militsii osobovo naznatšenija ) <arv> duh - selles kontekstis afgaani vabadusvõitleja