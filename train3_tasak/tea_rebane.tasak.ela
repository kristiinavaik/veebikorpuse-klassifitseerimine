kirjak	tea_rebane.tasak.ela	Hilve Rebane Esseid ja uurimusi Põhjamaade kirjandusest Nii sa kõnnid uhkelt sirgu , lähed läbi elulaane ; tõstad sõnadeta laulu , sina , uhke põhjamaine , põhjamaa sügavsügises ! Anna Haava , “ Sina uhke põhjamaine ! ” Käesolev valimik hõlmab esseistikat ja arvustusi Põhjamaade ja eesti kirjandussuhete valdkonnast . Vaadeldud on retseptsiooni , tõlkeid , mõjusid , illustratsioone . Valimiku eesmärgiks on süvendada Põhjamaade kirjandusteoste tundmist ja äratada huvi sealse kultuuriloo vastu , kuid on täiendatud ka eesti kirjandusklassika mõistmist . Käsitletud on peamiselt <arv>. aastate tõlkekirjandust , eeskätt norra ja soome , kuid ka taani ja rootsi autoreid , viimaseid varem ilmumata ülevaateartiklis “ Põhjamaade kirjandust <arv>. aastate sarjades ” . Ka artiklid “ Ibsenlikke motiive eesti kirjanduses ” , “ Olav Duun ja Eesti ” , Hella Wuolijoe loomingut käsitlevad kirjutised “ Udutaguste ” -diloogiast ja kirjaniku kohast eesti kirjandusloos ning “ Niskamäe saaga ” saatusest eesti laval ja kriitikas , samuti O. Kruusi monograafiat arvustav tekst ilmuvad esmakordselt . Soome ja norra kirjandust käsitlevate artiklite põhjal on autor kaitsnud <arv>. a. Tallinna Pedagoogikaülikoolis väitekirja ja saanud magister artiumi kraadi . Konverentsiettekannetest on välja kasvanud artiklid “ Ibsenlikke motiive eesti kirjanduses ” , “ Sigrid Undseti “ Siena Katarina ” ja Karl Ristikivi “ Mõrsjalinik ” ” ning “ Hella Wuolijoe “ Niskamäe saaga ” eesti laval ja kriitikas ” . Mitmeid trükis ilmunud artikleid on siinse kogumiku tarbeks täiendatud , Sigrid Undseti elu ja loomingut käsitlev essee on varem ilmunud tekstide põhjal põhjalikult ümber töötatud . Autor on tänulik kolleegidele Underi ja Tuglase Kirjanduskeskusest , eriti Maie Kaldale töö sisulise konsulteerimise eest ; samuti tõlkijatele Turid Farbregdile ja Elvi Lumetile , kes aitasid koguda materjali ja lahendada tõlkeprobleeme , ning toimetajatele Elvi Pillesaarele ja Elo Lindsalule . Henrik Ibsen on üks kahest Põhjamaade kirjanikust , kes on pälvinud kaheköitelise valitud teoste väljaande Eestis ( teine neist on August Strindberg ) . Valik tema nn. ühiskonnakriitilisi näidendeid ilmus Henrik Sepamaa tõlkes Arvo Alase põhjaliku järelsõnaga ( I <arv> , II <arv> ) . Hella Wuolijoki on saanud üheköitelise näidendite väljaande , Knut Hamsun ja Frans Eemil Sillanpää üheköitelise , Pär Lagerkvist kaks üheköitelist romaanivalimikku . Eesti sõdadejärgne ibseniaana põhineb Friedebert Tuglase esseel “ Henrik Ibsen inimesena ” ( <arv> ; esmatrükk “ Henrik Ibsen ” <arv> , kordustrükid <arv> , <arv> , <arv> ) , mille põhiallikaks oli Edmund Gosse'i populaarbiograafia “ Ibsen ” ( Soome väljaanne <arv> ) . Hinnang Ibsenile kui inimesele on selles läbinisti negatiivne . Essee pole Tuglase paremaid , tema kontseptsiooni vastu protesteeris ilmumisaja kontekstis juba Juhan Luiga . Vastulause esitas ka Johannes Semper reisikirjas “ Sõit fjordidesse ” ( “ Looming ” <arv> , nr. <arv> ) . Semper arutleb , et Norra mägimaastikele iseloomulik kõverjoon on omane Knut Hamsuni tegelastele ; Ibseni traagika arvab ta peituvat seigas , et see püüdis Norra kõverale joonele peale suruda õgujoone külmjulma loogikat . Tuglas ise annab oma ümberhinnangu <arv>. a. “ Ühe Norra reisi kroonikas ” , milles ta ülendab Henrik Ibseni Ibsbergiks , sõnamänguliselt mäekõrguseks ( Ibs - kirjaniku hellitusnimi Norras , berg - mägi ) . Ta väidab isegi , et Ibsenist alates oleksid jäänud nagu muud norra mehed väiksemaks . Peer Gynti meenutab ta Dovre maastikke kirjeldades , oli ju Peeri põrgu mägedes . Ühe Tuglase reisikirja pealkiri on “ Peer Gynti kodumaal ” ( ajakirjas “ Tänapäev ” <arv> , “ Kriitika ” VI osas <arv> ) , siin kirjeldatakse Dovre ja Rondane mäestikke . Oslot peab Tuglas kõige kehvemaks , kuid ka kõige ilusamaks Põhjala pealinnadest . Ibseni töökabineti sisustust hindab Tuglas väikekodanlikuks , nähes selles vastuolu ta loomingu suurusega . Ühist on Ibsenil ja Tuglasel sümbolismis . Võrreldes Tuglasega on Ibsenit paremini tunnetanud Nikolai Kann , kelle peamiselt koolidele mõeldud lühimonograafia ilmus <arv>. “ Henrik Ibsen ja tema dramad ” annab ülevaate kirjaniku loomingust . Raamatus juhitakse tähelepanu sellele , et Friedrich Nietzsche üliinimene on suguluses Søren Kierkegaardi filosoofiaga , Ibseni Brand on aga mõlema peaaegu et paroodia ( vrd. Nietzsche Ibseni-põlgus , “ vanatüdruku ” tiitel ) . Ain Kaalep tuletas ühes raadiosaates seoses Hella Wuolijoe Niskamäe-sarja eestikeelse väljaandega ( <arv> , tõlkija Linda Viiding ) meelde Ibseni Tundmatut näidendis “ Naine merelt ” ja selle paralleeli draamas “ Koidula ” . A. Kaalep meenutas ka Ibseni tiiteltegelase üht prototüüpi , norra naiskirjanikku Camilla Collettit . ( Prototüübiks pretendeeris muide ka kirjaniku ämm . ) Esimene näidenditekstide kõrvutaja oli J. Semper , kes analüüsis H. Wuolijoe Koidula traagikat ( “ Looming ” <arv> , nr. <arv> ) . Semperi käsituses on “ Koidula ” tervenisti ibsenlik , lähedane “ Nukumajale ” , kusjuures Helmeri teisik on doktor Michelson , kelle karakter arvustajat ei rahuldanud . Koidula kahestumist peab Semper samuti ibsenlikuks : kodumaa- ning luulearmastus ühelt ja tahe olla hea ema teiselt poolt satuvad vastuollu , see loobki dramaatilise pinge . Näidendist “ Naine merelt ” leiab Semper peale Tundmatu kuju motiivilaene ka temaga seotud tegevuses , repliikides ja tegevuspaikades , näiteks kohtumises Koidula aias . Kuid Semper ei ole märganud H. Wuolijoe Tundmatu funktsiooni . Ibseni Tundmatu kangelanna on mineviku sümbol , on ta ju “ naine merelt ” , merineitsi , näkineid , kellel inimesestunult on keelatud minevikku meenutada . Norra uurijate arvates on see Ibseni kõige vähem realistlik näidend . Ibseni Tundmatu kätkeb eneses ka kangelanna madalaid tunge ja kirgi , mis on loomalik-looduslikud , kaotajad inimilmas , kus valitseb moraal . H. Wuolijoe Tundmatu sümboliseerib tulevikku . Koidula unistab-tunnetab temas oma luule õiget interpreeti , tulevast lugejatepõlvkonda , samuti meheideaali naise kaaslasena , ka avalikus tegevuses . Koidula koos Hella Wuolijoega unistab mehest , kes ei oleks armukade naise haritusele ja tööle . Ibsenlik on J. Semperi käsituses Koidula tahe olla ta ise , abielumees ja seltskond suruvad talle peale kohustust olla nagu teised , s.o. Peer Gynti dilemmat . J. Semper tutvustas esimesena ( saksa kirjandusloolase E. Reichi järgi ) ka Camilla Collettit . Draamas on muidki ibsenlikke motiive . Doktor Michelson nõuab Koidulalt ohvrit nagu Ibseni Brand oma Agneselt . Agnes peaks loobuma kõigest inimlikust , naiselikust , perekondlikust , ka mälestustest , et teenida ideed . Koidula peaks ohverdama oma loovuse ( põletama luuletused ) , et teenida oma abikaasa ideaalile vastavalt meest ja peret . Ibseni “ Nukumaja ” paralleeli on soome kriitikud leidnud ka H. Wuolijoe näidendis “ Roheline kuld ” ; selle kangelanna Kristiina roll on lähedane Norale . Ka tema loobub abielust , kuid mitte endaks saamise , vaid armastuse lootuses . H. Wuolijoe näidendi pealkiri “ Seadus ja kord ” on tsitaat Ibseni “ Ühiskonna tugedest ” , milles keegi pillab märkuse , et just seadus ja kord põhjustavad tegelikus elus segadust ja õnnetusi . Romaanis “ Udutagused ” kohtleb Valgemäe August oma õde peaaegu niisamuti nagu konsul Bernick - röövib ta paljaks , lubades oma majas peavarju ja toitu . Nagu preili Bernick , nii teeniks ka Valgemäe Leeni oma toidu ise , omaenda tööga . Mõisted “ seadus ja kord ” esinevad ka H. Wuolijoe komöödias “ Juuraku Hulda ” , kus need on advokaat Soratie kodus nii päevatöö kui ka kõneaine . Huldat ennast võrdlevad tõusiklikud seltskonnadaamid Rebekka Westiga Ibseni “ Rosmersholmist ” , kes oli virtin nagu Huldagi ja armuke ( mida Hulda ei olnud ) . H. Wuolijoe Niskamäe meenutab Ibseni Rosmersholmi , kõrgudes üle tavaümbruse - selle poole vaadatakse üles . Niskamäe Heta on Ibseni “ Hedda Gableri ” nimekaim ja teisik , mitte koopia . Heino Anto , Christian Rutoff-Rajasaare ja Karl Ferdinand Karlsoni näidendid on paljus toetunud Ibsenile . Sellele on viidanud Rudolf Põldmäe “ Eesti kirjanduse ajaloo ” III köites ( <arv> ) . Rutoff-Rajasaare “ Kivi ” ( <arv> ) on perekonnamoraalile kohandatud “ Naine merelt ” . Ibsenlik karakter on ka vana laevameister , lähedane ehitusmeister Solnessile . Karlsoni “ Vale ” ( <arv> ) kannab Ibseni ühiskonnakriitiliste näidendite jälgi , samuti “ Pihid ” ( <arv> ) . Viimane kasutab “ Metspardi ” klišeed . Seegi on valele rajatud peredraama , kus hukkub paruni ja toaneitsi tütar , saanud teada tõe oma vanematest . Heino Anto on oma näidendeis laenanud motiive Ibsenilt ja teisteltki Skandinaavia ning soome kirjanikelt , näiteks “ Viikingite veres ” ( <arv> ) on äratuntav A. Järviluoma “ Põhjalaste ” eeskuju . “ Kui torm vaikib ” ( lav . <arv> , tr. <arv> ) on ibsenlikult üles ehitatud , aga peale draama “ Naine merelt ” on siin motiive Aino Kallaselt ( tuletorn , lindude meenutamine ) , A. Kiellandilt ja J. Mändmetsalt , mõistagi töötluses , mitte plagieeritult . “ Uue elu lävel ” ( <arv> ) toetub Ibseni näidenditele “ Väike Eyolf ” ( kasutatud on ka sealt pärinevat naisenime Asta ) ja “ Kui me surnud ärkame ” . Nagu tollal tavaks , on Anto tõlgendanud Ibseni viimase näidendi probleemina kunstnikumoraali . Kunstnik ei tohi olla üliinimene , vaid kannab vastutust ka modelli saatuse eest . Teema oli aktuaalne ka Juhani Aho jt. loomingus . Lõpplahendus on lähedane näidendile “ Naine merelt ” , laulatatud paar jääb kokku . Asta võtab endalt elu nagu Hedvig “ Metspardis ” või Rosmer ja Rebekka West “ Rosmersholmis ” . Peategelane Joonas Mägi meenutab doktor Stockmanni . Aarne Vinkel on EKBL-i ( <arv> ) artiklis hinnanud Anto parimaks näidendiks “ Kahe ilma vahel ” ( <arv> ) , mis on taas motiividelt lähedane näidendile “ Naine merelt ” . Anni on näkk , merineitsi , kes jääb inimilma , võttes omaks kaasaegse ühiskonna moraali . “ Kooliõed ” ( <arv> ) lõpeb meestegelase mõistusekaotusega nagu Ibseni “ Kummitusedki ” . Ta on seisnud kahe kooliõe nagu John Gabriel Borkman kahe õe vahel . Sümbolmotiiviks on kosk , niisamuti kui “ Rosmersholmis ” . “ Merepoegades ” ( <arv> ) on äratuntav Peer Gynti kojutuleku motiiv - võitlus elu ja surma peale tormis ümber läinud paadi põhjal . Näidendi süeele on lähedane ka Vilde romaan “ Kuhu päike ei paista ” . Paul Hamburgi järgi leidub ibsenlik-bjørnsonliku ideedraama jooni Ernst Peterson-Särgava ja Mait Metsanurga näidendites . Neile võiks lisada Jakob Mändmetsa . Bernhard Linde on osutanud Ibseni mõjule Peterson-Särgava näidendis “ Sõnajala õis ” ( “ Eesti Kirjandus ” <arv> , nr. <arv> ) . B. Linde ei taha näidendit originaaliks pidada , sest “ ibsenlikud niidid ” on näha . Näidendi intriig meenutab Rosmersholmi ( armastuskolmnurk pastoriperes ) , ibsenlik võiks olla ka sümboolika . Kuid konflikti arendus ja lahendus on särgavalik : dogma sureb , moraal tõuseb ellu , nagu ütleb Immanuel Kantilt laenatud motogi . Õieti on see vastulause Rosmersholmi draamale : kes armastab , väärib elu . Kõige enam motiivilaene on eesti kirjandusele pakkunud “ Peer Gynt ” , gyntlikke plokke on mitme kirjaniku loomingus , viited ja tsitaadid kaasa arvatud . Artur Adsoni näidendis “ Karu läheb mee lõksu ” ( <arv> ) on võrreldud Solveigi kui ilusat unistust moodsa emantsipeerunud meheliku naisega , seda viimase kahjuks . Samas heidab naisõiguslane proua Vunk meestele ette “ peer gyntide ” elupikkusi seiklusi ja tiivaripsutusi . Ibsenlik on ühiskonnakriitika . A. Adsoni näidendi “ Üks tuvi lendab merele ” ( <arv> ) tegelane Kollend on kõige ibsenlikum “ Nukumaja ” doktor Ranki teisend . Karl Rumori näidendis “ Valge naine ” tabas retsensent Ilmar Reiman “ midagi ibsenlikku ” . Miljöö kõrgmägedes meenutab Ibseni “ Brandi ” . Ibsenlik-kummituslik draama on August Jakobsoni “ Viirastused ” ( <arv> , hilisem pealkiri “ Tondid ” ) . Tekstis on allusioone Ibseni draamale “ Naine merelt ” , näiteks merekiindumus kangelanna armastuse sümbolina . Doktor Lepik käitub kolmnurkkonfliktis niisama mõistvalt kui Ibseni doktor Wangel , kuid kohustab oma naist mõtlema kui inimene , mitte kui emane . Probleemi on käsitletud freudistlikus valguses , kuid poleemikas Freudiga . Lahendus on sama mis Ibseni draamas , naine jääb pere juurde . Ibsenlikke allusioone ja tsitaate on ka Jakobsoni sõjajärgses draamaloomingus . “ Elu tsitadellis ” peategelane professor Miilas on oma eraldatuses pisut sarnane John Gabriel Borkmaniga . Veelgi rohkem on seda näidendis “ Rooste ” insener Lehtmets , kes summutab oma rahutust lakkamatu edasi-tagasi käimisega nagu Borkman , igatsedes õnneliku mineviku tagasipöördumist . Sama motiiv kordub näidendis “ Suremine ” . “ Elu tsitadellis ” ehitusmeister Väriheina hüütakse Solnessiks . “ Rooste ” direktor Holm kannab Ibseni eesnime Henrik nagu ka näidendi “ Öö ja päeva piiril ” üks tegelasi . Näidendi taustaks on üks Skandinaavia väikeriike . Tsiteeritud on Ibseni “ Ühiskonna tugede ” väljendit “ seadus ja kord ” ( Jakobsonil “ kord ja seadus ” ) ning sama näidendi motiivi mahakantud laeva merelesaatmisest kasusaamise eesmärgil , mis hukutab mitu elu ( Ibseni näidendis siiski laeva välja ei saadeta ) . Maie Kalda artikkel “ Suletud ruum ” ( “ Looming ” <arv> , nr. <arv> ) juhib tähelepanu näidendi “ Suremine ” Borkmani-sammudele . “ Vana tamme ” võõra käsikirja omastamise lugu meenutab “ Hedda Gablerit ” . Jakobsoni mahukas loomingus on muidki ibsenlikke allusioone . Tema dialoog ja dramatism on samuti Ibsenile lähedased . Kuid ka Ibseni loomingus on mõjusid . “ Naine merelt ” on dramaatilise konfliktidee laenanud A. Dumas' draamast “ Võõras naine ” . Huvitav ibsenlik paralleel on Aino Kalda näidendi “ Mare ja ta poeg ” ( <arv> ) põhikonflikt . Ibsen oli Aino Kalda meeliskirjanikke , ta päevikutes on arutlusi ja tsitaate suure norralase loomingust . “ Mare ja ta poja ” puhul osutab ta Balthasar Russowi kroonikale , Eduard Bornhöhe “ Villu võitlustele ” , oma novellile “ Imant ja tema ema ” , samuti muule eesti ainesele . Ibseni ajaloolises draamas “ Østrati proua Inger ” tahab nimikangelanna kätte maksta maa vallutajale , taanlasest asevalitsejale , hukutab aga tahtmatult oma poja . “ Mare ja ta poja ” konfliktmotiivi kasutab ka Artur Adson näidendis “ Toomapäev ” . Motiiv on tegelikult väga vana , teisenenud läbi aegade , selle juuri võiks otsida antiiktragöödiaist , Medeia müütidest , kes ise oma lapsed hukkab . Motiivilt lähedasi traagilisi saatusi pakuvad ka Ibsenile eeskujuks olnud Põhjamaade saagad , taani klassik Adam Oehlenschläger , W. Shakespeare , J. W. Goethe “ Faust ” , kui nimetada olulisemaid . Läbinisti ibsenlik näidend on Eduard Vilde “ Tabamata ime ” ( <arv> ) . Leo Saalep pole saanud iseendaks ei kunstnikuna ega inimesena , vaid on oma saatusliku naise Lilli Ellerti auahnete ambitsioonide ja tegude ohver . Naine seob teda peamiselt seksuaalsusega , kuid on vajalik ka telgitaguse “ mänedžerina ” . Lilli Ellert meenutab Ibseni Rebekka Westi , kuid selle vahega , et kui Rosmer suutis Rebekkat õilistada , siis Leo Saalep Lillit mitte . Ka Saalepis endas pole Rosmeri õilsust ega intellektuaalsust . Päikesenaine Eeva Marland on allusioon Solveigile ( tõlkes 'päikese tee' ) , ainult et kui Eeva on läbinisti maine , siis Solveigis on ilmne ka taevalik Neitsi Maarja paralleel . Ibsenlik on kogu probleemiasetus , ülesehitus ja ühiskonna- ning kultuurikriitika , “ Noorte liidu ” prototüüpsus kaasa arvatud , samuti arusaam , et inimese saatus juurdub tema minevikus . Leo Saalepil , nagu ta rahvalgi , on see olnud vaene ja sünge , ning ime jääbki tabamata . Näidendil on ühisjooni ka Ibseni kunstnikudraamaga “ Kui me surnud ärkame ” . Lahkumine Eevast on Leole sama saatuslik nagu Rubekile lahkumine Irenest ; Vilde tõlgenduses : kunst sünnib armastusest , mitte auahnusest . Eeva juures kogeb Leo rahu , Irene tähendab tõlkes rahu . Vilde näidendis kordub Ibseni viimase draama oluline motiiv , kodumaale naasmine ja endise armastusega kohtumine . Mõlemad kirjanikud kogesid maapao kibedust ja kibestust . Nii Rubek kui ka Saalep on kunstnikuks sündinud . Saalep kaotab mõistuse nagu “ Kummituste ” Osvald . Mõistagi on Vilde draama suveräänne kunstitöö , tegemist on vaid ühiste motiividega . Ibsenlikke motiive ja allusioone esineb ka Vilde proosas . Villem Alttoa avas esmalt ühes raadioloengus , hiljem ka oma Vilde-monograafiates jutustuse “ Karikas kihvti ” suhted Ibseni “ Metspardiga ” . Need ilmnevad põhisüžees , käsitluses , tegelastes , eluvalede kontseptsioonis . Tõde ei suuda taluda ei Hjalmar Ekdal ega Hermann Lesta . Ka “ Karikas kihvti ” lõpeb nagu “ Kummitusedki ” peategelase hullumisega . Vaid naise ennastohverdav armastus suudab Hermanni lunastada , nii nagu Peer Gynti ja Leo Saalepigi . Sama lunastusmotiiv on “ Metspardis ” , kus süütu laps ohverdab end , et patused saaksid edasi elada . Vilde proosas on lunastava armastuse kandjad Virgu Anni , “ Peiu käsiraha ” Eeva jt. Hedda Gablerile on Vilde viidanud paroodias “ Suguvend Johannes ” . Koidula ja teiste klassikute epigoon , luuletaja Kullala korraldab “ autodafee ” , põletab oma vaimulapsi - luuletusi . Hedda tappis võõra lapse , hävitas Eilert Løvborgi käsikirja . Kullala on nõus oma käsitöölisest kriitiku tädipojaga , et ta luuletused polegi rangelt võttes tema enese omad . Ibseni Peer Gyntist , kes satub konflikti teiste ja iseendaga , sest ta ei olnud , ei tahtnud ega suutnud olla nagu teised , saab Lendava Hollandlase tüüpi sihitu eksleja , kes ei saa enam kunagi iseendaks . “ Peer Gynt ” tuli “ Vanemuise ” ja “ Estonia ” lavale <arv> , Tallinna Töölisteatris <arv> ja uuesti “ Vanemuises ” <arv>. Artur Rinne meenutab <arv>. aastate lavastust kui oma nooruse suurimat teatrielamust , mõistagi ka Griegi muusika tõttu ( mälestusteraamatus “ Laulud ja aastad ” , <arv> ) . Lavavariandi tõlkis Marie Under saksa keelest , <arv>. a. ilmunud raamatu aga juba norra keelest . Peale Underi õppis Ibseni pärast norra keele ära ka Georg Eduard Luiga , kelle tõlkes ilmusid <arv> “ Keiser ja Kalilealane ” ja “ Rahva vaenlane ” . Ibseni värssdraama on jälgi jätnud Underi ballaadide rütmi- ja stroofimustritesse , samuti kontseptsioonidesse , mineviku suuruse ja surve metafoorikasse . Eriti selgesti avaldub Ibseni mõju Underi ballaadis “ Merilehmad ” . Nagu Ibseni naine merelt , nõnda ka Underi merineid hoiatab : ära küsi - kahetsed . Ibsenliku allusioonina võib tõlgendada lubaduste andmist ja murdmist , Ibsenil näiteks “ Ehitaja Solnessis ” , Underil ballaadides “ Rändav järv ” ja “ Valge lind ” . August Gailiti Ekke Moori ema Needu algkujule - Peer Gynti emale Åsele - on kirjandusteadlased korduvalt osutanud . Romaani viimase trüki järelsõnas on Heino Puhvel üritanud selle kontseptsiooniga küll polemiseerida , aga ta ei veena . Mõneti suguluses on ka peategelased , Ekke Moor tuleb tagasi oma kodukülla Enekeni juurde nagu Peer Gynt Solveigi juurde . Mõnevõrra gyntlik karakter on ka Nipernaadi , kuid Gailit on oma kangelaste rännuteid komplitseerinud hamsunlike paralleelidega . Mõrsja röövimine pulmapeolt on ka üks Nipernaadi seiklusi Terikeste pulmas , mis jääb aga pooleli nagu enamik ta ettevõtmisi . Gyntlik on Nipernaadi kui fantaseerija ja unistaja , luiskaja . Mõistagi on gailitlikult omanäoline nende romaanide filosoofia . Solveigi-allusioon esineb ka August Mälgu <arv>. aastal ilmunud novellikogus “ Kadunud päike ” . Novellis “ Esimene maja ” tuleb Hädi oma hollandlasest armastatu Martini juurde tühjale saarele nagu Solveig Peer Gynti juurde mägedesse . Ka tema teeb seda vastu vanemate tahtmist , hoolimata külarahva suhtumisest . Mälgu allteksti täiendab Lendava Hollandlase ja teda lunastava Senta motiiv Richard Wagneri ooperilibreto põhjal , nagu Ibseni Gyntki ( Ibsen oli Wagneriga tuttav ) . See haakub ka Peer Gynti Hollandlase-loomusega , seda enam , et Hollandlase lugu oli Ibseni lapsepõlve meelisteemasid . Ibseni lunastava naisetüübi tausta moodustavad Neitsi Maarja , norra kirjandusest B. Bjørnsoni Synnøve Solbakken ja tema nimeandja , norra naispühak Sunneva ( Sunniva ) . Iseendaks saamise ja jäämise motiiv esineb rõhutatult ka Juhan Jaigi Saksa okupatsiooni aegsetes lasteraamatutes “ Hunt ” ja “ Nõiutud Tuks ” . Tuks on koer , kes tahab saada inimeseks , kuid pettub ja laseb end tagasi koeraks nõiduda , et selleks jäädagi . Hunt , uhke metsapeni , on Jaigi luules sõltumatuse sümbol . Lasteloos saab temast talupere sõber , kes oskab hästi eesti keelt . Nii on endaks jäämisel ka rahvana ja rahvusena püsimise alltekst . Avamata on A. H. Tammsaare loomingu ibsenlikud motiivid . Käsitletud on Knut Hamsuni ja Fjodor Dostojevski mõjusid kirjaniku loomingus . Jaan Kross on lahti kirjutanud “ Tõe ja õiguse ” faustliku tausta . August Strindbergi “ Preili Julie ” ja Tammsaare romaani “ Ma armastasin sakslast ” vahelist paralleeli on oletanud Lilian Vellerand retsensioonis “ Euroopasse - sakslase , Strindbergi ja armastusega ” ( “ Postimees ” <arv>. III <arv> ) , analüüsides teleteatri lavastust “ Ma armastasin sakslast ” . Ühine on seisuslikult ebavõrdne paar , aadlipreili romaan talupoisiga . Henrik Ibsenile vihjab aga romaanis ka kirjanik ise . Oskar leiab , et ei tema ega ta rahvas pole olnud ta ise , ei ole osanud endaks saada , veel vähem endaks jääda , “ nagu nõuab inimeselt keegi välismaine luuletaja ” ( “ Kogutud teosed ” XII , <arv> , lk. <arv> ) . Seejuures ironiseerib Tammsaare enda ja kaaskirjanike üle , kes kirjutavad rohkem kirjanduse kui elava elu põhjal . Kuid kirjanik ei idealiseeri ka “ elu ” , “ saviauku ” või “ kivimurdu ” loominguallikana . Oskar usub , et ta on elus esmakordselt tema ise , kui ta loeb oma surnud armsama lahkumiskirja . Ibsenlik on ka romaanis kujutatud isiklik ja rahvuslik minevikutaak , mis valitseb elu ja elavate üle nagu ka romaanides “ Tõde ja õigus ” I ning “ Kõrboja peremees ” - surnud elavad . Seejuures on ka Tammsaare käsituses minevik luuleline , mis annabki talle suuruse , kas või iroonilises tähenduses . Muide , epopöa üks tegelasi kannab selle “ välismaise luuletaja ” eestipärast eesnime Indrek . Jaan Kross peab seda küll Fausti nimeks , kuid arvestades suurromaani nimede üldist piibellikku etümoloogiat , võiks samahästi viia selle tagasi Ibsenile , kes sai oma nime märterpühak Henriku järgi . “ Tõe ja õiguse ” III osa lõpus esineb pööratud ibsenlik motiiv : patulaps Indrek annab oma emale Marile lunastavaid tablette . Mari on Valurikas , kannataja ema nagu nimelaenaja Neitsi Maarjagi . Kuid poeg jääb emata , mitte nagu evangeeliumides ja Ibseni “ Kummitustes ” . “ Tõe ja õiguse ” IV köites otsivad ka Indrek ja Karin lunastavat armastust , kuid Karin pole Tiina , lunastada saab see , kes lunastusse usub . Indrek kaotab usalduse , kui Karin nende abielu reetis . Ehitaja Solnessi lapsele antud ja unustatud lubadus korrata imet - panna veel kord pärg kirikutorni tippu risti otsa , tõusta veel kord kõrgele üle keskpärasuse , Jumala juurde , temaga kõnelda - esineb variatsioonina “ Tões ja õiguses ” . Solnessil ime peaaegu õnnestub , kuigi ta surnuks kukub . “ Tõe ja õiguse ” II osa lõpus ime sünnib , jalutu laps hakkab käima , kui Indrek talle peale Jumala , Jeesuse Kristuse ja inglite tõotab ka iseenese . See on ime , mille tegi korduvalt teoks Kristus , nagu me evangeeliumidest teame . Kirjanduses on see korduv , rahvusvaheline motiiv , esineb näiteks Dostojevskil ( Liisa “ Vendades Karamazovites ” ) , Sigrid Undsetil ( Ingunn “ Olav Audunipojas ” ) , Stefan Zweigil jt. Ibseni paralleele esineb juba Tammsaare üliõpilasnovellides . “ Üle piiri ” Hedvigis ( “ Metspardi ” noore kangelanna nimi ) on mõndagi Ibseni Norast , kuid ka Solveigist . Tammsaare Hedvig tuleb nagu Solveig oma armsama juurde ise ja lahkub nagu Nora . Tahab saada iseendaks nagu Noragi , leida eneses jõudu vastu seista eluvaledele ja ühiskonnale , mis neid fabritseerib . Seejuures toetub ta “ rahva vaenlase ” doktor Stockmanni kuulsale lausele : kõige tugevam on see , kes on üksi , s.o. väljaspool süsteemi . Tammsaare kangelanna versioonis kõlab see nõnda : “ Üksi , iseseisev , enese päralt olla - mis oleks veel ilusam ! Virgud kui koidutuul merede taga ja uinud kui suine öö laias laanes ” ( “ Kogutud teosed ” II , <arv> , lk. <arv> ) . Kuid juba Ibseni Brand koges , et üksikut , süsteemivälist inimest ei oota võit , vaid hukkumine . Hedvig ei suudaks taluda üksindust , kui ta laps peaks surema , selles on ta kindel . Tammsaare suhe Ibseni ideedega pole poleemiline , vaid edasiarendav . Seepärast pole ka novelli lõpp vihje õnnelikule puändile , nagu arvab järelsõna autor Erna Siirak , vaid uks jääb avatuks nagu “ Nukumajas ” : kas Robert suudab teostada armastuse ime ? Vastutuse ta ju enesele võtab . Samas kuulutab novell üldse ( tegelikult kõik kolm üliõpilasnovelli ) uue moraali , uue usu ja armastuse sündi . “ Metspardiga ” on sugulust Tammsaare lasteraamatul “ Meie rebane ” . Ats ütleb “ minu oma rebane ” nagu Hedvig “ minu metspart ” . Mõni kriitik on selles Hedvigi lauses näinud omandavat egoismi . Pigem on tegemist siiski armastusega . Mõlemale lapsele on metsloom kõige kallim varandus . Mõlemas teoses kogeb laps elu teist palet , surma . Hedvig ohverdab oma metspardi eest armastatud isale iseenese , sest et viimane kahtles , kas ta seda teeks . Moraalifilosoofilises plaanis ei vääri lunastust keegi peale tema . Atsile jääb eluks ajaks meelde rebane ja selle surm . Tammsaare läheneb huumoriga motiivile “ surm on patu palk ” : surema peab kukk , kes hakkas vastu oma leivavanemale , ja rebane Mossa sureb seepärast , et kuritarvitas oma loomuse kohaselt vabadust . Mõlema , kuke ja rebase surmas on kaudselt süüdi poiss Ats , kes õpib tundma vastutust , mida tundis Hedvig , kui valis surma . Tammsaare on kirjutanud <arv>. aastal Ibseni “ Metspardi ” lavastusele “ Estonias ” arvustuse ( “ Kogutud teosed ” XV , <arv> , lk. <arv>-<arv> ) , milles ta kujundlikult , võrdpiltide kaudu avab ibsenlikku kunsti , selle luulejõudu . Tammsaare eelistab Ibsenit tollal moes olnud Maeterlinckile , kes teatavasti pälvis Nobeli preemia <arv>. Ta leiab , et Ibsen oskab minevikule toetudes tunnetada elu ja liikumist , püüdlusi , kuigi minevik on liikumatu . Ibsenlikku kunsti võrdleb ta maaliga , mis üheainukese seisakuga kogu võitluse silme ette toob . Väga tammsaarelik on võrdlus helidega : Ibseni vaikuses kostab murdlainete kohin fjordides , vaikuses ja rahus kuuldub tormile hukutaja . Näitlejailt nõuab Ibsen Tammsaare arvates kõige peenemaid toonivarjundeid , mida tabab ainult muusikaline kõrv . Ibsenlikku algupära on ka “ Noorte liidust ” pärit väike detail , mida võimendas Mati Undi Tammsaare-instseneering “ Taevane ja maine armastus ” : “ Tõe ja õiguse ” V osas arvab vana Andres , et inimese selja taga seisab Jumala ingel sel hetkel , kui ta loobub kurjast teost . Ingel takistab , keelab tegu sooritamast . Tammsaare tõusikuvaen , milleks pakkus ehedat materjali tema aeg , ei seostu ainult Hamsuni , vaid ka Ibseni loominguga . Ibsen ründab tõusikut “ Noorte liidus ” ja “ Ehitaja Solnessis ” . “ Tõe ja õiguse ” V osas võib aimata ka väikest vastulauset Ibseni näidendile “ Kui me surnud ärkame ” . Ibseni surnud leiaksid , et nad polegi elanud . Veoautoga , “ tõllaga ” kirstus kalmistule sõites ütleb Andres vaimus oma Krõõdale , et sellest pole midagi , et me oleme juba surnud - soosillast sai siiski maantee , meie elu ja töö polnud asjatud . Ristikivi paroodiast “ Solveigi monoloog ” on väljaandjad märkinud , et novell põhineb “ võõral ainel ” . Pala pole Ristikivi parim - pilgata ja parodeerida on kergem kui ideaali luua - , kuid vaimukas ja leidlik , iseloomulik ilmumisajale , milles oli palju reetmist . Ibseni Solveigi ja Penelopet on kõrvutanud Reet Neithal . Ühist on neil naiselikus tegevuses , kudumises ja ketramises , millega nad ooteaega täidavad . Kummagi elukangas ja elulõng on raisatud elusaatuse võrdpilt , kuid selles on ka väärtusideaal : Odysseus tuleb koju ja paneb kehtima korra oma kuningriigis , Solveig lunastab Peeri . Elu pole kunagi asjatu . Gyntlikku filosoofiat leidub ka Ristikivi Tallinna-triloogias . Jüri Sääveli muutumatu iseolemine inimesena ja eestlasena on sümpaatne , olgugi see kohati paindumatu ja jäik . Tema unistus maast ja majast puruneb , härraskorterist jõuab ta taas agulisse . Veel selgema ringi teeb Jakob Kadarik , kes oli peremees võõras majas . Nagu Peer , jääb temagi keskpäraseks heas ja kurjas . Juulius Kilimit läheb teele nagu Peer , et saada karjapoisist kuningaks ( vrd. kuningas Taavet ) . Temagi dilemma on eesmärgitunnetuse ebamäärasus : saamata iseendaks , on ta pigem nagu teised , kuid tema jõuab ehitada agulisse avara , õhurikka maja ja teostada end vaimus - ta noorusluulet hakatakse viisistama . Ta ei loovuta oma ideaale , kuigi Suur Maletaja Elu liigutab tedagi nagu Ibseni Suur Kõver Peeri . Just selles triloogia osas viitab Ristikivi ise Ibsenile : Sagritsa hüüdnimi Kõver ei pärine norralaselt . Ibsenlikke probleeme on oma vaatepunktist arendanud Mati Unt lavastustes “ Kummitused ” ( Noorsooteatris ) ja “ Norbert ” ( Draamateatris ; <arv>. a. valmis sellest ka telefilm ) . Viimane on “ Nukumaja ” lühendatud teisend , mille kõigis rollides on teostatud soovahetus . “ Norbert ” pole Ibseni paroodia , pigem pilab Unt radikaalfeminismi . John Gabriel Borkmani sammud on inspireerinud ka Karl August Hindrey näidendit “ Raidaru kirikumõis ” . Teost on arvustustes nimetatud põhjamaiseks . Näidendis marsib Borkmani sammudega pastoriproua Ludmilla Jool , kes on koju saabunud moraalselt kahtlastelt teedelt . “ Borkmani ” põhikonflikti meenutab ka kahe naise , Ludmilla Jooli ja ta sugulase , majapidaja Anne armastus pastor Martin Jooli vastu . Väikese ilma tekstita stseeni on juurde kirjutanud Jaan Tooming oma lavastusse “ John Gabriel Borkman ” . Näidend ei lõpe õdede leppimisega Borkmani surnukeha juures nagu Ibsenil , vaid pisikese piknikuga , kus noor Borkman jaotab oma tähelepanu kahe daami vahel . Kütkestatud on ta ikka veel endast vanemast kaunitarist , noor neiu ootab kõrvaletõmbunult oma aega . Kõik kordub , niihästi pangakrahhid , inimsuhted kui ka nendest võrsuvad saatused , näib olevat lõppmoraal . Mats Traadi novellis “ Kartaago kiirrong ” ( <arv> ) tunnetab kangelanna , soome-rootsi luuletaja Edith Södergran surma nagu John Gabriel Borkman : ka tema südamest haarab kinni jäine , ei - raudne käsi . Enel Melbergi romaanis “ Armastuse arheoloogia ” on taas võrdlus “ Peer Gyntiga ” . Nooriku truudusetus ei puhke pulmaõhtult põgenemisega nagu Ingridil , vaid pisut hiljem . Bernard Kangro on kasutanud Ibseni Suure Nööbivalaja ja Mika Waltari Suure Illusiooni mõisteid oma loomepsühholoogiat tutvustavas esseedevalimikus “ Härjanädalate aegu ” , nimelt palas “ Sümpoosion Musta Mnemosyne juures ” . Jüri Talveti luuletuses “ Võlg ” ( kogudes “ Hinge kulg ja kliima üllatused ” , <arv> , ning “ Eesti eleegia ja teisi luuletusi ” , <arv> ) on naljatlev värsipaar seotud suure norralase nimega : Kuid isegi Norras , möirgas Ibsen , polnud asjad kaugeltki korras . See on parafraas eesti kõnekäänule “ korras nagu Norras ” . <arv>. aasta redaktsioonis on Ibseni protest olevikuline , Ibsen “ möirgab ” kestvalt , igavikuliselt . Reisikirjas “ Teekond Hispaaniasse ” mõtiskleb J. Talvet kirjanduse arenguteede üle , jõudes järeldusele , et realistliku kirjanduse õitseaeg oli tegelikult lühike , kasutusele tulid taas märgid ja sümboolika , mida viljeldi keskaja kirjanduses . Üldistust konkretiseerib Talvetil Ibseni näide , kes romantilisest sümbolismist realismi kaudu jõudis sümbolismini . Eestis nagu mujalgi on imetletud ibsenlikku fenomeni , ta loomingu igikestvat kulumatust . Eestiski on ta oma autor , kelle teosed on pidevalt laval . Nooremad kriitikud ( näiteks Jaanus Kulli ) on küll arvamusel , et lavastajatelt nõuavad ta abielulood pingutusi , et neid huvitavalt ja kaasaegselt kujutada . Sellele on vastu vaielnud Lilian Vellerand ja allakirjutanu : näiliselt “ vanamoeline ” ( nagu seda olevat psühholoogiline draama ja teater ) , on ta ometi aktuaalne , nagu kinnitavad ka lavastused ja arvustused Norras , Soomes ja paljudes teistes maades . Arvo Alas ja Ülev Aaloe on Ibsenit pidanud enigmaatiliseks . Ilmselt peitub vastus Ibseni poeetilises võlus , eriti aga inimeste ja inimsaatuste kujutuses , probleemide ja filosoofia üldinimlikus ajatuses , milles Ibseni kaasaeg ja tollane päevakajalisus on taandunud taustaks ja raamiks . Kõige ibsenlikum , kirjaniku aurale vastav lavastus Eesti teatris on olnud Katri Kaasik-Aaslavi “ Väike Eyolf ” Viljandi “ Ugalas ” . Huvitav oli see ka “ Vanemuises ” Jaan Toominga käe all . Soome publik polevat “ Väikest Eyolfi ” näinud , seda peetakse liiga sümbolistlikuks . Silmapaistvad on olnud ka Kaasik-Aaslavi teised Ibseni-lavastused : “ Hedda Gabler ” Draamateatris ja “ Naine merelt ” Linnateatris . Tundub , et Ibsenil on teatris veelgi tulevikku . Nii nagu ta on kaasas olnud ka eesti kirjanduse küpsuse teel , andes ideid ja impulsse , mõjutades kirjanikke ja ärgitades neid otsima uusi , senisest erinevaid lahendusi . Kirjandus  <arv>. aasta kevadel ilmus ammu lubatud ja kaua oodatud “ Peer Gynti ” teine trükk . Marie Under avaldas oma esimese tõlkeproovi katkendi “ Åse surm ” ( norra vanas kirjaviisis Aase ) <arv>. aastal ( “ Looming ” nr. <arv> ) . <arv>.-<arv>. aasta hooajal “ Estonias ” ja “ Vanemuises ” lavastatud variant oli tõlgitud saksa keelest , <arv> ilmus ka originaaltõlge põhjalikult ümbertöötatud raamatuversioonist . Marie Underi tõlget on tulevane luuletõlkemeister August Sang pidanud üldiselt rahuldavaks ( “ Eesti Kirjandus ” <arv> , nr. <arv> , lk. <arv>-<arv> ) . A. Sang möönab , et Underi tõlkes on haaravaid , eesti värsitõlkele haruldasi lõike , nagu “ Åse surm ” . Kuid kriitiku hinnangul on tõlge kohati ka masinlik , kiretu , kaine ; kannatanud on selgus , lihtsus ja ilu . Sellega tuleb nõustuda ka üle poole sajandi hiljem . Mõnigi eesti luuletaja , tunnustatud luuletõlkija , on jõudnud kuluaarides kahetsust avaldada , et tõlget pole uuendatud . A. Sang heidab tõlkele ette liigset verbalismi , eriti dialoogides , mõtteline tõlge olnuks parem . Tõlkekeeles tähendab Sang keeleuuenduslikke äärmusi ja ärkamisaegsust ( hullula ) . Ka ei ole ta rahul sufiksi- ja irdriimi kasutamisega koos täisriimidega . Mööngem , et korrektiivid teeksid rõhu ja rütmi paremaks . Teise trüki toimetaja Georg Grünberg oleks teksti keeleliselt julgemini võinud redigeerida . Teatridki on teinud Underi teksti ainult keelt moderniseerivaid pisiparandusi ja nende panus on enamasti piirdunud teksti kärpimisega . Värsstõlke näite , Soria-Moria lossi kirjelduse , on toonud Helgi Pukk raamatus “ Põhjamaade kirjandus I ” ( <arv> ; tõlge on tehtud soome keelest ) . Selles on tabatud poeetilis-unistav toon , kuid luulekogemuse ja -vilumuse puudumise tõttu jääb see rütmilt ja lennukuselt Underile alla . “ Peer Gynt ” oma uues kuues on siiski esinduslik tänu Herald Eelma illustratsioonidele ja Mai Eineri saagalik-pidulikule kujundusele . H. Eelma kui illustraatori tugevus seisneb ta täpses tekstitunnetuses ja üldistusjõus , mis on omane ka Ibseni-illustratsioonidele . On ju need loogiliseks järjeks “ Tõele ja õigusele ” , “ Kalevalale ” , “ Nils Holgerssonile ” . Kogutervik on stiilne ja poeetiline , kohati jääb aga vajaka mitmekihilisusest , eriti nimikangelase karakteri osas . Et puudub eesti Ibseni-monograafia ja pole ka vastavat tõlget , pärinevad kommentaarid peamiselt Marie Underi esmatrüki järelsõnast ja teatrite kavalehtedelt . Helgi Puki koolidele mõeldud käsitlus lähtub soome versioonist , on tublisti lihtsustatud ja ühekülgne , näiteks on mööda vaadatud Peeri mütoloogilisusest . Tavaliselt on viidatud , et Peer pärineb norra rahvaluulest , teksti on tõlgendatud kui individualismiidee ja marunorralikkuse karikatuuri , kangelast on nähtud kompromissinimesena vastukaaluks Brandi fanatismile . Folkloorne Peer pärineb Asbjørnseni teisest haldjajuttude ja rahvapärimuste kogumikust . Folkloorsest Peerist on Ibseni tekstis kohtumine Kõveraga , kes end ise nimetab Suureks , ja poistepuudusest peast segaste karjapiigadega , kes pakuvad end suurtrollile . Folkloorne Peer on muinasjutuvestja ja naljameister , lorilugude ja pilajuttude autor , folkloorne selleski mõttes , et kujutleb või tunneb end osalisena vanades lugudes . Ibseni Peerile on peale selle omased unistav-lüüriline elutunnetus ja haruldane fantaasiaküllus , poeetiline jõulisus , argirealismist erinev vaimulaad . Temas on ka norra Tuhkapoissi , rõõmsameelset lolliks peetud nooremat venda , kes terava mõistuse ning huumoriga võidab oma printsessi ja kuningriigi . Ja teistki , traagilist muinasjututegelast , Kullervo hingesugulast , kelle kätes äparduvad kõik argitööd ja ettevõtmised . H. Eelma illustratsioonides kriipsutab seda alla Peeri tõe tunnetamine , paradokslik narritarkus . Kaanepildi Peer Gynt on riiukukk , kiidukukk , külakukk-võrgutaja , kes tähtede teele siirdudes on uljas ja pakatab noorusjõust , kuid kes pole poeet . ( Või siiski - Tähetee jalge ees ? ! ) Peeri relv külakaklusteski oli aga sõna , ta polnud rusikakangelane . On ju mõtestamata rügamine ja emotsionaalne piiratus samuti pahe . Ibseni Peer on läbinisti norralane , talupoeg , väljarändaja-asunik , ettevõtja , haritlane , teadlane , diplomaat , meremees , sõdur jne. Kuid ta on ka kosmopoliit ja ta pankrot kosmopolitismiparoodia . Ta dilemma , kas olla ise või olla nagu teised , teose filosoofiline telg , on keeruline ka seetõttu , et valik ei olene alati ainult temast , surve on tugev . Folkloorne oli Peer iseenda jaoks . Uusaja ideoloogilis-poliitilistes võitlustes on iseolemist alati idealiseeritud ( isiksus , rahvus , riiklus ) , nagu ka mõnitatud , mida Ibsen toonitabki . Peeri vaevab ja hirmutab just isiksuse kaotus dialoogides Nööbivalajaga , ühtesulamine massi ja massiinimesega , kellele toetusid ühiskonnauuenduslikud teoreetikud . Ühtesulamine kõiksusega , igatsus puhata igavest und Norra kõrgmägedes teda ei kohuta . Peer reedab kõike ja kõiki , kõige enam iseennast , kuid milleski jääb ta ustavaks oma ideaalidele , temast ei saa trolliprintsi , kuigi ka mitte keisrit . Ainestik pärineb vanast näidendist “ Haldjapulm ” , mille autoriks oli Ibseni sõber kirjanik Botten-Hansen . Maailmakirjandusest on Peerile lähedane Lendav Hollandlane ( Ibseni meelislugusid ta lapsepõlves ) , sihitu eksleja , sest ta pole osanud leida eesmärki , teha õigeid valikuid . Üks eeskujuteoseid on ka Miltoni “ Kaotatud paradiis ” , Solveig kui Eva vastand on pälvinud kriitikute tähelepanu , leiab ju Peer oma kaotatud ( lapsepõlve ) paradiisi armastava naise südames . Lähedane on ka “ Faust ” , eriti lõppstseenis , Solveigi vaidluses Nööbivalajaga , nagu ka tunnetuslikes printsiipides . Mõistagi on tekstis palju päevakajalist , mistõttu on lavastades isegi kombeks olnud kärpida neljas vaatus tervikuna . Kuid köidab suur poeesia , üldinimlikud ja luuleväärtused , seda ka laval , kus värssdraamat leidub üha vähem , isegi Shakespeare'i on hakatud “ tõlkima ” proosasse . Eesti kirjandusse on “ Peer Gynt ” andnud palju impulsse , alates lihtsatest tsitaatidest ja allusioonidest kuni suurte motiiviteisendusteni . Mõned peajooned . Nipernaadi ja Ekke Moori gyntlikkus on hõlpsasti äratuntav põhitüübis ja eluringides , ema Needu ja ema Åse paralleeli on korduvalt kriitikas esile tõstetud . Gyntlik on Nipernaadi pruudirööv Terikeste pulmas ; ta naise nimi Inriid on Ibseni Ingridi teisend . Marie Underi ballaadidesse on “ Peer Gynt ” laenanud rütmi- ja stroofimustreid , ehk pärineb siit ka huvi folkloorse ainese ning selle dramatismi vastu . Hüüdnime Peer Gynt on pälvinud eesti kirjanikest Karl Ast-Rumor oma rahutu (pagulas)elukäiguga . Novellis “ Kuldlind ” ( <arv> ) on ta käsitlenud Åse surma ja Solveigi laulu motiivi . Erinevalt Ibsenist tõstab ta esile Ema , mitte Solveigi laulu . “ Peer Gynti ” uustrükk on kultuurisündmus , ei tunne ju enamik eestlasi praegu enam Ibseni tervikteksti , vaid lavavariante . Ehk jõuame meiegi kord tervikuni laval , nagu Pariis , Berliin jt. Seda vääriks eriti viies vaatus , ibsenliku dialektika meisterpilt , väärtuste muutmise ja jäävuse seadus . Bjørnstjerne Bjørnsoni ( <arv>-<arv> ) nimi ütleb tänapäeva nooremale lugejapõlvkonnale vähe , sest pärast II maailmasõda on lisandunud ainult kaks uustõlget . Poleemika kirjaniku loomingu ümber on kestnud kaua . Norra uuem kirjandusteadus on väärtustanud kirjaniku loomepärandi mitte üksnes kultuuriloolisena , vaid rõhutanud üldinimlikkust , mille aluseks on kirjaniku noorusaegade kristlik vaatepunkt eelkõige nn. talupojajuttudes . <arv>. aastast toimub Bjørnsoni koolilinnas Moldes talle pühendatud rahvusvaheline kirjandusfestival , kuhu oli kutsutud osavõtjaid kõigist Põhjamaadest , Eesti kaasa arvatud . Veel <arv>. aastail tähendas Põhjamaade kirjandus eesti lugejaile uut kultuurisõnumit , uudne oli eelkõige inimesekujutus . Ka Bjørnsoni proosa- ja draamalooming on mitmeti mõjustanud eesti kultuuri- ja ühiskonnaelu . Käesolevaga on püütud koos Bjørnsoni loomingu tõlkeloo ja kriitikaretseptsiooniga tutvustada ka tema loomingu põhiprobleeme . <arv>.-<arv>-ndad aastad <arv>. aastal ilmus eesti esimeses kirjandus- ja perekonna-ajakirjas “ Meelejahutaja ” ( nr. <arv>-<arv> ) “ Björnstjerne Björnsoni Norra maa külajutt “ Sünnove Solbakken ” ” . Selle saatesõnas ( nr. <arv> , veergudel <arv>-<arv> ) “ Juhatuseks eespool seisva jutule “ Sünnove Solbakken ” ” on öeldud , et jutu tõlkega tahetakse osa võtta suurmehe juubelist , mida tähistatakse Norras ja kogu haritud ilmas : “ Meie enda haridus on alles noor , rahvuslikud tundmused alles tärkamas , ehk elustab ja vaimustab ka meid säherdune osavõtmine ja edendab meid meie raskel teel . ” Edasi on märgitud , et tähistatakse õigupoolest kaksikjuubelit : kirjaniku sünnist möödub <arv> , jutu esmatrüki ilmumisest ( <arv> ) <arv> aastat . “ Synnøve Solbakkeni ” tõlget “ Meelejahutajas ” pidas Rudolf Põldmäe “ esimeseks realistliku kirjanduse tõeliseks meistriteoseks eesti keeles ” ( “ Läbi kahe sajandi ” . Koost . J. Peegel . Tallinn <arv> , lk. <arv>-<arv> ) . Tänane norra kirjandusteadus on osutanud romantismist pärinevatele joontele selles jutustuses , mida käsitatakse ka lühiromaanina . Teoses võitlevad kristlik ja saagalik-paganlik kultuur ning see on mõjustanud Sigrid Undseti , Selma Lagerlöfi ja Trygve Gulbransseni loomingut . Bjørnsoni proosast on see armastatumaid ja teostuselt meisterlikumaid töid . “ Meelejahutaja ” artiklis on nimetatud ka tema külajutte “ Arne ” ( <arv> ) ja “ Rõõmus poiss ” ( <arv> ) kui norra kirjanduse kõige loetavamaid ja armastatumaid teoseid . Artikkel tutvustab värvikas sõnastuses Norra loodust ja kirjaniku suuri teeneid võitluses Norra iseseisvuse eest . Bjørnsoni populaarsust norralaste rahvusteadvuse loojana ja talupojademokraatia juhina iseloomustab võrdlus , et ta nimi on samaväärne Norra lipu heiskamisega . On rõhutatud : kirjanik väärib , et ka eestlased teda tunneksid , et kontaktid teiste rahvaste kultuuridega rikastavad rahvuskultuuri , et iga rahvas , kes õpib tundma oma rahvuslikke iseärasusi , hakkab lähenema enam-haritud rahvastele . Artikli autor näeb “ imelist elu saladust ” dialektilises ühtsuses : see , mis lahutab , s.t. rahvuslik omapära , samal ajal ka ühendab rahvaid , ja see ongi internatsionaalne kultuur : “ see on haridus iga rahva enese iseloomu põhjusel ” ( s.t. alusel ) . Nõnda on eesti kirjanduspublitsistlikus mõttes vist esmakordselt programmiliselt sõnastatud noore eesti kultuuri internatsionaalsuse printsiip . Tõlkija pole näinud oma ülesannet mitte enam mugandamises , et täita lünki algupärases ilukirjanduses , vaid rahvuskirjanduse rikastamises ning lugeja maailmakirjandusliku silmaringi avardamises tõlkekirjanduse kaudu . Sõnastatud on see soovina tutvustada eestlastele Põhjamaade rahvaste loodust ja elu , mis sarnanevad meie omadega . Tõlkija muretseb ka , et jutu esteetilised väärtused ja ilu , mis norra keeles olemas , tõlkes kaotsi ei läheks , sest “ see on luulelik ja kena lugu ” , millest loodetavasti ka meie lugejad “ magu ” saavad . Tõlge on omas ajas heatasemeline . Solbakken on tõlgitud kui “ Päikesemägi ” ( <arv>. a. on Gustav Suits leidnud vasteks “ Päikesenõlva ” ) . Saateartikli stiili järgi võiks tõlkijaks oletada Friedrich Wilhelm Ederbergi , kelle eestinduses on ilmunud vene kirjandusklassika samalaadseid teoseid ( N. Gogoli “ Jõuluöö ” , I. Turgenevi “ Bežini aas ” ) . <arv>. aasta “ Meelejahutajas ” kuulub talle L. Tolstoi esmatõlge , ka tutvustas ta ajakirjas paljude Venemaa rahvaste elu . “ Synnøve Solbakken ” ilmus B. Bjørnsoni esimese tõlkeraamatuna A. Hermsi vahenduses pealkirjaga “ Päivila Synnøve ” <arv>. aastal . “ Päivila ” ja fennismid tekstis lubavad oletada , et tõlge on tehtud soome keelest . Esmatõlke “ kena luuleliku iluga ” võrreldes on see kuivavõitu , esteetilisest küljest kahvatu . <arv>. aasta “ Meelejahutajas ” ( nr. <arv> , lk. <arv>-<arv> ) ilmus “ Norra luuletaja ” Bjørnsoni “ Isa ” . Vormimeisterlik lühipala oma karmi elutõe ja sellest tuleneva sotsiaalse eetika ning inimliku soojusega on eri tõlkijate ( J. Klauren , A. Paulmeister , A. Aitsam , J. Täht jmt. ) vahendatuna ilmunud <arv> korda , seega kõige enam trükis avaldatud Bjørnsoni teos eesti keeles . Esmatõlke tegijaks võiks oletada G. E. Luigat , kes umbes samal ajal avastas eesti tõlkekirjandusele Hans Christian Anderseni muinasjutud . Tõlkija anonüümsus viitab küll pigemini kellelegi toimetuse liikmetest , F. W. Ederbergile või Jaan Bergmannile . Kuid G. E. Luiga toimetatud perioodikaväljaannetes ( “ Päevaleht ” , “ Aeg ” , ajakirjad “ Kodu ” ja “ Eesti Kodu ” ) on igatahes avaldatud mitme autori tõlkes Bjørnsoni jutustusi ; toimetaja ise tõlkis Ibsenit . Ka tänane norra kirjandusteadus on hinnanud “ Isa ” kunstiväärtust kõrgelt , põhiprobleemidena on esile tõstetud inimese tahet asetada end väljapoole Jumala tahet ning soovi elada edasi oma järeltulijates . <arv>. aastal ilmus “ Sakalas ” ( nr. <arv>-<arv> ja <arv>-<arv> ) “ Öövind . B. Bjørnsoni külajutt ” ( originaali pealkiri “ Rõõmus poiss ” on asendatud peategelase Øyvindi nimega ) . Ümberpanija Johannes ( Juhan ) Liiv juhib ringvaates “ Eestimaalt ” ( “ Sakala ” nr. <arv> , <arv>. mai ) tähelepanu teose kirjanduslikele väärtustele , ühtlasi ka “ Meelejahutajas ” varem ilmunud “ Synnøve Solbakkenile ” . ( Liivi Björnsoni-retseptsioonist lähemalt allpool . ) Uusi teid otsiv eesti kirjandusteoreetiline mõte on toetunud ka B. Bjørnsoni vaadetele , nimelt rahvaelu tundmaõppimise printsiibile ( Kaarel Krimm , “ Eesti algupäralisest kirjandusest ” . “ Virulane ” <arv> ) . <arv>. aastal on K. Krimmilt ilmunud “ Sakala Lisas ” ( nr. <arv> , lk. <arv> ) “ Bjørnsoni järele ” luuletus “ Heal meelel ” . See on rahvalaulupärane , huumorisse peidetud lüüriline armastusmotiiv : puu keelab urbi põhjatuulele , õisi suvetormile , küpsed marjad loovutab “ heal meelel ” noorele neiule . Tõlge on säilitanud rütmi ja riimi- ning stroofimustri , sõnastatud korrektses värsis . Luuletuse tekst pärineb Bjørnsoni jutustusest “ Arne ” ( kirjanik ise ei ole seda avaldanud väljaspool konteksti ) , mis eesti keeles ilmus esmakordselt <arv>. a. “ Postimehes ” ( nr. <arv>-<arv> ) , algus Juhan Liivi , põhiosa ( alates <arv>. numbrist ) Artur Paulmeistri tõlkes . <arv>. sajandi viimasel kümnendil algas Venemaal Bjørnsoni loomingu hoogne tutvustamine , mis elavnes veelgi <arv>. sajandi algul seoses Bjørnsoni ühiskondliku tegevuse ning talle <arv>. aastal antud Nobeli preemiaga . Vene keelde tõlgiti väga lühikese aja jooksul kogu Bjørnsoni looming , välja arvatud luule . Tema näidendeid mängiti Peterburi ning Moskva teatrilavadel . Lätis tutvustati Bjørnsonit alates <arv>. aastast . Ajakirjas “ Austrums ” ( “ Koit ” ) ilmus artikkel tema kohta ja novelli “ Raudtee ja surnuaed ” tõlge . <arv>. a. on ajaleht “ Dienas Lapa ” ( “ Päevaleht ” ) tutvustanud näidendit “ Pankrot ” . Aastatel <arv>-<arv> on antud välja Bjørnsoni kirjatööd kolmes vihus . Nagu Eestis , nii ka Lätis tekkis raskusi tsensuuriga Bjørnsoni tõlkimisel ja lavastamisel . <arv>. aastal ilmus anonüümselt tõlkijalt lühendatud ja mugandatud ( leedu nimedega ) “ Rõõmus poiss ” ka leedu keeles . Nendel aastatel on Bjørnsoni loomingut ja ta poliitilist tegevust ning panust Euroopa ja kogu maailma progressiivse ühiskondliku mõtte arengusse tutvustatud suhteliselt elavalt ka Eestis . Ajaleht “ Algus ” avaldas <arv>. aastal ( nr. <arv> ) sõnumi : “ Norramaa kuulsam luuletaja ja rahvamees Björnson on oma isamaaga riidu läinud ” , valgustades kirjaniku kodumaalt lahkumise poliitilist tausta . <arv>. aastal avaldas Jüri Reinvald “ Virmalise ” lisas ( nr. <arv> ) “ suure Norramaa lauliku ja kirjaniku ” desarmeerimis- ja rahuüleskutse “ Seadus , mitte sõda ” . On avaldatud ka kirjandusloolisi tutvustusi kirjaniku elu ning loomingu kohta . Otto H. Münther on venekeelsete allikate põhjal ära märkinud “ Björnstjerne Björnsoni <arv>-aasta sünnipäeva , mida pühitseti Christianias ja kogu Norras esmaspäeval , <arv>. novembril õige suurepäraliselt ” ( “ Teataja ” <arv>. XI <arv> eralisa ) . “ Teataja ” lisalehes “ Kirjandus ja Teadus ” ilmus O. Müntheri sulest <arv>. aastal ( lk. <arv>-<arv> ) ka artikkel “ Uuemad voolud Põhjamaade ilukirjanduses ” . Münther hindas Bjørnsoni loomingust külajuttude realismi ja eriti “ kõlbelist eesmärki ” , tutvustas ka näidendeid , milles tõstis esile karaktereid ja tegevust , kritiseeris aga “ pilditerviklust ” , s.t. kompositsiooni . Samateemalise ettekandega esines Münther <arv>. aastal Eestimaa Rahvahariduse Seltsis . Külajutte ja väikepalasid ilmus eri tõlkijatelt ( ka uustõlgetena ja kordustrükkidena ) pidevalt perioodikas . Väga populaarne on olnud näiteks humoorikas , eesmärgiteadlikkust ja -kindlust rõhutav “ Hädaohtlikud kosjad ” ( “ Kardetav kosimine ” , “ Kardetav kosjaretk ” jt. variatsioone ) , samuti “ Truudus ” ja “ Kotka pesa ” . Viimast peab tänane norra kirjandusteadus võrdväärseks “ Isaga ” , eriti hinnatakse selle lõppmoraali : on hea , et mõned asjad on nii kõrgel , et inimene neid kätte ei saa . Anton Jürgensteini uustõlkes ilmus ajakirjas “ Linda ” ( nr. <arv>-<arv> ) “ Rõõmus poiss ” , kes seekord on saanud nimeks Eivind ( &lt; Øyvind ) . “ Postimehes ” jm. on Bjørnsoni novelle tõlkinud Maximilian Põdder , kes peale “ Kardetavate kosjade ” on eestindanud ka suurepärased autobiograafilised lastejutud “ Karukütt ” ja “ Blakken ” ( “ Võik ” ; A. Vöölmanni tõlkes ka “ Linalakk ” ja “ Kõrb ” ) . M. Põdderi tõlgitud on ka “ Thrond ” ( “ Postimehe lõbulisa ” <arv> , lk. <arv>-<arv> ) - seda on kirjanik ise nimetanud sümboolseks kui esimest ilukirjanduslikku teost , mida tunnustasid ta sõbrad ja ametlik kriitika ning mis otsustas lõplikult tema kirjanikukutsumuse . Sümboolne on ka novelli ideoloogiline struktuur : Throndi võitlus oma kunsti eest ning heade ja kurjade jõudude heitlus ta muusikas . Bjørnsoni sõnastusstiili ilu ning eetiline jõulisus avalduvad juba selles pisipalas , kus rõhuasetus on sellel , et kõige olulisem elus on eesmärgikindlus . “ Thrond ” on tänini kirjaniku paljude novellivalimike visiitkaardiks . Rööbiti talupojajuttudega on avaldatud ka nn. linnaainelisi , probleemidelt ja filosoofialt mõneti erinevaid jutustusi , nagu “ Elumõistatus ” Peeter Grünfeldti tõlkes ( “ Aeg ” <arv> , nr. <arv>-<arv> ) . A. Vöölmanni koostatud ja tõlgitud valimik “ Novellid Põhjamaa kirjandusest ” pakub Bjørnsonilt kolm pala : “ Thrond ” , “ Kõrb ” ja “ Hädaohtlik kosimine ” . <arv>. aastal on Mats Kirsel “ Sakala ” lisas ( nr. <arv>-<arv> ) stiililiselt õnnestunult tõlkinud “ Norra kirjaniku Björnsoni järele ” jutu “ Kalatüdruk ” . Eriti hästi on Kirselil õnnestunud humoristlikud stseenid , nagu lööming väikelinnas , millest võtsid osa kõik kodanikud ja sadamas seisvate välislaevade meremehed ning millel polnud juriidilisi tagajärgi ainult seetõttu , et järgmisel päeval keegi ei mäletanud , kes teda oli löönud . Kangelanna saatust on samuti kujutatud liigutava huumoriga : enesele ootamatult osutub ta kihlatuks kolme noormehega , mis viib ta konflikti tollaste kõlblusnormidega ja sunnib kodulinnast põgenema . Kirseli sõnastuses on hästi välja tulnud “ kalatüdruku ” , s.t. kalanaise tütre esimene teatriskäik , kus ta laval toimuvat ajaloolist draamat ehtsana võtab ning sellesse õigluse nimel aktiivselt sekkub . Teoses on käsitletud paljusid kunstiprobleeme , eelkõige norra rahvusliku teatri rajamise ja naisnäitlejate kasvatamise küsimusi . Näitlejakutset peeti naisele sobimatuks , ta inimväärikust alandavaks . Bjørnson esitleb siin oma vaateid ristiusule ja polemiseerib pietistliku kitsarinnalisusega ilmaliku kunsti , s.t. teatri huvides . Kirseli tõlge on nauditav ka tänapäeval . Bjørnsoni nekroloogi autor pihib Eesti esimeses teatriajakirjas “ Näitelava ” ( <arv> , nr. <arv>/<arv> , lk. <arv>-<arv> ) , et ta pole kunagi unustanud “ muljendit ” , mille see “ Sakalast ” loetud jutustus talle tekitas . Autoriks võiks oletada Theodor Altermanni , kes on tunnistanud , et näitlejakutse valikut suunas temal just Bjørnsoni “ Kalatüdruk ” . “ Näitelava ” on aastatel <arv>-<arv> ringvaateosas pidevalt tutvustanud Bjørnsoni dramaturgiat ja lavastusi , näidendite loomislugusid ja uusi teoseid , informeerinud oma lugejaid ka kirjaniku loomingulise pärandi saatusest : perekonnal oli kavatsus müüa kodumõis Aulestad , mille Norra valitsus hiljem ostiski ning sinna muuseumi asutas , mis töötab tänaseni ; käsikirjaline pärand on üle antud kirjaniku biograafile Christian Collinile . Ajakiri aval das teateid ka kirjaniku haiguse kohta ja tõi “ Tallinna Teatajast ” ära ametliku nekroloogi ( tõlgitud saksa ajalehest ) , mille avaldasid kõik eesti päevalehed , Ameerikas ilmuv “ Uus Ilm ” kaasa arvatud , samuti ajakirjad . On kirjeldatud ka Bjørnsoni matuseid . Kirjaniku põrm toodi Pariisist kodumaale sõjalaeval “ Norge ” , kirstu katteks Norra lipp . Leinakõne pidas Fridtjof Nansen . Kirjeldatud on määratute rahvahulkade osavõttu tseremooniast , kalmistul laulis üliõpilaskoor kirjaniku sõnadele viisistatud laulu . Esile on tõstetud Bjørnsoni vaimusuurust ning antud talle maailmakirjanduses väärikas koht suurte kaasaegsete Ibseni , Tolstoi ja Zola kõrval . “ Näitelava ” lisab ametlikule tekstile : “ Leiname südamest , ehkki ta oli meil vähe tuntud . ” Artikli autor tunneb hästi Ibseni ja Bjørnsoni loomingut . Väga lähedane on talle olnud just viimane , kui “ humaanne , tundeline , suur iseloom ” , kes armastas aega , milles ta elas . Kõrgelt on hinnatud Bjørnsoni dramaturgiat , karakteripsühholoogiat , kogu loomingu keeleilu , loodusetunnetust , eriti aga “ tendentslikkust ” , s.t. võitlevat ideoloogiat . Viimast on niihästi kirjaniku kodumaal kui ka väliskriitikas , Eesti kaasa arvatud , esteetilise puudusena , publitsistlikkusena ette heidetud . Bjørnsoni ideedest pälvib teksti autori arvates enim austust , et ta oli “ kombeapostel ” , s.o. moralist , kes Thomas Manni sõnutsi on võitlev humanist . Eesti kirjanike nimel kirjutas essee “ In memoriam ” noor Gustav Suits ( “ Noor-Eesti ” <arv> , nr. <arv>/<arv> , lk. <arv>-<arv> ) . Põhinedes Georg Brandese ja Christian Collini monograafilistel käsitlustel , on G. Suitsu essee tänini kõige põhjalikum ning sisukam Bjørnsoni tutvustus eesti keeles . Samas ajakirjanumbris on Suits avaldanud otse norra keelest tõlgitud katkendid näidendist “ Paul Lange ja Tora Parsberg ” ning lüürilise kauni kevadekirjelduse romaanist “ Jumala teedel ” . Ülevaade Bjørnsoni loomingust on asjatundlik , eriti hindab ta norra kirjanduse inimesekujutust . G. Suits on selgitanud lugejaile ka kirjaniku nime tähendust : Bjørnstjerne tähendab Karutähte , Põhjavankrit ( Suurt Vankrit ) “ Norra talvetaeva ilusama tähepildi järgi ” . Esseisti on paelunud analoogiad meie kodumaa vaimueluga rahvusliku liikumise perioodil ja ta on kavatsenud neid põhjalikumalt uurida , mis aga ei teostunud . Eitava hinnangu on Suits andnud Bjørnsoni luulele : ta peab seda liiga primitiivseks , lihtrahvalikuks ja tunnustab üksnes Norra hümni . Norra kirjandusteadus on siiski kõrgelt hinnanud Bjørnsoni noorusaegade mereluulet , asetades selle Heine ja Byroni kõrvale , samuti ta hilisluule “ metalliseid rütme ” ning oratooriumi “ Rahu ” teksti . Poeetiline väärisluule on ka Shakespeare'i dramaturgilise kooli läbinud nn. saagadraamad ja norra kultuuriloos väga hinnatud arvukad pühendusluuletused , omalaadne lüüriline suurmeeste portreede galerii . Norra hümni tekst pärineb aastast <arv> , selle viisistas kirjaniku emapoolne nõbu Nordraak . Suits on tsiteerinud seda originaalis ja andnud reaaluse tõlke . Kirjanikku on ta võrrelnud saagakuninga Olav Trygvesoniga ning tsiteerinud originaalis teksti ( lisatud reaalune tõlge ) , mis meil on tuntud kui Griegi kantaat “ Uus isamaa ” . Bjørnsoni luulet on eesti keelde vähe tõlgitud . Arvesse tulevad luuletekstide tõlked proosateostes , ka esseistikas on tsiteeritud näiteks kirjaniku kalendriluuletust “ Aprill ” kui ta loomuse võrdpilti , alalise uuenemispüüdluse sümbolit . Voldemar Mettuse arhiivis Kirjandusmuuseumi käsikirjade osakonnas on säilinud ballaadi “ Bergliot ” tõlge ( E. Griegi muusika ) . Populaarne Griegi kantaat “ Uus isamaa ” ilmus iseseisva trükisena <arv>. aastal ning hiljem korduvalt noodi- ja kooriväljaannetes . Teksti on eestindanud Eesti Raadio laulutekstide spetsialist , tõlkija Edla Kumar . <arv>. aastal , kui Ülemaailmse Rahunõukogu otsusega tähistati Bjørnsoni <arv>. surma-aastapäeva , oli see ka meie üldlaulupeo kavas . Griegi muusika kaudu on Eesti Raadiost tuttav ka Bjørnsoni draama “ Sigurd Jorsalfar ” ( Ristisõitja , Jeruusalemma sõitja ) . Bjørnsoni näidenditest on Eesti lavale jõudnud “ väikesed draamad ” , s.o. ühiskonnakriitilised probleemdraamad , mis Paul Amburi arvates on koos Ibseni loominguga teatud määral mõjustanud ka Mait Metsanurga ja Ernst Peterson-Särgava draamaloomingut . Bjørnsoni draamad on olnud kõigi eesti kutseliste teatrite repertuaaris , kuid neid on ette kantud ka isetegevuslaval ( “ Kinnas ” Narva karskusseltsis “ Võitleja ” , “ Noorpaar ” Kroonlinna ja Peterburi eesti seltside peoõhtute kavas ) . Bjørnsoni näidendite tõlkeid on avaldatud eri raamatutena , millest neljavaatuseline “ Leonarda ” L. Grossschmidti eestinduses on pälvinud ka arvustuse ( “ Postimees ” <arv>. XI <arv> ) . Arvustaja nimemärgiga -en ( = M. J. Eisen ) on pidanud Põhjamaade parimaks draamateoseks Ibseni “ Norat ” , ent märgib , et ka “ Leonarda ” “ ei seisa viimaste hulgas ” . Leonarda on üllas naine , kes otsustab end ohverdada oma võõrastütre õnne eest . Tõlkega on arvustaja üldiselt rahul , “ kui mõnest nurjaläinud lausest vaikida ” . Näidendi sisulisi ja moraaliprobleeme pole kriitik käsitlenud , kartes eksiradadele sattuda nagu näidendi tegelased . Leonarda tegutsebki kõrgema moraali printsiipide järgi , mille taustal paljastuvad iganenud eelarvamused ja võidab positiivne elutunnetus . Abielu kaksikmoraal ja naise õigus olla lahutatud on enamiku Eestis lavastatud Bjørnsoni näidendite keskne moraaliprobleem . <arv>. aastal tõi Karl Menning “ Vanemuises ” lavale “ Noorpaari ” , teksti oli tõlkinud Karl Kadak . Arvustaja , nimemärgi -y all esinenud Karl August Hindrey ( “ Isamaa ” <arv>. XI ) oli rahul kohatise väga elutruu mänguga . Kiitust on pälvinud lavastaja ja näitlejad , eriti Ants Simm ja Olli Västrik noore abielunaise rollis . Näidend on tuntud ka pealkirjaga “ Uus abielu ” . “ Estonias ” lavastas “ Noorpaari ” Theodor Altermann ( hooajal <arv>/<arv> ) , millest Jaan Kärner arvas ( “ Tallinna Kajas ” <arv> , nr. <arv> ) , et see on “ veidi kahvatu ” , seesmise järjekindluseta . Kärner polnud rahul ka näidendi psühholoogilise teostusega . K. Menning märkis “ Päevalehes ” ( <arv>. I <arv> ) , et eesti teater on sellistest näidenditest üle kasvanud . Karl Menningi lavastuses mängis “ Vanemuine ” <arv>. aastal “ Pankrotti ” , tõlge taas K. Kadakult . Arvustavad märkused ( “ Elu ” <arv>. XI ) annavad asjatundliku ülevaate teose sotsiaalsest taustast , mistõttu see näidend omal ajal “ käis tormihoona üle Euroopa näitelavade ” . Arvustaja on iseloomustanud teksti kui draamat , mis on “ mehelik ja tõsine jutlus vale ja pettuse vastu ” , manitsus tõele ja aususele ühiskonna elus , inimesed kuulasid seda “ mitte ainult kõrvade , vaid ka südametega ” . Kriitik on leidnud , et teoses on päevakajalisus taandunud , ja seda selgemini tuleb ilmsiks kirjanduslik tõde : tegelaste karakterid on elutruud , nõnda on kujutatud ka nende saatusi , mõtteid ja tundeid . Esiletõstmist väärib , et arvustaja on kõrgelt hinnanud ka viimast , s.o. epiloog-vaatust , ei näe selles väikekodanlikku idülli ega moraliseerimist , vaid dramaturgiliselt õnnestunud lahendust , “ päikeseloojangut pärast tormipäevi ” . Karl Jungholzi lavastust “ Pankrot ” “ Estonias ” on arvustanud Hugo Raudsepp ( “ Päevaleht ” <arv>.IX <arv> ) . Erilist tunnustust on pälvinud Karl Kadak peaosalisena . Näidendit on kriitik pidanud üheks paremaks , mis eelmise sajandi dramaturgia on meile pakkunud . H. Raudsepp on tutvustanud ka draama retseptsiooni Euroopa kriitikas . Bjørnsonlik , just “ Pankrotile ” lähedane on E. Vilde “ Side ” . Arvustuse põhjal otsustades on suursündmuseks kujunenud Bjørnsoni “ Üle jõu ” I osa K. Menningi lavastuses ja K. Kadaka tõlkes <arv>. aastal . Arvustus ( “ Postimees ” <arv>. I ) on rõhutanud teose kui ideedraama väärtust , millest hoovab terve , mehine vaimsus , mitte vagajutt . Jaan Kärner on arvustanud külalisetendust “ Estonias ” samuti tunnustavalt ( “ Virulane ” <arv>.-<arv>. V ) . “ Päevalehe ” ( <arv>. V ) kriitik nimemärgiga A. Sr . on käsitlenud näidendi probleeme , tsiteerides Georg Brandest : “ See on parim draama , mis uuemal ajal religiooniprobleemide kohta on ilmunud . ” Arvustuses on kiidetud eriti “ Vanemuise ” ansamblimängu . Raheli osas paistis silma Liina Põlde-Reiman . See oli tema esimene , ehkki väike , ent siiski väga vastutusrikas roll . Arvustused tõstsid esile näidendi uudsust - käsitles ka töölisprobleeme ja oli omas ajas ainulaadne . Meenutatud on Bjørnsoni tõsist ja mehist kuju selle loojana . Ajakiri “ Näitelava ” ( <arv> , nr. <arv> ) tutvustas ka teose loomislugu ( peategelase eeskujuks oli sama pastor , kes oli H. Ibseni Brandi prototüüp ) . Samal aastal on aga ajakiri kibedusega märkinud , et “ seltskond Menningi teatrit alla kisub : kõik Bjørnsoni , Ibseni , Hauptmanni ja Sudermanni tükid , mis “ Vanemuises ” nelja aasta jooksul mängitud , pole kokku veel mitte täiesti nii palju sisse toonud kui jant “ Oma jalgel ” üksi ” . “ Estonias ” jõudis “ Üle jõu ” lavale <arv>. aastal Karl Jungholzi lavastuses , mis on pälvinud hea arvustuse ka “ Revalsche Zeitungis ” . Bjørnsoni viimane draamateos “ Kui viinapuu õitseb ” ( tõlk . A. Paulmeister ) oli “ Estonia ” laval <arv>. aastal . Eduard Hubeli kirjutatud arvustus sisaldas lisaks värsket ja uudset autoritutvustust . Komöödia kirjanduslikku väärtust ei hinnanud ta nii oluliseks kui sotsiaalhumanistlikelt ideedelt täiuslikku draamat “ Üle jõu ” , ent selle optimism ja ülevoolav elujõud kutsub kaasa . Hubel nuriseb operetlikkuse üle , seda ka Paul Pinna “ tuurides ” , kiites samas Pinna ja Erna Villmeri armastusduetti . Osatäitjaist on teda kõige enam rahuldanud Betty Kuuskmann-Kuuskemaa “ amatsoonide pealikuna , koduse revolvrikangelasena ” . Hugo Raudsepp on oma arvustuses kõrgelt hinnanud ka komöödia kirjanduslikke väärtusi , eelkõige elurõõmu , sära , samuti abieluprobleemide , autoriteetse traditsioonilisuse ja noorusliku isikuvabaduse käsitlust , mis on leidnud lahenduse individuaalses sobivuses . Pärnu “ Endlas ” lavastas komöödia <arv>. aastal Karl Jungholz . Kalju Haani “ Karl Menning ja teater “ Vanemuine ” ” ( <arv> ) toob peatükis “ Töö tõlkerepertuaariga : Põhjamaade rahvaste dramaturgia ” andmeid ka B. Bjørnsoni teoste lavastustest ja ta näidendite saatusest tsaaritsensuuris . B. Bjørnsoni “ Noorpaari ” tutvustus “ Eesti Kirjanduses ” <arv> rõhutab , et näidend kaitseb naist , naine ei ole mängukann . Karl Menningu arvustus “ Estonia ” “ Noorpaari ” lavastusele ( “ Eesti Kirjandus ” <arv> , nr. <arv> , lk. <arv> ) märgib seda kui naeratavat mälestust aegadest , millest meie juba üle oleme . Osa Bjørnsoni näidendite käsikirjalisi tõlkeid on säilinud Teatri- ja Muusikamuuseumi fondides , näiteks “ Laboremus ” ja “ Geograafia ning armastus ” . “ Maateadus ja armastus ” ilmus “ Loomingu Raamatukogus ” tõlkija Arvo Alase saatesõnaga <arv>. aastal kirjaniku <arv>. sünniaastapäeva äramärkimiseks ( Madis Kalmetil oli plaanis seda ka Rakvere teatris lavastada , kuid mingil põhjusel jäi see ära ) . Anna Markuse tõlge <arv>. aastast on keeleliselt aegunud . Näidendis on äratuntav kirjaniku autoportree , teost iseloomustab elurõõm ja dialoogisära , karakteripsühholoogia võlu ja üldinimlike inimsuhete probleemsus . A. H. Tammsaare on märkinud , et B. Bjørnsoni näidendit “ Laboremus ” on mänginud Tartus Berliini “ Das Moderne Theater ” , mida aga eesti intelligents ei käinud vaatamas , saalis oli vaid paar üliõpilast . Seevastu vaatab nn. lihtrahvas meelsasti vana Wiera “ Udumäe kuningat ” . Etteheited kultuurihuvi puudumisele on kõigiti põhjendatud ( “ Kogutud teosed ” <arv> , lk. <arv>-<arv> ) . “ Laboremusele ” on tähelepanu juhtinud näiteks Eino Leino kirjades Aino Kallasele . Tammsaare märgib Bjørnsonit ka artiklis “ Strindbergi “ Mustad lipud ” ” , tsitaadis , milles Strindberg ütleb , et “ Bjørnson lobiseb ikka naisest , kes ilma valitseb , sest et teda ennast ravitseja valitseb ” ( “ Kogutud teosed ” <arv> , <arv> , lk. <arv> ) . Nõnda juhib Tammsaare tähelepanu põlvkondade ja ideaalide vahetumisele Põhjamaade kultuuris . Bjørnson ja Liiv Norra kirjaniku nn. klassikalistes talupojajuttudes on mõningast sarnasust Juhan Liivi proosaga meeleoludes , rahvaelukujutuses , lürismis ja leebes huumoris , eriti aga sõnastusstiilis ja kompositsioonidetailides . See mulje ei ole petlik ega juhuslik , sellele viitavad Juhan Liivi tõlgitud Bjørnsoni jutud ja eriti Liivi-uurija Aarne Vinkel tõdemuses , et eesti varasel realismil oli sidemeid Bjørnsoni , Berthold Auerbachi ja saksa kodukohakirjandusega . A. Vinkli käsituses puudutab Bjørnsoni mõju eesti kirjanduses vendade Liivide ja August Kitzbergi külajutte ( “ Eesti kirjanduse ajalugu ” III , <arv> , lk. <arv> ; A. Vinkel “ Juhan Liiv ” <arv> , lk. <arv> , <arv> jm. ) . A. Vinkel on osutanud ka , et B. Bjørnson rikastas Juhan Liivi kaasaja kirjanduslikku mõtet . Vinkli uurimustest lähtudes on ka Oskar Kuningas ettevaatlikult oletanud , et Juhan Liivil on “ teatud mõjutusi ” B. Bjørnsonilt ( “ Kodumaa ” <arv>. XII <arv> ) . Juhan Liivi kirjanduslik-esteetilisi vaateid on käsitlenud nii Friedebert Tuglas oma monograafias “ Juhan Liiv ” ( <arv> , <arv>. tr. <arv> , viimasele toetub käesolev artikkel ) kui ka A. Vinkel ( “ Juhan Liiv ” , <arv> ) . F. Tuglas on lähtunud nooreestlaste kategoorilisest originaalsüžeed esiletõstvast romantikutelt päritud printsiibist , märkides , et puuduvad eeltööd näitamaks , kui palju on Liivi proosa ( nagu kogu varasem eesti kirjandus ) ammutanud võõraist allikaist . Ta oletab , et vaevalt kõige üksikasjalikumgi tekstikriitiline uurimus võiks tuua päevavalgele täit selgust . Proosakirjanikuna olevat Liiv arenenud ajalehtede juures töötades järgmiste etappide kaupa : alguses peamiselt tõlked , siis vabad järeleaimamised võõrastel ainetel ja lõpuks algupärased tööd . Liiv olevat ise soovinud “ Kirjatööde kogust ” välja jätta kõik mittealgupärased jutud ( “ Juhan Liiv ” , lk. <arv> ) . Liivi luule suhtes jõuab Tuglas põhjaliku analüüsi tulemusel võrdluses Aleksei Koltsovi luuletustega järeldusele , et mõjutused armastus- ja looduslüürikas seostuvad ta luuletegevuse varasema perioodiga , hilisem areng võrsub aga üksnes ta enese isikust , mõtte- ja tundeilma eripärast ( sealsamas , lk. <arv> jj. ) . Liivi proosast oletab Tuglas , et see alates “ Varjust ” on autonoomne , selles ei esine “ võõraid aineid , kindlaid välismõjusid ” , või kui , siis kõrvalteemades ja detailides , mitte aines ja kompositsioonis tervikuna . Tuglas ei ole katsunud probleemi lahendada Liivi ilukirjanduslike tõlgete abil , ehkki ta mainib Bjørnsoni “ Arne ” tõlget “ Postimehes ” kui Liivile enese äraelatamiseks pakutud töövõimalust . Töö katkes peagi , sest tervislikel põhjustel polnud Liivil selleks jõudu ega püsivust . A. Vinkel nimetab Liivi nooreea kirjanduslike ideaalidena Auerbachi ja Bjørnsonit ( “ Juhan Liiv ” , <arv> , lk. <arv> ) , viimast <arv>. a. “ Sakalas ” ( nr. <arv>-<arv> ja <arv>-<arv> ) ilmunud tõlke ja selle saatesõna põhjal . “ Sakala ” “ Lõbu ja teaduse jaos ” ilmus Bjørnsoni “ Öövind ” , s.o. “ Rõõmus poiss ” ( vt. eespool ) , mille eestindamiseks on kasutatud arvatavasti saksakeelset väljaannet . Võrreldes viimase , Henrik Sepamaa tõlkega , mis ilmus <arv>. a. ( B. Bjørnsoni <arv>. surma-aastapäevaks ) “ “ Loomingu ” Raamatukogus ” , on Liivi oma paratamatult vananenud nagu enamik <arv>. või <arv>. sajandi alguse tõlkeid . Kuid Liivi tõlge on ikkagi ilukirjanduslik , ladus ja suhteliselt täpne . Sepamaa Nõmmetalud on Liivi tõlkes Nurmeõue . Raskusi on Liivile valmistanud botaaniliste mõistete tõlkimine , nii on kodusest toomingast saanud “ üks põhjamaa kirsipuu ” ( sks. Traubenkirsche , Vögelkirschbaum ) , kuid need on pisieksimused . Ümberpanija on kirjutanud ( “ Sakala ” nr. <arv> ) , et nagu kõik Bjørnsoni tööd , on ka uus jutustus lõbus lugeda , selles puuduvad verised ja jõledad sündmused , on aga meeldivalt kirjeldatud perekonnaõnne ja näidatud naljatoonil aja ja inimese vigasid . Ta märgib , et norra kirjaniku töödest vaid “ Synnøve Solbakken ” juba varem “ Meelejahutajas ” ( <arv> , nr. <arv>-<arv> ) on ilmunud ; tegelikult oli samas ajakirjas ( <arv> , nr. <arv> ) ilmunud ka lühipala “ Isa ” . Liivi sõnavõtt näitab kursisolekut Bjørnsoni loominguga ja peegeldab ta enese kirjanduslikke vaateid , nagu A. Vinkel ongi sellele loomingumeetodi aspektist tähelepanu juhtinud : Liiv pooldab realismi , ent suhtub eitavalt räigesse naturalismi ja selle elukujutuse detailidesse ( “ Juhan Liiv ” , lk. <arv> ) . Saatesõnal on ka kirjanduspedagoogiline eesmärk suunata lugeja esteetilist maitset . J. Liiv astub siin nagu mujalgi välja tapatööde , musude ja kõrvalopsudega üleküllastatud ajaviitejuttude vohamise vastu . Avalduvad ka Liivi arusaamad kirjanduse missioonist , nimelt kirjanduse sotsiaalkriitilistest ja humanistlik-eetilistest ( moraliseerivaist ) ülesannetest . Liivi köidab jutu realism , tavalise inimelu argipoeesia , ta tunnustab rahvapärasust , tegelikkuselähedust , lürismi ja huumorit . Need stiilitunnused on omased ka Liivi endagi loomingule , neid kategooriaid püüti teadlikult välja arendada eesti kujutavas “ reaalilises ” , s.t. realistlikus proosas , teoreetilistes sõnavõttudes mainitakse eeskujuna ka Bjørnsoni nime . Sõnavõtjaiks on Liivi sõber Kaarel Krimm ( “ Eesti algupäralisest kirjandusest ” , <arv> ) , Juhan Liiv ise “ Vastuses ” ( “ Valgus ” <arv>.V <arv> ) Eduard Vildele , neile sekundeerivad Heinrich Prants , Peeter Grünfeldt , G. E. Luiga , kes on samuti Bjørnsoni töid tõlkinud ( vt. “ Eesti kirjanduskriitika <arv>-<arv> ” , koost. Velli Verev ja Karl Taev ) . Koos valmistasid nad ette realismi läbimurret . Sajandi viimasel kümnendil toetavad neid Jaan Bergmann “ Sakalas ” ( <arv>. X ja <arv>. XI <arv> ) ja Ado Grenzstein “ Olevikus ” ( <arv>. VIII <arv> ) . Huvi Skandinaavia kirjanike vastu peegeldub ka Liivi “ Ääremärkustes ” ( “ Kogutud teoksed ” I , <arv> , lk. <arv>-<arv> ) , kus ta heitis ette Mait Metsanurga “ Vahesaare Villemile ” “ igapäist igavust ” , s.o. publitsistlikkust ja poeesiavaegust : “ Võetagu Björnson , Knut Hamsun , Auerbach - vaadatagu , kuidas nemad talumeest , talumehe krunti kirjeldavad . ” Liiv tõstab esile argielu labasuse puudumist ja poeetilist loovat mõtet nende autorite töödes , nimetades kirjanikke realistideks . “ Ääremärkustele ” sekundeerivad Liivi kaks avaldamata käsikirja ( KM EKLA , f . <arv> , nr. <arv> : <arv> ) , mis on vormistatud ajalehe näidendiarvustustena . Avaldamata on nad jäänud mitte üksnes kirjaniku teoreetilise mõtte ebaselge sõnastuse pärast , mis tulenes kirjaniku haigusest , vaid oletatavasti oli põhjuseks vaimustus väikerahvaste loomingulise potentsiaali suhtes . Esimene pala kannab pealkirja “ Staffenhageni Mewsi ema ” . Fritz Stavenhageni ( <arv>-<arv> ) alamsaksakeelne draama “ Mudder Mews ” ilmus eesti keeles <arv>. Liivi on võlunud näidendi dramatism ja eriti psühholoogiline karakterikujutus , mida ta eesti romaanist ja novellist seni pole leidnud . Stavenhageni psühholoogilist karakteriloomet tõstab püsiväärtusena esile ka hilisem saksa kriitika . Liivi on liigutanud ka autori biograafia : Stavenhagen , nagu ta isegi , oli ilma koolihariduseta , iseõppimise ja andekuse varal ennast kirjanduses teostada suutnud . Teises käsikirjas avaldab Liiv oma mõtteid taani kirjaniku Sven Lange näidendi “ Vaiksed toad ” kohta . Lange draamas on Liivi veedelnud selle stiil , vaimsus , maitsekus , peenetun delisus . Seetõttu soovitab ta palavalt eeskuju võtta Põhjamaade kirjandusest , nagu suured Euroopa rahvad juba ammu on võtnud sealt “ oma närbumist kartvaile vaimuluhadele karastavaid kasteid , istutavad sinna uusi taimesid ja leiavad neid . Leiavad haruldasi asju . Ja juba kaua hiilgavad Norra , Taani ja Rootsi nimed üle kõige ilma ja - säält ikka veel leiavad väljamaade kirjastajad oma hukkumistele pääsmist - ja lootuse otsija vaimule tuge [ Liivi allakriipsutus ] . Kunas kustuvad Björnsoni , Ibseni ja Kjellandi nimed ! Ja tosin , kaks , kolm uusi suurusi on juurde tulnud ! Tõuseb kui lina . Miks ütlete , et väikerahvad midagi ei või ? ” Mis “ nimedesse ” puutub , siis oli sajandivahetus tõesti soodne Skandinaavia kirjandusele . Norra vastu äratas huvi ka riiklik iseseisvumine , lahkulöömine unioonist Rootsiga <arv>. aastal . Liivi suurt Bjørnsoni-kiindumust näitab ka pühendus “ Bjørnsonile ” ( Juhan Liiv , Sinuga ja sinuta . Koostanud A. Vinkel . Tallinn <arv> , lk. <arv> ) . Pealkiri annab au norralasele , pühendus meenutab teisigi Põhjala suurmehi , nagu rootsi luuletajat Esaias Tegnéri ja Henrik Ibsenit . Luuletus ülistab kogu Põhjalat , ta vägevat loodust ja vaimusuurust ning puhtust , looduslikku kargust ja vaimsust . Kõik need taustkirjanduse otsingud , muutused ja uuendused on mõjutanud ka Liivi enese loomingut , eelkõige proosat . “ Vari ” on F. Tuglase järgi vastus A. Grenzsteini üleskutsele luua rahvalikke külajutte ; selle esimene ja kõige otsesem teostuskatse . “ Varju ” võimalikuks algvariandiks on Tuglas oletanud Liivi kaotsiläinud käsikirja “ Vastu voolu ” , seda enam , et kirjanik tuleb sama ainestiku juurde tagasi veel ka “ Käkimäe käos ” ( “ Juhan Liiv ” , <arv> , lk. <arv>-<arv> , <arv> ) . A. Vinkel on oma Liivi-monograafias maininud Jakob Kõrvi “ Kindlat eesmärki ” ( lk. <arv> ) . Matiss ja Reinis Kaudzi te romaaniga “ Maamõõtjate ajad ” soovitas siinkirjutajal “ Varju ” ja “ Käkimäe kägu ” võrrelda E. Laugaste . “ Maamõõtjate ajad ” ilmus <arv> , venekeelne lühendatud tõlge ajakirjas “ Riskii Vestnik ” <arv> , saksakeelse lühendatud tõlke avaldas “ Rigaer Tageblatt ” <arv>. Seega oli romaan eesti lugejale , eelkõige intelligentsile , kättesaadav . Võõrkeelset perioodikat tellisid ja säilitasid peamiselt ajalehetoimetused materjali , ka tõlkejuttude hankimise eesmärgil . Lüüriline looduspilt Kaudzite romaani VIII peatüki alguses ( Karl Abeni tõlge , Tallinn <arv> ) on tõepoolest mõnevõrra lähedane “ Käkimäe käo ” Elli ja Hansu karjapõlve-episoodile ja kevadise vainu kirjeldusele . Lina punub pärga nagu Elligi ja dialoog vahendab armastajate traagilist lahkumismeeleolu . Monograafias “ Juhan Liiv ” ( lk. <arv> ) on A. Vinkel osutanud Euroopa kirjandustes üldtuntud motiividele , näiteks peategelase hullumisele “ Varjus ” ja “ Käkimäe käos ” . Sama juhtub “ Maamõõtjate aegades ” Linaga peale Kaspari hukkumist . “ Käkimäe käo ” tegevusaeg on seesama talude kruntiajamise , s.o. maamõõtjate aeg . Lugu on esitatud maamõõtja jutustusena . Raamjutustuse vormis on ka Kaudzite romaan . Seega on “ Käkimäe käos ” , nagu “ Varjuski ” , mõndagi ühist läti kirjanduse esimese romaaniga , eriti motiivides ja kompositsioonivõtetes . Kuid Liivi juttude tüübistiku ja pärimusliku ainese allikaks on tema kodupaik ja perekond , nagu selgitasid välja F. Tuglas ja A. Vinkel . “ Käkimäe käol ” on aga puutepunkte ka Bjørnsoni jutustusega “ Arne ” , mis tervikuna ilmus eesti keeles “ Postimehes ” ( nr. <arv>-<arv> ) küll alles <arv>. aastal . Liivi tõlgitud on neli esimest osa , tõlke viis ( nr. <arv> alates ) lõpule A. Paulmeister . Liivi tõlge on ilukirjanduslikum ja täpsem , Paulmeistri oma kuivem , aga süntaktiliselt moodsam . Saksa keeles ilmus “ Arne ” eri raamatuna <arv> , sellest varem “ Rõõmus poiss ” ( <arv> ) , valimik “ Bauernnovellen ” juba <arv>. Tõenäoline on , et Juhan Liiv tundis hiljem ilmunud raamatuvariante . “ Käkimäe käos ” imetleb maamõõtja männitüve varjus seistes künkal istuvat pärga punuvat tütarlast ning kuuleb Elli ja Hansu dialoogi . Lahkumismeeleolule vastavalt on see nukker , läheneva õnnetuse eelaimus hõljub õhus , seda enam , et maamõõtja jutustajana juba teab traagilist lõpplahendust . Kevadmaastik ja noorte mängulust on kontrastiks eleegilisele põhitoonile . Bjørnsoni jutustuse XIV peatükis on stseen , kus Arne kuulab põõsa varjul seistes Elit laulmas . Et laul on Arne enese loodud , aimab ta tütarlapse tundeid ja sedagi , et tal on lootust nei du kosida . Eli istub künkal , lilled ja raamat süles , kuni hüppab püsti ja sööstab joostes minema , tiivustatud samasugusest elurõõmust ja puhkevast armutundest kui Liivi Kägu . Ka nimede sarnasus - Eli , Elli - ei tarvitse juhuslik olla . Bjørnsoni metafoorika on psühholoogiliselt kaunis : Arne tunnete puhtust , ta noore armastuse arglikkust väljendab mure linnupesa pärast , mis on põõsas tema ja Eli vahel . Ta ei saa neiu juurde rutata , sest võib emalinnu pesalt peletada , samuti tütarlast kohutada ; hoida ja kaitsta tahab ta aga mõlemaid . Meeleolu on läbinisti mažoorne , lüüriline , optimistlik . Arne teab , et midagi nii kaunist pole ta varem näinud ega läbi elanud , ja teadvustab endale , et nüüd pole tal põhjust kodumaalt välja rännata . Kibedast lahkumismeeleolust on aga kantud stseen VIII peatükis , kus Arne juhuslikult kuuleb Eli ja tema isa vestlust Mustjärve ääres võsastikus . Elil on ees lahkumine lapsepõlvesõbratarist , pastoritütrest , kes viiakse linna kooli . Elilt nõuavad vanemad ja talupojatraditsioon kojujäämist , oma seisusele ja keskkonnale truuksjäämist , sest ta on ainus laps . Liivil peab seisusele truuks jääma Hans , Ellile avaneb võimalus sellest mõisakoolituse kaudu välja pääseda . Sellega õieti piirdubki “ Arne ” ja “ Käkimäe käo ” kompositsiooniline ja teatav ideelis-sisuline ning meeleoluline sarnasus . Liivi jutustuse konflikt lähtub tervenisti eesti talupoja ja balti mõisniku ajalooliste suhete pinnalt , juurdub eesti kirjandustraditsioonis . Liivi maastiku pastoraalsed detailid on tuttavad ka tema luulest , lähedased “ Maikuu hommiku ” või “ Ühe suvepäeva ” meeleoludele . Maastik on Eesti kevade lilleline vainu , mitte Norra seetrid ega Irbeni niidud . “ Arnest ” või “ Rõõmsast poisist ” tuttavaid kompositsioonivõtteid esineb ka “ Varjus ” : proosateksti täiendavad Villu luuletused , õitsil viibivad talumehed jutustavad muinasjutte nagu “ Arnes ” pähkleid korjavad tütarlapsed ( IX ptk. ) . A. Vinkel on monograafias oletanud Koltsovi eeskuju , kuid tava oli ajastuomane ja impulss võis lähtuda mujaltki . Väga lähedane “ Arnele ” ( XV ptk. ) on kompositsioonivõtteilt ja meeleolult ka “ Nõia tütre ” lõpp-peatükk , Leena kojutulek ja talu ning veimevaka ülevaatamine koos Aia emaga . Bjørnsonil näitab Arne ema Elile talu ja Arne ostetud mõrsjakinke , soovides kiirendada noorte lähenemist . Kaudsem paralleel on kõrvalliinidel , Andrese ja Maali romaanil Eli isa ja ema looga . Eli isa jutustab Arnele tema vanemate loo , et mineviku konflikte tühjaks teha , nende varju noorte teelt kõrvaldada . “ Nõia tütres ” jutustab Andres enda ja Maali loo Aia Mihklile , et konflikti teravdada , sõpra Leena kui nõia eest hoiatada . Liivi probleemid , ainestik ja tegelased on läbinisti eestipärased . Väliskirjandus , norra kirjaniku jutulooming kaasa arvatud , on olnud kirjanduslikuks kooliks , õpetanud ehk ka tegelikkust nägema , elu mudelit mõtestama . On loomulik , et Liivile kui talupoisist luuletajale olid lähedased Bjørnsoni värsse kirjutavad , seisuslikust varjust hariduse valgusesse püüdlevad “ rõõmsad poisid ” , kellega on ühisjooni “ Varju ” Villul ja Käkimäe Käol . Viimaste autorilähedus on tuntud . Pole võimatu , et Liivi ühiskondlik ideaal , haritud talupoeg , ei kujunenud mitte ainult ajavaimu ning ärkamisaegse traditsiooni mõjul , vaid et innustust andis Euroopas selle aate eest võitlev Bjørnsongi . Liivile on olnud lähedane ka norralase eetika , võitlus ebausu ja vaimupimedusega , eelarvamuste kõrvaldamine ja julmuse ning tooruse ületamine hariduse teel . Meenutagem “ Varju ” lõpp-peatükki , milles seisuslikud ja majanduslikud ning harimatuse varjud on kaotatud , valitseb sotsiaalne ja kultuuriline hüve . See on <arv>. sajandi kirjanduse tüüpiline õnneliku lõpu poeetika . <arv>.-<arv>-ndad Aastatel <arv>-<arv> on eesti perioodikas avaldatud üsna mitmeid Bjørnsoni novellide uus- ja kordustrükke , eelkõige Peeter Grünfeldti ajakirjas “ Romaan ” . “ Kevadikus ” ( <arv> , nr. <arv>-<arv> ) ilmus “ Rõõmus poiss ” , ajakirjas “ Eesti Naine ” J. Neggo-Võssokotsky tõlkes “ Arne ” . Märgiti ära kirjaniku <arv>. sünniaastapäev ja <arv>. surma-aastapäev ( “ Päevalehe ” lisas “ Kirjandus ja kunst ” vastavalt <arv>. ja <arv>. aastal ) . Ühe neist tähtpäevaartiklitest on kirjutanud asjatundlikult V. Mettus . Autor on asetunud Ibseni poolele , kes oleks Nobeli kirjandusauhinda tema arvates rohkem väärinud kui Bjørnson , ehkki viimane pälvib tunnustust kogu oma ühiskondliku tegevusega . Kriitik ei pea Bjørnsonit eriti suureks kunstnikuks , liialt palju olevat publitsistlikku , oraatorlikku ta paremaiski töödes . Kunstitäiuseni küünivad kriitiku arvates talupojajutud oma “ puhta selge realismiga ” ja meisterlike looduseilu tõlgitsustega , luulest “ Laul Norrale ” ja romanss “ Bergliot ” . Väga hinnatakse kirjaniku “ norrapärasust , mis annab ta parimaile töödele kustumatu värskuse ja uudsuse ” - vrd. Ella Ilbak : “ Lugedes Bjørnsoni , tunneb Norra maastiku lõhna ” ( “ Otsekui hirv kisendab ” , Lund <arv> , lk. <arv> ) . <arv>. aastatel lisandusid eesti tõlkekirjanduse varamusse ka Bjørnsoni romaanid “ Lipud üle linna ja sadama ” Adelaide Lembergi tõlkes I-II ( <arv> ) ja “ Jumala teedel ” Agnes Antiku tõlkes ( <arv> ) . Viimane on kirjutanud raamatule ka eessõna , mis annab üsna hea ülevaate kirjaniku elust ja loomingust ning ülistab romaani sugestiivset inimesekujutust . Erna Tillemanni ( Siirak ) kaunilt sõnastatud retsensioon markeerib kirjaniku vaadete arengut ja hindab teost rikka , eluküllase raamatuna , mille põhiprobleemiks on pietistliku moraali ja tegeliku elu kokkupõrge ( vt. artikkel “ Põhjamaade romaane . Esimene sari ” ajakirjas “ Eesti Kirjandus ” <arv> , nr. <arv> ) . Lepitavat akordi romaani lõpus on arvustaja tunnetanud kirjaniku kreedona “ elu on ülim ” . Ta leiab , et romaan on mõjuv nagu ikka kõrge kunst . Väga huvitav ja sisukas arvustus sai osaks ka romaanile “ Lipud üle linna ja sadama ” ( “ Pedagoogiliste probleemide romaan . ” “ Postimees ” <arv>. XII <arv> ) . Kriitik hoiatab ajaviitelugejat suvituslektüüri valimisel : mitte võtta selleks mõnd “ Ibsenit , Undsetit või Björnsoni , ennem juba Hamsun , kuid temagagi ettevaatust , ettevaatust ! ” Arvustus tõstab esile teose päevakajalisust ( pärilikkuseprobleem ) ja tahab koos kirjanikuga uskuda , et kasvatus ja tahe suudavad maailma parandada . Kriitik leiab , et kirjaniku arutlused sellel teemal on huviga loetavad . Nauditav on meisterlik satiir väikelinna miljöö kujutuses . Arvustaja hinnangul pole romaan põrmugi vananenud , sest selle probleemid on aegumatud . Romaan “ Mary ” on ilmunud sarjas “ Nobeli laureaadid ” <arv>. aastal Aino Ränga tõlkes . Saatesõna autor Ernst Raudsepp kaitseb samuti Bjørnsoni ideede vananematust , ta ideaalikujutust ning oma aja noorsoo portreed romaanis . Ta peab kunstiliselt õnnestunuks norra talupojakultuuri ning prantsuse mondäänse esteetika sünteesi teoses . E. Raudsepp on avaldanud hea käsitluse Bjørnsoni loomingust raamatus “ Ülevaade skandinaavia kirjandusest ” ( <arv> ) ning sisutiheda artikli “ Eesti entsüklopeedias ” . E. Raudsepp on esile tõstnud kirjaniku ideede radikalismi ja kultuuriajaloolist tähtsust tema kaasaegses maailmas ning humanistlike ideaalide aegumatust ja hinnanud Bjørnsoni eepikutalenti . Romaanid “ Jumala teedel ” ja “ Mary ” on ilmunud kordustrükkidena paguluses ( vastavalt <arv> ja <arv> ) . Mõlemad , eriti “ Jumala teedel ” vääriksid uut või põhjalikult redigeeritud tõlget . Lugejaretseptsioonis on need teosed eelkõige armastusromaanid . “ Jumala teedel ” on pakkunud ainest ka religiooniteemaliseks arutluseks , näiteks küsimuse üle , kas kirjanik meelitab kirikust välja või vastupidi . Kirjaniku draamaloomingu kohta lisandub teade : Bjørnsoni dokumentide hulgast on pärast tema biograafi Christian Collini surma leitud veel ühe näidendi käsikiri ( “ Nool ” <arv> , nr. <arv> ) . Ajakiri “ Teater ” ( <arv> , nr. <arv> ) avaldas Corbatuse ( Oskar Kuningas ) tõlkes “ Eeskõne draamale “ Kuningas ” ” . <arv>. aastal kirjutatud sümboolne draama paljastab ühiskondlikku valet kui ametlikku institutsiooni . <arv>. aastal näidendi eessõnana kirja pandud kuulus essee “ Vaimuvabadus ” omandas <arv>. aastate lõpu kontekstis uudse sõnumi ja sümboli tähenduse . Ajakirjas “ Eesti Naine ” ( <arv> , nr. <arv> ) on Oskar Kuningas avaldanud pealkirja all “ Isalt tütrele ” väljavõtteid Bjørnsoni kirjadest tütar Bergliotile ( viimane oli H. Ibseni minia ) . Publikatsiooniga on tähistatud kirjaniku <arv>. surma-aastapäeva , mida sel ajal veel sõjast puutumata kultuurmaades mälestati vaikse tagasihoidlikkusega , muuseas ka Eesti Ringhäälingu vastavas saates . Kirjaniku kodumaal mattus see päev ja kirjaniku kodupaik Aulestad Lillehammeri lähistel lahingumürasse . Kirjad tütrele , milles on palju juttu inimese kohuse- ja vastutustundest , tutvustavad publitseerija arvates Bjørnsonit kui inimest parimast küljest . Nõukogude Eestis tähistati kirjaniku <arv>. surma-aastapäeva <arv>. aastal päevakohase artikliga kõigis vabariiklikes ajalehtedes . “ “ Loomingu ” Raamatukogu ” avaldas Henrik Sepamaa vääristõlkes jutustuse “ Rõõmus poiss ” . Tõlkija eessõna mõtestab raamatu sisu vastavalt traditsioonile kui norra talupoega idealiseerivat . H. Sepamaalt ilmus artikkel ka “ Rahva Hääles ” . “ Sirbis ja Vasaras ” on Bjørnsoni kui “ Norra rahva suure tribuuni ” ( G. Brandes ) auks sõna võtnud Vaime Kabur , kelle artiklit väärtustab olulise eestikeelse materjali ja vene nõukogude kriitika seisukohtade tutvustamine . “ Pärnu Kommunistis ” avaldas Peet Lavi ( Oskar Kuningas ) uues tõlkes jutustuse “ Ohtlik kosjaretk ” . Faktidelt uudne ja sisukas on ka lühike kommentaar . Ajakirjas “ Mana ” avaldas Ivar Grünthal <arv>. aastal mälestusrepliigi , milles ennustas , et Bjørnsoni aeg maailmakirjanduses on möödas , sest ta rahvusromantilisel luulel ja näidenditel pole enam kõlapinda . Norras seevastu jääb kirjanik endiselt suureks algatajaks . Tunnustavalt mainib Grünthal kirjaniku viieköitelist kirjade kogu kui kultuurilooliselt väärtuslikku . Tegelikult on tõlgitud Bjørnsoni loomingut , luule ja draama kaasa arvatud , hiljemgi saksa , vene jt. keeltesse , ka näidendeid lavastatakse . Kirjaniku <arv>. ja <arv>. sünniaastapäeva tähistas Eesti Raadio siinkirjutaja ettevalmistatud saadetega . “ Loomingus ” ( <arv> , nr. <arv> ) ilmus temalt lühike ülevaade Bjørnsoni suhetest Eestiga . Esimesest Bjørnsoni-festivalist Moldes <arv> võtsid osa Doris Kareva ja siinkirjutaja . Kirjanik , kes on mõjustanud eesti kutselise teatri arengut ja ühiskondlikku mõtet , vääriks paremat tutvustamist ka tänases Eestis . Hinnatav on eelkõige ta proosalooming , kuid ka näidenditel ja luulel on aegumatuid väärtusi . Kirjandus  Romaani probleemidest ja sümbolplaanist Sõjaeelse sarja “ Põhjamaade romaane ” suuri šedöövreid on Olav Duuni ( <arv>-<arv> ) sekstoloogia kolmes köites “ Juviklased ” , mis eesti keeles avaldati <arv>. aastal ja on varustatud tõlkija August Hanko saatesõnaga . Originaal ilmus <arv>-<arv> ning hõlmab aega <arv>-<arv> , Norra rahva ja riigi elus väga olulist etappi . Pisut rohkem kui sajandi lõikes on kujutatud elu läbi kuue inimpõlve hegellik-dialektilises vastandite ühtsuse võitluses , nietzscheaanliku tugeva ja nõrga isiksuse vastandlikkuses . Euroopa mastaapides on haare erakordne . Eesti kirjanduses on sekstoloogiaga toime tulnud Bernard Kangro , kes aga vaatleb inimelu ainult paari põlvkonna jooksul ( Tartu-seeria ) . Kuue osani on jõudnud ka soome kirjaniku Antti Tuuri Põhjamaa-sari . Duuni romaani pealkiri oleks bukvalistlikus tõlkes “ Viikingite juures ” ning markeerib sugukondliku mentaliteedi säilitanud talupoegi , kes elavad suuresti veel viikinglik-paganlikus psühholoogilises ajas . Ristiusu kõrval on tugevad traditsioonid looduseusundil , mütoloogial peamiselt tavades ja kommetes , ennetel jne. Inimese väärtust hinnatakse ta julguse ning jõu järgi . Juvika talu on rajanud mees , kes päästis inimelu , tõmbas jäälõhest välja taluperemehe koos ree ja hobusega . Tasuks sai ta päriseks popsikoha ning lisamaad . “ Vanad juviklased ” , kes rahva mälus elavad edasi oma erakordsete tegudega , palvetavad : “ Päästa meid kurjast ! ” Kurja kohtavad nad tavaliselt looduses , see ilmub öökulli näol purjepaadi mastitippu , tungib sokuna kõrvalhoonetesse , koputab ja huilgab inimesi kohutades ümber maja . Juvika talu pärijad , perepojad Jens ja Per hirmutavad merre vargast popsi , saades nõnda tahtmatult mõrtsukateks . Pole siiski enam “ vana ” viikingiaeg , mil ülekohut tasuti surmaga , mõlemaid vaevab südametunnistus . Pealegi oli hukkunud pops võtnud tasu eest naiseks tüdruku , kes ootas Jensi last . Peri vaevab ülekohus üldinimlikus mõistes . Loomult aus , tahtis ta varast vaid hoiatada , kutsuda ta tallu ja anda süüa ning manitseda , et abi tuleb paluda , mitte kuritegelikult võtta . Näiliselt nõrgem Per loobubki isade päristalust ja kolib külla . Duuni-monograafia autor O. M. Høstad juhib naljatledes tähe lepanu , et nõnda tuleb kuri küla keskele . Kuid see on ka Peri lahkulöömine viikinglusest , moraalselt ja tegelikult . Teda juhib loovus : isade talu oli juba liiga “ valmis ” , ei rahuldanud tema ettevõtlikkust . Parim osa viikingivaimust saadab teda ka kihel konnas , ta viib tõusuteele kunagise Håbergi ( Heinamäe ) suurtalu . Jens põgeneb samuti kodunt ( talu jääb naispärijale ) , kuid temast saab seikleja ja hulkur , kõlbelise identiteedita inimene . Per sureb noore mehena ja jätab pojale korrastatud talu , mille Anders heale järjele viib . Põlvkondlikud talupojatraditsioonid püsivad kaua , töö eesmärki ning elumõtet nähakse lastes . Duuni romaani sümbolplaani üks tahke on inimese tee metslusest tsivilisatsiooni , võitluses huntide ja pullidega saab inimesest Inimene . Ka Per kohtub enne surma Kurjaga - talveöös laudaukse taga tunneb ta tugevat karvast kätt oma peopesas . Duuni inimesekujutus ei tunne must-valge tehnikat , tugev võib osutuda nõrgaks , nõrk tugevaks , karakterite individualiseeritus muudab psühholoogilise plaani köitvaks ja sisukaks . Uusaja inimese hindamisel kujuneb määravaks tema kõlbeline identiteet , kuigi väliselt kummardatakse ja taotletakse rikkust ja võimu - Kuri omandab kaasaegse näo . Olav Duun on suuri moraliseerijaid norra kirjanduses . Põlvkondlik , ajalooline areng romaanis toimub pimedusest valgusse . O. Duuni valguse- ja pimedusekujundil on kosmoloogiline ( hirm loodusvägede ees ) ja ajalooline funktsioon , sest ajaloos on olnud palju pimedaid perioode . Loomulikult ka psühholoogiline funktsioon , liin , mida tõlkijad on enamasti tajunud : inimese vaimse identsuse taustaks on nii valgus kui pimedus . Kolme esimese osa keskmes ongi “ Pimeduses ” ( A. Hanko tõlkes “ Pimedusega löödud ” ) . Selles peitub allusioon ka L. Tolstoi Johannese evangeeliumil põhinevale näidendile “ Pimeduse võimuses ” . Ajalooliselt taustalt kujutab “ Pimeduses ” Norra iseseisvumise aega , mil vaimseid äratusseemneid külvas rahvusluuletaja H. A. Wergeland . Romaani siseaeg jõuab selle osaga <arv>. aastatesse . Selle ajastu inimesele jutlustatakse juba : “ Ärge pange vastu kurjale ” , s.o. kurjaga . Sisuliselt on see käsk teha head , viikingluse vanatestamentliku “ silm silma , hammas hamba vastu ” eiramine ja ületamine . Uusaja vaimuelu seemneid külvab kolme viimase osa peategelane Odin Sætrani isa Otte , kelle eesnimi tähendabki koidikut , agu , puhtetundi . Paralleel Eesti ärkamisajaga on ilmne ( Gustav Suits on B. Bjørnsoni loomingut tutvustades osutanud sellisele paralleelile ) . Vana sugukondlik-seisusliku ühiskonna ja selle tavade taandumine toob kaasa ka talupojamentaliteedi teisenemise . Algab pürgimine oma seisusest ja keskkonnast välja , segunemine haritlaste ja ametnikega . Anders Håberg kosib juba kirikumõisast , ja kuigi õpetajatütar on veel kättesaamatu ka ta pojale , on Anders siiski kaks korda abielus pastori kasutütardega . Anders on monumentaalne tegelane kolmes esimeses osas , tal on julgust iseseisev olla , “ sõita omaenese peilungi järgi ” , nagu ütleb kihelkonna vana pastor , kes siiski kahtleb , kas ta lõpuni vastu peab . Andersi kõlbeline identiteet murdubki suhetes külarahvaga , kelle lugupidamine on talle tähtis , et olla kihelkonnaisa , teostada võimu kas või pisikeste pettuste teel , nagu tee rajamine läbi Håbergi ja kiriku toomine talu naabrusse . Inimlikust pimedusest johtuvalt saab temast huntinimene inimhuntide hulgas . Inimeste kadedus , keelepeks , hirm ja eelarvamused mõjutavad ka Andersit . Nii ajab ta majast välja ning tahtmatult ka surma oma esimese naise Solvi koos pojaga . Solvi on veerandi võrra saami verd , naaberrahvaga olid aga norra talupojad vaenujalal . Solvi isa ja teda ennast süüdistatakse nõidumises ja libahundiks käimises , sest nad on elanud teistest eraldi metsaonnis . Kaunitarist Solvi edu suurtalu perenaisena tekitab vimma . Anders saadab ta vana kombe kohaselt paadiga merele , kus ta hukkub mäelt lahti pääsenud kiviveerme all . Nimekujund on ibsenlik : Solvi ( Solveig ) tähendab päikese teed , ja ka päike loojub merre . Andersi abielu Solviga algas küll armastusest , kuid oli moraalne valesamm seetõttu , et Andersi vend Petter pidas teda enda kihlatuks . Anders meelitab ära oma venna mõrsja ning Petter salgab ära oma venna : tema ahvatlusel hüppab karjapoiss mägedes üle lõhe ja vallandab saatusliku kiviveerme . Petter kujuneb närukaelaks ja venna ning vennalaste kurikavalaks kiusajaks . Solvi surm kuhjab muret , häbi ja piina Andersi südametunnistusele : ta armus Põhjala valges suveöös , kuid oma pimeduseloomust ei suutnud ta võita , kui algasid katsumused . O. Duun rakendab tegelaste nimedes nagu nimeetümoloogiaski semantilisi sümboleid ja märke . Romaani peategelased kannavad apostlite Andrease ( Anders ) ja Peetruse ( Per , Peder , Petter ) nimesid , kes olid samuti vennad . Peetruse nimekaimud , nagu Andersi isa Per ja noorelt surnud poeg Peder , on sageli tublid mehed . Kolmas apostlinime kandja Jens ( Johannes ) saab kadunud pojaks , juuretuks . Odini esimene armsam Karen-Anna läheb linnas laiale teele ja saab nimeks samuti Jensen . Anders jääb varakult pimedaks , mis on Juvika suguvõsa ühine viga , tema puhul ka enese tehtud ( ta “ arstib ” silmi taluelu universaalravimiga , kuuma tõrvaga ) . Pimedana saab ta aga nägijaks , mõistab minevikku , olevikku ja tulevikku paremini kui ta tütar Åsel ( = eesti oos , mäeseljandik ) , kelle silmanägemine on alles . Kuid just Åsel , keda haarab ajutiselt tõusiklik tuhin suursugususe ja luksuse ning kõrgema seisuse järele , viib suguvõsatraditsioonid uusaega . Suurtalu ei suuda ta säilitada , suguvõsa ähvardab väljasuremine , inimesi ohustab tuberkuloos , nurjub ka noorte pärijate , Astri ja Odini abielu . Nii soovib Åsel , et Håbergist saaks vanadekodu , sest suurperede lagunemisega ja suguvõsasi demete nõrgenemisega on tekkinud kihelkonda palju üksikuid abituid vanureid ; Åsel on ise kulutanud oma nooruse Juvika vanatädi Ane põetamisele . Åsel on Håberg . Romaani nimesümboolika mängib mäe ja oosi , kõrge ja madala moraalsete vastasseisudega , nagu Tammsaare “ Tões ja õiguses ” Ees- ja Tagaperega . Romaani keskmist osa “ Suurpulm ” on mõned norra kriitikud hinnanud teistest nõrgemaks . Selles pole monumentaalseid karaktereid , küll aga palju meeldejäävaid inimsaatusi . Mentaliteedi ja moraali käsitlus on võrdväärne teiste osadega . Tundub , et nn. väikesaatused markeerivad üleminekuperioodi nii ajaloolises kui psühholoogilises ajas . Soome tõlkes on selle osa pealkiri “ Kaksoishäät ” , s.o. “ Topeltpulm ” , sest korraga abielluvad õde ja vend . “ Suurpulm ” on siiski täpsem , ja mitte ainult verbaalses tähenduses . See on Håbergi kui suurtalu hiilgeaja tipp ja lõpp . Perepoeg Peder abiellub küll loomaarsti tütrega , haritud preili Andreaga , kuid ta on märgitud mees , n.-ö. kõlbelise veaga ( hülgas oma esimese armastatu ) ja temagi pärib laastav rinnahaigus noore mehena . Pime-Anders saab pulmaõhtul surma , kui ruttab karistama Kurja , tondiks maskeerunud ja inimesi hirmutama tulnud vend Petterit . Andersi elus olid kõlbelisteks teejuhtideks viikingivaim ja kristlus , millesse segunes veel vana ebausku : rahvas räägib , et ta voodi all on maganud Kuri musta koera kujul - faustlik märk . Kolme viimase osa peategelase Odin Sætrani nimi on topelttähenduslik . Tegelases ühinevad eelkristlik ja kristlik identiteet , mida täiendab Euroopa renessansi humaansus ja valgustuslik progressitaotlus . Odin kui viikingite peajumal oli tuulte valitseja ning romaani Odin hukkub tormis . Odin oli surnute manalasse saatja , ka romaani Odinil tuleb seda teha . Ta peab hauakõnesid ja on vanaema Åseli moraalse ning maise testamendi täitja . Mütoloogiline Odin kui tarkusejumal oli ühe silmaga , teise oli ta pidanud ohverdama tarkuse eest , et tõde ei kahestuks . Romaani Odin näeb aga minevikku , olevikku ja tulevikku mõlema silmaga , sest tõe tunnetamise võimet lisavad kristliku eetika kriteeriumid . Jumal Odini üks nimesid oli Õilis , seda on enamasti ka ta nimekaim . Mütoloogiline Odin oli sõjajumal , ka romaani Odin võitleb hingetule ja vaimumõõgaga tõe ja õiguse , parema tänase ja homse eest , halli argipäeva vastu , parema inimese ja inimelu nimel . Odini perekonnanimi Sætran tähendab samuti mäge ( seeter on mägikarjamaa ) ; seda võib mõista ka kaljuna , millele tuleb oma koda rajada , s.o. Jumala ja jumalasõnana . Ta lapsepõlvekodu Kjelvika ongi Kaljulahe . Kristusega on Odinil mitmeid paralleele . Ta on sündinud väljaspool abielu , tema isa on kunsttisler , s.o. puusepp nagu Joosep , teda kasvatab kasuisa ja tal on ka võõrasisa . Ta ema pole küll Maarja , vaid Elen , milles ühinevad paganlik ja kristlik taust , Helena on ka pühakunimi . Kasuisa Bendek ( kõver , keeruline , tõeväänaja ) elab suuresti veel viikingiajas , ta kogemustele rajatud looduslähedane maailmapilt avaldab Odinile suurt mõju . Popsikoha peremehena ei hooli Bendek palju eraomandist , kuid ta pole tavavaras , tal on omaenda moraal . Nii pettuvad inimesed väga , kui pärast Bendeki surma ei leita tema majapida misest võõraid asju . Odini võõrasisa , ema abielumees Iver , kelle sallimatuse tõttu Elen loovutabki poja võõraste kasvatada , on pimedusemees , kelle Odini isik ja tegevus võidavad valgusele . Iveri talus Vennestadis rajatakse kihelkonna vanadekodu , mitte Håbergis . Paralleel Jeesusega on väikese Odini jõuluöö laudas , kui Bendek ta jõuluõhtul majast välja kihutab , sest poiss varjab tõde , keeldub ütlemast , kes ahvatles ta kurjale , saarmapüssi laskma . Kirjanik annab selles episoodis vihje romaani lahendusele : väidetavalt oli püss nõiutud , selle laskja pidi uppuma merre , sest Bendekit usuti olevat sidemetes kurjade jõududega . Ka küsib väike Odin , kas meres upuvad inimesed . Kokkupõrkes vulgaarmarksismi jutlustava karjeristi Engelbertiga ( bukvalistlikus tõlkes 'alasti' , s.o. paljastatud ingel , mässaja , Kuri ) käitub Odin oma ees- ja perenime vääriliselt . Kihutades laimajat ning intrigeerijat merre , tegutseb ta kui püha viha täis Jumal , või nagu on interpreteerinud O. M. Høstad , võrdväärselt rahavahetajate templist välja kihutamisega . See on ka ainus Kristuse-paralleel , mille tõmbab Høstad , kes idealiseerib oma monograafias eelkristlikku . Odini mütoloogiline nimi tähendab ka Raevukat . Engelbert kui üks uusaja kurjuse kehastajaid näeb Odinis rivaali ja poliitilist vastast , kelle suhtes kõik on lubatud . Tema eesmärgiks on karjäär , mis tooks sisse rikkust ja võimu , ning seda oletab ta ka Odinist , mõistmata vastase tegelikke , humaanseid tõekspidamisi ja taotlusi . Kokkupõrkes Engelbertiga avastab Odin esmakordselt , et ka temas elab alles loom , metslane , kes ihkab kättemaksu vastase elu hinnaga , temagi on alles pagan , viiking , kes soovib veritasu . Romaani viimases dramaatilises osas “ Tormis ” omandab ta märterpühaku jooni , kuni ta hukkub oma vaenlase Laurise elu päästes . Kui Odinis on Kristuse jooni , kaasa arvatud ilma hirmuta surmaminek Laurise kui (kaas)inimese eest , siis Laurises elab pigem ( kodustatud , taltsutatud ) Metsaline . Kui Pime-Anders oma psühholoogilisel pimeduseajal oli huntinimene , siis Lauris on koerinimene , salakaval lipitseja , kes salvab selja tagant , keerutab laimu ja punub intriige . Kuid ka Lauris kannab märterpühaku nime , temaski on mõndagi head . Kui Odin on jumal-inimene , siis on seda ka Lauris , nimelt Skandinaavia riiu- ja tulejumal Loki ( Loke ) . Mütoloogilised Odin ja Loki on vennad , Odin ja Lauris on sugulased . Odin kogu oma tugevuses pole nõrkusteta , ta on olnud suhetes tütarlastega oma nooruses küllaltki kergemeelne , ehkki temast ei kujunenud “ kollektsionääri ” nagu Laurisest . Ausa mehena on ta kergesti haavatav ja tal on hirm häbi ees . Lauris on näiliselt tugev , riukad ja sarm tasandavad talle teed võimule inimeste üle . Ta võtab Odinilt tema lapsepõlvekodu Kjelvika , mille Odin on saanud Bendekilt päranduseks . Lauris väidab , et suguluse tõttu Bendekiga on temal õigus kohta pärida , ja Odin loovutabki selle talle pulmakingiks . Odini suuremeelsust peab Lauris nõrkuseks ja narruseks . Lauris võrgutab ja hülgab koos lapsega Odini esimese armsama Karen-Anna , võtab Odinilt ta mõrsja Astri ja laimab Odini naist Ingrit . Viimase patu pärast soovibki Laurisele surma Odin , kes meelitab ta tormisele fjordile . Ümberläinud paadile pääseb ainult üks mees , kaht see ei kanna nagu “ Peer Gyntiski ” . Odini laip ujub välja Juvika-ranna kaljusele põhjale , kohta , kus vanal ajal varas merre uppus . Nii lunastab Odin surmas omaenda ja esivanemate patud . Tema kirgastumine osutab igavesele elule , ja mitte üksnes taevasele : tema kui rahvajuhi mõju jääb kauaks kestma . Kokkuvõtte Odini elust teeb Laurise naine Astri : kaugemale ei või iial keegi jõuda . Eluvõitlusse astub taas uus põlvkond , Odini pojad Anders ja Per , jälle on tulekul uued ajad . Romaan on kirjutatud Esimese maailmasõja kogemuse valguses . Noorsugu kogu maailmas on teelahkmel . Odini loosung kõlab : rohkem inimsust ! See pole ainult filantroopiline utoopia , nagu arvab O. M. Høstad ( O. Duun suri paar nädalat pärast Teise maailmasõja puhkemist ) . Lauris tõepoolest muudab end Odini surmamineku mõjul , seda märkavad inimesed juba Odini matustel . Odini poja Andersi kibestunud pärimisele , kas Lauris oli pääsemise ära teeninud , vastab ema Ingri : sinu isa arvas küll nii . Odinil on teisigi vastaseid . Koolmeister Vikesylt , naiivkristlike põhimõtete jutlustaja , kes taotleb au ja lugupidamist , relvaks libekeelsus ning keelepeks , ei andesta Odinile auhaavamist rahvakoosolekul , kus viimane ta ilukõnet naeruvääristas . Jønstranda ( tõlkes umbes Rumalaranna ) popsilaste kõlbeline identiteet on madal . Karen-Anna nimesemantika on kahetine : ta ei õigusta pühakunime Karen ( Katariina on tähenduselt plekitu , puhas ) , sest on oma languses ka ise süüdi . Kuid temagi on kannataja , hüljatud ema , nii väärib ta Jeesuse vanaema nime , oma teist pühakunime . Odini naine Ingri on merineitsi , näkineid ( Hanko tõlkes ekslikult mereemand ) , keda Odin on poisikesena unes näinud . Ingri näkineitsiloomus on pärit vetevallapimedusest , nii on ta tumemeelne , uje . Nagu kõik näkineiud , on ta arg oma mineviku suhtes . Ingri isa on istunud vangis ja Ingri kardab selle avalikuks tulekust häbi nii uut elu alustanud isale , Odinile kui ka lastele . Ent ta loomuse teine pool on ingellik headus . Näiliselt nõrk , osutub ta katsumustes julgeks ja tugevaks . Kartnud Odinit kaotada nende abielu algusest alates , kannab ta kaotust väärikalt . Ingri taust on päeva- , päikesevalgus . Kui Ingri kardab tõde , siis Astri ei nõustu valet vanduma ka lähedaste pärast . Kui Ingri on merineitsi , siis Astri on printsess , kuid nõiutud printsess , uinuv kaunitar , kes vajab tuge ehk enamgi kui Ingri . Kartis noorelt surra ja hiljem kardab armastust , on pigem fatalist kui võitleja . Ta nime taustaks on Vana Testamendi kõige kaunim ja täiuslikum kuninganna Ester . Nimi tähendab ka lille , sügislille . Nimes peituv tähekujund osutab ta identiteedi tõusudele ja langustele . Tema taust on öine valgus , kuu ja tähed . O. M. Høstadi tõlgenduses on see surnud valgus . Nii näib see olevat tema ja Odini nurjunud armastuse tõttu , mis algas kuuvalgel talveööl . Aga see on ka valgus pimeduses , tugev kõlbelisus , mis aitab teda läbi kõigist katsumustest . Kui Odin on jumal , siis Astri on jumalanna : eelkristlikud jumalannad kandsid Kuu nime ( Diana , Selene ) . Astri on suuteline olema uue tugeva suguvõsa ema , tema emadust ja emalikkust rõhutatakse korduvalt . Odini väärne on ta just oma identiteediga . Ühised on neis loobumisuhkus ja altruism . Odini isa ja Astri lesestunud ema abiellumine teeb nende lapsed seaduse ees õeks ja vennaks ja välistab nende abielu ; Odin leiab , et tal on õigus teise mehe õiguse eest kõrvale astuda . Astri kinnitab , et keegi ei saa temalt ta õigust võtta , aga ta võib selle ära anda . Vanaema Åselile tunnistab ta , et tundis end rikkana , kui võis emale selle õnne anda . Vanemaid õigustab vaatepunkt , et Astri ja Odin on nõod , Odini ema ja Astri isa olid õde-venda . Odin tunnistab , et kes Astri saab , saab väga rikkaks . Ta ise ei tea aga , kumba ta rohkem oleks soovinud , kas rikkust või õnne . Õnnelikuks saab abielus siiski Odin , mitte Lauris , kes abiellub Astriga . Astri põhiolemuseks on naiselik kaastunne , tahe aidata . Ta esimene abielu lootusetult haige noormehega on sõlmitud kaastundest ja kestab ainult kolm nädalat . Trotslikult heidab ta Odinile ette , et temale polegi võimalik õieti kaasa tunda . Ka abiellumisel Laurisega on suur osa kaastundel , tahtel meest päästa . Omamoodi on see Astri kõlbeline langus , ta tunneb end müüduna , uhkuse kaotanuna . See on ka trots Odini vastu , kes Astri arvates ei otsi küllalt aktiivselt võimalusi nende abiellumiseks . Astri naiselik loomus jääb alla Laurise mehelikule brutaalsusele , tähelepanuavaldustele , milles on solvanguid , mängu teise tunnetega . Ometi imetleb ja austab Laurise parem mina Astrit kui inimest , ehkki ta abiellub temaga pigem sotsiaalsetel kaalutlustel , parandamaks oma mainet - on ju Astri Håbergi perenaine . Odin leiab mehena , et maailmas on muidki asju peale isikliku õnne . Et Astriga abielluda , peaks ta temaga maalt välja rändama , kas või Austraaliasse , kus neid ei tunta ja kuhu ei ulatu Norra abieluseadused . Kuid Odini juured on kodupaigas erinevalt ta isast , kes oma nooruse veetis Ameerikas . Astri kui ilus ja uhke naine suudab tõepoolest Laurist mõnevõrra mõjutada , vähemalt möönab Lauris , et Astriga on ta saanud midagi , mida pole ära teeninud . Astri püüab pidevalt nii enesele kui ka teistele tõestada , et ta pole end lihtsalt ära visanud . Lauris jääb aga Lauriseks , kelle hingel on alatuid tegusid , nagu Åsel Håbergi rahalise päranduse omastamine , mis oli mõeldud vanadekodu rajamiseks . Odin läheb merre ka Astri pärast , et see ei peaks leseleina taluma ja võiks end taas kõlbeliselt sirgu ajada . Omal viisil ohverdab ta elu Astri eest , nagu tüdruk oli unistanud . Nende suhted ei kujunenud õe-venna vahekorraks , pigem oli see peidetud armastus . Astri on ka see , kes mõistab Odini meeleolu enne surma minekut : talle pidi kangastuma elu pimedam pool , väiklus , alatus , närusus . Odinilt elu vastu võttes saab Lauris taas midagi , mida ta pole ära teeninud , või nagu ta ütleb : tema pakkus mulle elu ja mina võtsin selle vastu , kangem mees ma ei olnud . Lauris kardab surma , ka Issandat , kellest ta on seni moraalselt mööda hiilinud . O. Duuni järgi on vastavalt H. Bergsoni filosoofiale ülimaks väärtuseks elu . Duuni raamaturiiulil olid kõik Bergsoni teosed ja ta oli neid põhjalikult uurinud . Inimese osa siin maailmas on seega eluvõitlus . Ka Odin ei lahku elust võitluseta , vaid seob end aerudele , et oleks varuks viimne , ehkki lootusetu šanss ellu jääda . Eluvõitluse sisuks on ka võitlus inimese eest ja inimese pärast , mis käib kogu maailmas , nagu ütleb kirjanik romaanis “ Ættermæle ” ( “ Järelmaine ” ) . O. Duuni inimesed ja inimpõlved võitlevad loodusjõudude vastu , mõju , võimu , au ja rikkuse pärast , tõe , õnne ja õiguse eest , oma saatuse eest ja selle vastu , elu enese eest ja pärast , parema inimese ja inimühiskonna nimel . O. Duuni ühiskondlikku inimest on väga kirjanikulähedaselt uurinud Asbjørn Sæteren , kelle töö jäi küll pooleli varase surma tõttu , kuid ka valminud ja avaldatud osa on sisukas , intensiivne ja kaalukas . Kõrvutades O. Duuni põlvkonna võrra vanema Knut Hamsuniga , leiab A. Sæteren , et ehkki Hamsunit häbimärgistati ta kurikuulsal protsessil individualisti tiitliga , on ka Duun individualist , ja mitte ainult tema , sest iga kirjaniku ülesanne ja kohus on kujutada inimest kui indiviidi , võidelda tema individuaalsuse eest . Võitlusest loobunud on Ola , Köstrisurm , nagu teda hüütakse . Ola nimi tähendab maameest , seega on ka tema harija , valgustaja . Haridustee on tal pooleli jäänud , tal pole olnud õnne armastuses . Ka tema elu sümbol on soo , kuid selles sümboolikas on võrdpilt positiivne : ta on sooharija realistlikus tavatähenduses , kuid ka kõlbelises mõttes . Kibestununa muutub ta õelaks , kuid see on positiivne , mitte väiklane õelus . Ola õpetab ning ergutab inimesi mõtlema ja tegutsema . Ta pole pisiintriigitseja nagu Vikesylt ega anarhist-karjerist nagu Engelbert . Ta on Ristija Johannes , kes ootab temast suurema tulekut . Ola läheb vabasurma meres , tüdinud oma pikast ja rõõmutust elust . Vanas Juvikas oli end kaevu uputanud vaimuhaige Berit . Odini vabasurm on inimese päästmine . Ola vabasurm on etteheide sotsiaalselt üles ja edasi pürgivatele sugulastele . Vana tava kohaselt sõlmib ta lahti oma kingapaelad , märgiks , et on oma elu ise võtnud - mida sugulased püüavad varjata kui häbi . Olas on palju tarkust ja üllust , kuigi teda peetakse mõneti veidrikuks , ka isa ja ema arvates oli ta ebaõnnestunud , pere noorimana kaapekakk . Kuid temagi elurändu saadab tähistaevas , nagu seda tõlgendab ka Ernst Kollomi vinjett raamatus . Romaani on kirjutanud suur kunstnik , seda rõhutavad ka Harald Beyeri kirjanduslugu ja O. M. Høstadi monograafia . Tekst on kaunis ka sümboolikata , elupildi ehedus veenab ning kisub kaasa . Kümnendi võrra noorem Sigrid Undset pidas O. Duuni suurimaks norra kirjanikuks . Võiks öelda , et ta on rohkemgi kui kirjanik . Tundub , et filosoofilis-eetilises plaanis on Duun saavutanud eelkristliku ja kristliku vahel sünteesi , mille taotlust Põhjamaades alustas Grundtvig ja mis jäi pooleli Ibsenil . See pole üksnes ideoloogia , vaid ka tegevusprogramm , nagu on seda ka Hamsuni teostes avalduv sotsiaalne projekt . O. Duuni kogu looming on sõda pööbli vastu . Ekslikult on selles nähtud härrasmoraali . O. Duuni võitluses inimese kui indiviidi pärast massi ja massiinimese vastu on väga palju humaansust ja ilu . Mida rohkem on massi hulgas inimesi , seda turvalisem on ühiskond . Odin unistab , et tuleks kord keegi , kes inimestelt hirmu võtaks . See on kõige enam tsiteeritud lõik romaanist ja kogu O. Duuni loomingust . Võtaks hirmu loodusvägede , haiguste ja surma ning teise inimese ees , toimetuleku hirm kaasa arvatud . See on kõigi inimeste ühine ülesanne ja vastutus , mis hõlmab kogu inimkonda . Tõlkest ja retseptsioonist Eestis Tõlkija A. Hanko saatesõna näeb romaani põhikontseptsiooni võitluses isiku ja hulga vahel ning üldistab selle kogu O. Duuni loomingule . Kirjanikule heidab ta aga ülekohtuselt ette piiratust , provintsialismi , sest kogu Duuni looming olevat ühe ja sama paikkonna inimeste ja maastiku varieerimine . Kuid seda on näiteks ka W. Faulkneri ja Tammsaare looming . Väidet korrigeeris H. Sepamaa lühiromaani “ Olsøy poisid ” saatesõnas ( <arv> ) : selles peitubki kirjaniku tugevus , et ta tundis elu põhjalikult , eriti oma ameti , rahvakooliõpetaja vaatekohalt , ( vabakutselisena tegutses Duun ainult kümme viimast eluaastat ) . A. Hanko tõstab esile romaani eepilist jõudu , inimesekujutuse sügavust , rikast emotsionaalsust , hindab kõrgelt looduskirjeldusi , asetades need maailmakirjanduse paremikku . O. M. Høstad on neis tunnetanud religioosset dimensiooni . A. Hanko võttis “ Juviklaste ” tõlkes esmakordselt kasutusele laensõna fjord , mis on jäänud püsima . Heino Meister pakkus <arv>. aastal rootsipärast fjäärdi , mis ei läinud aga käibele . Tavatõlge oli laht , kuid norra fjordides on samuti lahed ( viigid ) . A. Hanko on Duuni looduskirjeldusi tunnetanud hingemaastikena ( kosmoloogilist tausta tunnetas esimesena O. M. Høstad ) ja lähtub sellest vaatepunktist ka oma tõlkes , mida ilmestabki psühholoogiline tõlgendus . Nii tõlgib ta “ Pimedusega löödud ” pro “ Pimeduses ” , mis avab üksnes psühholoogilise allteksti niisamuti kui soomekeelses väljaandes “ Kinnisilmi ” . Odini lapsepõlve käsitleva osa pealkirja on Hanko tõlkinud poisipäraselt : “ Seikluses ” . Soomendaja on kari märganud ja Odini sisulisest orvuseisundist lähtuvalt pannud pealkirjaks “ Omal jõul ” , mis esineb ka Duuni tekstis . Odini lapsepõlve Kjelvika ( = Kaljulahe , allusioon nii identiteedile kui ka viikinglusele ) on muinasjutumaa , niisamuti nagu Andersi armumine Solvisse oli väike muinasjutt , mitte seiklus . Kasuisa Bendek õpetab Odinile palju head ja jutustab ka muinasjutte . Bendeki elutarkus ja ema õpetatud ristiusu tõed annavad Odinile maailmavaate . Kõigepealt avaldub see stseenides , kus Odin ei kanna Bendeki peale viha jõuluõhtuse väljaviskamise pärast , vaid pöördub tema kutsel Kjelvikasse tagasi . Samuti nähtub see suhetest võõrasisa Iver Vennestadiga , kelle armastust poiss taotleb . Õigem tõlge oleks seega “ Muinasjutus ” ( norra keeles eventyr , mis tähendab nii muinasjuttu kui seiklust ) . A. Hanko tõlge on Põhjamaade romaanisarja paremaid , ja mitte ainult keeleoskuse tõttu . Norra läänerannikul elades puutus ta kokku rahvaelu , murdekeele ja folklooriga . Tõlge vajaks ainult natuke vilunud redigeerija kätt , et see sobiks uustrükiks . Duuni suurromaan on jätnud jälje ka A. Hanko enese loomingusse : Roald Amundseni biograafia , mis avaldati <arv> sarja “ Suurmeeste elulood ” avateosena , on üles ehitatud Odini traagilise saatuse paralleelina . Umberto Nobile oli Hanko tõlgenduses Amundseni vaenlane . Duuni peateose kohta sõna võtnud Arvo Alas ( “ Looming ” <arv> , nr. <arv> ) tõstab esile romaani vaimuväärtusi ja elupildi ehedust ning soovitab seda sõnameistrit edaspidigi tõlkida , lugeda ja kirjasõnas meelde tuletada . H. Sepamaa vahendusel on valimikus “ Norra novell ” ( <arv> ) eesti tõlkekirjandusse jõudnud Skandinaavia folkloori ja kirjanduse teine kuulsus Peer Gynti kõrval - Per-Õnneseen Duuni versioonis . Sepamaa on püüdnud vahendada Duuni rahvakeelsust , osalt õnnestunult , kuigi tekstist hoovab teatavat pingutatust . Varem on eesti kriitikas ( E. Raudsepp jt. ) kasutatud nimevarianti Õnne-Peeter . H. Sepamaa on tõlkinud ka kirjaniku testamentromaani , ta loomingu kvintessentsiks peetava “ Inimene ja deemonid ” ( <arv> ) . Duuni pealkirja “ Menneske og maktene ” bukvalistlik tõlge oleks “ Inimesed ja head/kurjad jõud ” . Ka Hanko “ Juviklaste ” -tõlkes kordub “ kurjad jõud ” sageli . H. Sepamaa on vaste laenanud Philip Houmi kirjandusloost “ Norsk litteratur efter <arv> ” ( Stockholm <arv> , lk <arv> ) . Deemoni tähendust on vähemalt Houmi rootsi tõlkes mõistetud kurjade jõududena , mitte Saatanana , kurjade vaimudena . O. Duuni järgi peituvad kurjad jõud inimeses eneses ja teda ümbritsevas loodus- ning tehiskeskkonnas . Kataklüsmi , veeuputuse läbi teinud saarestik on Sepamaa tõlkes Kalurisaared . Kaduma on läinud originaalis peituv maailmalõpu allusioon ( Værøy , s.o. Ilma ( lõpu ) saared , võiks tõlkida ka Ilmalõppe ) . <arv>. aastal ilmunud romaanis kumab läbi uue maailmakatastroofi , Teise maailmasõja aim . Duuni järgi hukkub vana maailm testamentlikult vee läbi , mille järel algab uus , kurjast puhastatud elu . Hukatus , suur veetõus on eetiline proovikivi , milles saavad otsa nõrgad ja passiivsed , pääsevad tugevad , arukad , kindla kõlbelise tahtega inimesed . Katastroofis avaneb inimeste loomus , pärast õnnetust mõistavad allesjäänud üksteist paremini , asuvad kujundama uut ja paremat maailma . Veeuputuse piibellik paralleel on mõjuv . H. Sepamaa avaldas <arv>. a. ajalehes “ Sirp ja Vasar ” ka O. Duuni <arv>. sünniaastapäeva puhul artikli . Olav Duuni sekstoloogia ja Anton Hansen Tammsaare pentaloogia Aleksander Sibula andmetel on Duuni romaani saksa tõlge olnud A. H. Tammsaare lugejakaardil “ Tõe ja õiguse ” kirjutamise aegadel ( vt. A. Sibul , “ A. H. Tammsaare Tallinna Keskraamatukogu lugejana ” . - “ Keel ja Kirjandus ” <arv> , nr. <arv> , lk. <arv> ) . Mõlema suurteose põhiplaanis ja teostuses ongi õige mitmeid ühtelangevusi . Mõlemad epopöad jaotuvad vana- ja uustestamentlikeks osadeks , mis lõpevad ringi sulgumisega ja spiraalse avanemisega , uue sugupõlve astumisega vanade asemele . Mõlemas on põhiprobleemiks inimese areng läbi aegade ja kõlbeline identiteet , mõlemad uurivad kurjuse ajaloolist ning nüüdisaegset nägu . Mõlemad on talupojaromaanid , milles peegeldub maailmamudel , tsivilisatsiooni areng , üldinimlikud tõed ja nende suhtelisus ning kestvus . Mõlemas romaanis kõlab kaasa sookuivenduse teema - Duunil oja süvendamine ning heitlus vee ja kividega nagu “ Tões ja õiguseski ” . Tammsaare nimesemantika on väga lähedane Duuni romaanile . Temagi monumentaalne peategelane kannab apostel Andrease , esmakutsutu eestipärast nime Andres . Perile on kõlalt lähedane Pearu , kelle nimi lähtub pühak Bern(h)ardi omast . Ka Tammsaare Andrese perekonnanimi Paas tähistab kindlat aluspõhja , kaljut , millele saab rajada koda . Pearu perenimes Murakas on sooinimese identiteeti nagu Jønstranda popsirahvalgi . Kujundit on Tammsaare kasutanud aga juba varem , “ Kõrboja peremehes ” - murakasõda ja kõik sellest tulenev . Lähedased on mõlema romaani Mari ja Massi ( Andersi teine nai ne , noorusarmastus ) nimed ning nende etümoloogia . Massi on tuletatud sõnast mas - vaev , häda , ka tema on Valurikas . Mõlemas naises kehastub Jumalaema kuju , kuigi nad mõlemad on patused . Massi kadedus ja kiivus kihutas surma Solvi , samuti ta lapse , Mari hingel lasub Jussi surm , soovis ta ju , et tema lapsed saaksid perelasteks . Nagu Duunil Andersi ja Solvi abielu , nõnda ka Mari ja Andrese ühinemine algab eetiliselt valedelt alustelt . Kõlbluse alusena tunnetavad mõlemad kirjanikud ka religioosset , kristlikku humaansust . Karini ja Karen-Anna nimetõlgendus on etümoloogiliselt ja tähenduselt sama . Pühakunimede teisendid on ka Kristi ja Tiina , Krõõt ja Maret , Joosep ja Liisi . Tammsaare Mäe ja Duuni Håberg on samuti paralleelid . Mõlemad kirjanikud on tundnud oma rahva püsimise ning tuleviku pärast muret , mida kannab kodutalu pärimise kujund . Mõlemad vaatlevad ka linnastumise ja taluelu teisenemise protsessi ning sellega kaasnevat mentaliteedi ja moraali muutumist . Nagu Duunil Odin , saab Tammsaarel peategelaseks Indrek , kelles on samuti nii Kristuse kui märterpühaku jooni , millele viitab ta nimigi . Kui Odin ohverdab elu kaasinimese eest , siis Indrek on valmis Ramildale verd andma “ nii palju kui vaja ” . Odin rõõmustab aerudel teadvusele tulles , et mõrtsukat temast siiski ei saanud . Indrek saab ka selleks . Tema hingel lasuvad ema halastussurm ja Karini surma põhjustamine . Indrekul on paralleel ka Olaga . Nad kumbki ei täitnud oma isa lootust ega saanud õpetajamantlit , vaid ütlevad jutlust sookraavis . Mõlemad on aga valgustajad . Ola oli seda köstrina . Ärkamisaja köstritele ja kooliõpetajatele pühendab Tammsaare ilusaid ridu “ Tõe ja õiguse ” esimese osa lõpus . Indrek ise teenib leiba koolilapsi harides . Mõlemad kirjanikud juhivad tähelepanu nähtusele nagu vaga kurjus . Laurise isa on kasvatanud oma poega samasuguse valjusega kui kibestunud Andres oma peret . Duuni “ Juviklaste ” algusosas esineb ka kaelahaigus kui jumalavitsa kujund . Duunil kardavad surma eriti ihnsad ja kitsid talunaised , kes näevad paikkonda tulnud haiguses Jumala sõrme ja üritavad veel kaheteistkümnendal tunnil heategevusega oma hinge päästa . Romaani teises osas laastab taud lapsi , kolmandas “ hispaania haigus ” kogu kihelkonda . Mõlemad kirjanikud eitavad revolutsioonilist terrorit ja vägivalda , kumbki ei pea elu põhiliseks mõtteks ja eesmärgiks leivaküsimust . Mõlemad peavad elu otseseks kohustuseks põlvkondlikku ning eetilist järjepidevust , kultuuri . Nagu Duuni Ola ja Lauris , nii ei ole üheülbaline ka Pearu , temaski on riivatuse all mõndagi head . Pearu sillutab surnud Krõõdale öösel soosillal teed ja talletab tema “ heleda jaale ” südamesse , kuulab kirikukellade helinat üle Vargamäe soo ja heinamaa . Duuni vanad juviklased kardavad kirikut ja kelli , sest Issand on vali ja kellad kuulutavad sageli surma ning leina . Juviklased armastavad elu . Mõlemad kirjanikud kutsuvad ühistööle : Tammsaare sood kuivendama ja Vargamäe jõge alla laskma , Odin asutab kalurite ühistu ja vabriku , mis annab kohapeal tööd ja vabastab inimesed ülesostjatest-vahendajatest . Kumbki ei eita eraomandit , küll aga sellega sageli kaasnevat väiklust , kitsarinnalisust ja ahnust , inimlikku piiratust . Romaanides on kasutatud tsüklilise aja mõistet rööbiti lineaarse ajaloolise ajaga . Taluelus kirikukalendri järgi kulgev aastaaegade vaheldumise rütm looduses loob tsüklilise aastaringi , millega kaasneb psühholoogilise aja kujund ja talusisene aeg . Hegellikult spiraalne aeg kujuneb ringist sirgjoone kaudu . O. M. Høstad on tunnetanud ka Möbiuse lehe kujundit . Mõlemale kirjanikule on olnud lähedased Immanuel Kanti filosoofilised transtsendendid ja tähistaeva ning inimese südametunnistuse ilu . Astri hingevõitlus unetutel öödel saabki tuge tähistaevalt , kui ta vaatleb aknast tähtede rändu . Kui võtta Tammsaare loomingu üheks põhitõeks tõlgendus , et inimene on ühiskonna kõige kallim vara , keda ei tohi ohverdada ühelegi ideele , võiks selles näha ka Bergsoni elufilosoofia mõningast mõju . Mõlemad epopöad tekitavad tugeva elamusliku mulje , nii esteetilises plaanis kui ideelise sõnumiga , inimelu mõtestamisega . O. Duunist tehti korduvalt juttu seoses Nobeli preemiaga , kuid ta ei saanud seda . Tammsaaret auhinnale ei esitatudki . Illustratsioonid Põhjamaade romaanisarja kujundas Ernst Kollom puulõiketehnikas . Raamatukunstiliselt on kogu sari šedööver , kuid esile tõstetud on just “ Juviklaste ” illustratsioone ( Jüri Hain Kollomi mapi saatesõnas <arv> ; “ Eesti kunsti ajaloo ” <arv>/II köites <arv> on esitatud “ Juviklaste ” III osa palgeleht ) . Kunstnik on tunnetanud romaani sõnumilist ja emotsionaalset väärtust . Kunstilise teostuse kõrval väärib tunnustust illustratsioonide ( ja kogu sarja ) interpretatsiooniline külg , omapärane retseptsioon . Kohati tundub , et kunstnik on jõudnud sümbolplaani tunnetamises kirjanikule lähemale kui tõlkija , eriti loodusmotiivide osas . Esimese , vanatestamentliku osa frontispiss kujutab meest , Per Andersit , öisel merel paadiga sõudmas , kusjuures tormipilvest vaatab alla Kurja enese sokunäoline pea . Palvetasid ju vanad juviklased : “ ... vaid päästa meid kurjast ” . Kurjaga kohtusid nad just hirmuäratava loodusega silmitsi seistes . Teise köite palgelehel rühib vastu tuult nooruk , kes peab omal jõul toime tulema . See on uustestamentliku osa peategelane Odin oma lapsepõlve rännuteedel . Kolmanda köite frontispiss kujutab merd , mis on ambivalentne kujund - kord sile ja sõbralik , aitab teenida igapäevast leiba , kord tormiselt vahutav ja ohtlik . Vinjetid kaunistavad romaani alapealkirjastatud osade , peatükkide-tsüklite algust , enamasti ka lõppu . Nii järgivad illustratsioonid teose rütmi ning juhivad tähelepanu teksti olulistele motiividele , ka motiivipõimikutele , avavad kirjaniku dramatismi . Läbiv on mere ja kaluri teema : paadid , purjed , aerud , meremehed ja kalurid südvestrites . Oluline on lainekujund - kord põhi , kord hari , mis markeerivad tõuse ja langusi inimeses ja suguvõsa üles- ning allakäigus . Sama kujundit kannavad ka trepi ja redeli kujutised . Trepist üles sammuvad esimeste osade peategelane Anders ja tema poeg Peder . Talu kõrge trepp tähistas toredust , sotsiaalset tõusu , kuid Anders murrab pimedana sellel trepil kaela , tahtes peletada kodukäijat mänginud vend Petterit . Kolmanda osa kangelanna Astri laseb ehitada vanale talumajale veranda , klaastrepi , mis on uue sotsiaalse tõusu märk . Inimest saadab elus alati surma vari . Romaani uustestamentlikus osas on selleks sümboliks kirikutorni rist . Kiriku ehitaja on Anders , kuid Petter teeb selle juures praaktööd , et venda kiusata ja ohustada . Andersi soovi kurjust hävitada tähistab härjakara , vend Petter on sunnitud kodust põgenema . Tema risakil onniuks on väikese inimese viletsuse sotsiaalne ja vaimne peegel . On ju suur ja väike raamatus samuti sümboolsed kujundid . Ristikujund muutub läbivaks sümboliks alates isa ja poja , Andersi ja Pederi hauaristidest . Raamatu viimasel illustratsioonilgi on tormivihuris rist mitte niivõrd hauatähis kui lootuse ja lunastuse sümbol . Kunstnik on tunnetanud kirjaniku sõnumit ristiusu kui inimhinge parandaja väärtusest . Odin teenis ligimest , oma vaenlast Laurist ja noorusarmastust Astrit , ohverdades nende eest oma elu . Astri rõhutab , et kaugemale on kellelgi võimatu jõuda . Risti ja kirikukella kujundi tähendused haakuvad . Oli uskumus , et kui kell käib kergelt , s.o. kui kirikukella löögid on helisevad , saab inimene hõlpsasti taeva ja vastupidi . Vanad juviklased kartsid kirikukella , sest see meenutas neile surma ja kaduvikku . Romaani üksikosade illustratsioonide motiivistik on valitud tekstiga vastavuses . Peatüki “ Suits vajub talu peale ” algusvinjetil keerdub suits majade kohale , ennustades uut surma ja uut surnuõlgede põletust . Peatüki lõpuvinjetiks on väljasirutatud käsi : surmaheitluses perenaine püüab tabada kolm nädalat varem lahkunud mehe kätt . Kurja , Metsalise taltsutamisega ( noor pull kui märk ) algab noore Andersi eluvõitlus , temagi on tulnud maailma kurjust kaotama , ehkki ka ta oma hingel lasub kurjust - enese maksmapanekut . Pärast noorelt surnud isa matuseid alustab Anders oma ja võõrast eraldava aia ehitamisega , nagu teda kujutab ka illustratsioon . Lõpuvinjetiks peatükile on energilise , oma teekonda küpsusse alustava nooruki vaimsusest särav nägu . Andersi esimest naist , veerandi osa lapi verd Solvit on kunstnik kujutanud kauni tütarlapsena profiilis , ta ei vaata ette , tulevikku , vaid kõrvale otsekui teispoolsusse . On ta ju ebausu ning kadeduse ohver . Kiviveeret , mis ta hukutab , kuhjates kive Andersi südametunnistusele , on lõpuvinjetil kujutanud ka kunstnik surma sümbolina nagu ka merre loojuvat päikest . Tsüklit lõpetaval vinjetil on üksik täht kui lepitav , andestav sära . Üks olulisi loodusmotiive on romaanis kuuvalgus , allusioon eelkristlikele jumalustele ja nende vaimse pärandi rollile inimelus . Kosmoloogiline dimensioon omandab nõnda religioosse mõõtme . Noorkuud kujutab vinjett , mis markeerib Andersi sirguajamist , elu otsast algamist pärast Solvi surma . Leppimist Massiga , Andersi esimese armastatuga , kujutab raagus puu tormis ja rannas vaibuv laine - Juvika sugu languseteel . Inimese kui maailmas rändaja kujundit kasutab kunstnik taas Andersi noorima poja Ola , köster-valgustaja elukäigu markeeringuna . Kuid omas ajas on ta erandlik - tema rolliks on olla pillimees oma mõrsja pulmas . Kunstnik on teda kujutanud pilli mängimas , kübar silmile tõmmatud , niisiis ilma oma näota . Suguvõsa elus on siiski ka saavutusrohkeid tõusuaegu , mille sümboliks on mägimaastik kuuskedega . Romaani teine osa käsitlebki uut , osalt tõusiklikku edasirühkimise perioodi , mil talupojaseisus hakkab linnastuma oma kodukultuuris , rõivamoes ja toitumises , segunema teiste seisustega , eelkõige intelligentsiga . Kõlbelist langust kujutab kunstnik kui karile purjetanud paati . Mäestikukujund markeerib ka kõrge ja madala suhet inimese kõlbelises identiteedis . Nii läheb “ üles ” , mägede suunas modernse ühiskonna tulevase juhi teekonna algus , mil ema viib ta kui vallaslapse enda juurest ära , et lepitada oma armukadedat abielumeest . Vinjett kujutab ilusat noort naist käsikäes lapsega mägimaastiku taustal . Odini Kristuse-lähedusele on kunstnik osutanud , kujutades tema isa höövelpingi juures puusepatööd tegemas . Ristile lisandub karika motiiv , olgugi see argielus vaid napsiklaas . Odini esimest esinemist avaliku tegelasena kujutab illustratsioon temast vanaema puusärgi juures kõnet pidamas . Puusärgi kaanel ( tekstis lauluraamatu kaas ) on taas ristikujund . Odini lapsepõlvele on pühendatud romaani teise köite lõpuosa , Hanko tõlkes “ Seikluses ” . Illustratsioonides kordub mägede ja tormi kujund . Kunstnik on tunnetanud teksti : Odin purjetab poisieas laadale , aga maailmalaadast ei võta ta õieti kunagi osa , vaid järgib ja sisendab inimestesse kõrgemaid eesmärke , seda ka majanduselu organisaatorina . Vinjettidel vahelduvad noor- ja vanakuu motiivid , viimane on pahaendeline . Elu ja surma sümboolika ühtib kolmanda köite avapeatükis , mis kujutab Odini armastatu Astri lapsepõlve . Toomingamarja motiiv kätkeb eneses surma sümbolit , see on lopsakas , eluküllane , kuid musta leinavärvi . Astri ja Odini lahkuminekut , eri teid , märgib risttee , mis viib Astri Odini juurest ära . Astri armumist Laurisesse kujutab mäest alla libisev vastlakelk - algab Astri kõlbeline mugandumine närusele mehele . Kunstniku vinjettides kordub loojuva , musta päikese kujund . Ka uusaja inimestesse sisendab surm ja seda külvavad taudid hirmu , mida näib võimatu ära võtta . Vanaema Åseli surma puhul avatud aken tähistab vana uskumust , et hing pääseb nii kergemini taeva teele . Ka uusaja inimesed kannavad endas pärimusena eelkristliku usundi pärandit . Odini hukkumist kujutab vinjett tormis vahutava fjordi ja leinariides peielistega . Kokkuvõtteks tuleb öelda , et kunstnik on kirjaniku sõnumile veel lähemale pääsenud kui A. Hanko tõlkijana ja arvustajana . Ka norra kirjandusteaduses on romaani adekvaatne tõlgendamine jäänud sõjajärgsesse perioodi , ulatudes meie vahetusse kaasaega . Vajalik oleks meilgi romaani uustrükk . Kirjandus  Elu ja looming Retseptsioonist Eestis Luuletee viib tähtedeni , kirjutas Marie Under . Nini Roll Ankeri raamatus “ Minu sõber Sigrid Undset ” on jutustatud ühest uusaastaööst tollal alles noore naiskirjaniku kodus , kus keegi luuletaja ennustas peoperenaisele , et Sigrid Undseti täht särab kord heledalt kogu Põhjala kohal . Ennustus on täitunud : Põhjalale on lisandunud sära maailmakirjanduses ja tähistaevas . Rahvusvaheline Astronoomide Ühing on andnud kirjaniku nime ühele planeet Veenuse kraatrile . Sümboolika on sobiv , sest S. Undseti loomingu põhiliin uurib üldinimlikke moraaliprobleeme , mille keskmes on suur armastus , kirg , millega põimuvad abielu , emaduse , truuduse ja reetmise teemad ning naisküsimus ajaloolisest vaatepunktist . Probleemikäsitus on vahend , mille abil uurida inimest , tema psüühikat ja elutunnetust . Sigrid Undset ongi tunnustatud kui naise hingeelu üks paremaid käsitlejaid maailmakirjanduses . Veenus oli roomlaste armastusjumalanna ja S. Undseti sünnilinnaks pidigi saama Rooma , kuid isa haigestumise tõttu jäi teekond pooleli . Roomas sündis <arv>. aastal S. Undseti esiklaps Anders . S. Undset sündis Taanis oma ema kodulinnas Kalundborgis <arv>. mail <arv>. Aasta pärast kolisid vanemad Oslosse , kuid sünnilinnaga püsisid sidemed peaaegu kirjaniku surmani . Kirjaniku kasvuaastaid käsitleb enamik tema biograafe ta autobiograafilise romaani “ Üksteist aastat ” ( <arv> ) põhjal . Teose põhikude on eetiline , vaatleb väiketüdruku kõlbelist arengut hetkest , mida ta üldse mäletab , kuni isa surmani tütre üheteistkümnendal eluaastal . Alates lapsele antud käskudest ja keeldudest , lubatu ja mittelubatu eristamisest , avardub elutunnetus hea ja kurja mõistmiseni mitmesuguste kogemuste , raamatute ja täiskasvanute abiga . Käsitletud on ka religioosset tunnetust , selle tekkega seostuvaid kujutelmi lapsehinges ja muljeid kiriklikult jumalateenistuselt , mida ta külastas omaalgatuslikult , ilma vanemate initsiatiivita . Kirjaniku enese arvates olid need esimesed üksteist eluaastat kõige intensiivsemalt elatud , sest pere oli täielik ja suhted isaga rikastavad vaimses ja emotsionaalses tähenduses . Köitvalt kujutatud lapsepsüühikat ( S. Undsetit peetakse parimaks laste kujutajaks norra kirjanduses ) täiendab põhjalik pedagoogiliste ja perekonnaprobleemide käsitlus . Huvipakkuv on ka kultuuriline , sotsiaalne ja poliitiline taust . Olid Norra iseseisvumise eest peetava võitluse aastad , kirjaniku kodus valitses radikaalne õhkkond , nagu ka Ragna Nielseni koolis , kus tulevane kirjanik õppis . Romaanis on kujutust leidnud seitsmeaastase väiketüdruku esimene armastus , kellele ta oli truu ka peale nooruki varast surma <arv>. eluaastal . Truuduse hoidis tütarlaps alal tahtlikult , surudes maha kõik tekkivad armutunded kuni <arv>. eluaastani . Olavi-nimelist mängukaaslast nägi ta peale suvituskohas ühiselt veedetud suve veel ainult kaks korda , talvel kelgumäel ja koolilaste rongkäigus rahvuspühal . Armastus oli konfliktne seetõttu , et nooruk oli pärit äärmusparempoolsest , unioonilembesest perest . Nii kannab ta rongkäigus unioonimärgiga , mitte puhast Norra lippu . Oma esimese armastuse näojooned on S. Undset koos välimusega jäädvustanud ta nimekaimus Olav Audunipojas . Isa , rahvusvaheliselt tuntud ja tunnustatud arheoloogi unistuseks oli , et ta andekast tütrest saab tema elutöö jätkaja . Vestlustest isa ja ta kolleegidega õppis tütar tundma ajalugu ja kasutama ajaloolisi termineid , ta mängis ehtsa Troojast pärit terrakotahobusega , mille ta isale oli kinkinud H. Schliemann . Kohe pärast aabitsat sai ta kodust algõpetust Norra ja Taani ajaloos , kusjuures ema kasutas abituuriumile mõeldud õpikut . Tütre arvates oli see pedagoogilisest vaatepunktist suur rumalus , kuid tänu sellele küpses ta vaimselt varakult . Eakohasus on tunnustatud pedagoogiline printsiip , kuid kus on piir , et andeid ei surutaks maha ega jäetaks kängu lapselik-lapsemeelse nunnutamisega , liigse mängulisusega ? Ajalooõpetust täiendasid muinaspõhja saagad ja antiikmütoloogia . Lapsepõlve suur elamus oligi saagadeilm , erakordse elamuse jättis kogu eluks Njåli saaga . Ajaloost ja saagadest kujuneb kirjaniku loomingu kõige tuntum ja tunnustust leidnum temaatika . Kui temalt küsiti , miks ta kirjutab ajaloolisi romaane , vastas ta , et on ajaloos üles kasvanud . Isa surmaga avanes tütrele kaduvuse ja kestvuse , unustamise ja mäletamise dihhotoomia . Tundnud ühel pärjalindil ära muinaspõhja epitaafi “ Harva leitakse õilsamat ! ” , kangastuvad talle kõik need inimesed , kes on elanud tuhandeid aastaid enne meid , rõõmustanud ja kurvastanud ning tundnud leina nagu meiegi . Edaspidi tähendavad talle surma maikellukesed ja hüatsindid ning nende lõhn , sest need olid matuselilled . Isa ja ema isiksus ning ta suhted vanematega kajastuvad mitmetes S. Undseti teostes . Ilmumisajal kaheldi , kas teos “ Üksteist aastat ” on üldse romaan , sest puudub lugu , läbiv faabula . Sarnasust arvati sel olevat tollase uue prantsuse kirjandusega . Isa teenete eest võimaldati ta kolmele tütrele tasuta haridus kuni gümnaasiumi lõpetamiseni , kuid vanim , Sigrid , ei kasutanud seda soodustust . Ta ei tahtnud astuda ülikooli , sest seal oleks ta omandanud õpetajakutse , mis teda aga ei veedelnud . Korduvalt , nagu romaanis “ Jenny ” , on ta seda ametit pidanud nimetama üheks raskematest . S. Undsetit huvitas maalikunst , kuid selle õppimiseks puudus raha . Pärast isa surma tundis ta moraalset kohustust aidata emal peret ülal pidada ja noorematel õdedel kool lõpetada . Kaubanduskooli diplomiga asus ta Oslos tööle elektrikompanii AEG ühes kontoris aastateks <arv> - <arv>. Hiljem on ta tunnistanud , et ei respekteeri ühtki kohusetööd peale perenaiseameti . Viimast võttis ta aastaid suurima tõsidusega , keetis , küpsetas , soolas ja õmbles kohusetundlikult , selle kõrvalt kirjutas oma esimesed suured romaanid . Alles Lillehammeri perioodil oli ta majanduslikult nii kaugele jõudnud , et võis endale palgata abilise . Kontoritöö oli küll rutiinne , kasvukodust erinev miljöö arendas aga vaatlusoskust , õpetas tundma inimesi ja nende mõtteid , soove , arvamusi , mentaliteeti . Juba siis võis ta öelda , et pole ühtki teemat ega ainet , mida ta ei suudaks kirjanduslikult kujutada . Argiellu tõid vaheldust pühapäevased üksildased retked linnalähedasse loodusse , mis tegid temast kirgliku taimeuurija . See avaldus hiljem aiatööharrastuses ja toalillede kasvatamises , milleks talle taimi ja seemneid saadeti igast maailma nurgast . Lilli oli tal olnud isegi vannitoas . Ema ei jaganud kaugeltki tütre looduseharrastust , sest kord tõi ta koju surnud rästiku , et uurida ja näidata kodustele looma mürgihambaid . Meelsamini leppis ta lugemisega , millest sai S. Undseti teadlik enesetäiendamine . Sügava mulje olid jätnud kirjanikud L. Holberg ja H. Chr . Andersen , kes sentimentaalsuse pärast teda aga ei köitnud nii nagu näiteks taani kirjanik S. S. Blicher . Erilist huvi tundis ta keskaja kirjanduse vastu , kirikukirjandus ja kristlikud legendid , pühakulood kaasa arvatud . Varakult süvenes ta inglise kirjandusse , mis jäi talle kogu eluks lähedaseks . Meelislektüür oli inglise keskaeg , Shakespeare ja ta järelaeg ning õeksed Brontéd , kellest ta hiljem kirjutas särava essee . Eriti armastas ja austas ta Th . More'i kui filosoofi , kirjanikku ja inimest . <arv>. a. valmis <arv>-aastasel Sigrid Undsetil keskaja-ainelise romaani “ Hundilaiu Aage Nielsipoeg ” käsikiri , esimene variant “ Hobulahe Olav Audunipojast ” . Romaani tegevuspaik oli Taanis , Kalundborgi lähistel . Autor viis käsikirja Kopenhaagenisse Gyldendali kirjastuse direktorile Peter Nansenile , kes selle aga tõenäoliselt läbi lugemata tagasi lükkas . S. Undset ise arvas , et selle põhjuseks oli ta naiselikult moodne välimus , siidsukad ja laiaääreline kübar , mis jättis temast ebausaldatava mulje . Nansen soovitaski “ väikesel preilil ” kirjutada midagi moodsamat , s. t. kergemat . “ Väike preili ” oli muide umbes <arv> cm pikk , kuigi poisilikult sale . Nii pöörduski ta koju ja kirjutas “ südametäiega ” päevikromaani “ Proua Marta Oulie ” , mis tema arvates pidi olema küllalt moodne , sest käsitles abielurikkumise ja lahutuse probleemi kaasajas . Norra tollasel parnassil oli parajasti moes Gunnar Heibergi “ Armastuse tragöödia ” ja Hulda Garborgi romaanid . Viimase “ Proua Eva päevaraamat ” oligi mõneti S. Undseti romaani eeskujuks . Nii oli see tõesti liigagi moodne ja oleks võinud jääda tähelepanuta just seetõttu , et turg oli sedalaadi kirjandusega üleküllastatud . Initsiatiivi haaras noorem õde , kes saatis käsikirja Gunnar Heibergile ja viimase soovitusel ilmuski romaan <arv>. a. Teos äratas tähelepanu ka kriitikas , seda tunnustati ja nii võis ta tüütust kontoritööst loobuda . Samal aastal sai ta riikliku stipendiumi ja nii ka võimaluse sooritada igatsetud välisreis Berliini , Münchenisse , Rooma ja Pariisi . Roomas kohtus ta kunstnik Anders Castus Svarstadiga , kellega ta pärast viimase abielulahutust abiellus <arv>. a. ja elas seejärel lühemat aega Londonis . Kõik nimetatud maailmalinnad on leidnud kajastamist ta loomingus : Rooma “ Jennys ” , Berliin “ Kevades ” ja “ Jennys ” , Pariis novellides ja “ Gymnadenias ” , võimas on keskaegse Londoni pilt “ Olav Audunipojas ” . <arv>. aastast elas S. Undseti pere jälle Norras , Oslo lähedal Skienis , miljöös , mida kujutab romaan “ Kevad ” . Skienis oli sündinud H. Ibsen , kes töötas apteekriõpilasena Lõuna-Norras Grimstadis , kus toimus Knut Hamsuni kohtuprotsess . S. Undseti ja A. C. Svarstadi abielus sündisid kaks poega ja tütar , kellel väikelapseeas põetud raske haiguse tagajärjel tekkis vaimupuue . S. Undseti juures elasid ajuti ka kolm last Svarstadi esimesest abielust , seda kirjaniku soovil , kes oli neile ema eest ja kellega tal säilisid head suhted ka pärast abielu purunemist <arv>. a. Lahkuminek toimus ajapikku : Svarstad eemaldus kodust , viibides oma töö huvides pidevalt eemal , sageli välismaal . Ebatavaline oli lahkuminek seetõttu , et kummalgi polnud “ teist ” , S. Undset kujutab nii ka Ida Elisabethi ja Toksvoldi lahkuminekut . Kui kirjanikust <arv>. aastal sai katoliiklane , tühistas kirik ta abielu ja soovitas ka ametlikku lahutust , mis saigi teoks . Põhjuseks oli Svarstadi esimene abielulahutus , mida katoliku kirik ei tunnistanud . Et kirjanik kuulus ka katoliiklikku ilmikordusse , ei teadnud isegi kõige lähedasemad . Avalikkusele sai see teatavaks alles päevikute põhjal , kui kirjaniku arhiiv avanes . Biograafid ja uurijad on arutlenud , milline oli kirjaniku suhe religiooniga tegelikult . Bente Heltoft peab seda tema maailmavaateks , milles pole põhjust kahelda . Kai Laitinen oletab , et ta uskus hauatagust elu , kuid jäi oma elutunnetuses terveks ning mõistlikuks . Igatahes pole ta lasknud end primitiivselt ja labaselt “ püüda ” : kui ta tähelepanu juhiti sellele , et ingel kirjutab üles iga hetke , iga sõna , käesolev kaasa arvatud , vastas ta irooniliselt , et inglid valdavad kiirkirja . “ Olav Audunipojas ” on legend , mis jutustab orust , kus asuvad ristimata surnud laste hinged . Ingunn küsib , kas emad neid seal sageli vaatamas käivad , ja kui preester ütleb , et kristlastena nad selleks luba ei saa , ütleb Ingunn , et siis ta ei tahakski taevasse jõuda . Gidske Anderson peab S. Undsetit agnostikuks . Igatahes oli kirjaniku religioosne elutunnetus avar ja elulähedane , ta vaatepunkt avaralt humanistlik-religioosne , sügavalt intellektuaalne ja teaduslikult läbi tuntud , mida on A. H. Winsnes pahaks pannud ta “ Norra pühakutele ” , mille kirjanik koostas ühe inglise katoliikliku kirjastuse palvel . Kuid see pakkus ka elamusi , nagu kujutab diloogia “ Gymnadenia ” ja “ Põlev põõsas ” . Paul Selmeri õnnistamine kiriku liikmeks on kujutatud kirjaniku enese kogemuse põhjal . Ta tegi arvukalt kaastööd katoliiklikele väljaannetele , kõik ei ole veel bibliografeeritudki . See oli ka majanduslik abi , sest kirjanikul oli kombeks teha kõigile sugulastele rikkalikke jõulukingitusi , majutada enda ja laste külalisi , mis nõudis mõistagi kulutusi . Tema teaduslik-religioosne maailmapilt oli nii pädev , et ta kirjutas entsüklopeediaile ja mitmetele väljaannetele artikleid kloostrielust Norras . Kindlasti mõjutas kirjanikku Euroopa tollane poliitiline elu , kahe maailmasõja vaheline ideoloogiline kemplemine , millele ta eelistas senist kultuuritraditsiooni . Kirjaniku püsikoduks sai luuleline väikelinn Lillehammer , mille lähedal Aulestadis oli elanud Bjørnstjerne Bjørnson , lähistel sündinud Knut Hamsun . Linna külje alt viis mööda ka vana tee Norra iidsesse pealinna Nidarosi , praegusse Trondheimi . Sellel teel oli rännanud oma sõdalastega Norra kuningas Püha Olav , kes oli ka kirjaniku kaitsepühak . See on ka tee , mis viis Kristiina Lauritsatütre koos pisikese sülelapsega palverännakule pühaku säilmete juurde Nidarosi Toomkirikus . Kirjaniku oma kodu oli Norra talumaja tüüpi vana ristpalkehitis , mille kõrvale ta laskis kohale vedada ning püstitada kaks samasugust , et pakkuda ruumi pereliikmetele ja külalistele , enda ja laste sõpradele , lahutatud abikaasale , kui see perekonda külastas . Oma kodu nimetas ta Bjerkebækiks , nii kutsusid taanlased marunorralasi , veendunud rahvuslasi . Nõnda õrritas S. Undset oma taani sugulasi . S. Undseti kodu oli väga norrapärane . Sellesse mahtus rikkalik raamatukogu ( <arv> köidet , ilukirjandust arvestamata ) ja palju rahvuslikku kunstivara , kirikukunst kaasa arvatud . Töötamiseks oli tal nüüd oma tuba , kus oli isalt päritud suur kirjutuslaud , mis hävis viimase maailmasõja ajal , s. t. lõhuti ahjukütteks . Kaminatoas võeti vastu külalisi , seal kohtusid mitmed Norra tuntud isikud . <arv>. aastal pälvis S. Undset oma keskajaromaanide eest Nobeli preemia , mille ta tervenisti ära andis , jaotades selle Norra Kirjanike Liidu , katoliku kiriku ja sotsiaalabi vahel . Ta asutas tütre nimelise fondi , kust vanematel oleks võimalik saada abi oma puuetega lastele , et säilitada tervetele lastele nende lapsepõlv . Ta oma haige tütar elas kodus ja pojad oli ta kasvatanud nõnda , et need armastusega aitasid õde hooldada . On arvatud , et S. Undsetil oli oma laste jaoks vähe aega , mis ei ole aga tõsi , lapsed ei kannatanud ta kirjanikutöö tõttu , mida ta tegi tassi kange kohvi ja sigareti ergutusel peamiselt öösiti , sest siis valitses majas rahu . Ta tõusis hommikul kell seitse , et lapsi kooli saata , pärast seda puhkas keskpäevani voodis , luges ajalehti ja uudiskirjandust . Loomulikult põhjustas teade preemiast loobumise kohta arvamuse , et ta on miljonär . Abipalujad otse ründasid ta kodu . Kaasaegses ühiskonnaelus osales S. Undset oma publitsistikaga , millest ta on avaldanud mitmeid valikköiteid . Terav poleemika puhkes tal <arv>. aastail natsistliku Saksamaa ajakirjandusega , mis viis ta teosed sealsesse musta nimekirja . Ta oli Norra Kirjanike Liidu esinaine ja võttis osa kirikuelust , ka oli ta Soome austaja ja vahendas kirjanduskontakte . Talvesõja päevil majutas ta kolme soome väiketüdrukut oma kodus . Sõja algul Saksamaaga pakkus ta oma teeneid Norra riigile ja töötas postitsensorina , kelle kohustuseks oli lugeda ja kontrollida sõdurite kirju , nende meelsust . Raamatus “ Tagasi tulevikku ” ütleb ta , et sõdurid muretsesid oma perede pärast , olid oma kodumaa patrioodid . Sõjaväevõimude korraldusel kirjanik emigreeris , et teda ei saaks sundida tunnustama Saksa okupatsiooni , nagu juhtus Hamsunitega . Jalgsipõgenikuna jõudis ta koos kaaslastega üle mägede Rootsi , kus ta sai teada , et ta vanem poeg on langenud kodupaiga lähistel kaks nädalat pärast sõjategevuse algust Norras . <arv>. mail , Norra rahvuspühal avaldas ta artikli “ See maa peab meie lastele vabaks jääma ” , millest Gidske Andersoni arvates sai alguse kirjaniku propagandistitegevus . Stockholmis kohtus ta viimast korda ka oma laste isaga , kunstnik Svarstadiga , kes suri sõja ajal Norras . Kirjaniku põgenikutee noorema poja saatel viis lennukiga Tallin na , Riia , Pihkva ning Novgorodi kaudu Moskvasse , sealt rongiga läbi Siberi ja Kaug-Ida Jaapanisse ning lõpuks laevaga Ameerikasse , kus ta elas ja töötas Brooklynis . Teel püüdis ta aidata kaaspõgenikke , kes sõja tõttu olid dokumentideta ja keda seetõttu ei tahetud vastu võtta üheski riigis . Oma sule ja hääle andis ta Norra vastupanuliikumise teenistusse , olemata emigratsioonivalitsuse palgaline . Ta kirjutas artikleid , raamatuid , pidas kõnesid ja tegi raadiosaateid . Norrasse tagasi pääses ta pärast sõja lõppu <arv>. aastal . Ta noorem poeg oli pöördunud varem tagasi , sest ta astus Norra vabastusarmeesse , mis mobiliseeriti Inglismaal , kus asus ka emigratsioonivalitsus . Sõjaliste teenete eest pälvis kirjanik <arv>. a. Norra kõrgeima autasu , Püha Olavi risti . Biograafidest on Gidske Anderson väitnud , et S. Undset kaotas selles sõjas rohkem kui enamik norralasi . Teostamata jäi suur osa ilukirjanduslikust loomingust . Vahetult sõja eelõhtul oli ta surma läbi kaotanud ema ja <arv>-aastase tütre . Ta ei viinud lõpule samal aastal alustatud romaani “ Madame Dorthea ” . Sõja ajal ilmusid “ Tagasi tulevikku ” ja mälestusteraamat “ Õnnelikud päevad ” . Ta täiendas ja viimistles hagiograafilist teost “ Siena Katarina ” , mis aga külma sõja alguse tõttu talle Ameerika kirjastusest eelnenud kokkuleppele vaatamata tagastati kui sobimatu . Kirjanik sooritas viimase reisi sünnilinna Taanis , kohtus viimast korda paljude sõpradega . Ta suri Lillehammeri haiglas <arv>. juunil <arv>. Matusetalitus toimus Norra vanas piiskopilinnas Hamaris , leinakõne pidas Norra peapiiskop . Hamariga olid seotud ta keskajaromaanide sündmustik ja tegelased . Kirjanik maeti tema enese soovi kohaselt Mesnalia kalmistule laste juurde , suurtest maanteedest ja inimestest ning nende kärast kaugele , kõrgmägede nõlvale . Mägesid kui kõrguse ja avaruse ning vabaduse sümbolit oli ta kujutanud oma loomingus , mägedes oli ta veetnud noorusest alates meelsasti oma puhkeaja . Hauda hooldatakse , tema kõrvale on maetud ta pereliikmeid . Ta looming jätkab tõusujoont , tähelendu maailmakirjanduses . “ Kristiina Lauritsatütart ” peetakse maailma enim loetavaks romaaniks . <arv>. aastal valiti see Prantsusmaal naisteaasta raamatuks . <arv> S. Undset pole kirjanduses vormiuuendaja , vaid Euroopa realistlike kirjandustraditsioonide jätkaja . Esikromaanile “ Proua Marta Oulie ” järgnes <arv>. a. tema esimene keskajaaineline ( X sajand ) saagapärane “ Lugu Viga-Ljotist ja Vigdisest ” , mis käsitleb viikingiaja üleminekut kristlusele . Põhiteemaks on häbistatud naise kättemaks , veritasu . Islandlane Ljot on kristlane , kes enam ei vii oma “ ülearuseid ” soovimatuid lapsi metsa ja sohu surema . Vigdis armub Ljotisse , ei andesta talle aga au röövimist . Ta hülgab algul Ljoti lapse , kuid saanud hiljem teada , et see on elus , kasvatab ta temast kättemaksja . Poeg armastab mõlemat vanemat , ja toonud emale hukkunud Ljoti pea , hülgab ta ema ja siirdub isa viikingiteedele . Vigdis andestab Ljotile pärast selle surma ja matab ta pea pühitsetud mulda . Kohtumine kuningas Olav Trygvasoniga on teinud temastki kristlase . Erinevalt saagast on S. Undseti kujutus psühholoogiline . Nagu saagas , nii sureb Vigdis tragöödia ühe osalisena loo lõpus . Viikingiajast tõstis S. Undset esile selle kultuuriloovat suunda , mitte maadevallutusi ja röövsõdu , vaid kaubandussuhteid ja maadeavastusi . <arv>. aastal avaldas S. Undset tema enda illustreeritud luuletuskogu “ Noorus ” , mis jäi ka ainsaks . Selles on mitu rahvalaululähedast luuletust ja katsetusi Euroopa traditsiooniliste värsivormidega . Luulekogu sisuks on noorusnukrus , üksindus , armastuse ja armsama ootus , kõlblusteemad , ka linn ja linnalähedane loodus . Akadeemik A. H. Winsnesi hinnangul on see hingestatud luule , mitte eksperiment . S. Undset on kirjutanud ka paar draamat , üht neist on mängitud Rahvusteatri laval . Oma parima on ta aga andnud eepilises vormis . Kirjaniku novellidest on avaldatud mitu valikkogu . Enamik novellidest on kaasajateemalised . Doktor E. Steeni käsitluse põhjal on nende põhisisuks kõigis kultuurides vastandatud madonna ja hoor . Kogu S. Undseti looming on aga akadeemik A. H. Winsnesi hinnangul variatsioonid ema ja lapse teemadel . Esikkogu “ Õnnelik iga ” ( <arv> , “ Den Lykkelige alder ” , s. o. õnnelikud aastad ) on pühendatud noortele , kes koos temaga jagasid kontoritöö tüütut rutiini . Niminovelli pealkiri on irooniline , kujutatud on eneseleidmise tee raskusi . Kirjanikku huvitab peale abielutruuduse ka tollane teine tõsine moraaliküsimus , nimelt suitsiidi lubatavus . Peategelane Charlotte on kirjaniku autoportree , temagi on kirjanik , kes kujutab linna kui noorust raamivat miljööd , äratuntavad on Oslo ( tollal Kristiaania ) pildid . Charlotte ( kirjaniku ema nimi ) lõpetab elu enesetapuga , sest ei suuda taluda argimadalust ja suhtelist üksindust . Selline lõpplahendus pidi veenma ka lugejaid , kes oleksid võinud peategelases ära tunda autori . Noor ja andekas näitleja Uni Hirsch , hilisem proua Hjelde peab lahendama oma eluprobleemid miljöös , kus klassikalise pereema rolliga naised hindavad ta vaimseid püüdlusi ja kutsetööd lihtsalt ajaraiskamiseks . Uni armsamat häirib lavatöö kui naisele häbistavaks , frivoolseks peetud elukutse . Uni loobub pärast teise lapse sündi kutsetööst , et luua mehe kujutlusele vastav kodanlik kodu . Ja kuigi argirutiin Unit ahistab , sest kurb on olla ainult perele kasulik , kuigi ta leinab oma lavaelu , mis tõotas kunstnikuloorbereid ja pakkus vaimseid arenguvõimalusi , valib ta juhuse tulles siiski kodu ja lapsed . Ta peab emakohustusi ja pereelu naise peamiseks kutsumuseks . Mõra abielus tekib siis , kui üks lastest sureb , mis hävitab enesekindluse : ka see peamine elus - ema- ja perekonnaõnn - osutub petlikuks . Unile vastandub egoistlikult üksnes armuõnne otsiv proua Waage samanimelisest novellist . Et probleem oli teravalt aktuaalne , teame Liina Reimani mälestustest , kust selgub , et näitlejat solvas ja traumeeris psüühiliselt arvamus , nagu oleks ta lavakarjääri huvides loobunud lastest . Esikkogu novelli “ Võõras ” on kriitikud pidanud romaani “ Jenny ” eeltööks . Edele Hammer elab läbi pettumuse , sest kõrgelt hinnatud puhtuse ja suure ainsa armastuse ideaal puruneb . Kuigi ta kardab uut pettumust , võidab siiski elujulgus , kui ta kohtab meest , kes pole ainult armastaja , vaid ka autoriteet . Novellikogud “ Õnnetud saatused ” ( “ Fattige skjabner ” , <arv> ) , “ Trollipeegli killud ” ( <arv> ) ja “ Targad neitsid ” ( <arv> ) süvendavad esikkogu temaatikat . S. Undseti inimesekäsitus lähtub kõlbelisest identiteedist ja psühholoogiast , taust on sotsiaalne . Eriti on esile tõstetud ja võõrkeeltesse tõlgitud kaksikmoraali taunivaid novelle “ Simonsen ” ja “ Komblusballi ümber ” . Vastandatud on varaka ülakihi “ daamid ” ja vaesed , enamasti õmblejaina töötavad naised , “ kes peavad palju vastu võtma ” , s. t. saatuse lööke ja moraalset hukkamõistu . Novellis “ Kaksteist siidist taskurätti ” õpetatakse väikest Bilditit aegsasti sõltuva ja kuuleka abielunaise rolliga kohanema . Isa ei leia raha ta tantsutundideks ega lubatud kingituseks pealinnast , vaid valib kõige odavama taskurätivariandi , mida on saada ka provintsipoodidest . Bildit ei tohi nuriseda , vaid peab tänulik olema ja emal aitama väikesi hoida ning majapidamistöid teha . Isa lõbutseb see-eest nii kodus kui ka ärireisidel pealinna . Novellis “ Tjodolf ” on madonna-teemat käsitletud kibeda irooniaga : emaks sobiv ja ema rollist unistav Helene ei saa lapsi . Kergemeelne Fanny loovutab Helenile lapse , kes on talle ainult koormaks , kuid nõuab selle pärast emaõiguse alusel tagasi , lootes nõnda kiiremini abielluda . Last hooldab ta nii halvasti , et see sureb , ka Helene emahool ei suuda teda enam päästa . Puänt on , et Fanny ootab uut last Helene mehelt , keda Fanny kergemeelsus lõbustab . S. Undset ei idealiseeri naist , nagu meeskriitikud on talle ette heitnud , kuid tema naised omandavad oma puhtuse ja suure armastuse ideaaliga üleargise mõõtme . Kaastunde ja mõistmisega on ta kujutanud ka üksiku naise , tollal põlatud vanatüdruku või mehest lahutatu saatust . Selma Brøter samanimelisest novellist astub vastu troostitule vanadusele , sest oma niigi rõõmutu elu on ta pühendanud õele ja selle lastele , leidmata tänu . Seejuures muutub ta kaaslaste silmis “ veidraks ” , sest jagab kõiki tüüdates oma pisimuresid kollektiiviga , juhuslikust tülitajast tänaval loob fantaasias aga ohtliku seikluse jne. Vaesus ei luba tal argielust kõrgemale tõusta . <arv> Läbimurdeteoseks sai romaan “ Jenny ” ( <arv> ) , mille ebatavaline armastuskolmnurk ja erootilise probleemi julge käsitlus põhjustasid kerge skandaalikumu . Lähtepunktiks on romaanis taas suitsiidiküsimus : Jenny arvab , et tapaks end , kui ta peaks toime panema teo , mis satuks ta isikliku moraalikoodeksiga vastuollu . Teose aine leidis kirjanik Roomas Skandinaavia ajalehtedest : noore neiu enesetapu põhjuseks oli pinge seksuaalvahekorrast isa ja pojaga . Kirjanik polemiseerib paljude käibetõdedega kaitstes Jennyt , kujutades teda kõrge moraalse vastutustundega naisena , kelle traagika on pigem liigutav kui taunitav . Romaan ei ole lihtsalt kõmuline armulugu , vaid psühholoogiliselt hästi põhjendatud ja probleemidelt rikas raamat . “ Jenny ” tekitab vaidlusi tänapäevalgi , mil Gidske Andersoni sõnul on erootika ammugi asendunud kirjutistega seksuaalelust ka päevalehtede veergudel . Sajandi algul oli teema alles nii tabu , et kirjaniku ema soovis , et teose oleks kirjutanud keegi küps , soliidne , ammugi abielus daam , mitte tema noor tütar . Kuid just selle romaaniga , mis tõlgiti varsti saksa keelde , astus S. Undset üle keelepiiride , maailmakirjandusse , “ Jenny ” ilmumisaja kõlblusnormid , mida toetas ka kirik , samuti ajastu kirjanduslik ideaal tõstsid kilbile suure armastuse kui täiuslikult õnneliku ja moraalse ( ka abi ) elu ideaali . “ Jenny ” ja sellele <arv>. a. järgnenud romaan “ Kevad ” uurivadki ideaali tegelikkusevõimalust sajandi alguskümnenditel . Uudne oli emantsipatsiooniteema , mida tollal ei peetud sugugi enesestmõistetavaks , naise koht oli kodu ja perekond . Kuid ka naisõiguslased polnud ühel meelel , romaan tekitas sellist poleemikat , et satuti käsikähmlusse , relvadeks rusikad ja käekotid . Taunitav oli , ja mitte sugugi ainult väikekodanlikus miljöös , romaanis kujutatud “ boheemlus ” . Kombetu ja šokeeriv oli , et heast perekonnast noored tüdrukud elavad omapäi välismaal ja istuvad öö läbi härradega veinilauas . Et selliseid “ istumisi ” oli harva , peeti näiteks kellegi sünnipäeva , ja et selle järel koidikul tööle hakati , jäi tähele panemata . Niisugust pidutsemist ei saanud neiud ega üldse noored kunstiõpilased endale sageli lubadagi , sest õpingud neelavad kasina õpperaha peaaegu täiesti . Jenny kasutab tädi väikest pärandust , ta sõbrannal Cescal on ainsana jõuka kodu toetus . Köitev on ka romaani stiiliilu . Iidne Rooma , Igavene linn , raamib romaanis kujutatud teadmis- ja kunstihuvilist noorsugu . Linna ajalugu ja reaalid köidavad neid , Rooma pole lihtsalt keskkond või sümbol , pigem osa neist enestest , peategelane . Rooma oli kaua maailma kunsti- ja teaduspealinn , mille Pariis märksa hiljem välja vahetas . Ka Undseti romaani noorte kunstnike arvates on Pariis alles “ mood ” , mitte hea maitse . Itaalia-kultust süvendas vabadusvõitlus , tuttav ka meie nooreestlastele . Romaanis on selle ideaali kandjaks Gunnar Heggen . Rooma , nagu üldse välismaa , on noortele aga eelkõige argimadalusest vaba elu sümbol . Armulugu välja arvatud , on Jenny isikus palju S. Undsetile autobiograafilist , näiteks karakteri teatav erandlikkus , kalduvus üksindusele , meelelahutusliku seltskonna põlgus , viletsavõitu tantsuoskus . Viimase põhjuseks pole lihtsalt vaimne üleolek ega usklikkus , vaid vaba aja neelanud pereelu , sest Jenny on aidanud ema ja ta teisest abielust sündinud lapsi pärast kasuisa surma . “ Jennys ” kajastub kirjaniku suur unistus õppida maalikunsti . S. Undseti talenti tunnustas romaanist tuttava visanditebloki põhjal Norra tollaseid esikunstnikke , ka teoses mainitud Christian Krogh . Jenny välisportree ( pikk , hele ja sale , hästi vormitud , eriti kaunis mustas pidulikus siidkleidis ) vastab norra kirjaniku Solveig Aareskjøldi tähelepanekul prerafaeliitide maalikunstis idealiseeritud naisetüübile , mida arendas edasi ameerika kunstnik C. D. Gibson . Oli isegi väljakujunenud “ gibsonitüdruku ” tüüp abiellu ihkavatele poissmeestele . Jenny on tagasihoidlik , heast perekonnast , haritud ja andekas . Tal on rikkalikud pikad ja paksud juuksed , suured silmad , väike nina , koketselt püstine lõug ja ilus , alati õnnelikult naeratav suu . Mida enam Jenny sellest ideaalportreest sisemiselt eemaldub , seda sarnasemaks muutub ta väliselt . Seega on tal kõik eeldused pälvida suurt ja õnnelikku armastust . Ta sõbranna Cesca on ajastu saatusliku naise tüüp , pimestavalt ilus ja sarmikas brünett , loomult koketeerija , kuid mitte kergemeelne , pigem külm , “ metskass ” . Mõlemad daamid meenutavad mõneti kirjaniku enda noorusportreed , nagu ta on “ pooleks jaganud ” mõlema vahel ka oma karakteri . Cesca moraalne vaoshoitus , iseenda ja partneri tunnete analüüsimine on kirjaniku enese siseilma peegelpilt . Cesca sümboliks on sinine iiris , väärikuselill . Cesca tuleb puhtalt läbi kõigist kiusatustest , leiab õnne abielus ja teostab end ka kunstnikuna sellele vaatamata , et ta on praktilises majanduselus saamatu . Ometi on ka tema kaua õnnetu , sest teda kui kaunitari püüavad mehed oma huvides ära kasutada . Paradoks on selles , et mitte temperamentne ja koketne Cesca ei koge moraalse languse kibedust , nagu ennustab tavamoraal , vaid hoopis vastandliku loomuga Jenny . Jenny muganemise eluga põhjustab igatsus armastuse järele ja hirm sellest ilma jääda . Nii vastab ta Helge Grami tunnetele pigem soovist armuda , kohusetundlikult , nagu ta kõike teeb , püüdes anda omalt poolt maksimumi , millest aga noormees aru ei saa . Kui Helge ta põhjendamatust armukadedusest ajendatuna hülgab , saabki Jenny partneriks Helge isa Gert , kes püüab teda lohutada ja kelle naiseideaalile Jenny vastab . Kuid Gert Grami elu- ja kunstitunnetus on eelmise põlvkonna oma ja Jenny ei leia temas vaimset tuge . Nii lõpetab ta teda alandava vahekorra , võtmata vastu mehe abieluettepanekut ka siis , kui ootab last . Jenny ideaaliks pole abielu , nagu tollal tavaline , vaid armastus ja emadus . Jenny käitub kui emantsipeeritud naine , ta otsib partnerilt vaimset sidet . Tema traagika ja psüühiline tasakaalutus algab vallaslapse surmast , mitte sünnist , nagu tollal oli tavapärane . Helge Grami kohtab ta hetkel , kui ta on äärmiselt õnnetu ja enesest väljas , ja nii on Jenny loomusele vastav tragöödia paratamatu , ta võtab kohe hommikul endalt elu . Akadeemik Winsnesi käsituses tähistab Jenny S. Undseti loomingus moodsa emantsipeerunud naisetüübi surma , asemele astub klassikaline ematüüp . Kuid Jenny pole ainult ema , vaid ka esimesi naisi Undseti loomingus , kes väidab , et elu eesmärgiks pole töö , ka mitte kunst , elule ja olelusvõitlusele annab mõtte ja sisu laps . Ka pole Jenny sugugi viimane emantsipeeritud naine kirjaniku loomingus . Norra naiskriitikud on olnud arvamisel , et Jenny jääbki kaotajaks , ta ei kohta oma suurt armastust . Jenny veendub Heggeni armastuses , kuid ei pea end enam ideaali vääriliseks . Heggeni elu on juhtinud mehelik käibemoraal , et naine on vaid põgus meelelahutus , talle on vastuvõetamatu naiste huvide pinnalisus ja tühisus . Jennyt hindab ta teistest kõrgemaks , tema kannatuste varal õpib ta naise loomust tundma , kuid õnn jääb tulemata . Heggeni hilinenud , kuid mehine , sügav ja kaunis tunne ja tema lein annavad romaanile traagilisest lõpust hoolimata romantilise meeleolu ja sära , mis on leebe ning nukker . Jenny muserdus elusaastaga kokku puutudes , kuid tema sümbol on valge maarjalill , ta on madonna , mitte libu . Näiliselt vastab romaan Edgar Allan Poe valemile , kuidas köita lugejat : noor ilus tüdruk sureb ja teda jääb leinama peigmees . Kuid S. Undseti paatos on intensiivne , sügavalt elamuslik . Heggeni leina kalmistul vaatavad pealt ja irvitavad sõdurid , see kontrast leevendab idülli , romantilist lõpupilti . Romaani väärtustab sajandi alguse ideoloogia vaatlus , dialoog on tõsine ja sisukas . “ Jennyt ” on eesti publikule tutvustatud ka filmina televisiooni vahendusel <arv>. aasta jõulude ajal. Peaosalist mängis Liv Ullmann . Televisioonis on näidatud ka S. Undseti sugulaste dokumentaalfilmi kirjaniku elust ja loomingust . Romaani “ Kevad ” ( <arv> ) põhiteemaks on kodu , igasuguse inimkultuuri häll ja aluspõhi , inimese kõlbelise arengu ja eluks ettevalmistamise keskkond . Ilmumisaja kriitikud on teost nimetanud ka abieluromaaniks . Keskne on taas suur armastus ja selle võimalikkus , aga ka emantsipatsioon . S. Undset on vastanud oma rootsi kirjapartneri küsimusele , miks ta vaatleb abieluprobleeme , et teda huvitavad inimesed , kuid enamik inimesi , eriti naisi , on abielus . Peategelased Rose Wegner ja Torkild Christiansen on mõlemad kasvanud purunenud pereeluga kodus . Rose isa on surnud , kuid ta ema on osanud tütrele luua peaaegu mittemillestki kultuurse kodu . Proua Wegner on nagu Jennygi ematüüp , mitte armastaja või “ tüüpiline ” abielunaine . Tema viga on , et ta tühiseid inimesi põlates isoleerib Rose võimalikest kaaslastest , mistõttu Rosest kujuneb üksildane unistaja , kellel on raske eluga kohaneda . S. Undset on nimetanud naistehaiguseks printsi ootamist . Ka Rose igatseb tundmatu armastaja järele , kes oleks ta isand , kelle omand ta võiks olla nagu sõrmus sõrmes . Torkild on liiga tuntud ja lähedane , üks ta väheseid sõpru , keda ta ei oska armastajana kaua ette kujutada . Torkildil ja ta õel-vennal pole olnud turvalist kodu , sest isa on pere hüljanud ja alkoholile ning morfiumile andunud ema on sooritanud enesetapu . Torkildil on seetõttu mõningaid komplekse , ta enesearmastus on äärmiselt hell . Lapsepõlves kannatas ta häbi , sest pidi tegema tüdrukute töid , et kodu oleks pisutki kodu moodi . Torkild nagu ta isagi on võimeline armastama . Torkild ja temaga rivaalitsev vanem vend Aksel näevad Roses just kodu ideaali . Aksel on robustsem , vähem peenetundeline ja jääb kaotajaks . Temast saab hamsunlik hulkur , kes hülgab ka kodumaa rahutu , riiaka ning ebaintelligentse naise nõudel . Naine kahe venna vahel “ Kevades ” ja mees ( Simon Darre ) kahe õe vahel “ Kristiina Lauritsatütres ” on komplitseeritumaid , köitvamaid armastuskolmnurki S. Undseti loomingus . Rose kannab lille nime ja kasvatab ning hooldab lilli , mis on tema ettevalmistus emaduseks . Lillena juurdub ta ka Torkildi armastuses , kui see suudab ta kaasa kiskuda . Õnne ei leia abielus aga kumbki , kuigi on täidetud üks õnne põhivalemeid : Rose on noor süütu tüdruk . Abielu puruneb , kui esimene laps sünnib surnult ja mees keeldub lastest , pidades õnnetuse põhjuseks oma tervist , mille oli ruineerinud tema arvates ta vanemate ebakõlbeline elu , kuid ka ta enese ettevaatamatus . Mõlemad noored on üle keskmise tavataseme oma emotsionaalse intelligentsuse poolest . Kumbki ei kohane kellegi teisega ja küpsenuna , eluks moraalselt paremini ettevalmistununa abielluvad nad uuesti . Rosestki on arvatud , et ta lihtsalt kohaneb eluga , resigneerub , leidmata oma suurt armastust . Ta ise on aga veendunud , et Torkild armastas tõesti , mitte aga tema , kes laskis ainult looma lahti . Loom inimeses ( Metsaline , norra keeles Dyr , mis tähendab ka looma ) ei pea olema kiskja , vaid võib olla ka vallatu , mänglev kassipoeg . Akadeemik Winsnes on rõhutanud , et abielu on ka moraalne kohustus , mitte ainult õnnelik või õnnetu armastus . Romaan on üles ehitatud antiteesidele . Tavalist abieluõnne , eelkõige emaõnne naudib romaanis rõõmus , lihtne ja emalik Betsy . Torkildi õde on varakult sattunud kahtlastele teedele ja surebki haigena ning õnnetuna , suutmata aru saada suurest armastusest . Rosele on armastus ja abielu üks ja sama , armastuseta abielu , mehe kulul elamine aga moraalitu . Ometi elab niisuguses abielus palju naisi , kes ei suuda või viitsi läbi lüüa omal jõul , kutsetöös , veel vähem kunstis . Rose silmis on koduperenaise amet väikeperes nagu tema oma lihtsalt tööjõu raiskamine . Elatist on ta teeninud kontoriametnikuna , tahtnud aga saada aednikuks . Abielu “ vaheajal ” omandab ta kokakutse , sest õppeaeg on lühike . Paljud lugejad eelistavad “ Jennyt ” selle komplitseeritud käsitluse pärast . “ Kevad ” on aga kaunis just peategelaste moraalse kindlameelsuse tõttu , mida võiks nimetada identiteedipuhtuseks . Romaanis on palju kauneid lehekülgi , nagu Rose ja Torkildi armastuse sünd jõuluõhtul puhtas valges jõululumes või Norra kevade pildid , peategelaste nooruse sümbolplaan . Meeleolud on kaunilt lüürilised ja neis ei puudu ka kirg . <arv> <arv>. aastal pidas S. Undset Trondheimi Üliõpilasseltsis kõne “ Neljas käsk ” , milles ta tõi esile vanemate ja vanema põlvkonna kohustuse elada nõnda , et noored saaksid neid austada . Kõne käsitles ristiusu eetikat , milles kirjanik nägi inimkonna intellektuaalse ilu täiuslikkust . Trükituna on see jäänud üheks norra kultuuriloo tippesseeks . S. Undset rõhutas hiljem , et kristlus on andnud naisele kõrgema positsiooni kui ükski muu religioon või kultuur : jumalaema on Virgo Virginum , Mater Dolorosa ja Mater Misericordia , kogu inimkonna ema , valurikas ja halastav . <arv>. aastal ilmunud “ Jutustused kuningas Arthurist ja ümarlaua rüütlitest ” on kristlike legendide norrapärane variant , ettevalmistus ka S. Undseti suurtele keskajaromaanidele . Siin on avaldatud mõte , et muutuvad küll inimeste keskkond , kultuur ja olme , ka usk , kuid inimsüdamed on ajas muutumatud . See on S. Undseti kõige enam tsiteeritud mõte , mis läbib ka ta mõlemat saagapärase ülesehitusega romaani , triloogiat “ Kristiina Lauritsatütar ” ja Olavi-diloogiat . Sellele toetub ka kirjaniku nägemus eelkristliku ja kristliku maailma ning maise ja taevase ( vaimse ) elu ühtsusest . S. Undseti arvates sobis suure armastuse ideaali tegelikkusele vastavust kontrollida keskaja elutingimustes , sest kirjaniku kaasajas olid feministlikud ideed juba mõju avaldanud ka mehe ja naise suhetele , kummutades usku armastuse püsimajäämisse , mistõttu nii armastuse- kui ka abieluõnn on pigem illusioon . “ Kristiina Lauritsatütar ” ( “ Pärg ” <arv> , “ Emand ” <arv> ja “ Rist ” <arv> ) vastab doktor Ellisiv Steeni uurimuse põhjal kõige enam prantsuse romaaniideaalile maailmakirjanduses . Seda on nimetatud ka kõige elusarnasemaks romaaniks üldse . Nobeli auhinna määramisel võeti arvesse mõlemad suurromaanid ja tunnustati eelkõige Norra keskaja kujutust . Triloogia puhul tõsteti esile ka naise elu kujutamist alates varasest murdeeast , naiseks küpsemise algusest kuni surmani . E. Steen on vaadelnud tegelikkuse ja fiktsiooni osa romaanis , nende proportsioone . Kristiina kodutalu Jørundi pole sellisena kunagi olemas olnud , see on aga paigutatud konkreetsesse reaalsesse maastikku , mis on praegugi niisugusena olemas , nagu romaanis kirjeldatud . Turistid küsivad praegugi teed , kust Kristiina siirdus palverännakule Nidarosi . E. Steen juhib tähelepanu ka sümboolika ja kordusmotiivide ilule , ta hindab teose erakordset terviklikkust , rütmi , sära ja värve . Sümboolikast võiks esile tõsta näiteks kevadiselt kirkaid orasepõlde , mis Laurits Bjørgulfipojast jäävad ta elutöö tunnistajaks , või kevadist suurveetulva , mis lõhub sillad jõgedelt - see sümboliseerib inimeste üksteisemõistmise raskusi . Eriline on S. Undseti teostes rõivastuse sümboolika . Kristiina kannab saatuslikul kohtumisel Erlendiga tema kingitud tumesinist punase mustriga mantlit , mis meenutab kõuepilve . Äike puhkebki looduses ja Kristiina tundeelus , Erlendi armastus haarab ta oma võimsasse keerisesse , nii et kõik Erlendiga seonduv omandab ta silmis sellest peale usaldusväärsuse ja sära . Kristiina punane mõrsjakleit ja suguvõsa kuldne pärg , mõrsjakroon , pole ainult pidulik , vaid otse kuninglik , kroonib ta neitsiau , mis on aga vastuolus mõrsja tunnetega , kes teab , et ei vääri oma ehteid . A. Gustafsen on raamatus “ Six Scandinavian Novelists ” ( <arv> ) peatükis “ Sigrid Undset ” määratlenud mõlema romaani põhitemaatikana ajastu , XIII sajandi lõpu ja XIV alguse kultuurikollisiooni . See on kristlik eetika paganlikus maailmas . Triloogia põhikonfliktina on mõnikord lihtsustavalt nähtud maist ja taevast Kristiina elus , kusjuures ka Erlend on üksnes maine kiusatus . Kuid romaanis kujutatud aeg on ka ajalooliselt oluline etapp Norra minevikus , kodusõdade ja siserahutuste periood , mil algas sugukondliku korra lagunemine . On kriitikuid , nimelt meil Eestis , kes on S. Undseti romaani tausta nimetanud pseudoajalooks . See on eksitus , ajalookujutus on ehtne , kuigi peategelaste hulgas pole ajalooliselt tuntud isikuid . Haftoripoegade mässu pole tegelikkuses tõepoolest olnud , kuid fiktsioon sobib nii hästi ajastusse , et ajaloolased on seda vaid imetlenud . Kristiina elus saab määravaks ta esimene retk mägedesse ja kohtumine mägineiuga , kes viipab talle kuldpärjaga . Selles stseenis domineerib vana mütoloogiline maailmapilt , mille dimensioon on ohtlik . Mägedes usuti elavat ristiusu poolt pagendatud haldjad . Nendega seostub kõik maine ja patune . Kristiina on ise pununud võililledest pärja , millel usuti olevat maagiline toime , nimelt patuse armastuse ( seksuaalkire ) äratajana . Need on ohud , mille eest Kristiinat lapsena kaitsevad ta vanemad . Niisama tähtis on Kristiina käik Hamari toomkirikusse ja kohtumine vend Edviniga , kellest saab ta kristliku südametunnistuse ärataja ja teejuht usuasjus . Kristiina küll ei too oma neitsipärga altarile , ei astu kloostrisse , nagu soovis vend Edvin , kuid taevane elu , mida vahendab kirik , on talle südamelähedane . Varakult , juba lapsemängudes on ta kokku puutunud ka kristliku patumõistega ( põrsaristimine ) ja kandnud selle eest karistust . Maise elu sümboliks on tee . Vend Edvinil on nõrkus kogu maailma teede vastu , tal on kirglik rännulust , hulkurihing . Ka Kristiina elupildis omandab tähtsuse tee ( maantee ) kui sümbol . Tema nartsislikku puhtust , mis peegeldus vastu mägijõest , markeerib ka kevadine lörtsilumi , mis maapinnaga kokku puutudes muutub poriks . Sellisel maanteel ahistab teda Bentein Papipoeg ja Kristiina puutub esmakordselt kokku rüvetava laimuporiga . Ta ise on aga Simon Darre silmis lumehelbena puhas ja süütu . Paganliku maailma seost kristlikuga kehastab proua Åshild , kes on nõustunud maksma maise õnne eest hingeõndsusega , kõige kallima varaga , mis inimesele antud . Tema mõju Kristiinale on suur . Åshildilt kuuleb ta ka esmakordselt Erlendist . Kõigil oma nooruse käänukohtadel toetub Kristiina temale . Åshild on talle toeks ka häbi ja mure aegadel ning nukralt liigutaval pulmapäeval , kui Kristiinat piinab kahetsus , et ta on oma isa petnud . Erlendil lubab Kristiina võtta oma sõrmede vahelt roosi , mis nagu pärgki on katoliiklikus sümboolikas neitsilikkuse märk . Katoliiklik sümbol on ka madu , erootilise kire võrdpilt . Kristiina võrdlebki sisiseva nõelussiga oma maist , inimlikku tahet , mis ähvardavalt pead tõstis , kui keegi ta armukirge ähvardas . Läbiv kujund on see romaani teises osas . Preester Gunnulf , Erlendi vaimulikust vend , heidabki ette , et abielutülides on Kristiina ja Erlend kui vihased maod , kes hammustavad teineteist sabast . Maise ja taevase ühtsust sümboliseerib katoliiklikus religioonis Neitsi Maarja , kelle nimetäht on Erlendi kingitud kihlasõrmusel . Sõrmus on pühitsenud Kristiina maisele elule , mis samuti on Jumalast nagu taevanegi . Kristiina on oma maist elu nõnda armastanud , et on rõõmus , kui ta surres vaatab sõrmusest jäänud märki oma käel . Jumalik valgus , kristlik ideaal on vastandatud madalale argielule , inimlikule pimedusele , ebakõlbelisele mentaliteedile , mitte elule siin maa peal . Surma eel ohverdab Kristiina sõrmuse hingepalveteks langenud naise eest , kes kord on olnud samuti võrgutatud neitsi . Romaani kolmanda osa sümbol rist on jumaliku armastuse võrdpilt . Kristiina sureb isalt saadud reliikviaristi käte vahel hoides , maine ja Taevane Isa sulavad ühte . Kristiina patud ja maised ihad katab kinni sügisene puhas lumi kui surilina ja kui lahkunu hingevalgus . Kogu pilt on rikas kristlikust sümboolikast : kirik ja kirikukellad , kloostri rahu , vaimulik ja tema kõne . Kristiina on ületanud maise piiri , mis takistas tal olemast tõeline Kristuse ümmardaja , kelleks surm ta pühitseb . Teel kloostrisse võrdles Kristiina oma maist elu mägijõega , mille kaldal ta sammus . Ta leiab , et temagi on end kohisedes püsti ajanud iga kivi kohal , mis ta teele ette jäi , kuid temagi elus on peegeldunud taevas nagu jõevees . See on igivana võrdpilt nagu ka tee . Inimelu suubub merre , olematusse , kõiksusse , igavikku , Jumalasse . Kristiina kõige suurem patt oli paganlik surnuaiarahu rikkumine , et muretseda haualt kõdusammalt Simon Darre pisipoja ravimiseks . Kuid siingi käitub Kristiina emana , selleski teos on varjul kristlik halastus ja arm . Vana paganlik-mütoloogiline maailmapilt murrab läbi kristlikest tavadest eriti häda ja õnnetuse aegadel . Viljakusjumalatele ohverdatakse mägedes näljahäda puhul loomi ohvrikivide juures , kuni Laurits need hävitab . <arv>.-<arv>. aasta katku ajal tahetakse ohverdada inimelu katkujumalannale , surma ja pimeduse valitsejale Helile . Kristiina käitub kristlasena , kui ta päästab poisikese , keda hirmust hullunud ja raevunud mehed tahavad hukata vana sugukondliku tava kohaselt kui olendi , keda pole kellelegi vaja , sest tal pole sugulasi . Kristiina väidab , et poisi elu kuulub Jumalale ja ta paneb oma elu kaalule , et veenda mehi kristlikus halastusetões . Ta läheb poisi katku surnud ema juurde onni , et tuua põrm pühitsetud mulda . Kristiina konflikt ümbruse ja ajastuga algab tema vastuhakust sugukondlikule tavale , mis andis õiguse laste elu korraldamiseks isale kui perekonnapeale . Kirik tunnustas pere ja laste huvides üksnes abielulist armastust , kuid toetas armastusabielu . Kristiina võitlus oma õiguse eest ise oma saatust määrata on omas ajas emantsipatsioonivõitlus . Probleemi pingestab ja komplitseerib inimlike vahekordade keerukus . Kristiina tunnistab , et ei teadnud , et patt tähendab astuda üle nendest inimestest , kes teda ja Erlendit armastavad . Vanemate armastus , Simon Darre üllus , Erlendi abieluväline suhe Eline Ormitütrega , viimase surm , Erlendi armastus sellest ühendusest sündinud laste vastu muudavad Kristiina tundeelu tugevasti , teevad ta raskemeelseks , kuid tugevdavad ta armastust Erlendi vastu . Laurits nagu Erlendki on maa vanade pealikute tüüpi . Uue moraalse ellusuhtumise leiab Laurits Kristiina kogemuse varal , ta tunnetab , et maiseks eluks ja õnneks ei piisa üksnes turvatundest , mille tagavad varaline jõukus , rüvetamata au ja abikaasalik kontakt . Lauritsa lohutus naisele Kristiina pulmapäeva õhtul , et mulda peabki jahvatama , et leib saaks kasvada , on tunnustus maisele , milles võrsub vaimne , kristlik halastus ja andestus . Maine elu ja armastus on alati lühike . See panebki igatsema igavikku . Igatsus loidab ja kustub nagu tuli , mis samuti on inimese elu , elutule võrdpilt . “ Kõik tuled põlevad kord lõpule , ” lohutab Kristiinat oma surivoodil Simon Darre . E. Steeni tõlgenduses on romaani tegelik kangelane just Simon , sest ta suudab juba siin maa peal end allutada Jumala tahtele ja võita maised kiusatused . Ta ei koorma Kristiinat uue murega ega tunnista talle oma armastust , nagu oli kavatsenud , vaid kohustab Kristiinat oma mehega leppima . Nii on ta ka surmas altruist , teenib rüütellikult naist , kes talle nooruses lubatud ja keda ta kunagi pole suutnud unustada . Tulekujund jääb Kristiinale mällu , ta tunneb end peale Erlendi surma kustunud tuleasemena . Kustuv koldetuli on ka ta enda elutule võrdpilt leseleinas , millest ta ei taha vabaneda uuesti abielludes . Armastus Erlendi vastu on olnud väga sügav , kirgastav ja intensiivne . Nende abielu küll nurjus , selle põhjuseks oli konflikt inimeste tavade , seaduste ja moraaliga , mistõttu nad olid suure ja parema osa oma elust vargaviisi ette ära elanud . Hiljem viib see neid traagilisse vastuollu talupojaelu põlislaadi ning mentaliteediga . Kristiina on olnud halb tütar , kuhjanud häbi oma isa peale , keda tunnustati ja armastati kui paikkonna juhti . Erlendit peetakse ta kaassüüdlaseks . Erlend ei sobi taluellu , sest ta on rüütel , aadlik , kütt , mitte maaharija . Erlendis kehastub A. H. Winsnesi järgi ajastu poliitiline põhivastuolu ja inimese konflikt oma ajastuga . Ta pooldab iseseisvat Norra kuningriiki , nagu seda asus rajama Püha Olav , truuduse ja armastuse võrdkuju , kes pühakuna palvetab oma truuduseta rahva eest , et astuda viimsepäevakohtu ette kõigi norralaste eesotsas . Erlendi saatuses avaldub ka inimese sisekonflikt . On ta mõtlematuse süü , et ta tahtmatult reedab ürituse , mille juhiks ta oli valitud . Kuid ta ei reeda oma kaaslasi , kes talle aga selja pööravad . Vaatamata abielu nurjumisele jääb Kristiina ja Erlendi suur kirg , suur armastus kestma . Kristiina võitleb Erlendi elu eest ja võidab , kuningale kaotab mees ainult kogu vara . Kui Kristiina talle seda kord tasakaalutuse hoos ette heidab , süüdistades , et ta on olnud halb isa oma poegadele , solvab see meest kui sugukondliku perekonna pead nii , et ta kodunt lahkub ega tulegi tagasi enne , kui Kristiinat kaitstes surema . Tema ja Kristiina kolm päeva ülal tundrutel kestnud paradiisiaeg on Erlendi valik , mida Kristiina ei saa jagada , sest see tähendaks võitlusest loobumist . Emana tõmbub ta alles siis elust tagasi ja kõrvale , kui mõistab , et ei saa oma poegadele enam vajalik olla . Kristiina võitlus Erlendi ja poegade eest on võitlus parema inimese eest . Suure katku ajal suri enamik Norra juhtivatest suguvõsadest välja , lõpetades nõnda ka sugukondliku elulaadi . Romaani läbib võrgutatud neitsi kujund . Peale Kristiina on seda olnud paljud romaani tegelased , ka Kristiina ema Ragnfrid . Neitsilikkust austati juba eelkristlikes ühiskondades ja kultuurides , selles usuti peituvat väge . Neitsilikkus polnud ainult au- ja moraaliküsimus , see pidi tagama ka sugukonna vara pärimise ning näiteks kuningavõimu legitiimsuse . Kristiina ega kellegi teise eluvõitlust ei muuda see kergemaks , et nendesuguseid on palju , igal on oma saatus ja kohustused enese ning teiste vastu . Kõigil ei lähe nii hästi kui Kristiinal , keda ümbritseb teda armastavate meeste rüütellikkus . Armastatu hülgab Ragnfridi koos oodatava lapsega , isa naidab ta poisiohtu Lauritsale ja kummagi elu ei kujune õnnelikuks . Võrgutatud neitsi kaotas väärtuse hea abielukaubana , ta anti nagu Erlendi tütar Margret naiseks alamasse seisusse , välismaalasest käsitöölisele . Sageli lahutati ta lapsest , nagu Simoni õde . Paljudel juhtudel ei lõpegi nurjunud armulugu abieluga . Brunhild Flugast saab kõrtsi ja pordumaja pidaja . Steinunn langeb viletsa lõbunaise tasemele . Eriti kurb oli vallaslaste saatus , kel kunagi polnud abielus sündinud lastega võrdseid õigusi . Romaan on tulvil rahvalaulu poeesiat . Kristiina suhted Erlendi ja Simoniga meenutavad vanu ballaade . Kristiinat hüütakse ta nooruses rahvalaulupäraselt Norddali roosiks . Nende lugu kordavad Kristiina ja Erlendi poeg Gaute ja Jofrid , kellest samuti luuakse laule . Gaute tuleb toime lauludes ülistatud kangelasteoga , taltsutab noore tulise hobuse neiu juuksepaelaga . Erlend ja Kristiina tõukasid tahtmatult surma Eline Ormitütre , kelle hukkumine jäi veresüüna nende elu varjutama . Jofrid on vastupidiselt Kristiinale külmalt arvestav naine , kes võtab oma õelt ta armastatu ja lavastab röövimise , et oma tahet läbi suruda , tingida armastavalt isalt välja kõige paremad kingid ja kaasavara . Kui Kristiina on helde ja hoolitsev , siis Jofrid kitsi ja kalk . Kuid ta on kaunis ja teda hellitatakse laule luueski . Kristiina nooruke õde Ramborg armub Simonisse ja läheb talle mehele armastusest , kuid pettub abielus , sest mees armastab ta õde . Pärast Simoni surma abiellub ta mehega , kes teda armastab , et leida leevendust oma pettumustele . Ta abielu korraldavad sugulased , sest isa on juba surnud . Vanemate ja laste armastust on romaanis köitvalt kujutatud . Ka Kristiinale toovad ta lapsed südamevalu . Vanim poeg , talu pärija ja suguvõsa pea on pärinud Lauritsalt ja lell Gunnulfilt religioosse ellusuhtumise ja ta loomuses on olla ohvrimeelne . Nii astub ta koos pimedaks jäänud noorema vennaga kloostrisse , et palvetada ka vanemate pattude eest . Mõlemad surevad katku enne Kristiinat . Kristiina kui seitsme poja ema , kaheksas sureb paarikuuse beebina , on samuti rahvalaululine emakuju . Ka S. Undset soovis olla just poegade ema , öelda : minu pojad . Kaunid on Kristiina ja ta isa suhted , eriti lahkumine sügiskuldsetel tundrutel , kui Laurits annab mõista , et ta elupäevad on varsti loetud . Mette Nygård on vaadelnud S. Undseti isade ja tütarde vahekorda freudistlikust vaatepunktist , järeldades , et isadele ei meeldi , et nende tütred algavad iseseisvat seksuaalelu . Selline käsitlus välistab aga ühiskondliku tausta ja ajastu moraali , on liiga kitsas . S. Undset ise tunnistas , et Freudi lugemine oli siiski elamus , tõi palju uut armastuse käsitusse . Romaan on rikas ja rikastav , väärtustab tunde- ja vaimukultuuri , mis ülendab ja kirgastab inimest tema argipäevas . “ Kristiina Lauritsatütart ” , eriti selle esimest osa , on korduvalt dramatiseeritud ja mängitud teatris suure eduga . Liv Ullmanni stsenaariumi ja režii põhjal valmis esimesest osast “ Pärg ” ka film , mille kontseptsiooniks on armastussaaga . Peale tegelaste ja nende tunnete loob saagapärasuse meisterlik operaatoritöö , Norra looduse majesteetlikkus , samuti suurepärane helitaust : kirikukoraal ja hällilaulud , pidulik orelimuusika ja loodushääled , nagu kosekohin , äikesemürin , leekide mühin ja sädemete ragin kiriku põlemise stseenis . Loodusvaadete rohkus pole siiski Norrat reklaamiv turismiplakat , nagu arvasid mõned meie kriitikud . Loodus on tasuta rekvisiit , toetas filmi eelarvet . Filmi narratiiv on koondatud Kristiina pulmapäeva ümber , antud Kristiina tagasivaatena . Varemetes kirik , kus toimub laulatus , markeerib elu , milles on juba palju varemeid . Pärjasümboolikat toetab Piiblist tuttav õunapuu ja õuna kujund pattulangemise märgina , mis tundus pisut üleekspluateerimisena , aga oli ehk vajalik neile vaatajaile , kes ei tunne katoliiklikku sümboolikat . Keskaega markeerib kirik , samuti klooster . L. Ullmann pole teinud filmi romaani “ ainetel ” , vaid püüdnud kogu teost vahendada , mis on osaliselt õnnestunud . Paraku tõlgendasid kriitikud seda “ naistefilmina ” , millest on kahju , sest romaan väärib laiemat tõlgendust , selle põhjal on kaitstud isegi väitekiri “ Riigimõtte areng Norras ” . Romaan kujutab võitlust uue eluviisi ja uue moraali eest . Kuid see pole nii lihtne , nagu jäi mulje filmikriitikast , et tarvitseb vaid eirata reegleid , nagu tegi Kristiina , ja kõik laabub . Reeglid , seadused ja tavad on loodud inimeste ja ühiskonna kaitseks , ja ühiskond kaitseb oma stabiilsust , et jääda püsima . Åshild ja tema armastatu Bjørn lõpetavad traagiliselt , sest mees ei suuda lõpuni taluda elu põlu all , pagenduses , vaesuses , oma seisusest väljatõugatuna , vaid hullub ja lõikab kõri läbi naisel ning enesel . Kirik toetab isikuvabadust ja uut moraali , uut humaansust , pakub kaitset üksikule ja hüljatule , vaesele ja vigasele , kuid ei soosi kombetut , ebakõlbelist elu , vaid määrab raskeid karistusi eksinule , et see meelt parandaks , alles siis järgneb andeksand . Teisiti pole võimalik ühiskonnas elada . Kuid ka patuhirm ja karistuse kartus põhjustavad õnnetuid saatusi . Sellele juhib tähelepanu ka film , mis õnneks polnud siiski “ Norra Hollywood ” , ajalooline kostüümidraama , nagu väitsid mõned norra kriitikud . Kuid romaani rikkusi ei suutnud film avada täies mahus juba seetõttu , et sõnakunst on asendamatu ka visuaalse kunsti eelistega võrreldes . Loomulikult ei mahu filmi epopöa kõik liinid ja ideed . S. Undset ise ei andnud MGM-ile luba romaani filmida , kartis moonutatud mugandust . Romaan lõpeb lausega , et kunagi pole tarvis kahetseda head tegu . Selle ütleb vaimulik Ulf Halldoripojale , Kristiina abilisele kuni naise surmani , kes kahetseb , et polnud teinud katset Kristiinat võrgutada , ehkki ta abielunaine teda selles süüdistas ja põhjustas nii Erlendi surma . Head teod päästavad maailma , selles peitubki lunastuse mõte , kristluse põhitõde . <arv> Kriitikud on vaielnud , kumb S. Undseti keskajaromaanidest on õieti tema peateos . Kirjanik ise pidas oma parimaks raamatuks “ Hobulahe Olav Audunipoega ” . Teda on toetanud akadeemik Andreas H. Winsnes ja Gidske Anderson . A. H. Winsnes on esile tõstnud eepilist haardeavarust , elukujutuse mitmekülgsust ja eetilist kaalukust . Diloogia on siiski püsinud “ Kristiina Lauritsatütre ” varjus , eriti pärast viimast suurt sõda . Osa kriitikuid ( Carl Henrik Grøndahl , Ellisiv Steen , Bente Heltoft ) on romaanile ette heitnud kompositsioonilist ebatäiuslikkust . Pärast vaatepunkti vahetust kaob peategelane kauaks lugeja vaateväljast . Kirjanikul on see kavatsuslik , sest Olavi üheksa aastat kestnud maapao aegadel on peategelaseks Ingunn . Kuid kõik kriitikud tunnustavad romaani kunstilist mõjuvust ja möönavad , et selles on lehekülgi , mis tähistavad kirjaniku loomingu tipptaset . Olavi psühholoogilist portreed on võrreldud teadusliku uurimusega . Diloogia “ Hobulahe Olav Audunipoeg ” ( <arv> ) ning “ Olav Audunipoeg ja ta lapsed ” ( <arv> ) kujutab vana , sugukondliku ja uue , kristliku eetika vastuolusid nagu ka “ Kristiina Lauritsatütar ” . Uus eetiline maailmapilt tõrjub kõrvale vana , kuid ka vana vormib uut . Vana elukäsituse kõrgeim kategooria oli inimese au . Auhaavamine nõudis veritasu . Uue eetika käsk on jätta kättetasumine Jumala hooleks , armastada ka oma vaenlasi . Olav Audunipoeg tunnetabki tagasivaates oma elule , et see oleks võinud kujuneda teistsuguseks , kui ta oleks usaldanud tasumise Jumala headuse ja inimliku õigluse hooleks , allutanud oma inimliku isemeelsuse , suva jumalikule tahtele . Konfliktis sugukondlike tavade ja seadustega ning moraaliga võtab Olavi ja ta kihlatu Ingunni oma kaitse alla kristlik eetika . Selle valguses tunnistab kirik , et noored pattulangenud on Jumala ees abielus , tohivad elada teineteisest lahus , kuid ainult vallalistena , ja Ingunni sugulased meesliinis kaotavad õiguse teda teisele mehele panna . Abielusidemed tugevdasid mitte ainult suguvõsa varalisi , vaid ka isikulisi suhteid tollases võimuhierarhias . Oma kogemuste põhjal mõistab just Olav , kui ebaõiglane on naise õigusetus ise oma saatust määrata . Olavile kui sugukondlike tavade järgi kasvatatud noorukile tundub lähedasem vana eetika , on ta ju ise osa võtnud Ingunni isa veritasuretkest . Vana moraal tundub sobivat just mehistele meestele , kel on kirglik süda , kuum veri ja kättemaksuhimuline hing . Pealegi pakub niisugune elulaad palju põnevust ja seiklusi , riskitakse pidevalt eluga . Olav satubki riidu Ingunni sugulastega , kes tahavad teda kui orbunud , sidemeteta noorukit Ingunnist lahutada , ja karistab solvajat mõõgaga . Mõrvale järgnebki maapagu . Vana ja uue eetika vastuoludest võrsuvad ka ilmaliku , s. o. kuninga- ja kirikuvõimu konfliktid , mis on romaani ajalooliseks taustaks , ja tegelaste saatust kujundav miljöö . Kriitikud on tunnustanud , et ajastukujutus teeks au ka ajaloolasele . Kirjanikule on siiski ette heidetud , et ta pole olnud Olaviga kaasas maapaoaastatel Tornimäe Alf Erlingipoja juures , kes oli ebatavaline isiksus Norra ajaloos - mereröövel , poliitik ja vägevamaid võimumehi . Tema kuulsus elab edasi mõlema maa , tollal sõdiva Taani ja Norra rahvaluules . Kuid S. Undset pole teadlikult kasutanud oma romaanide peategelastena ajaloolisi isikuid , kelle tegevust on juba põhjalikult uuritud . Olavi sõjateid ta pagulasaastail ei kujuta kirjanik ka sügavamatel psühholoogilistel põhjustel . Kättemaks tema ja Ingunni au röövijale islandlasele Teitile muudab Olavi kogu senist elukäsitust . Tema ja Ingunn on koos kasvanud Ingunni isa juures , kes pärast kättemaksuretke sureb . Nii on mõlemad noored orvud , sõltuvuses Ingunni sugulastest . Isad on nad naljaks kihlanud juba väikelapseeas ja noored on harjunud selle mõttega , seda enam , et ühine lapsepõlv liidab nad kokku ka armastajatena . Ka Teit on varanduseta ja sugulasteta nooruk , tollane haritlane , elukutselt kirjutaja , kes otsib maailmas õnne pooliti seiklejana . Teiti tapmine on vana eetika seisukohast õiglane , vale on ainult see , et tegu ei hüvitata , sest see jääb saladusse . Uue eetika valguses on see aga kuritegu inimlikkuse , ligimese vastu , mis jääb kolmekümneks aastaks Jumalaga lepitamata , s. t. pihtimata ja karistuse kaudu lunastamata . Olavi südametunnistust piinab eriti see , et ta on tapnud endataolise , toetudes ise uue eetika institutsioonile , kiriklikule kaitsele . Romaani psühholoogiliselt köitvamaid lehekülgi on Olavi siseheitlused talvisel teekonnal koos Teitiga ning pärast viimase surma . Siit võrsub romaani eetiline plaan , Olavi kannatuste võrdpilt , ta süü , karistuse ja lunastuse piinad , mida püüab summutada eneseõigustus . Probleemi komplitseerib sõda kui sanktsioneeritud tapmine , seda enam , et Londonis kohtab Olav ka ristirüütleid , kelle elu sisu ja mõte on püha sõda . Olavi vaikimine pole siiski egoism ega argus , tema ja Jumala vahele jääb maine elu nagu Kristiinalgi . Ta ei saa enesele taotleda lunastust taas lindpriiuse ja maapaoga , ka mitte palveteekonnaga , sest tema hoolt vajavad algul haige Ingunn , pärast tema surma lapsed . Olavi eluprobleeme komplitseerib vana sugukondlik moraal selleski mõttes , et suguvõsa viimase meesliikmena on ta kohustatud selle taas õitsele viima , kindlustama järeltulijaile vara , au ja laitmatu nime . Konflikt seisneb selles , et Olav tõotab Teiti surma lunastada , kasvatades üles ta poja , kellele kui vanimale pärijale läheks üle ka suguvõsa pärandus , Hobulahe suurtalu . Moraalselt tähendab see aga , et ta röövib päranduse oma tegelikelt ( bioloogilistelt ) järeltulijatelt . Konflikti pingestab , et Olavi ainus poeg sünnib väljaspool abielu juba Ingunni eluajal ja nõnda kaotab ta kõik vanemlikud õigused poisi suhtes . Psüühiline pinge on nii suur , et kui Olav on valmis oma kuritegu üles tunnistama , pihtima , saab ta rabanduse ning kaotab kõnevõime . Olavi igatsus Jumalaga leppimise järele , taotlus elada oma elu vastavalt keskaja ideaalile mitte ainult Kristuse teenrina ja sõdurina , vaid ka tema elu ja kannatusteed järgides on diloogia mõlemat raamatut ühendav eetiline sümbolplaan . Romaanis tähistavad seda kiriku- ja ülestõusmispühade pildid ning unenägude sümboolika , samuti loodus . Vana ja uut inimest , vana ja uut moraali ühendav sümbolkujund on nikerdatud Hobulahe vanale ukselauale . See kujutab madu väänlemas “ Eddast ” tuntud Gunnar Gjukepoja kuju ümber . Gunnar visati kääbuste Nibelungrite aarde varjamise eest ussiaeda . Käed seotud , uinutas ta varvastega harfi mängides maod peale ühe , kes teda surmavalt salvas otse südamesse . Olav toetub käega sellele pildile pärast Ingunni surma ja ka hetkel , mil ta usub , et tema tütrest on saanud oma mehe mõrtsukas . See on hingepiina võrdpilt , nagu Laurits Bjørgulfipojale kangastus vana viikingite piinamisviis , kotkalõige , kui ta Kristiina pulmaõhtul sai teada , et ta naine ja tütar on teda petnud . Pingele järgnenud atakk paneb Olavi kannatama ka füüsilist valu , mitte ainult moraalset ja eksistentsiaalset piina . Madusid ja meest kujutav pilt on aga võrreldav ka keskaegse kujutelmaga Kristusest kui põrgumao , kurjuse ja patu kehastaja võitjast . Madu on mõistagi ka seksuaalkire sümbol , mao hammustuse usub Olav olevat pärast Ingunni surma just ta hauast ellu tagasi tulnud armsama märgiks . Ta enese viimane heategu on kiviheide , mis peletab rästiku , kurjuse sümboli lapse kui süütuse kehastaja jalgade eest . Olavi kannatused muudavad ta ilme lõpuks sarnaseks märtrinäoga Püha Olavi kiriku sambalt . Bente Heltoft osutabki , et Olav samastub lõpuks oma nimepühakuga . Nagu pühakuid , jälitab ka Olavit laim , mis annab talle hüüdnime Olav Tige ( Kuri ) , sest vaatamata heategevusele on ta üksildane , ei suhtle ümbruskonna inimestega oma siseheitluste tõttu , mis kujundab suhtumise , et teda pigem kardetakse kui austatakse . Olavi tegelik kohtumõistja on Teiti poeg Eirik , kes sarnaneb Olavile heas ja kurjas , omandamata aga kummaski võrdväärset dimensiooni . Tasujapoja mõiste ei sisalda enam kättemaksu , vaid halastust , Eirik loeb oma kasuisale , keda peab isaks , kloostris hingepalvet . Ta palvetab ka kõigi eest , kes on julgenud trotsida Jumalat . Eiriku lapsepõlv on paremaid lapsepsüühika kujutusi kogu norra kirjanduses . Saagaliku tragöödia ühe osalisena sureb ka tema romaani lõpus . Suguvõsa pärandust ja traditsioone kandma jääb Olavi ja Ingunni tütar Cecilia , kes väärib oma pühakunime , tema hingel ei lasu kuritegusid . Romaani kulminatsiooniks on Olavi elu viimane hommik , mil ta ruttab õue , et näha veel kord vett , merd , mis on olnud läbi aegade inimese hingepeegel , eriti Skandinaavias . Olav kohtub Jumalaga koidueelses looduses , mis on kujundatud kirjaniku poolt Taaveti laulude stiilis . Hetkel tunnetab Olav oma ühtsust esivanematega , kõigi nendega , kes on surnud enne teda , ja esivanematelt päritud , Jumala enese loodud kodutalu maadega . See on ülemlaul elule , ka saatusele , mis väliselt võib näida nurjununa ja mida Olav oma kahetsuses ja kannatuses pole julgenud pidada kristlikuks , Jumala armastuse vääriliseks . See on ühine “ Kristiina Lauritsatütrega ” , maise elu ülistus on võrdväärne intellektuaalse iluga . S. Undseti loomingus on ajastule iseloomulikult palju jooni H. Bergsoni filosoofiast . Kirjaniku kunstiline kujutusvõime on jõuliselt kaunis . Õhtu kiidab päeva . Olav sureb valudeta , Eiriku poolt õigeks mõistetuna , moraalselt ülendatuna ja leppinuna Jumalaga , kes saabub ta surivoodile armulaua kaudu . Ta sureb ka kui sugukonna pea perekonna juuresviibimisel , ümbritsetuna tütre perest , pilt on kujutatudki lapsesilmade kaudu , tütrepoja elamusena . Olavi suripildis on eelkristliku ja kristliku ühtsus ilmne , see avaldub inimese kõlbelises identiteedis . Need on tõepoolest kõige kaunimad leheküljed , mis S. Undseti sulg on kirja pannud . Kuid seda on ka kevadpäev Hamaris , allusioonidega paradiisiaiale ja pattulangemisele . Olavi ja Ingunni armastus puhkeb sel päeval erootiliseks kireks . Olav näeb koos Ingunniga vette kukkudes , et maailm pöördub tagurpidi . Tema ja Ingunni isiklik maailm teebki pöörde . C. H. Grøndahl peab seda parimaks puberteedikujutuseks norra kirjanduses . Kaunis on ka Olavi lühike , hilinenud , ent pärnaõitelõhnana intensiivne õnn tema ja Ingunni abielu alguses Hobulahel . Nagu Olav Duuni Juvika , loob ka S. Undseti Hestviken ( Hobulahe ) assotsiatsiooni viikingitega . Pidulikud , ülevad on ka mitmed sümbolplaanis looduspildid tähistaeva palge all , nagu Olavi talveöine teekond Oslost koju sureva Ingunni juurde või suveöö Londonis . Olav sõitis Londonisse pärast Ingunni surma , et mitte kunagi enam koju tagasi pöörduda . Kuid võidab kohusetunne , teda vajavad lapsed ja talu . Liituda kiriklike vendadega , kelle kirikus ta viibib ja kes on seadnud eesmärgiks elada siin maa peal Kristust jäljendades , ei luba ta südametunnistus , millel lasub mõrv . Olav võidab ka kiusatused , mis tõusevad ta teele noore naise näol , kes on sarnane Ingunniga . Sarnane , aga mitte tema , ja Olav ei lange , säilitab truuduse pühaduse . Ingunn on vähem komplitseeritud loomus kui Kristiina Lauritsatütar . Ta omaksed arvavad , et ta pole kuigi arukas , kuid ta on muserdatud häbist , mille põhjuseks on kohtlemine pärast vallaslapse sündi . Talle pole loomuomane eneses juurdlemine nagu Kristiinale ja Olavile , ta soovib elada lihtsas harmoonias enda ja maailmaga , olla õnnelik oma armastuses . Ühtekuuluvus Olaviga , nende truudus , mis ei lõpe naise haual ja mida ei suutnud väärata nende kummagi erootilised eksisammud , on suure maailmakirjanduse kaunimaid lehekülgi . Olavi algatatud patriootilise kaitsesõja kujutus rootslaste röövkäigu vastu on kriitikute hinnangul kirjutatud nõnda , et seda poleks paremini suutnud teha ka sõjakäigust tegelikult osavõtnu . Olav on kujutatud saagakangelasena nagu Erlendki , võitlejana , füüsiliselt ja vaimselt tugevana , tahtekindlana , eetilise tõe ning täiuslikkuse järele janunevana . Vastavalt keskaegsele ettekujutusele inimloomusest on ta ka hele nagu päev . Ingunn on seevastu tume , loomalik , s. t. arg ja rohkem instinktide varal elav , haiglane , passiivne ja nõrk nagu valmimata vili , tema koormat peab ka Olav kandma . S. Undseti kujutlusvõimest ja kujutusest annab tunnistust seegi , et Ingunn halvatakse jalgadest , Olav küljest , nii moodustub nende füüsilistest vaevustest ristimärk . Olavi intellektuaalne ilu ja kannatuste sügavus lepitab ta maised patud ning annab talle sakraalse mõõtme sellele vaatamata , et ta hingel lasub mõrvasüü . Talle nagu Kristiinalegi on omane tahe vastutada ja ennast ohverdada , teda väärtustab ta kõlbeline identiteet . Teit on haritud ja kirjaoskaja , kuid tal puudub Erlendi tundepeenus ja peenetundelisus , ta on küll kirjutaja , ent ta ei oskaks nõnda seadusi tõlgendada kui Erlend rüütlina , kes on kasvatatud juhiks . Ta sotsiaalne positsioon on väga tagasihoidlik , ta elu on rajatud teise teenimisele ja vaesusele , Olav ei soovi Ingunnile Teiti naise saatust . Kirjanik rõhutab Teiti loomuse rõõmsameelsust , kuid ka teatavat kergemeelsust , lihtsustatud elukäsitust , kõlbelist juuretust . Vastupidiselt Kristiina ja Ingunni käitumisele nõustub Olavi tütar Cecilia isa määratud abieluga , kuigi armastab teist . Abielu psühhopaadist mehega kujuneb õnnetuks , kuid Cecilia pole Eline Ormitütar , ta kannab oma saatust väärikalt ja pärast mehe surma nõustub Olav ta uue abieluga , mis sünnib armastusest . Olav ja ta lapsed lunastavad esivanemate patud , seksuaalmoraali häbiteod , mis on neid rusuv minevikutaak . Olav on andnud tütrele tugeva kõlbelise aluspõhja . Laste eest suudab Olav varjata ka oma sisepiinu ja ebakindlust . Olavi poja ema Thorbjørg on naine , kes lepib elus ainult armastusega , mis on nii tugev , et tõmbab ajutiselt , Ingunni haiguse ajal , kaasa ka Olavi . Olav kindlustab ta elu , kinkides talle väiketalu maad , mille poeg aga hülgab , siirdudes linna käsitööliste seisusse , sepaks . Olavilt pole tal võimalik rohkem pärida kui mälestussõrmus nende kohtumise märgiks . Teine iseseisev naine on Eiriku elukaaslane , kes on ise valinud oma partnerid , langemata libuks , kuigi ta on kiriku põlu all ja elab üksinduses ning vaesuses . Eirik lepitab ta kirikuga ja annab talle tagasi lugupeetud naise seisundi . Pärast tema surma astub ka Eirik kloostrisse , seekord päriseks . Abielurikkumist on kõigis kultuurides tõlgendatud reetmisena . Kuid seda on alati esinenud , mõistagi ka keskajal . Simon Darre ja Olav Audunipoeg eksivad abielutruuduse vastu põhjusel , et nende naised on haiged . Simonil on abieluvälisest suhtest tütar , kes kasvab tema perekonnas , sest Simoni esimene naine oli hea inimene , Simon korraldab ta abielu . Vallaslaste traagika oligi selles , et neil polnud abielus sündinutega võrdseid õigusi . Erlend põgeneb abielutüli eest teise naise juurde , süüdistades Kristiinat . Üks reetmine toob kaasa teise , suurema , nimelt poliitilise . Rüütliseisusest Erlend peab abielurikkumiseks suhteid oma seisusest naistega , saami noorikud Põhja-Norra piiril ei tule arvesse . Ise armuelus nõrk , keda teised mehed kerglaseks peavad , on ta ülitundlik oma au haavamise suhtes . Tütre võrgutajat karistab ta mõõgaga , mida tema vastu sellistel juhtudel ei tõstetud . Kristiina oma suures armastuses ei märkagi talle suunatud teiste meeste tähelepanu , kuigi ta üllatudes näeb , et enamik inimesi ei käsita truuduseküsimust kuigi tõsiselt . S. Undset ei vabasta vastutusest naist , kuid ta esitab nõude , et kõlbluse kui kultuuri eest vastutavad mõlemad sugupooled , ta ei tunnista kaksikmoraali . S. Undseti käsituses on ta loomingu , eriti keskajaromaanide põhjal suur armastus haruldane nagu kõik suur ja ülev siin maa peal . Ometi pole selles kui ideaalis midagi võimatut ja kättesaamatut . Kui armastus ei jää kestma või osutub ebapüsivaks sellele rajatud abielu , siis on inimesed ise selles süüdi - nende nõrkused , tahtetus , hoolimatus , eelarvamused , põhimõttelagedus . Suur ja ülev juurdub lihtsas ja tavalises , tuleb osata seda ära tunda ja hoida . Selleks tuleb muuta iseennast ja enda kaudu elu kui tervikut . S. Undseti mõlemad suured keskajaromaanid annavad tõetruu pildi ajastust selle vastuoludes . Elukujutuse esteetiline intensiivsus ja läbituntus ning moraalikäsitluse üldinimlikkus jätavad tugeva kunstilise elamuse ka lugejasse , kui too pole pinnaline või vaimselt loid , keda inimese identiteet ei huvita . <arv> Keskajateemat jätkas kirjanik <arv>. aastatel , avaldades terve rea pühakulugusid . <arv>. aastal pidas ta Oslo üliõpilastele traditsioonilise Nobeli laureaadi kõne , mille teemaks oli “ Usuvahetus Norras ” . See oli uudne nii kirjaniku kontseptsioonilt kui ka allikakriitiliselt . Esile tõstis ta Norra kristianiseerimisega kaasnenud muudatusi moraalis ja kultuuris . <arv>. aastal ilmus S. Undseti “ Püha Olav , Norra kuningas ” ( norrakeelse tiitli rütm on pidulik : “ Hellig Olav , Norges konge ” ) . See uurib põhiprobleemina , miks kuulutati just Olav Haraldipoeg Norra pühakuks , kuigi juba enne teda oli olnud ristitud kuningaid . S. Undset peab põhjuseks toetust , mida Olav osutas ristiusu levikule , ta laskis ehitada kirikuid ja rajada kloostreid . Rahva poolehoiu võitmiseks olid vajalikud imeteod , millest eriti populaarsed olid haigeid tervistavad ja haigusi parandavad . <arv>. aastal koondas kirjanik kõik seni ilmunud hagiograafilised lood koos artikliga “ Usuvahetus Norras ” raamatusse “ Norra pühakud ” . Koostanud oli ta selle ühe Inglise kirjastuse palvel , sest eriti Olavi-kultus oli populaarne ka keskaegsel Inglismaal . Ristiusu levitamise keskus oli küll Bremenis , kuid ristiusk jõudis Norrasse siiski Iiri- , Inglis- ja šotimaa kaudu . Köitev on ka lugu “ Püha Sunneva ja Seljemehed ” , milles oma alamate poolt põgenema sunnitud Iiri printsess maabub Norra rannikul . Olav Trygvason leiab säilmed kaljukoopast , kus nad on säilinud kõdunemata . S. Undseti arvates on sedalaadi kõik Okasroosike se lood - uinuv kaunitar , keda suudleb prints . A. H. Winsnes ei ole pidanud S. Undseti pühakulugusid eriti õnnestunuiks , näiteks arvab ta , et Snorri “ Püha Olav ” on märksa kunstilisem . S. Undseti voorus on aga teaduslik käsitlus , põhjuste-tagajärgede põimik , elulaadi analüüs . Akadeemik Winsnes tõstis neist parimana esile “ Püha Halvardit ” . Halvard oli noor norra talupoiss , kelle märtrisurm ja surmajärgsed imeteod , oma tapjatele andestamine kaasa arvatud , tõstsid ta pühakuks ( päev <arv>. mai ) . Neil aastatel avaldas S. Undset ka publitsistikat , millest esileküündiv on artikkel “ Katoliiklik propaganda ” , mis polemiseerib ajastu poliitiliste ideoloogiatega , räige materialismiga , kriitikutega , kes süüdistasid teda katoliiklikus propagandas . Talle heideti ette katoliku kiriku ketserite kiusamist , tuleriitu nende põletamiseks . Sellele vastas kirjanik , et nii toimib iga ideoloogia teisitimõtlejatega , kaasaegsed suured massiideoloogiad fašism ja kommunism kaasa arvatud . Kirjaniku publitsistikast väärivad tähelepanu ka tema naisküsimusele pühendatud artiklid . <arv>. aastal avaldas ta selleteemalise artikli , millele <arv> järgnes kirjaniku kontseptsiooni põhjendav “ Järelkiri ” . Oma kaasaja naisliikumisega oli kirjanik poleemiline . Ta ei tunnustanud õigusi ilma kohustusteta , vastaspool aga väitis ja väidab , et S. Undset nõuab kohustusi ilma õigusteta . S. Undset ei pidanud õigeks ka loosungit “ Kõik naised kodunt välja ! ” Tema arvates ei tohtinud miski takistada naist olemast hea ema : minister on kergesti asendatav , ema mitte . Emantsipatsiooni ajaloole toetudes tõstis ta esile , et naise töö kutsealal pole eesmärk omaette , sest naine on alati töötanud , kui ta on olnud selleks sunnitud , et elatada ennast ja oma peret . Ta rõhutas ka , et mitte ühelgi naisministril pole olnud oma ajastule seda mõju , mis oli Pühal Birgittal või Siena Katarinal . Selle perioodi kaasajateemalistes romaanides heliseb kõigis kaasa religioosne motiiv . See on ristiusu põhitõdede kaitse uuspaganlikus maailmas . Paul Selmeri diloogiaks nimetatud romaanidest ilmus “ Gymnadenia ” ( tõlgetes ka “ Valge orhidee ” ) <arv>. , “ Põlev põõsas ” <arv>. a. Tegevusaeg hõlmab vahemikku <arv>. juunist <arv> , iseseisvuse manifesti väljakuulutamise päevast kuni <arv>. aastani . Esimesest maailmasõjast arvab peategelane Paul Selmer , et tsivilisatsioon sõitis iseendast ratastega üle . Romaan ongi Selmeri kujunemislugu . Abieluprobleeme käsitletakse ka katoliiklikust vaatepunktist . Selmerit ei rahulda tema argimaailm , kuigi ta ärimehena on sõja-aastatel rikastunud . Silmapaistev karakter S. Undseti loomingus on Julie Selmer , iseseisev ärinaine , kes peab õigeks ebasobivate abikaasade abielulahutust , mitte pingutatud kooselu kas või laste nimel . Lastesse on aga vanemate lahutus mõjunud masendavalt . Pauli ainsat armastust Lucy Arneseni peab akadeemik Winsnes kauneimaks ja köitvaimaks naiskujuks kogu norra kirjanduses . Päritolult hariduseta taluneiu , kes töötab linnas müüjana , tunneb ta end Selmerite maailmas võõrana . Et mitte muuta oma armastatu elu keeruliseks , valib ta loobumise . Pauli abielu kujuneb aga õnnetuks , sest ta laseb end siduda lapsiku , ebaintelligentse naisega , kes on temasse armunud . Paul Selmer leiab end intellektuaalselt katoliku kirikus . Sissevaade kümnendi katoliiklusse on pädev ja huvitav , sest kirjanik tundis miljööd isiklike kogemuste põhjal . Nagu mõnele diloogia naistegelasele , oli temalegi raske askeetliku lihtsuse nõue riietuses , keeld kanda ehteid . Selmer leiab , et kuigi missal kogetud jumalarahu ei aita maistes muredes , pakub see siiski tuge eluvõitluses ja elamusi . Selmeri kogetud põleva põõsa elamus kirikus jumalateenistusel rikastab ta siseilma ja aitab tal rasketes katsumustes vastu pidada . Oma eluprobleemid lahendab Selmer kui kristlane , kuigi see tal kui petetud abielumehel pole kerge , seda enam , et ta kohtub uuesti Lucyga . Andestades naisele , mõtleb Selmer , et temagi on inimene , kes vajab tuge ja mõistmist , ning suhted lastegagi kohustavad . Romaani kõige kaunimad leheküljed ongi pühendatud Selmeri ja ta laste suhetele . Enese hoolde võtab ta ka Lucy lapsed pärast nende ema surma , sest ta oli tahtmatult nende isa surma põhjustanud . Selmer ei lasku Lucyga armuvahekorda nende uuel kohtumisel , vaid püüab tal aidata korraldada ebaõnnestunud pereelu . Selmeri kohtuprotsess on mõneti sarnane Indreku omaga “ Tõe ja õiguse ” IV köites . Ka Selmer on vastast tulistanud ja temagi mõistetakse õigeks . Kõrvalliinide ja antiteeside kaudu käsitleb kirjanik mitmeid moraaliprobleeme , keskendudes abielu ja lahutuse ning emantsipeeritud , töötava naise teemale . Romaan lõpeb <arv>. mai , Norra rahvuspüha kujutusega . Lõppepisoodis kohtuvad peaaegu kõik romaani tegelased , et vaadata laste rongkäiku . Lootus on lastel kui tulevikul - võib-olla suudavad uued põlvkonnad luua uue ja parema maailma , konfliktidevabama , õnnelikuma . Romaan “ Ida Elisabeth ” ( <arv> ) keskendub peamiselt emateemale , kuid see on ka huvitav poleemika ajastu muude ideoloogiatega peale kristluse , millega kangelanna on pigem opositsioonis . Näiteks leiab ta , et katoliiklik emakultus kloostrites on pigem solvav tegelikele emadele , nendele , kes tõesti sünnitavad ja kasvatavad lapsi . Kuid ka tema kannab pühakunime , pealegi oli ajalooline Elisabeth altruismi ideaal . See on omane ka Ida Elisabethile , kelle osaks on pühendumine lastele ja kaasinimestele , aitamine , halastus . Olemata tavausklik , käitub ta kui kristlane . Neitsilikkuse nõue kui naise väärikuse ideaal kestis läbi aegade muutumatuna . Nagu Kristiina , nii ka Ida Elisabeth satub sellega vastuollu . Ka tema isa elab tütre langust , pealegi koolitüdrukuna , raskesti läbi . Ida Elisabethi vanemad on elanud raskesti läbi ka maise vara kaotust Esimeses maailmasõjas ja nad ei suuda luua enam kunagi turvalist kodu ei endale ega tütrele , nad on elu poolt märgitud kaotajaiks . Ida Elisabethil jätkub raskuste ületamiseks aga tahet ja kindlust . Ta abiellub oma noorukist partneriga tõestamaks endale ja teistele , et neid ajendab armastus . Kuid see pole armastus ja abielu argipäevas puruneb side mehega sootuks . Fridtjof on vastutusvõimetu ja saamatu , temast pole töötegijat ega perepidajat . Ida Elisabethi emantsipatsioon on paratamatus , ta omandab hea õmbleja kuulsuse juba abielus olles , kusjuures talle tundub kõige solvavam , et ta peab enda kanda võtma isa kohustused . Mehe truudusetus , mis jätab ta tegelikult ükskõikseks , annab võimaluse abielu lõpetada , kuigi ametlikku lahutust ei toimu . Ta kohtab oma tõelist armastust , kuid kuna sellestki mehest ei saaks head kasuisa ta lastele , loobub temast . Ta on veendunud , et ema ei tohi reeta oma lapsi , kuigi möönab , et lastel pole samuti õigust nõuda emalt niisugust ohvrit , enese täielikku ärasalgamist . Tänapäeva äärmusfeministid , eriti noored , on kuulutanud emaarmastuse ja lastele pühendumise müüdiks . Muidugi , ka paljud emad on egoistid , pealegi on neil endil mehe toel kergem elada . Kuid Ida Elisabethi taolisi naisi on siiski rohkem kui arvatakse . Tema osaks jääb töötava üksikema raske saatus , kuid teda lohutab teadmine , et ta on oma lastele alati ja kompromissitult olemas . Tema kasvatus kannab vilja : pojad , kes igatsevad isa järele , pettuvad , kui nad temaga kohtuvad , sest ta ei paku neile mingit mehelikku eeskuju . Romaani psühholoogiline teostus on täiuslik , kõik varjundid , nagu poiste armukadedus ema suhtes ja ema reageeringud on hästi välja toodud . Romaan polemiseerib kõigi ajastu käibeideoloogiate ning teooriatega . Näiteks taunib Ida Elisabeth biologismi , mis võrdsustab inimese taime- ja loomariigiga . Inimese kõlbeline olemus algab vastutusvõimest ja vastutusest : armastus , töö ja vastutus on need põhitegurid siin maa peal , mille abil inimesed oma elu korraldavad . Looma elu põhineb instinktidel . Ida Elisabethi arvates ei too õnne ainult armastus , vaid ka valmisolek eluvõitluseks . Ta sõbratar pole selleks valmis ja hukkub , teda ei köitnud töö ega pere . Ja ikka püsib vana tava , et naine elatab end mehega suheldes . Nii toimib Fridtjofi õde , et toetada oma koduseid , vanemaid ja õdesid-vendi . Paradoks ongi selles , et Fridtjofi vanemad on osanud alal hoida oma suure armastuse ka elu argipäevas , kuid nad ei tule teiste abita eluga toime . Ida Elisabeth ei hülga neid ega jäta abita ka endist abielumeest . See on tema roll elus , ta protesteerib teooriate vastu , mis kutsuvad nõrku olendeid hülgama või koguni hävitama . Ida Elisabeth pole religioosne tavatähenduses , kuid ta käitub kui kristlane . Psühholoogiliselt huvipakkuvad , Kai Laitineni sõnul otse meisterlikult kujutatud on näiteks Ida Elisabethi suhted ämmaga pärast Fridtjofi surma ( ämma kõne ja peategelase sisekõne kõrvutamine ) . Romaani sümbolplaan on lihtne , aga kaunis , saavutatud peamiselt looduspiltide abil . Nagu ikka , toetavad kirjaniku põhimõtteid kõrvalliinid ja antiteesid , nagu õnnetud argiabielud või teoreetilist naisliikumist püüdlikult ellu rakendada püüdvad noored naised . Elu ja õnne lühidust markeerib surm , sageli õnnetu juhuse tõttu , nagu sureb Ida Elisabethi väike tüdruk autoõnnetuse tagajärjel . Seegi on osa tsivilisatsioonist , selle pahupool . Kaunilt mõtestab kirjanik elu järjepidevust , nagu last ootav Ida Elisabeth nelipühade hommikul teel oma vanemate haudu korrastama . Kirjaniku loomingus on romaan üks armastatumaid , seda on palju tõlgitud ja ka Eestis on see pälvinud kordustrükke . Romaan “ Truu abikaasa ” ( <arv> ) käsitleb emantsipatsiooni ja abielu probleeme <arv>. aastate ideoloogilisel taustal , on tugevasti natsismivastane nii poliitilises kui ka elulaadi ja kultuuri , moe ja maitse küsimustes . Peategelane Nathalie ( Tali ) on edukas ärijuht , kelle eluprobleemiks on aga lastetus . Pealkiri on irooniliselt poleemiline katekismuse tavatõega , et inimese hea osa on truu abikaasa ja sõnakuulelikud lapsed . Sigurd murrab naisele truudust noore neiuga , pealegi katoliiklasega , kes sureb sünnitusel ja ta tütar jääb Sigurdi hoolde . Tali saab mehest lahus elades endale kasupoja . Romaan on mõneti sümmeetriline “ Kevadega ” , ka Sigurdi uue kodu miljöö on sellega sarnane . Sigurdi ja Tali armastus ei purune , kuigi mõlemad on olnud truudusetud . Tali loobub oma kutsetööst , et olla kasulastele hea ema , kahetsuseta kolib ta maale , kuigi oletab , et hakkab linnaelust puudust tundma . Nagu ikka , on ka see S. Undseti romaan huvitav ja köitev psühholoogilise teostuse tõttu , Tali on intelligentne ja tugev . S. Undset kavandas suurt ajaloolist romaani XVIII sajandi elust , milles kavatses kujutada ka oma perekonna lugu . “ Madame Dorthea ” esimene osa ilmus <arv>. a. , kuid romaan tervikuna jäigi lõpetamata . Dorthea on ratsionalistliku elutunnetusega naine , kes pärast mehe salapärast kadumist jääb seitsme lapsega üksikemaks . K. Laitinen oletab , et romaanis oleks toimunud ideoloogiline arveteõiendus luterlusega , sest ideelises plaanis on olemas nii katoliiklik , luterlik kui ka rahvalik-paganlik ebausu liin . Dorthea ema on abiellunud neli korda maa eri seisustesse kuuluvate meestega , et tagada oma lastele kindlustatud elu . Turvalisuse huvides on Dorthea naidetud raugast pastorile juba kuueteistkümne aastaselt , naiseks küpseb ja õnnelikuks saab ta alles teist korda abielludes . Ilusad on Dorthea ja ta laste suhted , kirjaniku loomingus on ta veetlev emakuju . S. Undset ei karda kujutada naise argielu ja toiminguid , ei pea seda argimadaluseks . Olgu kaas- või keskaegne olme , ühtviisi köitvalt on esitatud naiselik maailm selle mõtestatuses . Kuid eriti kaasajateostes protesteerib ta argielu tüütu rutiini vastu , mis teeb naisest üksnes majapidaja . Süüdi on ka naised ise , kes abielludes minetavad oma huvid ja püüded , leppides üksnes peretülide ja teenijate tagarääkimisega . Paljud töötavadki “ kuni abiellumiseni ” , ilma et neil oleks mingeid tõsisemaid kultuurihuvisid . Seda paneb imeks ka Hella Wuolijoki oma memuaarides : millega täidavad noored tüdrukud oma vaba aega “ kuni abiellumiseni ” . Teisalt on majapidamise ja laste eest hoolitsemise koormus nii suur , et näiteks vaimselt üleargisel Uni Hjeldel on ainsaks vaimsuse väljundiks laulutunnid , millega ta teenib perele lisaraha kodunt väljumata . Kuid Uni ei tahaks olla üksik naine nagu ta kaasüüriline , ta ei pea õigeks emadusest loobumist , vaid tahaks võimalust argisest kõrgemale tõusta . See oleneb ka mehest , tema mõistmisest ja abist elu korraldamisel . <arv> Sõja ajal Ameerikas kirjutatud ja <arv>. a. ilmunud mälestusteraamat “ Õnnelikud päevad ” ( norra keeles <arv> ) sai teoks president Roosevelti abikaasa ettepanekul , kes soovitas , et Ameerikasse emigreerinud kirjanikud tutvustaksid siinsetele lastele oma kodumaad . Raamat pakub ilusa pildi kahe maailmasõja vahelisest Norrast , sealsest pereelust , suhtlemisest , kodustest ja riiklikest tavadest ( jõulud ja iseseisvuspäev ) , kultuurielust . Kujutus on elav ja soe . Kirjanik elas uuesti läbi oma laste lapsepõlve , see aitas vähendada kodutust ja leina võõrsil . Päevikus on sissekanne , et kui tarvis , langevad ta pojad oma kodumaa vabaduse eest . Seda läbi elada oli tema tundejõuga naisel väga raske . Lastele kirjutatud on ka “ Sigurd ja ta sõbrad ” , ajalooline , kuid mitte viikinglusele pühendatud raamat . Mahukas raamat on “ Tagasi tulevikku ” ( <arv> , norra keeles <arv> ) . Gidske Anderson on nimetanud seda propagandaks , mis olulises osas on tõsi . Teost kannab antifašistlik ja sõjavastane hoiak . Adleri ja Jungi vaimus on kuulutatud saksa rahva juhid Martin Lutherist alates psühhopaatideks . Kuid raamat on kirjutatud Nobeli laureaadi sulega , see ei ole ainult propaganda . Kaunis on patriotism , Norra saatuse kujutus . Sümpaatne on poolehoid sõjas kannatavatele inimestele ja rahvastele , köitvad reisikirjeldused , vabadusepaatos . Tallinnast sõitis kirjanik läbi vahetult enne juunipööret , peatudes siin vaid mõne tunni . Eesti pealinna on ta nimetanud väga puhtaks , võrdväärseks teiste Euroopa pealinnadega . Üksikasjalikumalt valgustab kirjanik läti lendurite vastuhakukatset Punaarmeele <arv>. aasta juunis . Arvustavalt on kirjeldatud stalinlikku Venemaad . Moskvast näiteks polnud midagi osta , kauplused olid tühjad , ei saanud isegi vajalikke tarbeasju , oma pojale otsis ta tulutult päevasärki . Teda on valusasti riivanud kontrast “ saabastatud sõjavägi , paljasjalgne rahvas ” , keda ta nägi rongiaknast või jaamades vagunitesse ründamas . Nagu paljud enne teda , on ta imestanud , kuhu need inimmassid küll sõidavad , kus nad arvavad paremat leidvat maal , mida juhib kompartei ainuvalitsus Stalini käpa all . Eheda rahvusliku Venemaa on ta leidnud vabaõhumuuseumist , õigeusu kirikust . Sõjaaegses kirjanduspublitsistikas tutvustas S. Undset Põhjamaade kirjanikke , islandi ja soomerootsi kaasa arvatud . Parimaks selleaegseks esseeks peetakse taani luuletaja ja prosaisti S. S. Blicheri käsitlust . Blicheri luuletuskogu “ Rändlinnud ” oli talle kinkinud ema kirjandusliku debüüdi puhul , soovides , et too kujutaks elu niisama ausalt , kui on teinud Blicher . S. Undseti viimane , <arv>. a. postuumselt ilmunud “ Siena Katarina ” on kirjaniku sõnum , läkitus ning testament maailmale . Seda on käsitletud kõrvutavalt koos Karl Ristikivi “ Mõrsjalinikuga ” . <arv> S. Undseti teoseid on tõlgitud kõigisse kultuurkeeltesse . Esmalt saksa keelde , sest Norral olid head suhted ühe Müncheni kirjastusega . Eriti populaarseks sai Saksamaal , nagu ka Rootsis , “ Kristiina Lauritsatütar ” . Soome keeles anti <arv>. a. välja kuueköiteline S. Undseti kogu Kai Laitineni eessõnaga . Vene keeles ilmus romaan “ Kevad ” <arv>. a. Riias emigrantide kirjastuse väljaandel , millega reageeriti <arv>. a. antud Nobeli preemiale . Nõukogude Liidus oli kirjaniku ideoloogia vastuvõetamatu , mistõttu “ Kristiina Lauritsatütre ” kaks esimest köidet ilmusid vene keeles kirjaniku <arv>. sünniaastapäeva puhul aastatel <arv>-<arv> , triloogia tervikuna <arv>. aastal . Saatesõnas on nähtud vaeva , et nõukogude lugejale ära seletada romaani läbiv religioossus ja selle põhjused . Leedus ilmus romaani kordustrükk <arv>. aastal . Ajaloodoktor akadeemik J. Jurginise eessõna tõstab esile kirjaniku oskust inimest kujutada , teda massist eristada , ja tutvustab romaanis kujutatud ajaloolist tausta . Ka meenutab ta turismireisi Norrasse <arv>. a. , kui kirjaniku poja kutsel külastati S. Undseti kodu Lillehammeris . Hans Undset Svarstad andis nõukogude inimestele edasi oma ema tänu tähelepanu eest ta okupeeritud kodumaale , talle endale ja ta pojale sõjapäevil , nagu tollane etikett ette nägi . Poeg jutustas ka mälestusi oma emast , eriti tema viimastest eluaastatest . Lätis anti kirjaniku kogutud teosed välja juba enne sõda . “ Hestvikeni Olav Audunipoeg ” , diloogia esimene osa avaldati vene keeles alles <arv>. a. Saatesõna autor on lahendanud religioosse gordionisõlme ühel hoobil : nõukogude lugejale pole tähtis , kuidas Kristiina ja Olav oma patud lunastavad , tema naudib vaid psühholoogilist teostust . Oli ju olemas kommunismiehitaja moraalikoodeks ! Eesti keeles avaldati esimene tõlge S. Undseti loomingust <arv>. a. “ Päevalehes ” . See on väike pala novellikogust “ Trollipeegli killud ” , südamlik lugu õe armastusest väikevenna vastu , kelle ta on lasknud salaja ristida , kartes , et beebi võiks ristimata surra . Kuri peeglikild on seekord pastori silmas , kes tunneb hästi oma koguduse jõukaid kodanikke , kellel pole aga mingit ettekujutust töölismiljööst , sest teda tõukab eemale vaesus . Tõlge on keskpärane , tõlkija E. J. ( Ernst Joll ? ) . Joonealune märkus põhjendab huvi kirjaniku vastu : “ Naiskirjanikku Sigrid Undsetit nimetati juba läinud aastal ja nüüd Nobeli auhinna kandidaadiks . ” <arv>. aastal ilmus “ Loomingus ” Kjelt Elfeldtilt romaani “ Kristiina Lauritsatütar ” tutvustav retsensioon . Teose püsiväärtusena tõstab see esile elukujutuse tõetruudust , rõhutades , et Kristiina elulugu pakub kauneima pildi naisest . Esteetiline analüüs hindab teose baroksust , rahvalaulu ja moodsa psühholoogia põimingut , realismi ja romantismi sulamit “ unistavas uusromantikas ” . Kristiina karakterit on võrreldud vene kirjanduse naiskujudega . K. Laitinen nagu ka mitmed norra kriitikud on osutanud S. Undseti stiili ja kujutuslaadi lähedust L. Tolstoile , eriti detailide väljamaalimises . Kirjanik ise on intervjuudes eitanud vene kirjanduse mõjusid juba sel põhjusel , et ta keelt ei osanud . Kasutanud on ta realistliku romaanikirjanduse võtteid , mis olid käibel paljudes Euroopa kirjandustes . Üksikasjade väljamaalimises oli eriti põhjalik H. Balzac . K. Elfeldt on võrrelnud romaani looduskirjeldusi Johannes Linnankoski samalaadsetega “ Põgenikes ” . Mainitud on ka keskaja vastuolusid ja religioosset mentaliteeti . Artikkel on sisukamaid ja autorilähedasemaid käsitlusi tollases kriitikas . “ Päevaleht ” tutvustas <arv>. a. anonüümses lühiartiklis S. Undsetit seoses Nobeli auhinna määramisega . Nimetatud on enam-vähem täpsed biograafilised andmed ja loomingu entsüklopeediline ülevaade esitleb romaani “ Jenny ” , legende , lastejutte , esseedekogu “ Naisküsimusest ” . Põhiteoseks on nimetatud “ Kristin Lavransdatter ” : “ See romaan annab kirjelduse ühest norra naise saatusest <arv>. aastasajal , kuid meie aja saatuste ja kujudega . ” Reklaamitud on ka romaani menu : Norra <arv>,<arv> miljoni elaniku kohta on seda müüdud juba üle <arv> <arv> eksemplari , seda on tõlgitud võõrkeeltesse . “ Olav Audunipoega ” mainitakse kui Kristiina “ mehelikku vastaskuju ” . Raskusi on tekitanud “ Audunipoja ” transkriptsioon , see on vigane kõigis perioodikaartiklites enne <arv>. aastat . Peaaegu sõnasõnaliselt kordab sedasama informatsiooni ajakiri “ Noorusmaa ” . Eeldatavasti on tegemist tõlkeartikliga või selle refereeringuga mõnest välismaisest perioodikaväljaandest . Mõlemad artiklid on illustreeritud kirjaniku portreega . “ Postimehes ” ilmus <arv>. a. triloogia “ Kristiina Lauritsatütar ” esimene osa “ Pärg ” , mis sõnastusstiililt erineb Nobeli sarjas ilmunud Ernst Raudsepa tõlkest . Tõlkija nimi on avamata . Marje Pedajas oletas , et see võis olla Adelaide Lemberg , kes tahtis romaani tõlkida . Stiili võib pidada naiselikuks . Marta Sillaots ( = Molli Pill ) avaldab ajakirjas “ Naiste Hääl ” <arv>. a. ülevaateartikli S. Undsetist . “ Olav Audunipojast ” on seekord saanud “ Hestvikeni Olaf Andresepoeg ” . Nimetatud on romaani “ Vikerlased ” ( “ Lugu Viga-Ljotist ja Vigdisest ” ? ) . “ Kristiina Lauritsatütart ” tutvustab sisu ümberjutustus . Positiivselt on esile tõstetud miljöökujutust , M. Sillaotsa arvates võiks romaani keskkond olla lähedane ka eesti lugejale . Puudutatud on romaani ajaloosündmusi , kiidetud tegelaste psühholoogilist kujutust , taas lisandiga “ meieaegne ” . Lugemissoovituseks lisab M. Sillaots , et raamat on saksakeelses tõlkes kättesaadav ka Tallinnas . Samas ajakirjanumbris on avaldatud kaks tõlkekatkendit , millel on tinglikud pealkirjad “ Esimene öö ” ( kloostriaias ) esimesest osast ja “ Erlendi surm ” , seega siis viimane öö kolmandast osast . Tõenäoliselt tõlkis valitud katkendid saksa keelest Marta Sillaots ise . Eesti perioodikas tähistati ka kirjaniku <arv>. juubelisünnipäeva . “ Eesti naine ” on läheneva tähtpäeva puhul <arv>. a. avaldanud novelli “ Esimene kohtamine ” kogust “ Õnnetud ” ( = “ Õnnetud saatused ” ) . Kirjanik kujutab selles palas oma esimest kokkupuudet vaesusega ja selle alandusega , millega maailm ähvardab vaeseid . Ajakiri “ Naiste Hääl ” avaldas <arv>. a. juubelinumbri kaanel kirjaniku foto ning pühendas talle ( arvatavasti tõlgitud ) artikli , milles on rohkesti pisivigu ja biograafilisi eksimusi ning tekst ise kirjaniku stiiliga vastuolus , lamedalt sentimentaalne . Kirjutisele on sõnastuselt ja stiililt lähedane Nobeli auhinnasaajate leksikoni “ The Lady Laureates ” artikkel , nii et aluseks võis olla Nobeli komitee protokoll . Loomingu peateema on artikli põhjal “ naise hingeelu ja tänapäeva naise sisevastuolude kujutus ” . Peatähelepanu pälvivad romaanid “ Kristiina Lauritsatütar ” ja “ Olav Audunipoeg ” kui “ meie aja suurimaid teoseid ” . Esimese raamatuna S. Undseti loomingust eesti keeles ilmus “ Looduse kroonise romaani ” sarjas ( <arv> , nr. <arv> ) romaan “ Kevad ” . Kaanepilt on kujundatud erootilisena , mis on sarjale tunnuslik kui reklaam , sisuga ei tarvitse sellel palju ühist ollagi . Tõlkija Ernst Raudsepa eessõna on hinnangutes üsna autorikauge , kuigi leidub ka õigeid tähelepanekuid , näiteks , et Undseti tegelased pole “ nukud ” , vaid “ kõlbla vastutustundega koormatud inimesed ” . Tõlkija on S. Undsetit kõrvutanud Põhjamaade suurte naiskirjanikega - Selma Lagerlöfiga Rootsis ja Aino Kaldaga Soomes . Viimast peab ta norra kirjanikuga võrdväärseks aine ja väärtuse ( s. t. taseme ) poolest , kuigi A. Kalda maailmakuulsus on väiksem . S. Undseti puuduseks peab tõlkija naiselikult kitsast teemaderingi “ armastuse ja abielu aladelt ” , ta romaanid olevat küll “ analüüsivad ” , kuid “ realismi ja naiseromantikat segi pilduvad ” . Seega on laidetud neid jooni , mida mujal tunnustati kui uudseid ja täiuslikke kirjaniku loomingus . See on eesti meeskriitiku tüüpiline etteheide naiskirjanikule - vastuvõetamatud on teemad , käsitlus ja naiselik stiil , eriti viimane , mida paljud teoreetikud pidasid stiilikaanonite jämedaks rikkumiseks . M. Sillaots ongi ühes ülevaates juhtinud tähelepanu , et suurim tunnustus meeskriitikult naiskirjanikule on märkus , et ta kirjutab nagu mees . E. Raudsepp heidab S. Undsetile ette ka “ naise hingeelu idealiseerimist ja meestegelase mannetuna kujutamist ” . Näib , nagu oleks kriitiku meheau isiklikult puudutatud . Suureks vooruseks , aga ka “ veaks ” arvab ta kirjaniku “ otsekohesust ” ja “ brutaalset häbematust ” seksuaalelu kujutamisel , s. t. seda peeti naiskirjanikule sobimatuks veel <arv>. aastatel . E. Raudsepale on sümpaatsem S. Lagerlöfi kujutuslaad , mis tegeleb rohkem lunastava armastusega . Et ka S. Undseti loomingus on keskne süü , karistuse ja lunastuse teema , jääb tal mõistmata . Praegustele seksikirjanduse ja -filmiga harjunud noortele , ka naiskriitik Katrin Kivimaale tundub , et “ Kristiina Lauritsatütart ” kõlbab ainult puberteedieas lugeda , sedagi vaid ema käsul ; religioosset eetikat tõlgendas K. Kivimaa “ sofistikaks ” ! Undseti loomingu realismi ja tõetruudust on E. Raudsepp hinnanud positiivselt , olid realistliku kirjanduse õitseaastad Eestis . Kirjaniku maailmakuulsust ei arvesta ta esimestest tähistest alates . Triloogias “ Kristiina Lauritsatütar ” on tema arvates hästi tabatud naise hingeelu , keskaegne koloriit , kangelaslood , suured kired , iseloomud , ajastu karmus ja hellus . Mahategeva hinnangu saab “ Olav Audunipoeg ” , sest romaan “ ei lisa enam erilisi väärtusi , vaid on eelmise kordamine , ainult peategelane on meheks vahetatud , Undseti tugevus ei seisa aga meesiseloomude kujutamises ” . Kriitikut näib häirivat , et “ meesiseloomusid ” käsitleb kirjanik naise vaatepunktist , tuues esile selle , mis neis on naisele vastuvõetamatu . Õnneks mõtlesid teisiti Nobeli komitee ja väga paljud akadeemilised mehed . Näib , et tõlkija käsutuses pole olnud eriti häid allikmaterjale , muidu poleks ta nii märgatavalt autorist mööda lugenud . Kõige paradoksaalsem on kirjaniku süüdistamine , eriti romaani “ Kevad ” silmas pidades , “ sinisukalises ajaviitelisuses ” , sest tõlge on ajaviitesarjale mugandatud järgmise põhjendusega : “ Käesolevast “ Kevade ” tõlkest on välja jäetud mõned peatükid täiesti , kuna jälle teistes on osalisi kärpimisi ette võetud . Nii väljajätmised kui ka kärpimised on ette võetud selleks , et pisut pikale veninud ja üksikasjaliseks juurdlemiseks kujunevaid osi hõlpsamini loetavaks ja terve jutu käiku elavamaks muuta , osalt aga ka ruumi kokkuhoiu pärast . ” Väljajätmised ja kärpimised hõlmavad kolmandiku tekstist , kõik antiteesid ja kõrvutused . Säilinud on põhiliin , “ ilus armastus ” , “ brutaalsed ” kõrvalliinid on välja jäetud . Sellest hoolimata mäletavad paljud lugejad romaani suure lugemiselamusena . E. Raudsepp on pühendanud S. Undsetile mõned read ka oma käsitluses “ Ülevaade Skandinaavia kirjandusest ” ( <arv> , lk. <arv> ) , mille tekst enam-vähem kattub “ Eesti entsüklopeedia ” artikliga . Kirjaniku romaanitoodangus eristab E. Raudsepp pikki “ arhaiseerivalt realistlikke romaane ” , s. o. “ Kristiina Lauritsatütart ” ja “ Olav Audunipoega ” , “ kunstnikuromaani ” “ Jenny ” ja “ abieluromaani ” “ Kevad ” , ning hilisemaid - “ Gymnadenia ” , “ Põlev põõsas ” , “ Ida Elisabeth ” , mida ta iseloomustab “ intiimsete psühholoogiliste teostena ” , mis tihti aga kannatavat venitamise all . Psühholoogilise kujutuse seost miljööga kriitik ei tunneta , näib , et teda ei huvita ka ajastukujutus väljaspool keskaega . Nii ei saavutagi ta adekvaatset suhet kirjaniku stiiliga . “ Venitamises ” süüdistati ka Tammsaaret , kes oma teoseid lühendas tõlkimiseks ise . Sisuliselt oli see kirjastuste vägivald , põhjendatud majanduskriisiga ja muu kirjandusvälisega . Meeskriitikud nagu E. Raudsepp , H. Visnapuu jt. ei vaevunud naiskirjanike teostesse süvenema ka seetõttu , et ajaviitekirjandus , eriti naiskirjanike sulest , tõepoolest ekspluateeris teemasid “ armastuse ja abielu alalt ” . Need ei tundunud küll “ venitatutena ” , vaid tühistena . Naiste proteste püüti ka alla suruda . E. Raudsepa teeneks on triloogia “ Kristiina Lauritsatütar ” terviktõlge , mis ilmus <arv>.-<arv>. a. kirjastuse “ Loodus ” sarjas “ Nobeli laureaadid ” . Eesti kirjanike biograafilises leksikonis ( <arv> ) on ekslikult , näpuveana näidatud ainult I-II osa ilmumine . E. Raudsepa tõlke vooruseks on arhailisuse tabamine , “ muistne hõng ” , hästi säilinud on ka lürism , rahvalaululisus , mis Elvi Lumeti uues tõlkes ( <arv> ) on taandunud voolava eepilisuse ees . E. Lumeti teeneks on korrektne emakeelne lause ja E. Raudsepa tõlke vigade parandus . Teadmata viikingite “ kotkast ” , on E. Raudsepp selle mugandanud “ orjamärgiks ” , mis tähistab häbi . Laurits tunneb aga niisugust hingelist piina , mis on võrdne kotkalõikega , s. t. inimloomus ja ta tunded ning kannatused pole viikingiajast muutunud , küll aga keskkond ja elulaad ning usk . Mõlema tõlke esimese osa tiitli pöördel on kirjaniku portree . E. Raudsepa tõlkele kirjutas eessõna <arv>. aastast Tartu ülikoolis rootsi keele lektorina töötanud kirjandusajaloo doktor Per Wieselgren . Esile tõstnud on ta inimesekujutust , eriti Laurits Bjørgulfipoja psühholoogilist teostust , mis kriitiku hinnangul on “ hiilgav ” . Kristiina karakterit on käsitletud kui moodsa emantsipeeritud naise vastandit ta suure kire , igatsuse , emaduse ja religioossuse valguses . Tunnustust pälvib ka Norra looduse ja talupojaelu ning keskaegse miljöö kujutus , ehkki P. Wieselgren vastupidiselt K. Elfeldtile leiab detailipaljuse olevat tüütu ja väsitava . Teosele tervikuna annab P. Wieselgren tunnustava hinnangu , tuues lugejani ka S. Undseti eetilise põhikontseptsiooni - inimese vastutuse oma tegude ning nende tagajärgede eest . E. Raudsepa artikkel “ Eesti entsüklopeedias ” vastandab samuti Kristiina moodsale naisetüübile , millele juhtis nähtavasti tähelepanu ka kirjaniku kodumaal puhkenud poleemika . Akadeemik A. H. Winsnes on osutanud seisukoha ekslikkusele , sest ajalugu ja tänapäev ei vastandu , vaid täiendavad teineteist . Emantsipatsiooni ajalugu on osa tsivilisatsiooni ajaloost . E. Raudsepa tõlgetest on Kirjandusmuuseumis kirjastuse “ Loodus ” fondis säilinud “ Kevade ” ja triloogia esimese osa “ Pärg ” käsikirjad . Triloogia kohta on korduvalt sõna võtnud Harald Paukson ( Parrest ) . Essees “ Perekonnaromaanist ” ( <arv> ) vaatleb ta Th . Manni “ Buddenbrooke ” , J. Galsworthy “ Forsyte'ide saagat ” ja S. Undseti triloogiat , kõrvutades nende eestikeelseid tõlkeid . H. Pauksoni käsitluses on triloogia tegelastest kõige huvitavama ja kirjanikulähedasema käsitluse saanud Erlend . Pauksoni kontseptsiooni järgi pole ta naistevõrgutaja ega poliitiline avantürist , vaid “ peenetundeline , ehkki äge inimene , aateline riigipööraja ja viljakas perekonnaisa ” , kellel jätkub muretut seiklejaverd ja vaprust ning kohusetunnet maa kaitsmisel ja kelles on “ annus lennuvõimelist idealismi ” . H. Paukson asetab Erlendi Põhjamaa suurte saagakangelaste ritta Peer Gynti , Gösta Berlingi ja teiste kõrvale . Ainsa eesti kriitikuna sõjaeelses ajas on ta märganud romaani saagapärasust . Kompositsioonile heidab ka H. Paukson ette kõrvalepisoodide ja kirjelduste väsitavust . Need olid aga ajastukujutuseks vajalikud . Küllap tekitasid “ väsitavuse ” tunde keskaegsed kultuuripildid , mille sisu ja eesmärk pole uusaja lugejale alati mõistetav . H. Paukson tõstab esile talumiljöö , looduse ja laste kujutust , rahvapärasust . Romaani ideedest ei rahulda teda “ Kristiina soov usus vabaneda egoismist - isiksuse kütkeist ” , sest inimesele kui indiviidile on kõige olulisem ta isiksus , mitte ühtekuuluvus rahva , inimkonna vms “ ideega ” . Noor H. Paukson ei tunne keskaja mentaliteeti , mil inimese elu lõppeesmärgiks oligi ühtesulamine “ ideega ” , Jumalaga . Isiksuse “ individualism ” on uusaja inimese kontseptsioon , mis leidis eriti võimsa väljundi euroopa romantismis . Kirjanduse eesmärke oli ka inimese egoismi vähendamine , altruismi süvendamine , et väheneks ühiskondlik egoism . Kuid on oluline , et H. Paukson on märganud romaani filosoofilist süvahoovust , ei käsita teost pelga armastusromaanina . Enamiku kriitikute vaatevälja S. Undseti filosoofiline ajastu- ja inimesekujutus ei jõudnudki . H. Paukson on tähele pannud kirjaniku taotlust kujutada inimest tema aja- ja kultuuriloolises järjepidevuses , viikingivaimu ja kristluse lepitamises , millele hiljem on pühendatud terveid monograafiaid . Nagu P. Wieselgren , nii ka H. Paukson on ära märkinud romaani populaarsuse militaristlikul Saksamaal , kus natslik ideoloogia tervitas “ emaduse ideaali ” , propageerimaks sõdurite sünnitamist . Kristiina kui “ sünnitaja ideaaliga ” on olnud poleemilised ka mõned sõjajärgsed käsitlejad , eriti naiskriitikud ja -lugejad . Mõistagi on see kirjaniku ideoloogia moonutamine . Lugejamenu põhjuseks oli sõjaeelsel Saksamaal ikkagi romaani kunstiväärtus , sellest vaimustuti ka Rootsis , hiljem Prantsusmaal jne. Eesti kriitikud on mööda lugenud ema Kristiinast , kes ühelegi oma seitsmest pojast ei soovinud sõdurisaatust , nii mehine kui see elukutse ongi . Ajakirjas “ Maret ” ( <arv> ) on H. Paukson pühendanud S. Undseti triloogiale ka eriarvustuse , asjaliku ja sisuka . Romaani kunstiväärtustest tõstab ta esile puhast ja kodust põhjamaist õhustikku , mille ta leiab olevat lähedase Eesti omale , selle poeesiat . Samuti Muinas-Norra minevikukujutust , talumiljöö kirjeldust . Ka mainib H. Paukson tunnustavalt sidet miljöö ja tegelaste vahel , mille puudumine olevat eesti ajaloolise romaani põhipuudus . Erlendi karakteri käsitlus on veelgi süvendatum , mõneti põhjalikumgi kui tollastes tavaarvustustes või hilisemates monograafiates . S. Undseti triloogiat käsitati Eestis kui norra talupojaeepost , analoogiat A. H. Tammsaare “ Tõe ja õigusega ” märgitakse mitmes kirjutises . O. M. Høstad on nimetanud ka O. Duuni “ Juviklasi ” norra rahvuseeposeks . On märkimisväärne , et mõlema eeposeks tituleeritud suurteose tõlked ilmusid juba sõjaeelses Eestis . Triloogia “ Kristiina Lauritsatütar ” leidis eesti kriitikas piisavalt tähelepanu ja pälvis enamasti ka väärika tunnustuse . Lahti mõtestamata jäi filosoofiline alltekst , kuid selleni jõuti ka Norras ilmumisajast hiljem . Simon Darret on eesti sõjaeelne kriitika näinud Kristiina silmadega ega ole sellele pühendanud ainsatki rida . Tähelepanu keskmes on olnud Erlend poolt- ja vastuhinnangutes . Norra lugeja austas Simon Darret . Talunaine tema kodupaigast ( Simoni nimi esineb kroonikas ) saatis kirjanikule tänuks viis naela ( <arv> kg ) võid . Ka Norras imetleti talumiljöö kujutust , ei tahetud uskuda , et kirjanik on linnakividel kasvanud . Talupoeg oli olnud kirjaniku isapoolne vanaisa . Kuid ka S. Undset oskas lehma lüpsta ja kasutas seda oskust mägedes puhkusel viibides . “ Virumaa Teataja ” jutulisas ilmus <arv>. a. S. Undseti “ Lugu Viga-Ljotist ja Vigdisest ” pealkirjaga “ Tugevam surmast ” , aasta hiljem avaldati see ka “ Postimehes ” ( <arv>. VII - <arv>. VIII <arv> ) . Tõlkija isik on avamata . Pealkiri rõhutab armastuse kõikevõitvat ja kõikeandestavat jõudu , kuid välistab saagapärasuse . Ajalehe lisa “ Kunst ja Kirjandus ” on <arv>. a. ( nr. <arv> ) avaldanud tutvustava retsensiooni S. Undseti “ moodsast abieluromaanist ” “ Ustav abikaas ” ( allakirjutanu tõlkes “ Truu abikaasa ” ) . Kirjutise autor on anonüümne ( A. Antik ) . Märgitud on , et võrreldes “ Kristiina Lauritsatütre ” ja “ Ida Elisabethiga ” avaldab uus romaan juba väsimuse märke . “ Ida Elisabeth ” ilmus <arv>. a. sarjas “ Põhjamaade romaane ” Agnes Antiku tõlkes ja Ernst Kollomi puulõigetega illustreeritult nagu terve sari . Torontos <arv>. a. kirjaniku <arv>. sünniaastapäeva puhul ilmunud kordustrükis on tõlkija eessõna esmatrükiga võrreldes pisut lühem . Uustrükk “ Ajaraamatu ” väljaandel ilmus <arv>. a. Tallinnas . Tõlge oleks vajanud kaasaegset redigeerimist . Ka on kaanejoonisel pigem moodne sekspomm kui Undseti kangelanna . Tõlkija A. Antik käsitas romaani näitena “ emaarmastuse ohvrist ja võidust ” , aga uustrüki reklaam vahendab seda kui tütarlaste erootikaelamuste pettumuste peeglit , arvatavasti usus , et raamat nõnda paremini müüb . A. Antiku artikkel annab entsüklopeedilise ülevaate S. Undseti loomingust ning tõstab esile naise hingeelu tõetruud kujutust , analüüsivõimet , realismi ja naiseliku romantika põimumist meeleoludes . A. Antiku tõlkes ilmus Torontos <arv>. a. ka S. Undseti “ Madame Dorthea ” . Redigeeritud tõlge ( E. Lumet ) avaldati <arv>. a. Tallinnas samuti “ Ajaraamatu ” väljaandel . Ajalehe lisa “ Kunst ja Kirjandus ” avaldas <arv>. a. ( nr. <arv> ) artikli “ Aja tõsiduse tõttu Sigrid Undset ei saa kirjutada romaane ” , mis refereerib professor F. Paasche ettekannet Helsingis kaasaegsest kirjandusest ning kunstielust Norras vahetult Teise maailmasõja ja Talvesõja eelõhtul . Ajakiri “ Nädal Pildis ” ( <arv> , nr. <arv> ) avaldab S. Undseti artikli “ Üksildane Norra ” koos fotodega Oslost ja selle ümbrusest . Südamlik pilt Norra maast ja rahvast , loodusest , kultuurist juhib tähelepanu põlde ümbritsevaile kiviaedadele , mis on talupoja visaduse ja töökuse tunnistajad , tsivilisatsiooni nähtavad tähised . Kivimüüri sümboolika esines ka Hella Wuolijoe “ Udutaguste ” sissejuhatuses , on aga hiljem välja praagitud , seda pole ei romaani teises ega kolmandas trükis . O. Kruus peab seda ka “ Niskamäe leiva ” eessõnas esitatuna “ koduigatsusest nõretavaks ” . Eestlane ei hinda oma talupojakultuuri mujal kui “ Tões ja õiguses ” , aga on olnud isegi ettepanek romaan “ ümber hinnata ” linnastunud noorte kriitikute suvale vastavalt . S. Undseti teksti koos piltidega valis ajakirjale O. Kuningas . Omal kombel on see kaastundeavaldus Norrale , kus Saksa okupatsioon algas <arv>. aprillil <arv>. <arv>. aprillil <arv> hakkas ajalehes “ Postimees ” ilmuma S. Undseti “ Olav Audunipoeg ja ta lapsed ” , s.o. diloogia teine osa alapealkirjaga “ Romaan Norra rahva elust ” . Teose avaldamine kestis kuni valimisteni <arv>. juulil , mida hiljem tähistati Eesti NSV aastapäevana . Tervikuna ilmus raamatu esimene osa “ Risttee ” ( E. Lumeti tõlkes “ Teelahkmel ” ) ja teisest osast “ Talv ” <arv> peatükki . Tõlge on kvaliteetne , tõlkija isik on aga avamata , selle kohta ei leidu andmeid ka arhiivis . A. Hameri mäletas , et ühes Saksa okupatsiooni-aegses kalendris avaldati S. Undseti artikkel “ Emade moraalist ” , kuid siinkirjutajale teadaolevates seda ei leidu . Sõjajärgses Eestis on kirjaniku <arv>. sünniaastapäevaks avaldanud juubeliartikli E. Teder ( “ Edasis ” ) . Kirjaniku portree on foto järgi kujundanud A. Suuman . Artikkel annab korrektse lühiülevaate kirjaniku loomingust ja on puudutatud ka tõlkimist eesti keelde . Esile on tõstetud kirjanikku kui parimaid naise hingeelu kujutajaid maailmakirjanduses . Võrreldud on kirjaniku realismi - nähtavasti K. Laitineni järgi - L. Tolstoi loominguga , mis kindlasti soodustas ka artikli ilmumist . Ekslik on artiklis kirjaniku põgenemistee kujutus läbi Soome ja Leningradi , sest sõja tõttu oli Soome piir kinni . Ülevaateartikli ENE-s on kirjutanud H. Sepamaa . Sõjajärgsetel aastatel on kirjaniku peamine tõlkija ning tutvustaja olnud E. Lumet . Temalt avaldati Olav Audunipoja diloogia <arv>-<arv> kirjastuse “ Eesti Raamat ” uues sarjas “ Nobeli laureaat ” . Tõlge on esteetiliselt adekvaatne , saagalik , kasutatud on kontekstiga sobivaid haruldasi sõnu ( Ingunniõevasedjuuksed ) , mis lisab arhailist pidulikkust . E. Lumet on kirjutanud mõlemale keskajaromaanile ka saatesõnad , mis tõstavad esile meeleolukust , kirjelduste ilu , armastuse kujutust , ainulaadsust ja erakordsust . E. Lumeti tõlkes ja tema saatesõnaga on ilmunud ka romaan “ Jenny ” . Võrreldes omaaegse saksa keelest tehtud tõlkega on E. Lumeti oma eeskujulik , sest tavatõlkijail on olnud kombeks jätta rasked sõnad või mõtted , vahel isegi terved tekstilõigud , lihtsalt tõlkimata . E. Lumeti teeneid tõlkijana on tunnustatud Norra kõrgeima autasuga välismaalastele , Püha Olavi medaliga , mille on pälvinud väga vähesed inimesed , umbes paarikümne ringis . Kui midagi norimiseks otsida , siis ehk liiga tänapäevast sõnakasutust , näiteks meedias üleekspluateeritud sõna sõltuma . Mõnigi asi võiks lihtsalt oleneda . Noortele tõlkijatele võiks soovitada lugeda E. Lumeti ja A. Alase tõlkeid õppimaks kultuurilooliste seikade ümberpanemise kunsti . Näiteks ei ole prest alati preester , uusaja kontekstis on ta pastor . Tema naine ei ole ka preestrinaine , vaid pastoriproua ( esinesid Hamsuni-filmi “ Telegrafist ” tiitrites , kuid ka Bjørneboe raamatutes jm. tõlgetes . Veider oli kuulda ka televisioonisaates saksa talupoja ütlust lehmale : “ Sinu talunik on huvitav inimene . ” Lehmal on ikka peremees või perenaine ) . E. Lumet on tutvustanud ka kirjaniku elulugu järjejutuna Eesti Raadios , toetudes peamiselt Gidske Andersoni biograafiale . Saate emotsionaalsus meeldis kuulajaile . Ka on ta ajakirjades ( “ Eesti Naine ” ) avaldanud üksikepisoode kirjaniku eluloost . E. Lumetilt on oodata kirjaniku teoste uusi tõlkeid ja temalt on ilmunud eestindus Tordis Ørjasæteri biograafiast ( <arv> ) , mis on seniseist kõige mahukam ja väga köitev nii elu kui loomingu kirjanikulähedase tunnetuse poolest . S. Undseti retseptsioonile Eestis avab see uusi perspektiive . K. Jõulu ja H. Pukk on soovitanud Kristiina-romaani keskkoolikavva , viimane on rõhutanud selle väärtust tundekasvatuslikul eesmärgil raamatus “ Põhjamaade kirjandus ” I. Loomulikult tutvuvad kirjaniku teostega Eesti kõrgkoolide üliõpilased , kelle kavas on Skandinaavia kirjanduse kursus . Kirjandus  ja Karl Ristikivi “ Mõrsjalinik ” Siinkirjutajal oli <arv>. aastal kiusatus tõmmata Sigrid Undseti <arv>. sünniaastapäevale pühendatavas artiklis ( ilmunud ajakirjas “ Looming ” <arv> , nr. <arv> ) kirjaniku Siena Katarina biograafiast mitte ainult temaatiline , vaid ka geneetiline otsejoon Karl Ristikivi “ Mõrsjalinikuni ” . Tegemata jäi see põhjusel , et hüpoteesi polnud võimalik tõestada : Bernard Kangro artikkel ( B. Kangro , Ristikivi “ Mõrsjaliniku ” sünniloost . Autori päevikumärkmeid ja lugeja lisandusi . - Tulimuld <arv> , nr. <arv> , lk. <arv>-<arv>. Vt. ka : Häitsmemehi ja pärlipüüdjaid II . Lund , <arv> , lk.<arv>-<arv> ) oli alles ilmumata ja Undseti raamat polnud kättesaadav . Teost ei käsitata ilukirjandusena , seetõttu pole selle käsitlusi ka loomingumonograafiates . Et huupi tehtud üldistus “ Siena Katarinast ” kui S. Undseti vaimsest testamendist osutus tõeks , on pigem meeldiv üllatus . Kummaline aga , et sellest on mööda vaadanud B. Kangro , kelle järgi Ristikivi romaani saamislugu tutvustab ka Endel Nirk monograafias “ Teeline ja tähed ” . Mõlema teose suhe erutas aga tugevasti Reet Neithalit , kes on teatmeteoste ja S. Undseti originaali põhjal andnud õige kõrvutuse , viidates mõjutustele . ( R. Neithal , Legend ja reaalsus . - K. Ristikivi , Mõrsjalinik . Tallinn , <arv> , lk. <arv>-<arv> ) Allpool püütakse väidet avada ja avardada , ehkki ei taotleta lõplikku tõde , sest pole olnud võimalust tutvuda algallikatega , Katarina kohta kirjutatud kirjandusega . Ristikivi on avaldanud oma ajaloolise romaanisarja kommentaarid “ Kirjades romaanist ” ( B. Kangro , K. Ristikivi , Kirjad romaanist . <arv> kirja aastaist <arv>-<arv>. Lund , <arv> ) , millele toetub enamik käsitlusi . Kirjades psühholoog Vello Sermatile ( koopiad Karl Ristikivi muuseumis Tartus ) pakub kirjanik sellele väikeste variatsioonidega lisa . Ta väidab , et romaanis “ Lohe hambad ” on antud ajalooliste romaanide kirjutamise lähtekohtade ning ainevaliku seletus , mille on lahti mõtestanud Ilse Lehiste artiklis “ Kolm eesti kirjanikku ja eksiili-elamus ” ( I. Lehiste , Kolm eesti kirjanikku ja eksiili-elamus . - Mana <arv> , nr. <arv> , lk. <arv>-<arv> ) . Ristikivi jätkab : “ Nagu oled vahest märganud , on kogu seeria õigupoolest üks teema variatsioonidega , s.t. iga romaan on kirjutatud kuidagi uues tehnikas ja uue vaatenurga all . Nii on keskne siiski kogu seeriast läbi käiv punane joon - Euroopa , või ütleme Õhtumaa kultuuri- ja ideeajalooline areng , millega ma kaugeltki pole lõpule jõudnud , enne kui tervislik seisund ütleb : siit saadik ja mitte enam . Selle teine aspekt on mitmesuguste jutustamisvõimaluste otsimine , mida võiks nimetada J. S. Bachi tiitlit võltsides “ Die Kunst der Erzählung ” ( E. Nirgi monograafias lahti mõtestatud kui teoste kontrapunktiline arhitektoonika - H. R. ) . Alles kolmandaks tuleb arvestamine publikuga , et loetavat teha talle suupäraseks . Ja vahest on veel neljas aspekt - küll hoopis ettekavatsematu , aga nagu hiljem selgunud , üsna õnnestunud . Minnes tagasi kaugesse ajalukku , on olnud võimalik mu raamatutel jõuda ka sinna , kuhu nad kaasaega käsitledes kunagi ei jõuaks . ” Viimati öelduga peab kirjanik tõenäoliselt silmas oma esinemisi Vatikani raadios . Ta tõstab samas kirjas esile oma kontseptsiooni , et kirjandus pole mitte elu peegel , vaid mosaiik elu kildudest ja et mängurõõm polegi õieti mäng või triumfeeriv ülemeelikus , vaid pigem käsitöölise rahuldus kordaläinud tööst . Võrdlus S. Undseti “ Siena Katarinaga ” pakuks materjali nn. “ kolmandale aspektile ” , s.o. loomepsühholoogilist sissevaadet , kuidas kirjanik muudab aine “ lugejale suupäraseks ” ja kuidas sünnib romaan . Ristikivi Euroopa-nägemus on aga erakordselt aktuaalne tänases (taas)integreeruvas Euroopas , kui tulipunktis on ühendatud Euroopa idee . Ta ajaloolise sarja eesmärk on päästa vanu väärtusi uute aegade jaoks , nagu neid pakub senine kultuurilugu . Bemard Kangro eespool viidatud artikli põhjal on teada Ristikivi päevikus toodud dateering “ Mõrsjaliniku ” alustamise ja lõpetamise kohta , samad andmed esitab ka E. Nirgi monograafia : alustatud <arv>. aastal Suurel reedel , käsikiri valmis lõplikult <arv>. detsembril <arv>. Tsiteeritud päevikumärkmetes on kirjanik kurtnud materjali vähesuse üle , mille kohta B. Kangro arvab , et on mõeldamatu , nagu oleks Ristikivile olnud tundmata Katarina <arv>. aastal ilmunud “ Libro della divina dottrina ” ( “ Jumaliku ettenägelikkuse raamat ” ) . S. Undseti raamatule viitab Ristikivi koos kurtmisega , et ta on “ Undseti juures liigselt kinni ” . Sellele lisandub <arv>. septembril <arv> Sienas kirja pandud sissekanne , et ta on ostnud ühe väikese raamatu ( millise ? - H. R. ) , aga selleski on enamasti dialoogid ja vaevalt see teda palju aitab . “ Jään ikkagi Undseti külge kinni . ” Raamatuid kõrvutades selgub , et probleemiks pole olnud niivõrd allikate vähesus , kuivõrd asjaolu , et norra kirjanik on neid ammendavalt kasutanud . Ristikivi on püüdnud leida mõnd uut , teistsugust tõlgendusviisi pakkuvat allikat , see pole aga õnnestunud . Nii on ta teinud materjalist valiku , mille lähteteoseks jääb S. Undseti “ Siena Katarina ” , kuid on säilitanud siiski isikupärase vaatepunkti . B. Kangrot on huvitanud , miks Ristikivi valis oma raamatu kangelannaks just nimelt Katarina Benincasa , Siena värvalitütre ( ka O. Kruusi kirjalikule järelepärimisele “ Mõrsjaliniku ” kangelanna valiku kohta Ristikivi ei vastanud ) , mitte aga näiteks tema märksa värvikama elulooga nimepühaku Aleksandriast , kellele romaanis on viidatud seoses Katarina nimega ja tema imetegudega Sienat tabanud suure katku ajal. Inspiratsiooni võiski pakkuda S. Undseti raamat ( rootsikeelne tõlge ilmus <arv> , originaal <arv> , pärast kirjaniku surma <arv> ) , mis annab ka vastuse : Katarina missiooni aktuaalsus tänases päevas . Jaan Undusk ( J. Undusk , Rüütel , humanist ja eksistentsialist . Sisseminek “ Hingede öösse ” . - Karl Ristikivi <arv>. sünniaastapäevale pühendatud konverentsi materjalid I. Tallinn , <arv> , lk <arv>-<arv> ) on osutanud , et Ristikivi tema kujunemisaastatel tugevasti mõjustanud saksa katoliikliku pedagoogi ja psühholoogi Friedrich Wilhelm Foersteri teoses “ Lebensführung ” ( <arv> , eesti keeles “ Elujuht ” , <arv> ) esineb ka Siena Katarina . Eeskujuna noorsoole tsiteerib Foerster rubriigis “ Enesetapmine ” ( lk. <arv> ) : “ “ Vaprale ” , ütleb Katarina Sienast , “ on õnnelik ning õnnetu saatus nii kui parem ning vasem käsi : ta tarvitab mõlemaid ” ” , ning analüüsib , kuidas selles valguses muutub kogu ellusuhtumine . Rubriigis “ Elukutse pühitsus ” seab ta Katarinat eeskujuks raskuste ja takistuste võitmisel , sest elu vastasseisud võimaldavad vaimset eneseületamist , sisemist kasvamist , kõlbelist enesetäiustamist nagu Katarinal torisevaid vanakesi hooldades . Raamat annab kokkuvõtte sajandi alguse kristlik-pedagoogilistest ja eetilistest ideaalidest , sobides nõnda ka S. Undseti teoste lahtimõtestamise võtmeks . Seksuaalkasvatuse keskmeks on nn. suur armastus , mis oligi sajandivahetuse ilukirjanduslik ideaal ja läbis samuti S. Undseti loomingu . J. Undusk on viidanud nimetatud teose rüütlitraditsioonide vaimsusele . Foerster väärtustab ka hagiograafilise kirjanduse kui argimadalusest eetilise ideaali poole suunaja . Ühtlasi hindab Foerster kõrgelt askeesi , mille puhul ta ei pea silmas tumemeelset ärapöördumist maailmast , vaid tahtekasvatust , s.o. eneseületamist . Katarina tahet ja tahtetreeningut rõhutavad nii Undset kui ka Ristikivi . Et Piibel on asetanud inimajaloo keskmesse patu mõiste , seda peab Foerster eetilise ideaalina tähenduslikuks , määravaks kogu inimeksistentsile ; sisuliselt on see kõigi inimeste ühine vastutus . Sellest lähtub ka altruismi idee : isikliku egoismi ületamine aitab vähendada sotsiaalset egoismi . See oli <arv>. sajandi ning ka Teise maailmasõja eelse ilukirjanduse ideoloogiline telg , kaasa arvatud A. H. Tammsaare teosed . Foerster teadvustab aga ka senisest kultuuritraditsioonist hälbimise tendentse ja püüab neid eirata . Juri Lotman on osutanud hagiograafilisele kirjandusele kui keskaja maailmatunnetuse ülima tõesuse sõnumile ( J. Lotman , Kultuurisemiootika : Tekst - kirjandus - kultuur . Tallinn , <arv> , lk. <arv>-<arv> ) . Nõnda kommenteerib ka S. Undset : katoliku kirik soosis pühakutekultust tõesuse kriteeriumina , sest see välistas kahtlemise põhidogmas - Jumala olemasolus . Ristikivi muuseumis kirjaniku raamatukogus säilitatakse S. Undseti “ Siena Katarina ” rootsikeelset väljaannet , milles on mõned väikesed jäljed kirjaniku mõttetööst . Nimelt leidub paar allakriipsutust ning küsimärki . Avalauses leheküljel <arv> on alla kriipsutatud aastaarv <arv> ja isikunimi Gregorius av Tours on varustatud küsimärgiga . Ilmselt räägivad need märkmed vajadusest kontrollida andmeid , lugeda midagi ajastu ja isiku kohta . Undset alustab naisemantsipatsiooni ajalukku kuuluva faktiga : nimelt püstitas sellenimeline piiskop selle aasta Maconi kirikukogul teesi , et naist ei tohi nimetada mõistega Homo . Talle tehti aga selgeks , et ta eksib : Moosese esimese raamatu <arv>. salmis on kirjas , et Jumal on loonud inimese meheks ja naiseks . Kristust on nimetatud Inimesepojaks , sest ta on neitsist sündinud , neitsi aga on naine . Leheküljel <arv> ( VII peatükk ) on küsimärgiga varustatud vaesteabi suurus , Undseti arvates umbes <arv> kilo ( jahu , õli ja vein ) . Arvatavasti ei kahtle Ristikivi Katarina võimes sellist kogust kanda , küll aga kahtleb mahus . Mida kujutab endast Sigrid Undseti “ Siena Katarina ” ? Vormilt on see biograafia , mis lähtub hagiograafilise kirjanduse traditsioonist . Kirjanik kogus ja töötas läbi materjali oma pagulusaastatel Ameerikas <arv>-<arv>. Teose ilmumine aastal <arv> kujunes kirjandussündmuseks , nagu nähtub ajalehereklaamist , annotatsioonidest ja arvustustest . Sisult on see kultuurilooline essee , millel on tugev ilukirjanduslik pitser nagu tema varasematel , <arv>-ndatel aastatel ilmunud pühakulugudelgi . Neist kõige varem valminud , sissejuhatav “ Usuvahetus Norras ” oli ka Nobeli laureaadi tavakohase loengu tekst , millega kirjanik esines <arv>. aastal Oslo ülikooli üliõpilastele . Aastal <arv> ilmus “ Püha Olav , Norra kuningas ” ja <arv> koondteos “ Norra pühakud ” . Sari valmis ühe inglise kirjastuse tellimusel . Muide , S. Undset pidas end Inglise Martüüriumikiriku liikmeks , sest kuigi lähtepunkt asus Breemenis , jõudis usuvahetus Norrasse Iiri- , ( šoti- ) ja Inglismaa kaudu . Kultuurilooline ülevaade Norra ajaloost Euroopa kultuuritraditsioonide raames analüüsib , miks toimus kultuurivahetus ja mida uut see varasemaga võrreldes pakkus , kaasa arvatud internatsionaalsus ning demokraatia ja humanismi printsiibid . Undseti esimene biograaf , monograafia “ Sigrid Undset ” ( <arv> ) autor akadeemik H. Winsnes on neile töödele ette heitnud uurimuslikkust , teaduslikkust ja peab tõeliseks kunstiteoseks vaid “ Püha Halvardit ” . Kriitika süüdistas kirjanikku katoliiklikus propagandas , seda , tõsi küll , ka ilukirjandusliku loomingu puhul , kaasa arvatud keskajaromaanid “ Kristiina Lauritsatütar ” ja “ Olav Audunipoeg ” , mis tõidki kirjanikule Nobeli preemia . On palju diskuteeritud kirjaniku maailmavaate üle , põhjuste üle , miks ta valis oma elutunnetuse üheks põhialuseks katoliikluse . <arv>. aastal üliõpilastele peetud loengus “ Neljas käsk ” , mis trükitult kujunes norra kultuuriloo üheks tippesseeks , on kirjanik väärtustanud kristliku eetika kui inimese vaimse ilu kriteeriumi ja eitanud vanu dogmasid . Liitumist <arv>. aastal katoliku kirikuga on peetud maailmavaateliseks murranguks , “ Kristiina Lauritsatütart ” katoliikliku maailmanägemise esimeseks teostuseks ( B. Heltoft , Livssyn og digtning . Strukturgrundlaget i Sigrid Undsets romaner . Oslo , <arv> ) . Undseti üks viimaseid mõjukaid biograafe Gidske Anderson ( G. Anderson , Sigrid Undset - et liv . Oslo , <arv> ) eeldab , et kirjaniku tegelik suhe kirikuga jäi agnostiliseks ; seda seisukohta on jaganud ka mõned teised kriitikud ( F. Thorn , Sigrid Undsets katolske nåtidsromaner . - Sigrid Undset i dag . Aschehougs julebok <arv>. Oslo , <arv> , lk. <arv>-<arv> ) . Gidske Andersoni tõlgenduses on Sigrid Undsetil kristlus Euroopa kultuuri aluseks . Katoliiklust pidas S. Undset kõige ehedamaks , rikkumatumaks kristluseks ja heitis reformatsioonile ette sallimatust , mille tulemusel näiteks on jäljetult kadunud Norra kuningate hauad ( “ Tagasi tulevikku ” , norra keeles <arv> ) . Gidske Andersoni häirib aga , et katoliku kirik on ka võim . On oletatud , nagu kinnitavad ka kirjaniku poleemilised artiklid , et poliitilises mõttes valis S. Undset katoliikluse kui kultuuritraditsioonidest väärtustatud ideoloogia kahe uue massiideoloogia - fašismi ja kommunismi - alternatiivina . Kogu ta looming toetab inimelu igavesi väärtusi : armastust , truudust , emadust , kodu , perekonda , patriotismi . Gidske Andersonil on õigus , et S. Undset on rohkem kunstnik kui uurija ; ta romaanidel on kõrge esteetiline ja tunnetuslik elamusväärtus ka neile , kes katoliiklikust maailmakäsitusest midagi ei tea . Pealegi ei pääse keskaja Euroopat kujutades keegi mööda katoliiklusest , nagu tõestab ka Ristikivi looming . “ Siena Katarina ” viib meid samasse <arv>. sajandisse , milles elas Kristiina Lauritsatütar ja mida kirjanik oli nii põhjalikult tundma õppinud . <arv>. aastal oli ta kirikusse astumise eel veetnud õppeaja Vadstenas Püha Birgitta kloostris . Birgittast jutustab ta ka “ Siena Katarinas ” : päris ju Katarina Birgitta missiooni ja viis selle lõpule - tõi paavsti Avignonist lõplikult Rooma tagasi , millega ta ongi läinud maailma ajalukku . Ka Ristikivi osutab Birgittale , seda tulevase antipaavsti kriitilises sisemonoloogis , kes lääneliku üleolekuga suhtub Põhjamaa barbaarsete kommetega naisesse kui võimalikku missioonikonkurenti . Kuivõrd see on ajalooline , kuivõrd eesti kirjanduse traditsioon , on raske öelda . Enn Kippeli “ Issanda koertes ” nimetavad Vatikani kirikuisad barbariks liivlaste Kaupot . Undseti “ Katarina ” kultuurierinevust selles küsimuses ei tõstata . Undseti loomingus on keskne naine ja naise roll emantsipatsiooni , aga ka maailma ajaloos . H. Winsnes on näinud selles kaht etappi : kaasajaainelises noorusloomingus ( romaanid “ Jenny ” ja “ Kevad ” jm. ) domineerivad sajandi alguse emantsipatsiooniideed . Jenny surm aga tähistab tema arvates moodsa naisetüübi sümboolset surma ja Kristiina Lauritsatütar klassikalise naiserolli sündi . Selles valguses on Undsetit sageli mõistetud kui antifeministi . Käsitust on kummutanud doktor Ellisiv Steen , kes näeb põhiidee - suure armastuse - variatsioone mõlemas loominguperioodis ( E. Steen , Omkring Sigrid Undsets tidlige samtids - skildringer . - Sigrid Undset i dag . Aschehougs julebok <arv>. Oslo , <arv> ) . Siinkirjutaja oli sellel seisukohal S. Undseti juubeliartiklis <arv>. Väidet kinnitab “ Siena Katarina ” , mida norra kriitika esitleb kui ebatavalist naisesaatust . Kirjanik annab raamatus ülevaate naise seisundist kristlikus ja eel- ning mittekristlikes religioonides , tõestades , et pühakute traditsioon oli ka naisemantsipatsiooni avaldumisvorme . Nii on Katarina neid naisi S. Undseti loomingus , kes ei sobinud rolli juba <arv>. sajandil , vaid teatud mõttes ületas selle piirid . Ta rikastas kaasaegseid oma visioonidega ning tõestas Kristuse riigi võimalikkust siin maa peal , võideldes jumaliku täiuse nimel oma kaasinimeste hinge lunastamise eest . Undseti naistegelaste ritta asetub ta ka selles mõttes , et temagi elu täidab suur armastus - ideaal , mille ta teostab puhtamalt , täiuslikumalt , kui suutis Kristiina . Seejuures hoiatab Undset võimalike nüüdisaja assotsiatsioonide eest : see pole erootika surrogaat või sublimeerimine , sest kristlus põhineb Jumala armastusel inimeste vastu . Inimesed mõistsid Katarinat ja tema missiooni , aga nn. maise armastuse võrdpiltides , mida pakuvad mehe ja naise või laste ja vanemate armastus . Ristikivi lähtub Katarinat kujutades samadest teesidest ja kriipsutab alla tema kui naise missiooni raskust maailmas , kus apostel Pauluse sõnu tõlgendati kitsalt käsusõnana , kohustusena rollis püsida , kui ta väitis korduvalt : naine olgu koguduses vait . Seda vormelit tsiteerib korduvalt ka Ristikivi . Undsetilt pärineb ka toonitus : kristlikus maailmas kuulati naist ka siis , kui tema nõuannet alati ei arvestatud . Nii toimivad Itaalia sõdivate linnriikide juhid “ Mõrsjalinikus ” Katarina rahumissiooni käigus . Undseti “ Siena Katarina ” kultuuri- ja ühiskonnakriitika on esitatud <arv>. sajandi tsivilisatsiooni kommentaaridena , mis rõhutavad ühtlasi kristliku sümboolika ( vereohver , armulaud ) vaimsust . Kirjanik soovitab mõelda mõlemas maailmasõjas hukkunuile : see oli tegelik vereohver vabaduse , isamaa , ideoloogia jne. altaril . Ka dogmaatikat peaks tänapäeva inimene <arv>. sajandi tsivilisatsiooni valguses pareminigi mõistma kui möödunud aegadel : koonduslaagrites hukkusid võrdselt süüdlased ja süütud . Kõigi inimeste ühine süü ja vastutus toimunu eest oli sõjajärgse kirjanduse meelisteemasid , seda on alati osavasti ära kasutanud ka poliitiline demagoogia . Undseti nn. vaimne testament hoiatab senistest kultuuritraditsioonidest hälbimise eest ; tarvis oleks pühakutarkust , et mõista jumalikku ettenägelikkust . Luba kristlusest loobuda sisaldub religioonis , lunastuse mõistes . Seda ei keelata kellelegi , kes seda ise soovib ja meeleparandusega ära teenib . Kirjanik ei põika kõrvale ka nn. religioonikriitilistest igavestest küsimustest . Miks kannatab süütu ( apostel Pauluse järgi kordub lunastusidees samuti inimeste ühise vastutuse mõte , sest Kristus suri ristil kõigi eest ) ja kas maailmast kaoks kurjus , kui kõik inimesed lakkaksid patustamast ? Selle jätab kirjanik ajaloo lahendada . Ristikivi karakteri- ja ideoloogiakontseptsioon ei erine oluliselt Undseti omast . Mõlemad kirjanikud usuvad Õhtumaa ja siinse inimese vaimujõusse , mis suudab ületada katsumusi . Seetõttu korduvad uutes aegades vanad imed , nagu on öelnud B. Kangro “ Mõrsjaliniku ” sünniloo käsitluses või nagu on kuulutanud Piibli prohvetid ja apostlid . Ikka jälle luuakse uued taevad ja uus maa ; Ristikivi romaanis : ikka pikeneb leping , mille Jumal sõlmis inimestega esimese vikerkaare all . Undseti raamatus tsiteeritud Katarina kirjad ( läkitused ) ja ta “ Jumaliku ettenägelikkuse raamatu ” analüüs ei võimalda otsustada , kas jumaliku armastuse võrdpildiks pakutud korduvad kevaded pärinevad Katarinalt . Tundub siiski , et Ristikivilt . Paralleel esineb Selma Lagerlöfi “ Jeruusalemma ” ( eesti keeles <arv> ) esimese osa peatükis “ Oksjon ” ( lk. <arv> ) : “ Kui peaksime tõesti olema nii halvad , nagu nad ütlevad , ” mõtles ta , “ siis oleks Jumala käes lihtne asi meid hävitada . Tal pruugiks ainult lasta külmal edasi kesta ja maa lume alla jätta . Aga kuna Taevane Isa laseb lilledel ja kevadel jälle meie juurde tulla , siis arvab ta järelikult , et oleme siiski kõlvulised elama . ” Niisamuti on ristikivilik legend Jumalaema kevadise aedamineku pühast , mille autoriks on Ristikivi romaanis laps-Katarina . Vatikani-intervjuudes on Ristikivi andnud sümboolsuse võtme mineviku ja kaasaja kõrvutavaks tõlgendamiseks . Et mõlemal kirjanikul oli sõnum ka oma rahvale ja kodumaale , mis on samuti sümboolne , siis ( kirjutamisaega arvestades ) tundub see enesestmõistetav : Undsetil apokalüptiline Teine maailmasõda ja sõjajärgsed “ kaheks maailmasüsteemiks ” lõhenemise ning Hiroshima katastroofi aastad , Ristikivil <arv>-ndate aastate sula ja sellega kaasnenud lootused . Hagiograafilisest traditsioonist , mille otseseks allikaks on ka Undseti raamat , kus esitatakse Katarina elulugu samuti hagiograafilises eheduses , pärinevad ka Ristikivi romaani nn. tunnistajad , kes isikliku kogemuse või ajastu vaimsuse ning poliitiliste võitluste kaudu on osa saanud Katarina pühakutarkusest või asunud sellega opositsiooni . Kõige enam on allikaid üles märkinud Katarina biograaf , ta pihiisa Raimondo di Capua . Katarina kasuvend ja esimene pihiisa Tommaso della Fonte on pidanud Katarina kohta päevikut . Ristikivi kommenteerib ajastu poliitilisi sündmusi näiliselt kaude . Ristisõdade mõte oli tema arvates tõrjuda ekspansiooni Idast ja kaitsta Euroopat ning siinset tsivilisatsiooni . Oma Katarinal laseb ta öelda : kui türklased vallutavad Rooma ja risti asendab poolkuu , kuidas saame meie siis halastusetööd teha ? Undseti kommentaar : Katarinale olid türklased ja saratseenid Risti vaenlased . Ristisõdu kommenteerides on Undset osutanud ajaloolaste erinevatele hinnangutele , ka tema arvates hukkus ristisõdades vaid osa idamaisest ülikkultuurist . Ristikivi poliitilistest kommentaaridest võiks esile tõsta näiteks seda , miks oli maailmaajalooliselt tähtis tuua sada aastat kestnud diplomaatiliste pingutuste tulemusena paavst Avignonist Rooma - sellepärast , et Avignon ei sobi maailma keskuseks . Katarina põhilisi kriitikuid , Genua kardinal Robert , tulevane antipaavst Clemens VII kaitseb oma monoloogis skismaatilise Prantsusmaa huve ja maailmapoliitilist missiooni . Ristikivi ei pidanud õigeks ajaloolisi tegelasi oma teostes psühhologiseerida . Kaudselt ta seda teeb , vastavalt allikatele , kroonikatele ning pühakulugudele . Nii põhjendab ta Katarina enesekindlust oma missioonis sellega , et suheldes visioonides taevase peigmehega , on Katarina harjunud sealse auhiilgusega , millega mis tahes maine toredus ei suuda võistelda . Katarina altruistlikku arengulugu käsitab Ristikivi nagu Undsetki hagiograafiliselt , kasutades ka samu metafoore . Undseti Katarinal on kotkahing , Ristikivi Katarina on noor kotkas , kes lennuks tiibu sirutab . Mitmeid ajaloolisi tegelasi ja tunnistajaid on Ristikivi kontamineerinud , tõlgendades karaktereid sellele vastavalt , nagu ka imesid , mille äraseletamist ajaloolises romaanis ta ei pidanud õigeks . “ Mõrsjalinikus ” on poeet Neri di Landoccio kergemeelne nooruk ( sellest hagiograafia Undseti andmetel ei tea ) , kes üritas pühakut proovile panna ja pettis temalt kerjusena välja ta ainsa väärisehte , roosikrantsi küljes oleva risti . Ristikivi Katarina näeb nooruki läbi . Undseti Katarina näeb unes , et kerjus , kellele ta risti annetas , oli Kristus , kes tõotab ehte talle taevas tagasi anda . Ristikivi tunnistajad tõstavad Katarina olemuses esile , et ta ei ole pärit “ sestsinatsest maailmast ” . Maist olemust tõlgendab romaan hagiograafiliselt Katarina nimesümboolika abil . Ta teine nimepühak Euphrosyne on laps-Katarina ideaal , kes põgeneb “ pimedast ” , Jumala valgust varjavast maailmast kloostrisse , Katarina liitub aga dominikaanlaste mantellatadega oma taevase peigmehe käsul . Undset valgustab ka Katarina maist elupoolt , eriti elu lõpuaastatel , kirikulõhe päevil , tema kirjade ning suhete kaudu . Katoliiklikus traditsioonis sümboliseerib maise ja taevase ühtsust Neitsi Maarja , kelle vahendusel Katarina suhtleb ta jumaliku pojaga . Niihästi Undsetil kui ka Ristikivil meenutavad Katarina imeteod vastavalt traditsioonile algul Jumalaema , hiljem mõneti Kristuse omi . Ristikivi on dramatiseerinud Katarina maisest elust lahtiütlemist , sellega kaasnenud kiusatusi , nagu armumine oma kosilasse ja igatsus laste järele . On mõeldav , et selliseks käsitluseks on pakkunud pidet Katarina-legendi tõlgendus Selma Lagerlöfi versioonis ( S. Lagerlöf , Santa Caterina av Siena . - Skrifter av Selma Lagerlöf : Drottningar i Kungahälla . Herr Arnes penningar . En Herrgårdsägen . Legender . Stockholm , <arv> , lk <arv>-<arv> ) , kelle arvates Katarina taevane armastus poleks olnud nii suur , sügav ja kõikevõitev , kui ta poleks kogenud ka maist , kuigi platoonilist tunnet . Undseti Katarina käitub hagiograafiliselt , ehkki ta oleks võinud valida rollile vastava maise elu : ta ütleb maailmast lahti vabatahtlikult ja rõõmsameelselt , sest kes tahab taevariiki ehitada maa peal ( aga taevariik on õigusriigi ideaal ) , sellele on ka tee sellesse riiki maapealne taevas . Ristikivi müstifikatsioon on Katarina ja paavsti kohtumise esitamine kahest erinevast vaatepunktist , parapsühholoogiline võõritus . Tegelik kohtumine oli ajalooline . Niisuguses käsitluses peitub ka tulevase kirikulõhe või mitmete poliitiliste jõudude mõjuväljas tegutsev paavst Urbanus ei ole oma missioonis niisama vankumatu kui Katarina , sest ta kahtleb . ( vt ka : H. Kaints , Tee ülesmäge . - Sirp <arv>. V <arv> , nr. <arv> ) Ühtlasi on see omalaadne , hagiograafilise stiiliga sobituv psühholoogiline kujutusvõte : Urbanus märkab oma tolmuseid jalgu , nagu oleks ta kusagil kaugel käinud , seega on ülepingest väsinud kirikupea võimetu eristama unenägu ja tegelikkust . Ristikivilik on mõrsjaliniku sümbol . Undseti järgi näeb Katarina unes mõrsjarüüd , mida ta taevas saab kanda oma surmapäeval , mis on ühtlasi taevane pulmapäev . Eesti etnograafilises traditsioonis sümboliseeris linik naisekohustusi . Ristikivi Katarina kurdabki selle raskust . On mõeldav , et selles on ka viide eesti kirjanduse traditsioonist tuttavale Juta linikule , mis ühendab olnut oleviku kaudu tulevikuga . S. Undseti teos on olnud Ristikivile peamiseks inspiratsiooni ja ka ainestiku allikaks , mille kontseptsioonidele ta annab romaanipärase vormi ning kõlajõu , jäädes mõtlejana ja kunstnikuna suveräänseks : Euroopa ühinemine oleks olnud teostatav , kui ... Ristikivi “ Mõrsjalinikut ” on enamik tõlgendajaid pidanud optimistlikuks , nähes selles skepsise ületamist ( A. Mägi , Püha Katarina Sienast . - Tulimuld <arv> , nr. <arv> , lk. <arv>-<arv> ) , altruismi triumfi ( E. Nirk oma monograafias ) ning Margit Arusoo käsitluses ( M. Arusoo , “ Mõrsjaliniku ” konstruktiivsus . - Karl Ristikivi <arv>. sünniaastapäevale pühendatud konverentsi materjalid II . Tallinn , <arv> , lk <arv>-<arv> ) ka teatavat poleemilist suhet dodekaloogia ülejäänud raamatutega . Tordis Ørjasæter . Inimeste südamed . Sigrid Undseti elulugu . Tõlkinud Elvi Lumet . - Tallinn , “ Kunst ” , <arv>. Sigrid Undseti nimi on kirjutatud tähtedesse , nagu unistas kord noor Knut Hamsun , kes kirjutas oma nime sõrmega ( pöidlaga ) tähistaevasse . Sigrid Undseti nime andis ühele Veenuse kraatrile Rahvusvaheline Astronoomiaunioon . Veenus oli roomlaste armastusjumalanna - ja Sigrid Undset on tõusnud tähtedesse eelkõige inimsüdame lugude mõtestajana . On ju süda ajas muutumatu , muutugu kuipalju tahes inimeste tõekspidamised ja olme . Kord uusaastaööl ennustas keegi noor luuletaja , et Sigrid Undseti täht särab peagi kogu Põhjala kohal . Tänase seisuga võime täpsustada : Inimeste Maa kohal . Tema elukaar sai alguse õunaõite puhkemise ajal <arv>. mail <arv> Kalundborgis Taanis ja lõppes õunapuude õitseajal <arv>. juunil <arv> Lillehammeri haiglas . Lillesümboolika abil on ta mõtestanud mitme naise lugu oma loomingus : Rose Wegner on roos , Kristiina Lauritsatütar Norddali roos , Jenny valge maarjalill , kaunitar Cesca väärikuselill iiris , Lucy Arnesen valge orhidee , Gymnadenia . Elvi Lumet on tõlkinud viimase mahuka biograafia ( <arv> ) Tordis Ørjasæterilt , sest see toetub arhiiviallikatele , mis varasematele uurijatele olid kättesaamatud , eelkõige kirjadele ja päevikutele . Originaali rikkalikust fotomaterjalist on kirjastus “ Kunst ” esitanud vaid osa , nagu on valikuline ka ulatuslik bibliograafia . See teeb raamatu küll tootmiskuludelt ja kaanehinnalt odavamaks , kuid vaesestab elulugu . Küsitav , kas originaal on kõigile huvilistele kättesaadav . Undseti elulugu ja loomingut mõjutanud isikute fotodest puudub abikaasa ja laste isa , kunstnik Anders Castus Svarstadi portree . Pole ka noorima õe Signe fotot , teda näeme ainult kolme õe lapsepõlvepildil . Signe oli oma geniaalse õe esikteose trükkitoimetaja . Nii ei saa eesti lugeja kohtuda ka silmast silma Kristiina Lauritsatütrega , kes oli väliskujult Signe teisik . Kuid Jennygi välimuses on mõndagi Signest , Ceska on sarnane kirjaniku noorusportreega . Suhetest õdedega on T. Ørjasæter alla kriipsutanud teatud armukadedust seltskondliku sarmi suhtes . Kuid rootslannast kirjapartnerile on Undset läkitanud vaimustatud , imetleva pildi õde Ragnhildist tema promoveerimispäeval . Oli ta ju õdede koolitaja . Ahistatud pärast isa surma vaesusest , keeldub Undset gümnaasiumi- ja ülikooliharidusest , lõpetab kaubanduskooli , et peret ülal pidada . Nagu enamik tarku , intelligentseid tütarlapsi , loobub ka tema uuest seelikust , et osta mõnd maali , nende hulgas kellegi Svarstadi oma . Kuidas kirjutada biograafiat , mil kombel mõtestada teise inimese elu ? Anatole France on esile tõstnud , et iga inimene on erinev olend igaühe silmis , kes teda tunneb . Ei aita allikadki , nendes toodud fakte on võimalik tõlgendada , rääkimata juba valikulisusest . Tordis Ørjasaeter on tahtnud kummutada müüte , mis on tuntud peamiselt Norras . Kongeniaalne on ta olnud Undseti võimsa isiksuse kujutajana . Balti kultuuriruumile oleks olnud oluline teada , et vahetult <arv>. aasta juunipöörde eel siit sõjapagulasena läbi lipsanud kirjanik on raamatus “ Tagasi tulevikku ” tunnustanud siinseid väikerahvaid ja nende vastupanu Nõukogude okupatsioonile . Mitte põhjuseta ei sekkunud Nõukogude Liit memuaarteose “ Tagasi tulevikku ” väljaandmisse norra keeles <arv>. a. , see ilmus külma sõja ajal <arv>. Eesti lugejale avaneb esmakordselt sissevaade kirjaniku siseellu , tõekspidamistesse , eelkõige religioossetesse , samuti intiimellu , suhetesse lähedaste ja ajastuga . Selgub ka , et ta looming on autobiograafilisem kui võiks arvata , ja vastupidi - ka memuaarilised teosed on ikkagi belletristika . Sigrid Undsetit on vaadeldud mitmesugustes rollides : lapsena , tütrena , õena , sõbratari ja kolleegina , neiuna , naisena , armastajana , abikaasana , inimesena , kodanikuna , emana , pereemana , võõrasemana , kontoripreilina , kirjanikuna , Nobeli laureaadina , Kirjanike Liidu juhatuse esimehena , Teise maailmasõja ajal vastupanuliikumise vabatahtliku propagandistina ( ilma palgata , elatus suletööst ) , kristlasena ja katoliiklasena . Emaõnne pahupoolt koges Undset valusalt , dramaatiliselt ja traagiliselt . Saatuse kibeda pilkena haigestus ta ainus tütar vaimsesse puudesse . Vanim poeg langes kohe sõjategevuse algul Norra eest kodupaiga lähistel . Gidske Andersoni arvates kaotas Undset selle sõjaga rohkem kui teised norralased . Tema rajatud aed hävitati , ta ise uskus , et on kaotanud oma fantaasia , rikka ja tugeva kujutlusvõime , lõpetamata jäigi üks suurromaan , mille algusosa kannab pealkirja “ Madame Dorthea ” . T. Ørjasæter on vihjanud , et kirjanik täitis katoliku kirikule antud lubadust , tehes propageerivat kaastööd nende väljaannetes , ajakirjades ja mujal . Eelkõige on see olnud võitlus luterliku paradigma ja eluvaatega . Kõik saksa rahva juhid Lutherist kuni Hitlerini on Undset kuulutanud psühhopaatideks . Vaenu sakslaste vastu päris ta oma emalt , taanlannalt , Saksa-Taani sõja kogemuse valguses . Lutherile oli ta muu hulgas pahane ka naisele moraalse kohustuse veeretamise pärast seksuaaleetika , ühiskondliku kultuuri küsimuses . Luther rajas sensuaalkultuuri õhtumaiselt naise keeldumisele . Arvatavasti tunnetas Luther , et naine on usaldusväärsem pool . Ka Goethe “ Faustis ” on kirjutatud , et mees ennetab naist teel kurja poole . Luterlikule maailmatunnetusele heidab Undset ette ka “ omaloodud jumala ” kummardamist , see on vaid kristliku värvinguga eluvaade , mitte rohkem . Katoliiklusele lähenes ta “ Kristiina Lauritsatütart ” kirjutades . Nooruses pidas ta end vähemalt vabamõtlejaks , kes tunnustas kristlikku eetikat ja eitas dogmaatikat . Selle väärtust õppis ta mõistma ning tunnetama katoliku kiriku liikmena . Eelkõige veetles teda katoliikliku traditsiooni , rituaali ja legendide ning palvete poeesia . Kirjanike Liidu juhina algatas Sigrid Undset poleemilise protesti Knut Hamsuni vastu , kes polnud rahul Nobeli rahupreemia määramisega <arv>. a. Carl von Ossietzkyle , põhjendades , et auhinda ei tohiks anda inimesele , kes on riius oma kodumaaga . Paradoks on selles , et paadunud individualistiks sõimatud Hamsun astus välja ühiskonna nimel , soovitades mitte toetada ebaseaduslikku põrandaalust poliitikat , mis aitas võimule bolševikud Venemaal , fašistid Itaalias ja natsionaalsotsialistid Saksamaal . Viimaste vastu protesteeris ka Undset , kes lähtus inimesest , tema õigusest kaitsta oma vaateid ja neid ellu rakendada . On kurb , et Undset on olnud ülekohtune Hamsuni(te) vastu . Kuivõrd iseseisev oli ta oma otsustustes , on teadmata , võib-olla oli tal kohustus “ õigesti mõtelda ” . Kuid kibestumiseks oli tal tõepoolest põhjust . Paradoksaalne on seegi , et nad vedasid seegi kord sama vankrit . Undsetile antud salajane ülesanne oli koostada nimestik Norra kultuuriobjektidest , mida tuleks säästa , kui liitlasväed vallutavad Norra . Hamsun võitles nende säilitamise eest okupeeritud Norras kogu laimu ja vastuseisu kiuste . Nii päästis ta õhkimisest Vigelandi “ Monoliidi ” ja sadu skulptuure Frøgneri pargis Oslos . Sigrid Undseti loomingut käsitleb biograafia autor napisõnaliselt , kuid intrigeerivalt , lugema õhutavalt . Ei tahaks siiski nõustuda väitega , et Kristiina oli “ riiakas ” naine . Ta pojadki olid seda meelt , et nende ema pole riiuhimuline . Tõlke autor Elvi Lumet on pälvinud Püha Olavi medali , peamiselt just Sigrid Undseti tõlkimise eest . Tärniga märgistatud kommentaarid on samuti tõlkijalt . Lumeti püüe edastada võimalikult täpselt terminoloogiat pälvib tunnustust , naisvaatekoht näiteks . Naiste emantsipatsiooniliikumises pooldas Undset valikuvabadust , nõudis vaid naisele vabadust ennast välja arendada pereelus või kutsetööl . Mööngem , et Undseti kaasaeg oli selles suhtes liberaalsem kui praegused töö- ja pensioniseadused . Ilusad ja kirjanikuomased on Lumeti luuletõlked . Toimetused ja kirjastajad peaksid seda kvaliteeti väärikalt rakendama , norra luulet on tõlgitud väga vähe või peaaegu üldse mitte . Ka parimaid tõlkeid segab võõrkeelte mõju , üha rohkem tehakse midagi “ enda jaoks ” , mitte “ endale ” . Päris vaba pole sellest ka Lumet ( ja isegi niisugune tõlkemeister kui V. Beekman ) . Lumeti tõlkes on ka mõistelisi küsitavusi , ehkki väga vähe . Näiteks “ kõrkus ” võiks olla mõnes kontekstis “ uhkus ” , üks seitsmest surmapatust . Kõrkus on “ enda paremaks pidamine ” , mida heideti ette ka Koidulale . Uhkus pole lihtsalt enesearmastus , enda mina kõrge kraad , vaid ülitundlikkus , kergesti haavuv ja haavatav väärikusetunne , omane andekatele vaimuinimestele . Kirjanik mõtles kindlasti , et Kristiina pani kaalule oma hingeõnnistuse , mitte lihtsalt hingerahu , kui läks paganlikul kombel surnuaeda südaööl väikese poisi ravimiseks turbasammalt tooma . Hingeõnnistus oli taevase õndsuse pant . H. Sepamaa on Anderseni tõlgetes kasutanud sõna “ nõiapeegel ” , Lumet “ võlupeegel ” . Kuid võiks olla kultuuriareaalile vastavalt “ trollipeegel ” . Kes trollid on , peaksid vist lugejad teadma . Tõlketeoreetilistes käsitlustes on kultuuriareaalile vastavust väga vähe või peaaegu üldse mitte arvestatud . Näiteks on Tõnis Arnover Torgny Lindgreni piiblistilisatsioonis “ Batseba ” vahendanud surnute asupaiga eestilik-soomeugriliku manalana . Lindgreni stilisatsioon on antifeministlik , Batsebat on kujutatud õukonnaintrigandina , kes aitas troonile ja võimule ebaseaduslikult oma esikpoja . Stilisatsioonis esineb mõiste “ vaese naise utetall ” . Kuid vana testamendiga on dissonants otse lõikav : seal pole allilma ega surnute hingedele taevast , kuigi sealt ülalt on pärit Jumala läkitatud inglid . Taevariigist ja taasleitud paradiisist rääkis alles Kristus ja tema eelkäija Ristija Johannes . Kuningas Taavet läks magama oma vanemate juurde , puhkab koos oma vanematega . Pealkirjatõlge “ Truu naine ” võiks sisuliselt olla “ Truu abikaasa ” . Tiiu Allikvee kujundus on daamilikult elegantne . Teadmata põhjustel on aga kannatanud kaaneümbrisel kujutatu selgus . Kiri ei tõuse esile , foto on ähmane . Raamatu kaanehind on soolane , kuid tasub end nelja väga andeka naise - kirjaniku , biograafi , tõlkija ja kunstniku koostöös hiilgavalt ära . Knut Hamsuni teoseist on eesti keeles ilmunud <arv> romaani ja perioodikas ning kogumikes arvukalt novelle , mis kõik ei ole bibliografeeritud . Eesti laval ( Pärnu “ Endlas ” ) on mängitud esimest näidendit “ Kuningriigi väravatel ” triloogiast , mille järgmised osad on “ Elu mäng ” ja “ Ehapuna ” . Luulest on tõlgitud üksainus lüüriline pala “ Tule ääres ” , mis ilmus ajakirjas “ Romaan ” ( <arv> , nr. <arv> , lk. <arv> ) . Reklaami eesmärgil on avaldatud ajakirjanduses ka romaanikatkendeid . Knut Hamsuni tulek eesti keelde algas romaaniga “ Nälg ” , millest avaldati katkendid ajalehes “ Olevik ” <arv>. a. ( nr. <arv>-<arv> , <arv>-<arv> ) , seega varsti pärast originaali ilmumist ( <arv> ) . Avaldatu hõlmab lõike romaani esimesest ja teisest osast ning on teatavaks tervikuks liidetud . Valitud katkendid peegeldavad minajutustaja füsioloogilist , vaimset ja emotsionaalset nälga . Kõige kaunim on mõistagi printsess Ylajali saal kuldsetest roosidest trooni ja diivanitega ning rubiinidest seintega , purpuri ja kulla hamsunlik-aristokraatne kuninglikkus . Romaani pealkirja all on märkus “ norra keelest ” , kuid pole ei kirjaniku ega tõlkija nime . Tõlke keelepruuk on muude “ Oleviku ” tekstidega võrreldes leebelt öeldes vananenud ja suvalise ortograafiaga ( ammet , sõrmusse , juussed , s.o. lõunaeestilise varjundiga ) , meenutab vana kirjaviisi . Sisult on tõlge enam-vähem adekvaatne , lõpeb peategelase kuuenööpide ebaõnnestunud pantimisega . Tõlkija isikut on raske oletada , võimalik , et see on Jüri Tilk , kes oli tollal A. Grenzsteini kaastoimetajaks . ( Vastavalt tavale toimetuse liikme nime tõlgetele ei lisatud . ) Oluline on , et romaani püüti tutvustada üsna pea pärast originaali ilmumist . Kas tõlgitud on tõesti originaali järgi , mitte mõne saksakeelse tõlke alusel , jääb andmete puudumisel lahtiseks . “ Postimehes ” ( nr. <arv>-<arv> ) avaldati “ Nälg ” <arv>. aastal Aleksander Enmanni tõlkes . A. Enmann oli Tartu seltside tegelane , silmapaistev eriti “ Taaras ” , <arv>. a. liitus ta toimetusega , avaldas kohalikke sõnumeid ja tõlkis ka Hamsuni novelle . Tõlge on oma aja kontekstis korralik . Raamatuna avaldati “ Nälg ” <arv>. a. Ottomar Kallaku eestinduses ( saksa keelest ) . Tõlge on hoogne ja suhteliselt adekvaatne , esineb vananenud keelevorme ja murdejooni ( heitas magama jm. ) . Meistertõlge ilmus Henrik Sepamaalt <arv>. a. , kellel on läinud korda vahendada osaliselt ka Hamsuni proosaluulet . Paralleeli võiks tõmmata Hamsuni romaani ja A. H. Tammsaare “ Ma armastasin sakslast ” vahel , kus esineb samuti nälgiv noor kirjanik , kes kirjutab oma suure armastuse lugu . Tammsaaregi kangelane nälgib füüsilises ja vaimses mõttes , nälgib ka armastuse puuduses . Baltikumile omaselt on Tammsaare armastuse puudumisel rohkem ajaloolist ning sotsiaalset tausta . Nagu Hamsuni kangelane , nii ka Tammsaare Oskar kirjutab minavormis pihtimust ( muuseas , Oskari tundeelu on puhtam ja kaunim kui prototüübi August Kirsimäe pihtimus “ Puhastustuli ” ) . Nagu Hamsuni möldripoeg Johannes “ Victoriast ” armastab ehtsat lossipreilit , nii kuulub ka Oskari suur armastus parunessina sündinule . Bernard Kangro on väikeses essees “ Fröken , te kaotasite oma raamatu ” ( “ Härjanädalate aegu ” , Tallinn , <arv> , lk. <arv>-<arv> ) lahti mõtestanud Hamsuni Ylajali kui unistuse , mis iialgi ei kao . Ylajali suhetest Aili Helmi Siberi-raamatuga , kahe inimese teineteise leidmise lugu kirjeldab B. Kangro samuti kaunilt , andes nõnda tiivad poeesiale . B. Kangro on kirjutanud mälu järgi , Hamsuni lause on olevikus : “ Preili , te kaotate oma raamatu ! ” Kangro kirjutab , et raamatu laskis kukkuda minajutustaja , tegelikult raamatut ei olnudki . B. Kangro loomepsühholoogilised esseed meenutavad mõneti Hamsuni kangelase tähelepanekuid , mida ta koges oma kriisiajal , s.o. vaatlus , kuidas kujuneb psüühika ja selle alusel sünnib kirjandus . Hamsuni “ Näljas ” on pimeduse ja valguse sümboolika elav . Eeskuju on mõneti pakkunud Dostojevski “ Valged ööd ” , kuid Hamsuni poeesia on teist laadi . Ylajali on üksnes küünal pimeduses , aga siiski valgus . Minajutustaja kujutleb ka maailmalõpu ilmutuslikku tulekahjut , viimsepäevavalgust oma palaviku-hallutsinatsioonides . Tema lahkumisel on aga Kristiaanias ( Oslos ) kõigi majade aknad valged - jutustaja on kogemuse võrra rikkam ja töö , ehkki mitte kirjanduslik töö , päästab alandusest . Romaanis on väga kaunis Bjørnsterne Bjørnsoni portree ( Komandör ) . <arv>. aastal avaldas ajalehe “ Koit ” kirjanduslisa ( nr. <arv>-<arv> ) Knut Hamsuni “ Paani ” -tsüklisse kuuluva lühiromaani “ Benoni ” , mis samal aastal ilmus ka “ Päevalehe ” kirjanduslisas ( nr. <arv>-<arv> ) . Raamatuna avaldati see kirjastuse “ Valik ” väljaandel uues , Adelaide Lembergi tõlkes <arv>. a. Diloogia teine osa “ Rosa ” ilmus samal aastal sama tõlkija ning kirjastuse väljaandel . Benoni on noormees , kes omal jõul tõuseb talupojaseisusest kaupmeheks . Kuigi tal on tõusiklikke jooni , suhtub Hamsun temasse leebuse ja huumoriga ( mitte nii nagu Teodorisse “ Segelfossi alevikust ” ) . Benoni tõusu markeerib abielu pastoritütre Rosaga . Rosa on üks Hamsuni kauneid naisi , kelle nukra armastusloo jutustab kirjanik sümpaatia ja kaasaelamisega . Pettunud esimeses armastuses , võtab ta vastu Benoni kosjad ja leiab rahulduse emaduses . Mõlemas romaanis on tegev “ Paanist ” tuttav kaupmees Mack , kelle tütar Edvarda lesestununa abiellub inglise lordiga . “ Paani ” , Hamsuni ühe kuulsama romaani eestikeelse tõlke avaldas nimemärgi E. S. all <arv>. a. “ Viljandi Teataja ” kirjanduslisa ( nr. <arv>-<arv> ) . Raamatuna ilmus “ Paan ” <arv>. a. , tõlkijateks M. Reiman ja K. Sinikas . Norra keelest tehtud tõlge on kehvapoolne ja aegunud , kuid M. Reimani vaimustatud saatesõna on paremaid Hamsuni-ülevaateid sõjaeelses Eestis . Esile on tõstetud Hamsuni stiili , selle eepilist haaravust . “ Paanist ” avaldati <arv>. a. lüüriline pala “ Diderik ja Iselin ” ajakirjas “ Agu ” ( nr. <arv> , lk. <arv>-<arv> ; tlk. V. E-t ) . Eesti kirjandusest on “ Paani ” kõige enam kõrvutatud A. H. Tammsaare “ Kõrboja peremehega ” , mille rütmid on otse hamsunlikud . Kuid ka Erika romaanis “ Ma armastasin sakslast ” soovib nagu neitsi Edvardagi , et armsam ta kompromiteeriks , ja kui seda ei sünni , siis pettub . Oskar samast romaanist jääb kadunuks nagu leitnant Glahn . “ Paanis ” ennustab Glahni surma valge kuusirp , Tammsaare romaanis on selles rollis kuuvalgus , lumi ja Erika mälestus emast kui millestki valgest . Armastuse tõdede ja valede vaagimine on Tammsaarel samuti hamsunlik ( Valede allee ) , seda esineb juba üliõpilasnovellides ( “ Pikad sammud ” ) . Paani-motiivi on kasutanud oma rännuraamatutes Richard Roht , kõige enam teoses “ Hümnid Paanile ” , kus Hamsuni Paani täiendab Vrubeli maal . Paani kohtab ta aga ka oma sõjamälestustes jõeäärsel lagendikul . “ Paani ” paralleele leidub Aleksander Antsoni romaanis “ Kirg ” , nagu on osutanud Debora Hint ( Vaarandi ) , ehkki kriitik ei näe Antsoni romaanis Hamsuni taset ( “ Eesti Kirjandus ” <arv> , nr. <arv> , lk. <arv> ) . “ Paan ” on jätnud jälje Jaan Kärneri värssromaani “ Bianka ja Ruth ” . Värssromaani kompositsioonis , filosoofilises suunitluses ( paratamatu saatuse motiiv kaasa arvatud ) ja armastusloos on väga palju ühist Knut Hamsuni “ Paaniga ” , mida Amos korduvalt tsiteerib . Ta esimene kompliment Biankale kõlab : “ Kas Iselin , kes võlund Glahni ? ” - Nagu Glahn , nii elab Amoski maapaos panteistlikus ühtekuuluvuses loodusega põhjamaa kevadest kuni sügiseni , nad mõlemad tunnetavad , et “ rõõm ja mure juurduvad inimeses eneses ” , Amoski nimetab oma suvemaja “ onniks ” , temalegi on inimesest kallim “ hüva koer ” , kelle hind on “ pool kodumaad ” . Nagu Glahnil , nii on ka Amosel suhted kahe karakterilt erineva naisega ja ühe järele igatsedes solvab ta teist . On olemas paralleelne vihje ka nelinurgale , mõlemal , Glahni Eval ja Amose Ruthil , on suhted “ kellegi teisega ” . Nagu Glahn , nii lahkub ka Amos kodumaalt lõunasse , mõlemaid jälitab mälestus kodumaast ja suurest armastusest , mõlemad surevad - Glahn läheb uhkelt vabasurma , Amos sureb tuberkuloosi . Glahnist jäävad järele memuaarid , Amosest päevik , s.o. värssromaan . Kummaski teoses on antud epiloog teise isiku poolt . Amos tsiteerib oma tunnete ja elamuste võrdpildiks piiblit , Glahn vanu müüte ja saagasid . Veelgi enam on kattuvust looduskirjeldustes , ajuti näib , nagu oleks “ Paani ” lehekülgede lüüriline proosa Amose päevikus vaid onegini stroofi ümber värsistatud . Võib-olla on siit pärit ka romaani impressionistlik hajuvus , “ romantilis-sümbolistlik looritus ” , s.t. romaan ongi loodud rohkem impressionistliku stiili võtetele vastavas laadis kui tõsirealistlikuna . M. Reiman on “ Paani ” järelsõnas püüdnud luua sidet looja ja loomingu vahel ning tunnetanud kirjanikku kui ürgjõulist geeniust . Kirjaniku parimaks teoseks peab ta “ Nälga ” , mis tema käsituses on võllahuumoriga esitatud autobiograafia . Niisugune oli tollal nähtavasti üldine arusaam , sest sama meelt on ka Oskar Luts oma päevikutes . “ Paanis ” ülistab M. Reiman inimese ja looduse ühtesulamist , mis on aga ekslik tõlgendus . Hamsun tõestab , et ka rousseauliku kangelase ühtesulamine loodusega pole võimalik , inimene peab inimestega suhtlemiseks loodusest eemalduma . M. Reimani Paani-sümboolika tõlgendus on adekvaatne : ta on kõiksuse , universumi isa . Glahni metsloomapilgu on tõlkijad vahendanud elaja- või kiskjapilguna ( H. Sepamaa ) . Metsaline Glahnis on seksuaalne , naised tunnetavad temas peamiselt erootilist tõmmet , ja kui nad pettuvad , siis hülgavad ta . Glahn aga unistab armastusest , mida ta ei saavutagi . M. Reimani ja K. Sinika tõlge on aegunud , H. Sepamaa oma jääb arvatavasti kauaks püsima . “ Paaniga ” kaudselt seostuva “ Unistaja ” ( üks peategelasi on kaupmees Macki vend ) on tõlkinud A. H. Tammsaare ( “ Uus Päevaleht ” <arv> , nr. <arv>-<arv> ) . Tõlge on korrektne ja kaunis . Uue tõlke pealkirjaga “ Tuisupea ” ( <arv>-<arv> ) avaldas <arv>. a. Johan Järv . Tõlge on sujuv ja hoogne , kuid Tammsaare on Hamsunit paremini tunnetanud . Romaani filmiversioon kannab pealkirja “ Telegrafist ” . Romaanis teostab peategelane oma unistused leiutajana ja armastajana . <arv>. aastate eesti noored kriitikud ( Aivar Kull ) on pidanud Hamsunit kehvaks erootikuks . Hamsunit huvitab armastuses rohkem see , mis on enam kui erootika . Romaani “ Müsteeriumid ” tõlge ( <arv> ) M. Reimanilt on korrektne . Nagelit on tõlkija tunnetanud dostojevskiliku kangelasena , nii see kahtlemata ka on . ( Nagu Katku Villugi - ilma Mitja Karamazovita oleks ta teistsugune ! ) Nageli tunneme ära Nipernaadis , nagu ka Thomas Glahni , kellega nad on nimekaimud . “ Müsteeriumid ” on Hamsuni olulisemaid romaane , seda niihästi inimesetunnetuse kui ka kirjaniku vaadete seisu kohalt . Eesti kirjandusse on “ Müsteeriumid ” laenanud kolm ilusat pealkirja : Marie Underi “ Sinine puri ” , Valev Uibopuu “ Hõbedane õng ” ja Betti Alveri “ Tulipunane vihmavari ” . Jaanipäevameeleolus Hamsuni kangelane sõidaks taevastel avarustel siniste siidpurjedega sandlipuust paadis ja püüaks hõbedase õngega inimesi , kelle lugupidamist ta januneb . F. Tuglas on Tammsaare “ Üle piiri ” lombakus Katas tunnetanud samasugust funktsiooni , nagu see on “ Müsteeriumide ” viletsal Minutil . Mõlemad “ allegoriseerivad tegelase haiglast , virilaks ja lombakuks kasvanud ” mina . Tuglas leiab , et niisuguse paralleeliga süvendatakse hingeelulist kõlapõhja tunduvalt ( F. Tuglas , A. H. Tammsaare . Kriitika III , <arv> , lk. <arv>-<arv> ) . August Palm on “ Müsteeriumides ” näinud üksnes üleskruvitud impressionismi ( “ Eesti Kirjandus ” <arv> , nr. <arv> , lk. <arv>-<arv> ) . Palm on oma retsensioonides tunnistanud , et Hamsun pole tema maitse . Kuid ta leiab siiski , et Nagel on keerukas , imponeeriv , ta olemus on vahenditu olemusega ja sugestiivne . Romaani “ Müsteeriumid ” tunnetab ta kui vastava ajajärgu ja elutunde ning Hamsuni kui kirjaniku loomingu tippteost . Romaanist “ Victoria ” ilmus ajalehes “ Virulane ” <arv>. a. ( nr. <arv> ) J. K. tõlkes katkend “ Mis on armastus ” ; sedasama lüürilist katkendit on avaldatud eesti perioodikas korduvalt ( näit. <arv>. a. ilmus see veel “ Tallinna Uudiste ” kirjanduslisas nr. <arv> ) . A. H. Tammsaare tõlgituna ilmus “ Victoria ” ajakirjas “ Elu ” ( <arv> , nr. <arv> ; <arv> , nr. <arv> ) ja eraldi raamatuna <arv>. a. “ Elu lugemisvara ” sarjas . Richard Janno tõlge avaldati <arv>. a. ajakirja “ Maret ” armastusromaanide sarjas . A. H. Tammsaare loomingusse on “ Victoria ” jätnud jälje ilusate lahkumiskirjadena romaanides “ Tõde ja õigus ” II ning “ Ma armastasin sakslast ” . M. Reiman on oma ülevaates hinnanud romaani “ Vikctoria ” kui põhjamaa noorsoo ilusat armastusmuinasjuttu , hoomamata selle nukrust ja elutõde . Knut Hamsuni ränduritriloogiast on eesti keeles ilmunud esimene osa “ Sügistähtede all ” ja kolmas - “ Viimne rõõm ” . Tõlkimata on “ Rändur mängib sordiiniga ” , mida F. Tuglas on nimetanud väga ilusaks pealkirjaks . Tänaseks on “ Rändur mängib sordiiniga ” tõlgitud , ilmunud <arv>. Midagi Hamsuni pealkirjasümboolikast ja kontseptsioonist on Tuglas tunnetanud Eduard Vilde “ Mäeküla piimamehes ” : vananemise märki , milles loidab uus elumõistmise lõke , leebet kurbust ja lepitavat päikesepaistet . Triloogia esimene osa avaldati kõigepealt pealkirjaga “ Sügiseste tähtede all ” J. S. ( anderi ? ) eestindatuna ajakirjas “ Eesti Kodu ” ( <arv> , nr. <arv>-<arv> ) . M. Reimani ja K. Sinika tõlge “ Sügistähtede all ” ilmus <arv>. a. Romaan pälvis neli arvustust , neist ainult August Palmi oma on negatiivne ( “ Eesti Kirjandus ” <arv> , nr. <arv> , lk. <arv> , <arv>-<arv> ) . Palm käsitab teost kui autobiograafiat , nagu tollane kriitika üldiselt , leiab , et romaan on kõrvalisemaid ja nõrgemaid Hamsuni loomingus . Teised arvustajad on leidnud teosest väärtusi , mida pakub eelkõige loodusekujutus , lõõgastust tsivilisatsioonist väsinutele . Kaaskirjanikest on hamsunlikku elurändu mõistnud August Gailit ja Richard Roht , samuti Oskar Luts , kelle rännulust eriti mälestustes seostub vanade sumptisellide tavadega . Ka “ Tootsi pulmas ” ja “ Sügises ” kasutab O. Luts rändurimotiivi , seejuures Arno Tali saabub oma rännakutelt alguspunkti tagasi , et peita pea emalikult lunastava Teele rüppe . See on ibsenlik ring . Hamsuni ring on maagiline , takistav ja piirav , kosmoloogiline , selle vastu ei aita intellekt . M. Reiman on oma ülevaates tunnetanud ränduritsüklit kui looduseidülli ja vanaduse saabumist ikka autobiograafilisena , milleks võtit pakub kirjaniku võõritus , peategelane kannab nimelt ta kodanikunime Knut Pedersen . Võtet rakendab Oskar Luts oma Tootsi-seerias . “ Viimses rõõmus ” ( <arv> , tlk. M. Reiman ) on A. Palm tähele pannud tõusikukriitikat , tõstnud esile moodsat elutunnet ja elulähedust , ehkki ta seda teost hindab kirjaniku loomingus vähemoluliseks kui “ Müsteeriume ” . Romaan on kaunis , selles võidutseb nietzscheaanlik Põhjamaa looduse kultus . Pealkirjasümboolika avab kirjanik ise : viimne maa , viimne saar , viimne rõõm . Eluränduri viimne rõõm on tagasitõmbumine inimhulgast , sulgumine raamatuga eraldi tuppa , seega üksindus . Viimne rõõm on ka peitumine pimedasse metsa , kohtumine Jumalaga . Hamsun väidab , et on palju jumalaid , kuid väga vähesed tunnevad Jumalat . Ja viimne rõõm , eriti naisele , on lapsed , kui tuleb vanadus ja üksindus . “ Viimne rõõm ” ei ole naisemantsipatsiooni vaenulik , nagu seda on tõlgendatud . See on ühe inimsaatuse , ummikteedele sattunud naise lugu . Hamsun osutab ohtudele , mida kätkeb emantsipatsioon . Nimelt alatoidetakse loodust naises , see muudab aga naise flirtijaks . Sama meelt on näiteks Mait Metsanurga “ Isamaa õilmed ” . Hamsun kaitseb naise emadust nagu Tammsaaregi . Ka ei ole “ Viimne rõõm ” lapivaenulik , ehkki selles on mõned karmid hinnangud naaberrahva tavadele ja kommetele . Kuid on ka poolehoidu , eriti noore last ootava ema vastu . Romaanist “ Maa õnnistus ” on Eestis ilmunud kolm eri tõlget , mida on vaadeldud eraldi käsitluses . Corbatus ( = Oskar Kuningas ) on artiklis “ Põhjamaa paan Knut Hamsun <arv>-aastane ” ( “ Nädal Pildis ” <arv> , nr. <arv> , lk. <arv> ) leidnud , et Hamsuni inimtunnetuse kulminatsioon on romaanis “ Maa õnnistus ” hetkes , mil Iisak andestab Ingerile ta truudusetuse : me kõik pole teiste vastu nii nagu peaks ! “ Maa õnnistus ” on romaan , milles kõik kasvab : inimesed ja loomad ja õnnistus . Romaan on mõneti saagalik , sest inimesed lähevad vastu oma eluõhtule , ränduri elu viimne peatükk on surm . “ Maa õnnistusele ” on Einar Maasiku jutustuses “ Tere , Maria ! ” kujundiväärtuses allusioon , mis aitab kaasa teksti mõistmisel . Nooruk jutustab muljeid lapsepõlves loetud romaanist ; ununenud on autor , pealkiri ja suurem osa teose sisust . Meelde on sööbinud Iisaku majapaiga leidmise lugu ja Ingeri tulek Iisaku juurde ( Maasiku noormehe jutustuses “ mees ” ja “ lapi tüdruk ” ) , nende ühtejäämine . Sellest peale on noorukit huvitanud majaehitamine . Ta ehitas kunagi poistega küll onne , kuid on veendunud , et täiskasvanuna ta majaehitamisega toime ei tule . Iisak ei ehita ainult maja , ta rajab kodu . Sellega ei tule nooruk tõepoolest toime , sest ta on tahtejõuetu , laisk ja lõtv , lobiseb rohkem kui teeb , tal puudub visadus ja sihikindlus . Jutustuses “ Tere , Maria ! ” on muidki hamsunlikke allusioone ja paralleele . Maria on “ Viimse rõõmu ” kangelanna tänapäevane variant , langenud veelgi sügavamale oma loomuse ja püsimatuse tõttu . Ka tema katsekiviks saab laps : kas ta tuleb toime koduloomisega lapsele ja iseendale , jätkub tal selleks jõudu , püsivust ja tahet ? Laps on ka tema lootus ja viimne pide . “ Viimse rõõmu ” minajutustajale lähedane karakter on Maasiku jutustuse kunstnik - elutark , kõikemõistev , abivalmis , Maria tegelik tugi ja kõlbeline peegel . Romaanis “ Viimne peatükk ” ( eesti keeles <arv> , <arv>. tr. <arv> , tlk. Ernst Raudsepp ) rõhutab Hamsun , et oleme kõik hulkurid siin maa peal , s.o. et enamiku inimeste kõlbeline identiteet on juuretus . Hamsuni ränduri ja hulkuri tammsaarelikud vasted on mats ja vurle . Romaani “ Hulkurid ” eestindus ( <arv>.-<arv>. osa , <arv> ) August Karustelt ( geograaf August Tammekannu ja ta abikaasa pseudonüüm ) on küll tehtud soome keelest , nagu reedavad arvukad fennismid , kuid siiski poeetiline ja alltekstidki hoomatavad . Hamsun kujutab naisi armastajate silme läbi , mistõttu nende ilu ja eripära jääb ka lugejale meelde . Hamsuni käsituses on kõige õnnetumad need inimesed , kes on kujunenud hulkuriteks armastuses . Hulkur on ka rändkaubitseja August , kes kasvab otsekui globaalseks tsivilisatsiooni sümboliks . Tema katsed Norrat tsiviliseerida lõpevad nulliga . “ Hulkurite ” tsüklisse kuuluva “ Augusti ” tõlkis Marje Pedajas ( <arv> ) . Diloogia “ Aja lapsed ” ( <arv> , tlk. Adelaide Lemberg ) ja “ Segelfossi alevik ” ( <arv> , tlk. August Hanko ) on olulisemaid teoseid Hamsuni loomingus , vaatlevad juuretust ja tõusiklust poliitikas ja kunstis , mõistavad hukka bürokraatiat . Per Wieselgren eessõnas “ Segelfossi alevikule ” pole tunnetanud hamsunlikke kontseptsioone ja kujundeid , tema kaitseb ametnikke ja töölisklassi , kelle tõusiklik-anarhistlikku elementi Hamsun kritiseerib . A. Lembergi tõlkes ilmus ka Hamsuni suur kultuuriromaan “ Naised kaevul ” ( <arv> ) , mis vigastatud , impotentse Oliveri võrdpildi kaudu ründab taas tsivilisatsiooni valupunkte . Marie Underi tõlkes ja saatesõnaga ilmus paguluses ( <arv> ) , vahetult pärast Hamsuni surma tema viimane teos “ Rohtunud radadel ” , kordustrükk avaldati Tallinnas <arv>. Sisult on see Hamsuni protsessipäevik , milles ta mõistab kohut oma kohtunike üle . <arv> Hamsuni novellidest on eesti perioodikas olnud kõige populaarsem “ Sõrmus ” , mida on eri tõlgetes ja väljaannetes avaldatud <arv> korda . Esimene tõlge on Otto H. Müntheri sulest aastal <arv> “ Rahva Lõbulehes ” ( nr. <arv> , lk. <arv> ) . Teised tõlkjad on olnud Homo ( “ Rahva Päevaleht ” ) , X ( “ Pealinna Teataja ” ) , R.S. ( “ Sädemed ” <arv> ) ja Olly Kuljus ( “ Rahvaleht ” <arv> ) . Viimane eestindus “ Sõrmusest ” ilmus “ Maretis ” <arv>. a. ( nr. <arv> , lk. <arv> , tõlkija märkimata ) . Hamsunlikku konflikti uhkuse ja armastuse vahel käsitlev lühipala oma moraalse pingestatusega oli <arv>. aasta kontekstis ka ajastukriitiline , aktuaalsed olid reetmise ja lepete murdmise ajad poliitilises elus . Ühtlasi on see viimne tervitus kirjanikule , kelle Moskva oli kuulutanud elavaks laibaks . Aastal <arv> ilmus Peeter Grünfeldti kogumikus “ Valitud uudisjutud . Rootsi- , Norra- , Daani- ja Soomemaa tähtsamate kirjanikkude tähtsamad tööd ” Knut Hamsuni humoorikas lühipala “ Keskmise suurusega üsna harilik kärbes ” . See käsitleb kirjaniku ja kärbse sõprust , konflikti ja kärbse surma , sest kirjanik lööb ta moraalsetel kaalutlustel maha . Näib , et Tammsaare jutustuse “ Kärbes ” algmotiiv peitub selles Hamsuni palas , on aga struktuurilt ja eetilistelt probleemidelt märksa keerukam . Lõppmoraal on mõlemas ühesugune - inimene ei ole kärbes , ei tohi seda olla . Motiiv võib olla rahvusvaheline : krahv Peter Mannteuffeli “ Villem Naavi elupäevad ” algab samuti “ kärbsetarkuse ” ja moraaliga . Novellidest on korduvalt avaldatud väga hamsunlikku pala “ Elu hääl ” , milles noor naine maksab kätte oma raugast mehele , andudes abikaasa kirstu juures juhuslikult kohatud noormehele . Sisuliselt on see kõige vana ja raugastunu eitamine . Hamsunist on püütud teha tagurlast , mis pole aga õige . Tema konservatiivsus kaitseb eetilisi põhitõdesid ning kõike head , vana ja tuntut , millel on väärtust . Novelli tõlkijana on “ Meie Elu ” kirjanduslisa ( <arv> , nr. <arv> , lk. <arv>-<arv> ) näidanud nimemärgi F. Korduvalt on avaldatud ka novelli “ Armastuse orjad ” , populaarsed on olnud Ameerika-novellid ning reisipaladest “ Poolkuu all ” ( “ Postimehele ” tõlkinud Anna Haava ) ning Pariisi pildid . Kirjaniku biograafilisi andmeid on tutvustatud tähtpäevaartiklites ja intervjuudes ( Henrik Seppik-Sepamaa ) . Olulised on Bernhard Linde teated kohtumisest kirjanikuga , kuid tema artikkel “ Eesti Kirjanduses ” ( <arv> , nr. <arv> ) on jäänud pooleli . B. Linde tõlgib Hamsuni romaani “ Ny jord ” ekslikult “ Uus maa ” , õige on “ Uudismaa ” , värske muld kultuuripõllul , s.o. uus põlvkond , kelle suhtes Hamsun on turgenevlikult irooniline . Romaa nist on avaldatud väike lüüriline pala ka eesti ajalehtedes . Sõjaeelses Eestis jäi ilusaks luigelauluks Knut Hamsuni kuulsusele Erna Tillemanni ( Siiraku ) artikkel “ Knut Hamsunile mõeldes . Märkmeid tema <arv>. sünnipäeva puhul ” ( “ Varamu ” <arv> , nr. <arv> , lk. <arv>-<arv> ) . Artikkel annab ülevaate kirjaniku loomingust ja emotsionaalsel tasandil , lugejamuljetena ka retseptsioonist Eestis . Kriitiku käsituses on Hamsun orgaaniline osa meist enestest , nagu igapäevane leib või õhk . Eesti noorsugu on köitnud kirjaniku kaunid armastusromaanid , mille melanhoolset allhoovust isegi ei märgatud , samuti loodusejoovastus ja rändurilust , uute randade igatsus . Tsivilisatsiooniväsimust on kriitiku sõnutsi leevendanud kirjaniku õnnistushümnid maale . Hamsuni loodus pole inimvaenulik , vaid tasub töö eest heldelt . Kriitikut on köitnud Hamsuni magus-valus nukrus , mida ta on tunnetanud ka Tammsaare loomingus . E. Tillemann on mõistnud Hamsuni rändurikujundit , märgib , et varasemates teostes on see romantiline rändur , nagu kirjanik on romantik ka armastuse kujutajana . Hamsuni inimesetunnetuses tõstab E. Tillemann esile indiviidi , kellele on omane sotsiaalne tundlikkus ; Hamsuni tegelased on ainulaadsed . Parimateks romaanideks hindab ta “ Maa õnnistuse ” ja “ Segelfossi aleviku ” . Kõrvutades Hamsunit ja Dostojevskit leiab E. Tillemann , et Hamsun otsib eetikast esteetikat , vene kirjanik aga vastupidi . Hamsuni kujutatud kannatustes on kriitiku järgi ilu , mitte õpetus nagu Dostojevskil . E. Tillemann on tõlkinud õigesti Hamsuni teoste pealkirjad , välja arvatud kirjaniku Türgi-reisi kirjeldus “ Muinasjutumaal ” . E. Tillemannil on see “ Muinasmaal ” ( võib olla trükiviga ) . Lisada on siia vähe , käsitlus on ka kirjandusteaduslikult eeskujulik . Sõjaeelses Eestis oli kirjanik armastatud vähemalt kahe kirjandusliku sugupõlve lõikes , nagu kinnitab Marie Under . Knut Hamsuni teosed Eestis ja paguluses  ja Teise maailmasõja järgne Eesti : hinnangud ja ümberhinnangud Pärast Teise maailmasõja lõppu anti norra kirjanik , <arv>. aasta Nobeli preemia laureaat Knut Hamsun koos abikaasa Mariega kohtu alla ja mõisteti süüdi kollaboratsionismis Saksa okupatsioonivalitsusega . Hamsunit süüdistati , et ta oli oma nime ja isiku andnud sõja ajal vaenlase propaganda teenistusse . Arvesse ei võetud , et võimu- ja propagandaaparaat oli vaenlase , mitte Hamsuni valduses . See võimaldas kirjaniku nime kuritarvitamist ja surveavaldusi isikule . Viimasele seigale ongi Hamsun ülekuulamisprotokollide andmetel tähelepanu juhtinud , nagu kinnitab taani kirjaniku Thorkild Hanseni <arv>-leheküljeline raamat “ Hamsuni protsess ” , seni kaalukaim Hamsuni rehabiliteerimise dokument ( <arv> , norra keeles <arv> ) . Kõnekas on ka fakt , et okupatsiooniaegsest Hamsuni juubeliaktusest ( <arv> ) ei võtnud osa kirjanik ega ta pere . Hamsuni mõistsid süüdi küll norralased , aga kohtunikud teadsid , et maailm , nende hulgas sõja võitjad , ootab neilt just niisugust otsust . Marie Hamsun ütleski oma kohtuprotsessil , et kunagi varem pole võitjad kaotajatega nii karmilt ümber käinud . Hamsuni protsessi avapäeva , <arv>. detsembrit <arv> , on nimetatud külma sõja esimeseks päevaks . Hamsunil oli pooldajaid ja kaasatundjaid siiski niihästi Norras kui ka mujal , protsessi eel , ajal ja järel . Kompromiss leiti vastuoludes isiku ja loomingu vahel , nagu selle sõnastas Nõukogude Liidu sõjakirjasaatja , kirjanik Ilja Ehrenburg oma esimeses sõjajärgses intervjuus Pariisis : Hamsun on halb inimene , aga suur kirjanik . See päästis Hamsuni loomingu . Külm sõda on küll lõppenud , aga hinnangud Hamsuni isikule ja ta väidetavale natsimeelsusele kestavad , neid võimendavad sõjajärgsed entsüklopeediad , mitmekeelsed Nobeli laureaatide leksikonid , kirjanduslood jms. teatmeraamatud , kust need kanduvad inertselt teoste järelsõnadesse , koolikäsitlustesse jne. Eriti nooremad generatsioonid , kellele on ajastu võõras ja kes Hamsuni loomingut tunnevad vähe või pealiskaudselt , on nakatatud eelarvamustest . On ju kõik hukkamõistvad hinnangud lähtunud ametlikust teesist , et Teine maailmasõda oli fašismivastane sõda , mitte aga sõda fašismi ja kommunismi vahel . Sõjaeelses Eestis pidasid vähemalt kaks kirjanike sugupõlve Hamsunit armastatud kirjanikuks , nagu kinnitab Marie Under raamatu “ Rohtunud radadel ” järelsõnas . Hoogsalt tõlgiti kirjaniku loomingut , tähistati ta sünnipäevi , eesti ajakirjanikud-tõlkijad ( H. Sepamaa ) külastasid ja intervjueerisid teda , lugejad saatsid talle raamatuid ja said autogramme . Teatud maitsemuutusest kõnelevad tollal noore kriitiku August Palmi pisut skeptilised retsensioonid ajakirjas “ Eesti kirjandus ” . A. Palm tunnetab siiski Hamsuni kui kirjaniku suurust . Ka tõlkija E. Raudsepp on ülekohtuselt Hamsunile ette heitnud maneerlikkust ja vanema põlve kirjanik-kriitik Bernhard Linde on pooleli jäänud juubeliartiklis ( “ Eesti Kirjandus ” <arv> , nr. <arv> ) arvamusel , et Hamsuni kõrgaeg hakkab mööduma . Enamik hinnanguid on aga soodsad , sageli vaimustatud , eriti “ Maa õnnistusele ” . Kirjanik kavatses <arv>. aastal külastada Eestit , kuid visiiti ei toimunud . Eesti kirjanikest on Oskar Luts intervjueerijale tunnistanud , et ta armastab Hamsunit , seda tõendavad ka ta avaldatud päevikud . Hamsuni mõjud on äratuntavad mitme eesti kirjaniku loomingus , nagu August Gailit , Anton Hansen Tammsaare , Richard Roht jt. Suhtumine Hamsunisse muutus <arv>. aastal , kui Eestis toimepandud poliitilise pöördega liideti riik Nõukogude Liiduga . Ajakirja “ Viisnurk ” esmanumbris ringvaateosas avaldati anonüümne kirjutis , mis väidab , et “ Knut Hamsun - natsist ” , ja “ tõestab ” seda kirjaniku loomingut moonutavalt tõlgendades . <arv>. aasta “ Loomingus ” ( nr. <arv> , ringvaate Varia-rubriigis ) on avaldatud “ Pravda ” <arv>. jaanuari numbri järgi teade “ Knut Hamsun mädaneb elusalt ” . Eesti vahendaja on varjamatult kaastundlik : oli suur kirjanik ja nüüd äkki elav laip . Ametlik teade väidab , et kirjanik on vabatahtlikult ühinenud Saksa okupatsiooni ja natsidega . Saksa okupatsiooni ajal avaldati ajalehes “ Eesti Sõna ” ( <arv>. III <arv> ) refereering Hamsuni artiklist , mis oli ilmunud norra üliõpilaslehes pealkirjaga “ Mõistkem moodsa aja märke ” . Kirjanik seletab noorsoole , kuidas luua oma maailmavaade erinevatest poliitilistest , esteetilistest , religioossetest ja muudest ideoloogilistest vaadetest üleküllastatud maailmas . Jaan Kross on oma romaanis “ Tabamatus ” ( <arv> ) juhtinud tähelepanu , et artikli pealkiri on kahemõtteline , selles peitub vihje , et sakslaste sõjaõnn hakkab pöörduma . Järelikult pole õige väide , et Hamsun nägi küll kaugele , mitte aga lähedale : oma mõtteid sai ta väljendada üksnes ridade vahelt . “ Eesti Sõnas ” on avaldatud ka teade , et Marie Hamsun esines Sileesia kaevuritele , luges Hamsuni ja oma loomingut . Hamsunist on juttu veel seoses Alfred Rosenbergi mõtetega kunstist ja kirjandusest . “ Postimehes ” ( <arv>. VIII <arv> ) avaldatud ametlik teade on natsipropagandistlik : Norra riigikomissar J. Terboven on saatnud Hamsunile <arv>. sünnipäevaks õnnitlustelegrammi koos tänuavaldusega koostöö eest uue Norra ülesehitamisel . Sõjajärgne suhtumine Hamsunisse oli loomulikult Moskva-keskne ka Eestis . Mingeid avalikke ega ametlikke ümberhinnanguid ei toimunud . Keelatud kirjanik , nagu väidab Aivar Kull , pole Hamsun kunagi olnud , kuid uustrükke ei ilmunud , ta loomingust ei räägitud ja tavalugeja hakkas teda tasapisi unustama , rääkimata noorsoost , kes klassikuks saanud Hamsunist teadis vähe või üldse mitte . Hamsuni isiku ja loomingu nn. ümberhindamine , s.t. rehabiliteerimine algas varsti pärast ta surma <arv>. veebruari ööl <arv>. Kulmineerus see <arv>. aastal poliitilise sula ajal Hamsuni <arv>. sünniaastapäevaga seoses . Samal ajal algasid taas tasapisi rünnakud ta loomingule , mille eesmärgiks oli Hamsuni teoste kustutamine kirjandusloost , s.t. vastulöögiks rehabiliteerimisele . <arv>. aastal ilmus Nõukogude Eestis kodanliku natsionalistina põlu all olnud F. Tuglase “ Teoste ” sarja VII köitena “ Valik kriitilisi töid ” . Selles avaldatud “ Marginaalia ” ääremärkus <arv> ütleb , et maailmakirjandus tunneb kolme kõige suuremat autodidakti , vähese algharidusega kirjanikku : Maksim Gorki , Jack London ja Knut Hamsun , kelle looming võib esteetikaprofessoritele kaua probleeme pakkuda . See väide on pärit sõjaeelsest marginaalist nr. <arv> ( F. Tuglas , Kriitika V , Tartu <arv> , lk <arv> ) . Sõjajärgses marginaalis nr. <arv> toimub “ ümberhinnang ” . Tuglas ironiseerib Hamsuni kui sentimentaalselt unistava kirjaniku üle , kelle psühholoogilise sügavuse ideaal “ Müsteeriumide ” Nageli ja “ Paani ” leitnant Glahni karakterites ei olevat põhjendatud . Hamsuni saatust võrreldi Sokratese omaga , kelle ta kaaslinlased surma mõistsid , ja ka Tuglas nimetab Sokratest kõrtsifilosoofiks . Ta väidab , et kõik marginaalid pärinevad ajavahemikust <arv>-<arv> ja mõned ilmuvad esmakordselt . Sõjaeelses kriitikas oli F. Tuglase suhtumine Hamsunisse mitte ainult korrektne , vaid väga lugupidav ; kujundiilu hindas ta eriti pealkirjas “ Rändur mängib sordiiniga ” . Teine nõukogude võimu poolt represseeritud kirjanik Valmar Adams on oma mõttepäevikus “ Sinu sekundid ” ( <arv> ) nimetanud Hamsunit suureks sõnavõluriks , kuid leidnud , et Peer Gynt ja Hamsuni vagabunditüübid on kahjulikud , sest neilt polevat midagi õppida . Tegelikult Peer Gynti ja Hamsuni ränduritüübi vahel on suur erinevus : esimene neist on Lendava Hollandlase laadi sihitu eksleja , teine rändaja siin maa peal , elurändur . Hamsuni filosoofiast tunneb aga Adams puudust : “ Lääne segases sõjajärgses filosoofilises kokteilis puudub ta kui “ lõhekala suupisteks ” . V. Adams avaldab soovi , et keegi võrdleks Hamsuni ja Dostojevski loomingut . Ta ei teadnud , et seda on teinud Hamsuni kriitikud algusest peale ja et ulatusliku kõrvutava artikli avaldas Aleksandra Kollontai <arv>. aastal õnnitlusraamatus “ Hamsunile <arv>. sünnipäevaks ” ( “ Festskrift til <arv> aarsdagen ” ) . Jääb mulje , et F. Tuglase ja V. Adamsi kätt on juhtinud võimu näpunäited . Võimaluse piires on mõlemad aumehelikud , tunnustus ja laitus on tasakaalus . Nõukogude ajal avaldatud suures “ Eesti kirjanduse ajaloos ” esineb Hamsuni nimi harva , näiteks V köite <arv>. raamatus üksainus kord . Ilmar Sikemäe on nimetanud teda oma eeskujude hulgas kui alandatud ja solvatud väikese inimese kaitsjat . Sõjajärgses eestlaste pagulaskonnas on poolehoid Hamsunile vahetult siiras . Hamsuni nekroloogi kirjutas Rootsis kirjanik Artur Adson , kes ironiseeris , et kommuniste ja kommunismile sümpatiseerinuid ei ole karistatud ( Thomas Mann , Martin Andersen Nexø , Fr. Joliot-Curie jt ) . Hamsuni protsessipäevikuks nimetatud “ Rohtunud radadel ” ilmus Marie Underi tõlkes ( Göteborg/Toronto <arv> , kordustrükk Tallinn <arv> ) ja tema objektiivsust taotleva , ehkki alles ettevaatlikult sõnastatud järelsõnaga , mis väärtustab loomingut ja taunib kirjaniku isikut . Hamsuni raamatu ilmumist ( šveitsis saksakeelsena <arv> , Norras <arv> ) tervitati Läänes kui demokraatliku sõnavabaduse taassündi . Paguluses avaldati ka rohkesti uustrükke Hamsuni teoste sõjaeelsetest tõlgetest . Tunti rõõmu , et kirjanik August Gailit küll kogeb maapao vintsutusi ja alandusi , kuid et teda ei tabanud Hamsuni traagiline saatus ( Valev Uibopuu , “ Ajavoolu võrendikest ” . Lund <arv> , lk. <arv> ) . Aino Kallas kirjutab oma postuumselt avaldatud päevikulaadses “ Rändavas külalisraamatus ” <arv>. veebruaril <arv> , vahetult pärast raadios edastatud Hamsuni surmateadet : “ KNUT HAMSUN on surnud , <arv> aastat vanana , kuulsuse ja imetluse tipult sügavale hukkamõistu keeristesse langenuna . Nagu antiiktragöödia ... Kõik me oleme olnud tema võluringis , kuulnud Paani flööti . Minul olid Tallinnas meie saali raamatukapis tema kogutud teosed algkeeles , norra keeles . ” Eesti pagulaste ajakirjades on avaldatud protesti Hamsuni alandamise vastu , radikaalsed noored ( Kalju Lepiku põlvkond ) protesteerisid , et kuigi inimene ja looming ei ole adekvaatsed , ei saa neid siiski lahutada . <arv>. aastal avaldas ajakiri “ Looming ” ( nr. <arv> , lk. <arv> ) S. S. Nilsoni raamatu “ Knut Hamsun ja poliitika ” tutvustuse . On antud ka viide , et teoses on ära toodud Hamsuni poliitilised artiklid <arv>. a. oktoobrist kuni nekroloogini . Ehkki sellel lühitutvustusel on noriv , mitte lihtsalt kriitiline suunitlus , täitis ta oma informatiivse ülesande . <arv>. aastal näidati ka Eestis Hamsuni romaani ainetel valminud filmi “ Nälg ” , mida võib nimetada kirjaniku rehabiliteerimise uue etapi alguseks . Tiit Merisalult ilmus ajalehes “ Noorte Hääl ” ( <arv>. IX <arv> ) ka väike tutvustus . Esimesena Hamsuni teostest ilmus sõjajärgses Eestis novell “ Päikese poeg ” valimikus “ Norra novell ” ( <arv> , koostaja Elvi Lumet , tõlkija Henrik Sepamaa ) . Pealkiri tervitab sümboolselt suurt kirjanikku , on metonüüm . <arv>. aastal tutvustas ajakiri “ Keel ja kirjandus ” ( nr. <arv> , lk. <arv> ) anonüümses artiklis Thorkild Hanseni raamatut “ Hamsuni protsess ” . Tekstis on vigu , ka kirjaniku nimes ( Thorvald ) , näib , et see on kirjutatud mälu järgi ( raadiosaate põhjal ? ) , kuid poolehoiuga kirjanikule . <arv>. aastal ilmusid Henrik Sepamaa uues tõlkes ühiste kaante vahel Hamsuni noorusromaanid “ Nälg . Müsteeriumid . Paan . Victoria ” . Tõlkija saatesõna on objektiivne : Hamsun sümpatiseeris Saksamaale ja saksa kultuurile , mis määras ta hoiakud sõja eel ja ajal. Korrektne on ka Sepamaa kirjutatud artikkel “ Eesti nõukogude entsüklopeedia ” <arv>. köites ( <arv> ) , kus ilma hinnanguteta on märgitud , et Hamsun anti pärast sõda kollaboratsionismi eest kohtu alla . Tõlketeoseid tollal peaaegu ei retsenseeritud , kuid Hamsuni raamatu arvustusena ilmus ajalehes “ Edasi ” ( <arv>.XI <arv> ) Harald Suislepa luuletsükkel “ Knut Hamsun I-V ” , sõnastatud kui ühe armastuse ja andestuse lugu , sisuliselt ühe rehabiliteerimise lugu . H. Suislepp on osanud vormistada süüdistuse ka mõlema , Saksa ja Vene okupatsioonilehtede laimule . <arv>. aastal ilmus Elvi Lumeti redigeeritud tõlkes Hamsuni “ Maa õnnistus ” . Sel puhul toimunud raadio kirjandussaates esines kaitsekõnega Hamsunile kirjanik Ain Kaalep , kes kinnitas , et Hamsun polnud fašist . Saatesse kutsutud matemaatikaüliõpilane aga väitis , et eesti noored ei hakka teost enam kunagi lugema . Urbanistliku industriaalajastu lapsena ei mõistnud ta , et “ lehmad ja lambad ” olid rikkuse , heaolu ja turvatunde alus , osa kodutundest ja loodushoiust . Loodushoiu , looduse tasakaalustamise aspektist tunnustas romaani tõlkija ja tõlkekriitik Enn Soosaar ( “ Vahendatud kirjasõna <arv> ” , “ Eesti Ekspress ” <arv>. III <arv> ) . Viimane Hamsunit otseselt fašismis süüdistav artikkel ilmus kultuurilehes “ Sirp ” ( <arv>. V <arv> ) , kus Valter Heuer on vahendanud ajakirjast “ Novoje Vremja ” kirjutise “ Kellele andis Hamsun oma Nobeli-medali ? ” . Venekeelne ajaleht “ Molodjož Estonii ” avaldas <arv>. mail sama artikli L. Mletšini allkirjaga . Artiklit illustreeriv foto on tendentslik : Hitleri juurest audientsilt naasvat Hamsunit tervitab lennuväljal J. Terboven . Teatavasti käis Hamsun Hitleri juures Norra kodanikuna taotlemas Terboveni tagandamist ja garantiid , et vastavalt lubadustele lõpeb Saksa okupatsioon Norras sõja lõpuks . Kohtumisel tekkis konflikt ja nii lavastatigi kirjanikule lennuväljal “ südamlik vastuvõtt ” ( teisalt ka seepärast , et ta ei saaks kohtuda vastupanuliikumise tegelastega ) . Nobeli-medali andis ( s.t. saatis ) Joseph Goebbelsile kui audientsi vahendajale Hamsun kui diplomaat , rõhutades , et tal pole midagi väärtuslikumat . Teda kui tavakodanikku poleks vastu võetud , nagu ta natsipropagandalegi oli vajalik üksnes maailmamainega nimena . Kahjuks on eesti noored kriitikud-ajakirjanikud ( nt. Sven Karja ) tõlgendanudki artiklit kui fakti kinnitavat dokumenti . Ülekuulamistel on Hamsun öelnud , et Hitler pole talle kunagi meeldinud , kuid Goebbels oli kena inimene . Nn. füüreriülistusi on Hamsuni <arv> okupatsiooniaegse artikli hulgas ainult üks tähtpäevaartikkel , mis ilmus pärast Hitleri surma sõja lõpul . Stalin sai neid Eestiski võrratult rohkem , pealegi ei võetud neid eriti tõsiselt , see oli lihtsalt ajastuomane lõiv . Seegi , et Hamsun pooldas tugevat isiksust ja juhikultust , on ajastuomane müüt . Hamsuni teoste tegelased pole tugevad , pigem nõrgad , nad ei ole üliinimesed natslikus mõistes . Müüt on ka Hamsuni tehnika- ja tehnokraatia- , anglo- ja Ameerika-foobia . “ Maa õnnistuse ” talupojad soetavad põllumajandustehnikat , Hamsuni enese talus oli traktor ja nende pere ostis Norras esimeste hulgas Cadillaci . Hamsun hoiatab üleindustrialiseerimise eest ja süüdistab tehnokraate , kes kasumit jahtides ei hooli loodusest ega inimestest . Inglise imperiaalsüsteemi ta ei sallinud ja ennustas sellele kadu , mis ka täide on läinud . Müüt on ameeriklase Robert Fergusoni “ Enigma : The Life of Knut Hamsun ” ( New York <arv> ) , mis ka Eestis on kättesaadav : Hamsunis polnud midagi “ üle mõistuse ” mõistatuslikku . Ta oli tagasihoidlik , keeldus ülikoolide audoktorite kraadidest põhjendusega , et tal on ainult algharidus , pidas end rohkem põllumeheks kui kirjanikuks , taganes otse juhanliivilikult kiitusest . See näitab , et ta hoidis end lahus maailma võimuvõitlustest . Emakeeleõpetajate nimel soovitas Kaleph Jõulu “ Maa õnnistuse ” võtta kooliprogrammi ( “ Haridus ” <arv> , nr. <arv> , <arv>,<arv> ) , see ettepanek on leidnud ka rakendust . Koolis ja ülikoolis Hamsunit õppinud noored on kirjutajaga kontakti leidnud , Pedagoogikaülikooli üliõpilastest nimetas kümnest seitse teda arvestusel meelisautoriks . Hamsuni koolikäsitlust toetab ka Helgi Puki käsiraamat “ Põhjamaade kirjandus ” I ( <arv> ) , milles leidub “ Maa õnnistuse ” väga kaunis käsitlus . “ Rohtunud radadel ” kordustrükk tõigi Eestisse nn. lääneliku Hamsuni-kontseptsiooni : hea kirjanik , aga halb inimene , mida ajalehtede raamatututvustustes on võimendanud näiteks Rein Põder ja Vaapo Vaher . Kõige enam tähelepanu on ajalehearvustustes pälvinud “ Rohtunud radadel ” ja telefilm “ Victoria ” . Kirjutistes on ootuspäraselt märgatav põlvkondlik vahe . Noored kriitikud väidavad ajaleheartiklites , et “ Victoria ” on adresseeritud halvamaitselisele lugejale , et romaan balansseerib banaalsuse ja sentimentaalsuse piiril ( Gerda Kordemets ) . Aivar Kull leiab koguni , et Hamsun pole mõtleja ! ( “ Postimees ” <arv>. XI <arv> ) . Jaanus Kulli leiab ajakirjas “ Teater . Muusika . Kino ” ( <arv> , nr. <arv> , lk. <arv> ) näiteks , et veski kujund idealiseerib maaelu . Nii lihtne Hamsun ei ole . Pigem on see maailmaveski , aegade ja inimsaatuste sümbol , milles aga igal inimesel on oma koht . Skandinaavia mütoloogiast tuttav “ Veskilaul ” “ Vanemas Eddas ” on samuti saatusesümbol : hiiutarid Fenja ja Menja jahvatavad käsikivil inimestele õnne ja õnnetust . Muutunud maailmapildis ja eriti miljöös tundub “ Victoria ” Jaanus Kullile ilusa muinasjutuna . Loomulikult pole ka hamsunlik lürism ja tundeelu sentimentaalsus . Aivar Kullil on õigus , kui ta ütleb , et tema <arv>-<arv>aastaste tuttavate hulgas pole Hamsuni austajaid : nad ei mõista teda , sest nad tunnevad teda vähe , teavad temast veelgi vähem . Eerik Linnumägi ütles tõtt : filmitegijad pole osanud leida Hamsuni “ Victoriale ” teksti igal leheküljel pakutavat võtit romaani mõistmiseks , mis on täiuslik , omas laadis väike kuningriik . Nii et Hamsuni-ihalus pole siiski lihtsalt vanema põlve nostalgia kunagise ( <arv>. aastate ) tõlkebuumi põhjal , nagu arvab A. Kull . Siinkirjutaja on tutvustanud “ Paani ” ja “ Victoriat ” , millest ilmusid <arv>. aastatel eri raamatud , professor Nyboe Nettumi tööde põhjal . Viimasena on Hamsunilt seni ilmunud Eestis kordustrükina “ Viimne peatükk ” ( <arv> ) , mille tekstoloogiline külg on madal : ei saa aru , kas kirjaoskamatu on olnud tõlkija Ernst Raudsepp , redigeerija või toimetaja . Romaan sai neutraalse esitluse raamatututvustuses . Poelettidel Hamsuni teosed aga ei tolmu . ( Hamsuni proosalüürikat , mida hinnatakse kõrgelt norra luule kontekstis , tajutakse meil irooniaga . ) Hamsuni võitlus inimväärikuse eest kogu ta loomingus ja eriti raamatus “ Rohtunud radadel ” pole olnud ta eraasi . Inimväärikus vajab kaitset ka praegu . Suhetes võimuga jääb vaim varju . Intellektuaalid pole süüdimatud , aga hukkamõistuga tuleks olla ettevaatlikum , nagu soovitab pisut teise nurga alt ka Aivar Kull . On väidetud , et Norras aitas Hamsuni hukkamõist rahval puhastuda . Tegelikult see tõukas õnnetusse kirjaniku ja ta pere ( Hamsun maksis kahekordse Nobeli preemia suuruse trahvi , kaotas kogu vara ) , takistas rahvuslikku leppimist pärast sõja lõppu , muutis paljud kultuuritegelased Norras ja mujal maailmas pelgureiks , võimendas külma sõja propagandat , jättis mustad jäljed kirjandusteadusse ja võõrutas mitu põlvkonda noorsugu Hamsuni loomingust , mille väärtust ja suurust pole kaugeltki ülehinnatud . Hamsun kurtis , et ta pole leidnud rahu oma ajastuga nagu teised ta kaasaegsed . Tuleks talle see rahu kord anda . Norras ongi teoksil uus monograafia , mille autor on lubanud , et selles tuleb juttu rohkem kirjandusest kui poliitikast . Mis puutub Eestisse , siis Betti Alveri suurim soov oli , et me suuri surnuid ei mõnitaks keegi . Laiendagem seda ka Hamsunile . Lisa “ Loomingu Raamatukogu ” väljaandel ilmus <arv>. aastal ( nr. <arv>/<arv> ) Ülev Aaloe tõlkes rootsi kirjaniku Per Olov Enquisti filmijutustus “ Hamsun ” , mille põhjal vändatud filmi said eesti huvilised näha Tallinna Kinomajas ja ka televisioonis Soome ning taevakanalite vahendusel . Film ei kattu täpselt stsenaariumiga , režissöör Jan Troell on tõlgendanud Hamsuni isiksust ja biograafiat mõnevõrra teisiti . Oma argumentatsiooni esitab Enquist “ Sissejuhatuses ” , mis pakub alternatiivi Thorkild Hanseni raamatule “ Hamsuni protsess ” . Enquist väidab , et Hamsuni kohtu alla andmine oli õiglane , vastupidiselt filmile “ Leegionärid ” , milles ta balti sõjaväelaste-põgenike NSV Liidule väljaandmist pidas ebaõiglaseks . Filmi näidati <arv>. aastate algul ka Tallinnas Rootsi filmipäevade raames . Seisukohtades pole midagi uut , need vastavad senistele sõja võitnute kontseptsioonidele . Stseenide vahel on suuri lünki ajas ja sündmustes , kärbitud on dokumentaalset materjali , mis kujutaksid Hamsuni sunduslikku okupatsiooni tunnustamist , nagu toimib Hanseni raamat . Vastupidi , Enquist püüab näidata eeldusi Hamsuni(te) elus , mis tegid tunnustamise võimalikuks . Kuid on ka tugevaid , ilusaid , Hamsunit hindavaid stseene , kuigi on püütud jätta muljet , et Hamsuni sekkumistel norralaste saatusse ei olnud tulemusi , ja nagu pidanuks ta end messiaks , kes “ isekalt ” külastas Hitlerit jne. Sinna ei saanud ta ju delegatsiooniga minna , ja Hamsun päästis vähemalt saja norralase elu , samuti kultuuriväärtusi . Hamsuni peamine süü tundub olevat ikka see , et ta ütles tõtt , mis võitjatele ei meeldinud . Õigesti rõhutab stsenaarium , et Hamsun vihkas inglise imperialismi ja vene bolševismi . Filmijutustus on ikkagi ilukirjanduslik looming , mitte ajaloodokument . Dramatismi huvides on abielutülisid püütud võimendada kuni jõhkruseni , samuti ajastuomaseid propagandistlikke vormeleid , mida vist kunagi ega kusagil pole tõsiselt võetud . Võimendatud on ka Hamsuni individualismi ja ebademokraatlikkust . Kuid väidet , et Hamsun oli halb isa , kes lapsed varakult kodust välja saatis , et nad teda ta geniaalses loomingus ei segaks , saab tõlgendada ka teisiti . Hamsun soovis , et ta lapsed õpiksid varakult iseseisvust , omal jõul elus läbi lööma , nagu ka ta ise oli olnud self-made-man . Hamsuni looming on demokraatlik sõna klassikalises mõistes , kaitseb inimest ja inimlikkust . Eristumine oma ajastu “ demokraatlikest ” võimusüsteemidest ja nende demagoogilistest valedest on hoopis teine asi . Väidetavalt oli ju maailma demokraatlikem maa Nõukogude Liit . Sümpatiseerimine Saksamaale ei olnud jäägitu natsionaalsotsialismi , veel vähem rassismi tunnustamine . Väites , et enamik norralasi vihkab Hamsunit , on Enquist maha salanud lilled , mida norralased saatsid armastatud suure kirjaniku matustele . Marie Hamsun kogus kokku ainult nelgid , Hamsuni lemmiklilled , mis tuhastati koos põrmuga . Rohkemaks polnud tal jõudu . Muide , Vidkun Quisling oli Norra Rahvuspartei , mitte NS-i ( natsionaalsotsialistliku partei ) juht . NS oli hoopis üks väike norra töölispartei . Hamsun ise on põhjendanud oma nekroloogi Hitlerile trotsiga : väga paljud püüdsid hüpata võitjate rekke , mis temale vastu hakkas . Ta “ pikk vaikimine ” kirjanikuna on seletatav sooviga end mitte siduda sõjaks valmistuva Euroopa poliitikaga , iseendki nimetas ta põllumeheks , mitte kirjanikuks , nagu ta keeldus ka kõigist autiitlitest , ka Saksamaa omadest enne sõda . P. O. Enquisti filmijutustuse eestikeelse väljaande selgitavad märkused ja Anu Saluääre ning Ülev Aaloe järelsõna kommenteerivad Hamsuni saatust ja NSV Liidu osa selles õigesti . Vabastas ju Punaarmee Põhja-Norra sakslastest , kuid ei kehtestanud Norras rahvademokraatiat , vaid taandus aumehelikult piiri taha . See nõudis aga kompensatsiooni . Norra peaminister ja justiitsminister on andnud juhtnööre psühhiaater Langfeldtile , missuguse diagnoosi ta Hamsunile peab määrama . Teatavasti oli see “ pöördumatu vaimsete võimete langus ” , väga alandav Nobeli auhinnaga pärjatud kirjanikule , kuigi selline diagnoos pidanuks tagama talle süüdimatuse . Hamsun kummutas diagnoosi mitte ainult protsessil , vaid ka raamatuga “ Rohtunud radadel ” . Tänapäeva norra kliinilise psühholoogia professor Gunvald Hermundstad , kes tekstikriitiliselt toimetas Hamsuni poleemiliste artiklite kogumiku , rõhutab , et Hamsunile määrati valediagnoos . Ta ei pea kirjanikku süüdlaseks , vaid tõendab , et Hamsun ohverdati sellel protsessil , lunastamaks mitte niivõrd omaenda kui kõigi nende patte , kes ei teinud Saksa okupatsiooni ajal midagi selle vastu võitlemiseks . Hamsuni isiksust tõlgendab ta moodsate psühhiaatriliste teooriate valguses . Eelkõige oli Hamsunil raske lapsepõlv , ta anti onu kasvatada , kes teda lõi ja piinas . Selle kompenseeris kirjanik oma loomingus . Põlvkondlikku vastuolu Ibseniga mõistab Hermundstad “ isatapmisena ” . Psühhiaater sedastab ka , et Hamsunil oli kalduvus olla opositsioonis ( andmed Andreas Wilse artiklist , “ Dagbladet ” <arv>.IX <arv> , lk. <arv>-<arv> ) . Kuid see hoiak tegigi temast geniaalse kirjaniku , tsivilisatsioonikriitiku ja teoreetiku , kelle ühiskonnaprogramm on arvestatav . Kirjandus  Trygve Gulbransseni triloogia “ Ja taamal laulavad metsad ” , “ Tuuled puhuvad vaimudemäelt ” , “ Ei lähe kõrvalteed ” . - Tallinn , “ Eesti Raamat ” , <arv>. Ühe raamatu autoreid maailmakirjanduses on peetud andekateks diletantideks . T. Gulbransseni triloogia populaarsus on püsinud aja , moe ja maitse muutustest hoolimata , mis kõneleb pigem geniaalsusest . <arv>. aastal möödus <arv> aastat sarja esimese , kõige kuulsama osa sünnist , <arv>. a. täitus <arv> aastat kirjaniku sünnist ( <arv>. VI <arv> - <arv>.X <arv> ) . Eestis on romaani tõlke avaldamine olnud pikaldane halbade aegade tõttu . <arv>. a. ilmus esimene osa August Hanko tõlkes . Arvatavasti on Hanko tõlgitud ka kahe järgneva osa ( Norras ilmunud <arv> ja <arv> ) käsikirja jäänud tõlked ( KM EKLA , f . <arv> , nr. <arv> : <arv> ) . <arv> jõudis taani päritolu tõlkija Agnes Antik avaldada samuti sarja esimese osa ajakirjas “ Vallatu Magasin ” . Raamatuna ilmus see juba paguluses , nagu kaks järgmistki osa ( Toronto <arv>-<arv> ) . A. Antiku tõlke puuduseks on vahelejätted ja rohked germanismid ( iseloomulikud ka tema teistele tõlgetele , nagu B. Bjørnsoni “ Jumala teedel ” . Ehkki segavad , on neil Gulbransseni triloogias oma rütmiline , alusteksti lausestust jäljendav “ luuleline ” võlu ) . Teise , Tallinnas ilmunud trüki on redigeerinud Arnold Ravel , puuduvad tekstilõigud tõlkis Elvi Lumet , kellelt on ka järelsõna . A. Raveli töö tulemusena on teksti lause emakeelsena nauditav . Pieteetlikult on redigeerija säilitanud A. Antiku sõnavara , mistõttu tekstis on hoomatav <arv>. aastate lõpu keelekasutus ( tollane moesõna “ evima ” näiteks ) . Kahe silma vahele on jäänud siiski ka mõned ilmsed möödalaskmised . Meistrimehe hüüdnimeks sobiks Mitmekülgne ( “ mitmekesine ” on menüü , eeskava vms. ) . Jumal ( Issand ) ei ole vist kunagi “ range ” ( nagu koolmeister ) , vaid nõudlik , vali . Bjurndali inimesi on vorminud “ eluvõitlus , töö ja kõlblus ” ( pro kõlbulikkus ) , kõlbelistena ( pro kõlblikena ) loodab noor Dag näha ka oma kasvavaid poegi . Vana-Dag nuhtleb talle alluvaid inimesi nende kõlvatuse või ebakõlbelisuse ( pro kõlbmatuse ) pärast . ( Meid on võõrutatud nendes kategooriates mõtlemast , nagu näitavad ka rohked eksimused trükivigadeni välja : “ südametunnistuse asjade ” asemel kohtab ka teaduslikus tekstis väljendit “ südameasjad ” , mis osutab hoopis armusuhtele . ) Gulbransseni tekstis on küsitav ka Dorothea Holderi kõnetustiitel “ neiu ” ja ta elupaik “ neiukamber ” . Omaaegses seisuslikus hierarhias olid “ preilid ” aadlike , vaimulike ja kõrgemate sõjaväelaste tütred , “ neiud ” aga kõik tütarlapsed daamidest talutütardeni . Vallalise kaupmehetütre sotsiaalset seisundit võiks tähistada ka mõistega “ neitsi ” , nagu vanemas eesti kirjanduses ( “ Vallimäe neitsi ” ) . Tallinna väljaanne on ilmunud kaheköitelisena A. Aarma kaunis , tekstiga sobivas kujunduses . Noorem lugejate põlvkond õpib teost esmakordselt tundma , sest nõukogude aeg ei soosinud selliseid raamatuid . Gulbransseni saagapärase ülesehitusega romaan on lähedane Selma Lagerlöfi loomingule ja Sigrid Undseti “ Kristiina Lauritsatütrele ” , aga ka meie “ Kalevipojale ” ning “ Tõele ja õigusele ” . Võib-olla oskaksime romaani valguses oma kirjandustki teise pilguga lugeda . Mitte ainult “ Tõde ja õigust ” , vaid ka Oskar Lutsu “ Kevade ” esimese osa jõulusõnumit , ja mõista “ Sügise ” Joosep Tootsi , kes Teele tahtmise kiuste säilitab Ülesoo vanamaja ja laseb süüdata küünlad elust lahkunud pereliikmetele igal tähtsamal perekondlikul peolaual . Gulbransseni triloogia traditsioonid on leidnud arendamist Mats Traadi loomingus , eetilisi paralleele pakub ka Aimée Beekmani nn. Jaava-sari . Mõned kriitikud ja lugejad on väitnud , et Gulbransseni romaan on “ liiga ” romantiline , seega meie aja ja maitsega sobimatu . Kirjaniku sõnumile vabadusest , võrdsusest ja vendlusest , ilust ja headusest sobib siiski just niisugune stiil . Maailmakirjanduses on vähe raamatuid , milles reaalelu kujutav süžeeline tekst - kaht põlve , isa ja poega hõlmav perekonnalugu ning poja armastusromaan - oleks samaaegselt ka nii terviklik sümbolplaan . Kõik tegelased , nende sünnid ja surmad on põimunud paganlik-saagaliku ja piibelliku mõistukõnelise ( tähendamissõnalise ) võrdpildilisusega . Ka praegu mõtleme , räägime ja unistame uutest aegadest , sest elame sajandilõpu viimaseid aastaid . Oma aegagi peame murranguliseks , isegi revolutsiooniliseks , mistõttu suhe “ vanade aegade ” ja kultuuripärandiga on taas aktuaalne . On iseloomulik , et saksakeelses tõlkes on romaani kahe viimase osa pealkiri “ Bjørndali pärand ” ( “ Das Erbe von Björndal ” , München , <arv> ) . Uus kosmopolitismilaine peab “ õigeks ” (maailma)kirjanduseks küll niisuguseid teoseid , milles inimene on “ vaba ” alles siis , kui ta on “ lahti ” oma ümbrusest , keskkonnast , maast , rahvast , traditsioonidest , ajast ja ajaloost , on “ lihtsalt ” inimene . Esialgu säilib küll teose keel , mis iseenesest seab niisuguse inimideaali kahtluse alla . Keel on rahva , s.o. väga paljude inimpõlvede suurim ühislooming . Tehiskeelte juurutamine on ebaõnnestunud ka seetõttu , et need on rahvuskeeltest tunduvalt vaesemad oma väljendusvõimalustes , “ rahvusvahelised suhtlemiskeeled ” aga represseerivad teisi keeli üheainsa rahva huvides . Gulbransseni romaani võtmesõnumiks on just aeg , millest võrsub ajatus , igavik . Vana ja uue aja piiritähiseks lööb Vana-Dag ( sümboolne pealikunimi , mis tähendab “ päeva ” , valgust , elu vastandina “ ööle ” , pimedusele , surmale ) Bjørndali esiisade hõbedase ristiga roostes lahingukirve ( veritasuaegade pärand ) vanatare aampalki , tõotades jätta kättemaksmise Jumala hooleks . Ajaloolises mõõtmes on tollane uus aeg pärast Suurt Prantsuse revolutsiooni , Napoleoni sõdade järgne aeg , Norra jaoks üleminekuaeg Taani krooni alt kaksikliitu Rootsiga ( Eidsvolli riigipäev <arv>.a. ) . Äsjane rokokooajastu kuldab loojangukumaga Põhjamaid , Bjørndali uue ajastu ruumid ja sisustus kaasa arvatud . Sümboolselt liigub aeg põhidihhotoomia - elu ja surma tasandil , vaadeldes inimelu teena , rännuna mitte üksnes hällist hauani , vaid minevikust oleviku kaudu ka tulevikku . Inimese vaimuränd Jumala juurde tähistab metsluse ja kristluse võitlust inimhinges , mis on ühtlasi euroopaliku tsivilisatsiooni ajalugu . Kiskjate - karude , huntide , kärpide , nugiste - küttimine pole lihtsalt muistne eksootika , vaid ka sümbolplaan . Sümboolne on metsatalu nimi - Bjørndal , Karuorg . Sümboolsed on ka talu vana ( armastuse ) roosiaed , vastuolu lausikmaa ja mägismaa vahel , “ metsarahva ” ja lauskmaainimeste vahel . Borglandi ( tõlkes lossi- või kindlusemaa , kindlustatud elu sümbol ) härrasmõis on heitnud kuninglikku , aga ka kollaborantlikku sära lauskmaataludele , “ metsarahva ” pärimused ulatuvad Norra vabade , pagendatud kuningasuguvõsadeni . Pole juhus , et vastavalt Piibli tähendamissõnale kadunud pojast , kes oma isade pärandi ära pillab , kaotavad niihästi Borglandi härrased kui ka suurkaupmees Holderi järeltulijad oma võimu ja rikkuse , mis koondub seisuste segunemisel Bjørndali kätte . See on üldinimlik võrdpilt - kalleima vara , elu , võib ära pillata ka vaene puuraidur . Seega on inimese kõlbeline rännak teatava küpsusastmeni , kogemustepagasini , pikk tee , mis nõuab võitlust oma võimuiha , eluhirmu , rahaahnuse ja madalate kirgedega . Õigus ja õiglus , kohustus ja vabadus , halastus ja ligimesearmastus ning lihtsalt inimlik headus on eetilised kategooriad , mis mõõdavad inimese väärtust nagu väärismetallid hõbe ja kuld . Eetiline hinnang inimese kõlbelisele olemusele avaldub ka eelkristliku ja kristliku maailma ühtsuses , mida kujutavad ka S. Undseti ja S. Lagerlöfi teosed . Ajastu kontekstis , <arv>.-<arv>. aastate vaimuvõitluses oli see väga oluline sõnum inimkonnale . Dihhotoomias “ see maailm ja teine ” on teine maailm alati teine inimene , kelleni tee viib armastuse , mõistmise ja usalduse kaudu . Elu suurim käsk on saada vabaks inimeseks ja aidata ka teistel selleks saada , teha ennast elava südamega inimeseks . Selleni jõuab pärast pikka eluvõitlust Vana-Dag , veel enam aga Noor-Dag , kes ronib Vaimudemäele , Surmatundrule , et heita pilk elule surma kõrgusest . Tema inimpõlgus ja -pelgus , elu tühisuse tunnetamine suubub kõikemõistvasse inimlikkusesse . Ehkki ta sureb noorelt , jõuab ta kaugemale ja kõrgemale kui teised inimesed . Mitte ainult sellepärast , et ta ohverdab elu teiste inimeste eest . Seda tegid ka vanaisa ja vaarisad . Nende jälgedes astudes ületab ta lõplikult “ vana aja ” pärandi eneses , mis käsib hoolitseda üksnes oma pere ( sugukonna , hõimu , rahva ) heaolu ja turvalisuse eest . Kui Vana-Dag oskas ka kirikusõidul kuristiku kohal eluga riskides kõrvalteed kasutada , et vastasele kätte maksta , siis noor ei lähe enam kõrvalteed - Kristusest mööda . Kui Ibseni kindralitütar Hedda Gabler tunnetab , et “ tema aeg ” on möödas , et ta on end väsinuks tantsinud ega taha enesele võtta elus ühtki kohustust , lahkub ta “ metsiku tantsuviisi ” saatel elust . Gulbransseni ilus inimene , paljude ballide kuninganna , majoritütar Adelheid Barre saab uue aja naiseks kohuse- ja vastutustunde kaudu , armastuse ja eneseületamise teel , et olla uute vabade sugupõlvede ema . Rõõm elus ja rahu igavikus on inimelu ja õnne väärtusemõõtjad . “ Metslusest ” vabanemine ei tähenda konflikti looduse ja loodusseadustega , vastupidi : metsade mühinas laulab võimas ja turvaline elu . Noore Dagi hukkumine koos päästetava poisikesega sai juhtuda ainult seepärast , et sillad üle eluohtlike jõgede on lastud laguneda , nagu revolutsioon Prantsusmaal sai lüüa seetõttu , et eitas vanu kultuuriväärtusi . Romaani leheküljed talletavad möödunud aegade hõngu ( vanaemade laegaste lõhna ! ) ja hubasust ( kasehalgude lõhn ja mühisev koldetuli kodu sümbolina ) , head maitset ja elegantsi , peorõõmu ja pühadetunnet surma , leina ja raskete aegade kiuste ; helisevaid kirikusõite tõrvikuvalgel , pea kohal purjetavaid säravaid tähti ning armastajate pilkude tähelendu . Romantiline sära on kaunis . See heidab säravat valgust argiellu . Nagu Skandinaaviamaades ja kaugemalgi Euroopas , sai F. E. Sillanpää Eestis tuntuks romaaniga “ Vaga viletsus ” , mille <arv>. a. ilmutas “ Maailmakirjanduse seerias ” ( “ Noorsoo kirjavara ” nr. <arv> ) Eesti Kirjanduse Seltsi koolikirjanduse toimkond . Raamatu tiitellehe ette on paigutatud kirjaniku portree . Teose oli “ autori loal tõlkinud ” soome kirjanduse hea tundja filosoofiamagister August Annist , kelle kirjutatud on ka eessõna . Andmete osas toetub see <arv>. a. ajakirjas “ Vår tid ” ilmunud soomerootsi kirjandusloolase Werner Söderhjelmi esseele . Eessõnas tõmbab A. Annist paralleeli Sillanpää esikteose , romaani “ Elu ja päike ” ning eesti modernkirjanduse nn. suvitusromaanide vahele ( alates F. Tuglase “ Felix Ormussonist ” ning lõpetades J. Kärneri värssromaaniga “ Bianka ja Ruth ” ) , leides , et Sillanpää vaimsus ning tegelaskujud on osa “ meiegi olemusest ” . A. Annist hindab Sillanpää esikromaani lüürilis-impressionistlikku meeleolu , panteistlikku loodus- ja kosmilist kõiksusetunnetust , taunib aga teose laialivalguvat kompositsiooni . Romaan “ Vaga viletsus ” kui noore kirjaniku peateos on tõlkija sõnutsi “ mehelik ja kindlapiiriline arenguromaan , realistlik-psükoloogiline joonistus sotsiaalsel tagapõhjal ” . Teostuselt on see impressionistliku tundelaadi ja realistliku kujutamisviisi õnnestunud süntees , kus ei puudu ka ekspressionismi dünaamiline hoog ning lühidus . Köitvad on Annisti meelest teose müstiline saatusetunne ja huvitavad inimkujud . Popsinaist Riinat võrdleb ta madam Bovaryga : mõlema vastu ärkab kaastunne pärast nende surma . Kõrgelt hindab Annist kirjaniku kultuurifilosoofilisi ja sotsiaalseid vaateid , mis on võimaldanud tal näha Soome kodusõja sündmusi üldinimlikust vaatepunktist . Eesti oli Rootsi järel teine maa , kus Sillanpää romaan tõlgiti . Sillanpää vastuvõtt eesti kriitikas oli esiktõlkest alates mõistev ja tunnustav . Ajakirjas “ Eesti Kirjandus ” ( <arv> , nr. <arv> , lk. <arv>-<arv> ) vaatleb Ants Oras “ Vaga viletsust ” koos teiste samas sarjas ilmunud soome kirjandusteostega ( Aleksis Kivi “ Seitse venda ” , Eino Leino “ Helkalaulud ” , Juhani Aho “ Vaikne meri ” ) . Kriitik märgib , et soome raamatud toovad eesti kirjandusse “ palju uut , lähedat , sugulast , kuid seni aimamatut ” . Kõige uudsemaks ja nüüdiskirjanduslikumaks peab ta Sillanpää “ Vaga viletsust ” . A. Oras tõstab esile romaani ajaloolis-psühholoogilist kujutusviisi , seda , kuidas konkreetne juhtum saab “ üldmaksvaks ja ulatub üle oma maa piiride kogu inimkonna valda ” . Sillanpää stiilil on Orase arvates ühisjooni Kivi ja Leino , Hamsuni ja Dostojevski stiiliga : see on suurejooneline , lüüriline , selles on dramaatilist hoogu ja eepilist laiust , kindlat rütmi ja isikupära . Kriitiku arvates õpetab romaan soomlaste kaudu “ meid endid paremini tundma ” . Ajakirjas “ Odamees ” ( <arv> , nr. <arv> , lk. <arv>-<arv> ) tutvustab Albert Kivikas A. Kivi romaani “ Seitse venda ” ja F. E. Sillanpää “ Vaga viletsust ” . Artiklit illustreerivad mõlema kirjaniku portreed . Kivikas nendib , et maad , mida Kivi romaani vennaskonnale jätkus veel külluses , on tänaseks nii vähe , et Toivola Juha ei saa eraldi hauaasetki , vaid ta maetakse ühishauda . Kivikas hindab romaanis klassidramatismist lähtuvat kujutust , sotsiaalse ülekohtu hukkamõistu ja humanismi . “ Üliõpilaslehes ” ( <arv> , nr. <arv>/<arv> , lk. <arv>-<arv> ) uuesti sõna võttes tõstab A. Kivikas esile Sillanpää romaani monumentaalset eepilisust , puudusteks peab aga kõrvaltegelaste väljatöötamatust ja peategelase hingeelu katkendlikku kujutamist . Siiski kuulub teos tema arvates maailmakirjandusse oma kibeda hukkamõistu ja valusa kaastundega . <arv>-ndail aastail ilmusid eesti perioodikas veel mõned Sillanpää novellid : Julius Mägiste eestinduses “ Ühe isa surm ” ( “ Odamees ” <arv> , nr. l , lk. <arv>-<arv> ) ja Mart Lepiku vahendusel kodusõjaaineline “ Tagasitulek ” ( “ Agu ” <arv> , nr. <arv> , lk. <arv>-<arv> ) , samuti “ Meie aja kangelane ” ( “ Naiste Töö ja Elu ” <arv> , nr. <arv> , lk. <arv>-<arv> ) , mille tõlkija kasutab nimemärki OK ( = Oskar Kurmiste ? ) . <arv>. a. käis F. E. Sillanpää Tallinnas ( vt. “ Rahvaleht ” <arv>. XII <arv> , nr. <arv> ) , peale muu nähtavasti ka oma teoste tõlkimise asjus . <arv>. a. ilmuski “ Looduse universaalbiblioteegi ” sarjas Sillanpää pikem novell “ Hiltu ja Ragnar ” , tõlkijaks J. Põld . Sarja arvustava August Palmi meelest on Sillanpää novell “ dostojevskilik ” ( “ Eesti Kirjandus ” <arv> , nr. <arv> , lk. <arv> ) . Selle psühholoogiline teostus olevat küll huvitav , kuid autor polevat saavutanud veel “ täit meisterlikkust ” . Teostuses on kriitiku arvates “ stiililist liigliha ” ja detailide paljust . Märgitagu , et Nobeli auhinna saamisel nimetas Sillanpää ise novelli “ Hiltu ja Ragnar ” oma parimaks teoseks ( “ Päevaleht ” <arv>. XI <arv> , nr. <arv> ) . <arv>-ndail aastail elavneb Sillanpää tõlkimine ja tutvustamine Eestis . Põhjust annavad kirjaniku eepiliste suurteoste ilmumine , tema demokraatlikud seisukohavõtud poliitikaküsimustes , kirjaniku <arv>. sünnipäev <arv>. septembril <arv> ja Nobeli kirjandusauhinna saamine <arv>. aastal . “ Uusi Suomi ” andmetel oli “ Päevaleht ” Nobeli auhinna võimalikust määramisest Sillanpääle informeerinud oma lugejaid juba <arv>. oktoobril <arv> ( nr. <arv> ) . <arv>. veebruaril <arv> teatab “ Päevaleht ” ( nr. <arv> ) , et “ Noor-Eesti ” kirjastus on saanud õiguse tõlkida Sillanpää romaan “ Noorena uinunud ” . See ilmub M. Lepiku vahendusel rahvusvaheliselt tuntuks saanud pealkirjaga “ Silja ” . Eessõnas võrdleb tõlkija Sillanpää kultuurilist võidukäiku Soome sportlaste eduga ja märgib , et see toimub poliitilises olukorras , mis on tulvil sõgedat sallimatust , “ mis end toidab kõlbelistest , rahvuslikest , rassilistest jm. eelarvamustest ” , milles kostab hääli “ kultuurilise autarkia ( s. o. enda rumaldamise ) kasuks ” . Kirjaniku bioloogilist elutunnetust tutvustab tõlkija V. Tarkiaineni seisukohtade järgi : Sillanpää teoste keskne probleem on elu , kaasaelamine elavale ja kannatavale , mistõttu ka tema fatalism ei ole elust põgenemine . Kirjaniku elujuhiseks on eetiline käsk seda elu armastada . Harald Pauksoni ( Parresti ) retsensioon ajakirjas “ Eesti Kirjandus ” ( <arv> , nr. <arv> , lk. <arv>-<arv> ) asetab Sillanpää soome klassikute Kivi ja Aho kõrvale . Arvustaja ei pea siiski otstarbekaks teost ainult kiita . Soome kriitika eeskujul heidab temagi romaanile ette kompositsioonilist ebamäärasust ja stiililist kõikuvust . Esile tõstab ta suuri maalinguid ning oskuslikku detailikasutust . Teose ideedest meeldib talle kõige elava ühtekuuluvus . Peategelase kujutamises rakendatud pühapäeva ja argipäeva vastandamise leiab ta olevat elulise , ehkki see mõjuvat kohati “ veidi maitset riivavalt ” . Silja vanemate lugu nagu ka eesti lugejale siinsete paralleelide tõttu huvitav kodusõja nädalate kujutus on romaanis kriitiku hinnangul väga hea . Umbes samadel seisukohtadel on H. Paukson ka oma arvustuses , mis ilmus ajakirjas “ Tänapäev ” ( <arv> , nr. <arv> , lk. <arv> ) . <arv>. aastal , vahetult pärast romaani avaldamist Soomes , ilmus “ Päevalehe ” lisas “ Kunst ja Kirjandus ” ( nr. <arv> ) Sillanpää uue teose “ Inimesed suveöös ” tutvustus , milles viidatakse Lauri Viljaneni arvustusele . Artiklis on nimetatud romaani ilmumist suursündmuseks soome kirjanduses , “ suviöö inimsümfooniaks ” . Selle nagu teistegi “ Päevalehes ” avaldatud Sillanpää-sarja kirjutiste autoriks on tõenäoliselt kirjanik Mart Raud . Eesti keeles ilmus romaan <arv>. a. Eesti Kirjastuse Kooperatiivi väljaandel sarjas “ Põhjamaade romaane ” , tõlkinud ja eessõna on kirjutanud Mart Lepik , puugravüüridega illustreerinud Ernst Kollom . Eessõnas tutvustab tõlkija Sillanpääd kui soome kaasaegse proosa kõige silmapaistvamat esindajat . On esile tõstetud ta romaan “ Vaga viletsus ” , novellitoodangut on hinnatud rohkem kirjaniku isikulooliste dokumentidena kui ilukirjandusena . Põhjamaade romaanisarja esimest valikut ( valdavalt norra kirjandus , Soomet esindab seal peale Sillanpää I. Kianto “ Punane joon ” ) arvustas Erna Tillemann ( Siirak ) . “ Inimesed suveöös ” on kriitiku tõlgenduses “ sümboolne lõik kosmilisest liikumisest , elu igavesest voolust , kus näeme inimest sündimas , suremas , tapmas , armastamas ja unistamas ” ( “ Eesti Kirjandus ” <arv> , nr. <arv> , lk. <arv> ) . Esile on tõstetud kujutusviisi unenäolisus ja otse “ usutunnistusliku hardumusega ” käsitletud erootika . “ Intellektinaudinguid harrastava ” eesti lugeja jaoks on Sillanpää kriitiku arvates “ liiga lüüriline ” , ehkki see lürism pole odav , vaid selle aluseks on maailmavaateline veendumus ja elutundmine . Tunnustust leiab ka tõlkija , kes on osanud soome mõtlemisviisi ja tundevarjundeid elastselt edasi anda . <arv>. a. ilmus Põhjamaade romaanisarjas Mart Lepiku tõlkes ka Sillanpää “ Mehe tee ” . Peale arvustuste kirjutati Sillanpää kohta muidki artikleid . <arv>. a. avaldati “ Päevalehe ” lisas “ Kunst ja Kirjandus ” ( nr. <arv> ) M. R(aua) artikkel “ Üks õpetlik kokkupõrge ” , milles kirjeldati kirjaniku konflikti noorlapualike ideoloogidega . Artikli “ Eesti entsüklopeedia ” <arv>. köitesse ( <arv> ) kirjutas F. Tuglas . Ta tõstab esile kirjaniku “ hingestatud realismi ” ja märgib , et Sillanpää esindab “ soome jutustava kirjanduse kõrgeimat taset ” . <arv>. a. võtab ajakirjas “ Looming ” ( nr. l , lk. <arv>-<arv> ) Tatu Vaaskivi Sillanpää-monograafia puhul sõna Aino Suits . Rööbiti raamatu tutvustusega annab A. Suits Sillanpää loomingule ka omapoolse hinnangu . Ta tutvustab Soome Nobeli-perspektiivi ja Rootsi ajakirjanduses kirjaniku ümber puhkenud poleemikat , samuti Sillanpää retseptsiooni Skandinaavias , Eestis , Euroopas ja Ameerikas . Kõige enam hindab A. Suits Sillanpää loomingu üldhumanistlikku lähtekohta , mis aitab kirjanikul näha “ inimest inimesena väljaspool ta ühiskondlikku seisukorda ja klassi ” . Aino Suits väärtustab ka Sillanpää novellitoodangut , hinnates seda romaanidest kõrgemakski . Novellikogu “ Inimlapsi elu saatuskäigus ” ( A. Suitsu tõlge ) sisaldab “ palju peent , haihtuvat momendikirjeldust , kui palju inimhinge salatuimat värinat ” . Raamatus “ Kiitos hetkistä , Herra ! ” köidab Aino Suitsu aga küpse inimese süümetunde piin ja aus pihtimus . <arv>. a. avaldab “ Päevalehe ” kaasanne “ Kunst ja Kirjandus ” ( nr. <arv> ) F. E. Sillanpää <arv>. sünnipäeva puhul artikli “ Töö , rõõmu ja valu laulik ” , kus on esile tõstetud ta iseseisev ja algupärane kirjanikuisiksus . “ Postimehe ” juubeliartikkel ( <arv>. IX <arv> , nr. <arv> ) nimemärgiga R. ( = Richard Janno ) on ülevaatlik , toetudes M. Lepiku eessõnale “ Siljas ” . Ajakirja “ Looming ” juubelitervitus ( <arv> , nr , <arv> , lk. <arv>-<arv> ) on August Annisti sulest . Annist leiab , et Sillanpää on “ üks kõige omapärasemaid ja ehtsamalt inimsust väljendavaid kunstnikke praeguses Euroopa kirjanduses ” . “ Siljat ” kõrvutab Annist Th . Manni “ Buddenbrookidega ” . Romaan “ Inimesed suveöös ” tähistab pessimismi ületamist , väljapääsu leidmist usus elu enda igikestvasse , “ kuigi selles sünnid ja armud üha vahelduvad surmaga ” . Romaane eelistab Annist novellidele , ehkki ka Sillanpää novellid on sageli “ väga isikupärased ja värskelt nähtud pildid Soome külaelust ja seda ümbritsevast loodusest ” . Sillanpää loomingu rahvuslike tüüpide väärtustamisel on Annist esikohale seadnud Silja . Ajakirjas “ Varamu ” ( <arv> , nr. <arv> , lk. <arv>-<arv> ) leidub Erna Tillemanni juubeliartikkel “ Märkmeid F. E. Sillanpää puhul ” , mis toetub V. Tarkiaineni analüüsile . Kriitik hindab kirjaniku maailmatunnetuses sünteesi unistuste ja reaalsuse vahel , kosmilist kõiksusetunnetust , inimese vaistuelu ja Erose kujutust ning detailirikkust romaanide kunstilises teostuses . Sillanpää looming on tõeline kunst , rahvuslik , ent mitte pinnaline , vaid üldinimlik . Artiklis on tutvustatud ka kirjaniku kodu reedeseid kohviõhtuid . Nobeli auhinda peab eesti kriitik otsustatuks , vihjates , et “ varsti on põhjust õnnitella ” kirjanikku uuesti . Sillanpää kõige uuemast loomingust on juhitud tähelepanu laastule “ Väike Kristiina naeratab ” , milles kirjanik isapilguga vaatab oma tütre-maimu “ katastroofilise ajastu lävel ” . <arv>. detsembril <arv> ilmub “ Rahvalehes ” ( nr. <arv> ) K. A. artikkel “ F. E. Sillanpää räägib enesest ja Eestist ” . Seda illustreerivad kirjaniku portree ning perekonnapilt . Artikli autorit on köitnud Sillanpää vastuoluline isiksus ja tema põhjalikud teadmised Eestist : “ Olen orienteerunud tublisti Skandinaaviasse ja eriti Rootsi , ent on ebaõiglane arvata , nagu ei hooliks ma Eestist ja eestlastest , teie olete meile ju vennad . ” Kirjaniku pojad-tütred on aktiivselt arendanud hõimusuhteid , olles kirjavahetuses eesti koolinoortega , keda <arv>. a. on vastu võetud ka kirjaniku kodus . Oma Tallinna reisilt <arv>. a. mäletab kirjanik kaht seika : Eesti pealinnas olnud väga halb konjak , ka imestab ta , kust “ vend ” Annist “ on saanud oma mongoli välimuse ” . Eesti kultuuri- ja poliitikaelus on Sillanpää tunnustavalt märkinud vene mõjudest vabanemist , kritiseerides samal ajal vastavate elualade saksastumist Soomes . Loomingust rääkides on kirjanik tunnistanud , et ta on püüdnud Siljas luua soomlase ideaali . Ka on ta märkinud , et kirjutab alati masinasse , erandiks vaid “ autogrammid ” pangahärradele . Nobeli auhinna määramisse Pearl Buckile suhtub Sillanpää täiesti ükskõikselt ja väiksemagi kibedustundeta , lausudes : “ Ei oska seda nime hääldada , pole seda kunagi kuulnud hääldatavat ja ei ole temast lugenud sõnagi ! ” <arv>. a. <arv>. novembril toob “ Päevaleht ” ( nr. <arv> ) ära ETA sõnumi “ Sillanpää rõõmustab ” ( ühenduses Nobeli auhinna määramisega ) , mis tutvustab pidupäevasaginat kirjaniku kodus ning päevakohaseid materjale Soome ajalehtedes . Tsiteeritud on Sillanpää avaldust ajakirjanikele : “ Ei mina seda saanud . Selle sai Soome rahvas . ” <arv>. novembril <arv> avaldab ajaleht “ Uus Eesti ” ( nr. <arv> ) nimemärgiga N. sõnumi “ Sillanpääl rahutud päevad . Tema kodus on kära palju : kaheksa last ja hulk õnnitlejaid ” . Artiklis “ F. E. Sillanpää - esimene Nobeli laureaat Soomes ” ( “ Töölisteater ” <arv> , nr. <arv> , lk. <arv>-<arv> ) tõstab Nigol Andresen esile kirjaniku humanismi , mis ajendas teda Soome demokraatiat kaitsma niihästi kodus kui ka väljaspool . Andresen väärtustab eriti Sillanpää karakterikujutust ( Kustaa ja Silja , Ahrola Paavo ja Vormiste Alma , romaani “ Inimesed suveöös ” tüüpide galerii ) , samuti ta teostes leiduvaid kirjeldusi . Samu hinnanguid varieerib N. Andresen ka artiklis “ Frans Eemil Sillanpää - Soome Nobeli laureaat ” ( “ Nädal Pildis ” <arv> , nr. <arv> , lk. <arv>-<arv> ) , esile tõstes taas kirjaniku võitlevat demokratismi . Fotodega on tutvustatud kirjanikku , ta perekonda ja muid lähedasi . “ Nädal Pildis ” oli ühe Sillanpää-lehekülje avaldanud juba varemgi ( <arv> , nr. <arv> , lk. <arv>-<arv> ) . Teksti autor Argus ( = Osvald Tooming ) toonitab Sillanpää isiksuse võlu ja inimlikku suurust ( “ lihtne käitumises , poosivaba suhtlemises ” ) , tutvustab kirjaniku perekonda ja jutustab anekdoote temast . On esile tõstetud Sillanpää loomingu looduselähedust ning tagasipöördumist ikka samade põhiküsimuste juurde , kuid alati uuel tunnetustasandil . Ajakirjale “ Eesti Noorus ” ( <arv> , nr. <arv> , lk. <arv>-<arv> ) on ülevaate “ F. E. Sillanpää ” T. Vaaskivi monograafia põhjal kirjutanud Helmut Tarand . Seal leidub superlatiivne üldistus , mille kohaselt Sillanpää on “ Aleksis Kivi järel ja kõrval mitte ainult soomluse , vaid samahästi kogu soomesugu rahvaste silmapaistvaim loojaisik , kelle teostesse on kätketud enamik neist väärtustest , mida see tõug maailmale ja kultuurile üldse suudab anda ” . Artiklit illustreerib foto Sillanpää portreest , mis on Adamson-Ericu poolt natuurist maalitud ja oli eksponeeritud ka kunstniku personaalnäitusel Soomes <arv>. a. ( praegu Eesti Riiklikus Kunstimuuseumis Kadrioru lossis ) . Kirjaniku missiooni soome-ugri rahvaste kultuuri esindajana rõhutab ka “ Postimehe ” artikkel ( <arv>. XI <arv> , nr. <arv> ) “ F. E. Sillanpää . Väikerahva popsipoeg maailmakirjanduse suurmeistriks ” . Selle on kirjutanud toimetaja Aleksander Tiitsmaa , kes märgib , et “ eestlasegi süda lõi soojemalt tuksuma ” , kui tuli suur rahvusvaheline tunnustus . “ Loomingu ” detsembrinumber ( <arv> , nr. <arv> , lk. <arv>-<arv> ) avaldab Salme Kahuri essee “ Sillanpääle mõteldes ” , mille esimeses osas on maalitud lüüriline kujutluspilt kirjanikust jalutuskäigul Soome kuupaisteses suveöömaastikus , nägemus , kuidas oleks võinud sündida romaan “ Inimesed suveöös ” . Teises osas on edasi antud muljeid kohtumisest Sillanpääga Kaivopuistos ning lühivisiidist kirjaniku koju . Vestlus on puudutanud Sillanpää loodusteaduslikke harrastusi , liblikatõukude talveunele toomist ja lindude pesakastide paigaldamist . Raamatute suhtes on kirjanik üles näidanud teatavat boheemlikku hoolimatust : istudes toetanud ta jalad raamatuhunnikule põrandal , kus olnud nii mõnigi maailmamainega kirjaniku pühendusteos . Ulatusliku esseega “ F. E. Sillanpää ja tema bioloogiline eetika ” esines samas “ Loomingu ” numbris ( lk. <arv>-<arv> ) August Annist . Sissejuhatavalt märgib ta , et Nobeli auhind oli ära teenitud , mitte poliitilistel põhjustel Sillanpääle antud . See polnud pelgalt Soome vastupanuheroismi toetamine . Auhinna vääriliseks teeb kirjaniku ta omapärane elutunnetus , milles ühinevad isikupärasus , soomepärasus ja üldinimlikkus . Annist rõhutab , et kirjaniku loomingule on omane intellektuaalsus , ideeline sügavus , mis hõlmab kogu olemist , luues moodsa kultuuri ja vaistude elu sünteesi . Bioloogilisel alusel loob kirjanik uue eetika , mille komponentideks on müstiline loodustunnetus ja peaaegu religioosne kokkukuuluvus kõiksusega . Sillanpää looming on “ omapärane proosaluule , teaduslik lüürika , äärmiselt asjalik ” ja “ tundeherk ” , samal ajal “ tume , raske ja õrn ühtlasi , nagu kontrabassi serenaad ” . Sillanpää progressitunnetust näeb Annist elul endal põhinevate kultuuriseaduste järgimises . Domineeriv printsiip kirjaniku loomingus on Erose ülemvalitsus ja tema pühadus - selle perspektiiviks on elu igikestvus ja kasvamine . Kirjaniku bioloogilise eetika põhivaadete resümee leidub Annisti arvates Sillanpää raamatus “ Omastest ja omastele ” . See on imetlus ja pieteet elu ees . Ja pieteet ka igipõliste elu hoidvate moraaliseaduste ees , headuse ja armastuse ees , eelkõige pieteet ema ja lapse ees . Need on elu põhiväärtused , kõige muu alused ja eeldused . Nende abil seletub elu lõplik eesmärk , mis välistab kannatused ja ülekohtu . Lõppeesmärgiks on elu kirgastumine , vaimu avardumine , et oleks võimalik tajuda elu kui tervikut selle sügavuses ja rikkuses , religioosne kontakt elu kõiksusega , s. o. Jumalaga . Kes ise ei suuda seda saavutada , sellel on lootus saavutada see tulevikus laste ja lastelaste kaudu . Kättesaadav pole see vulgus'ele , kelle põhitunnusteks on piiratus ja egoism . Annisti demokraatlik , humanistlik üldistus kõlab : “ Eks ole , see bioloogiline eetika jutlustab siiski midagi muud kui tavalise antiintellektualismi “ põrunud aru õnnistust ” või fašistlik-rahvuslikku võimutahte hullustust . ” Essees juhib Annist tähelepanu ka Sillanpää novellistikale , eriti ta laastude stiilile , mis pole küll nii lüüriline kui Ahol , ent siiski paiguti “ väga südamlik ja haarav ” . <arv>-ndate aastate loomingust tõstab ta esile kirjaniku kultuuriloolis-memuaarilisi palasid . Sillanpää romaane tõlgendab Annist kui uueaegseid müüte . “ Silja ” on müüt Põhja neiust , kes “ sulab sinikuldsesse valgusse , oma isasse ” . Peategelane on pühak , märter , kes pakub tuge , juhib välja elu keskpärasusest . “ Mehe tee ” on müüt tugevast Mehest ja tugevast Naisest , nende alateadlikust valiksugulusest ( vrd. Goethe Wahlverwandtschaften ) . Eetika eristab selle natside Blut-und-Boden-teooriast . “ Inimesed suveöös ” on loodusteaduslik müüt , suveöö bioloogiline müsteerium , milles väljendub elamise hurm ja õnn . Kompositsioonilt peab Annist seda soome üheks huvitavamaks ja moodsamaks romaaniks , milles naturalistlikud üksikpildid on ühendatud õrna , religioossuseni ulatuva lüürilise põhitooniga . Ajatu ja liikumatu suveöö on endas elu ja surma kõrvuti kandva olemise võrdkuju . Põhitoon on eleegiline , öö on surma sümbol , ent see on valge öö , mõistus ja instinkt kinnitavad , et igale surmale järgneb uus sünd. Kõik vägivaldse surmaga seotu ( niisiis ka sõjad ) on eluvaenulik eksitus , elu sügavama mõtte mittemõistmine . Sillanpää bioloogilises eetikas liitub Annisti arvates “ moodne loodusteaduslik kultuur vana põhjamaise tegeliku kristlusega ja tüseda talupojamoraaliga ” . Annisti essee ideoloogiline tähtsus ilmumisajal oli märkimisväärne . Oma sisukuse , kaalukuse ja kirjanikulähedusega on see parim käsitlus , mis Sillanpää kohta eesti keeles on kirjutatud . <arv>. novembril <arv> avaldas “ Rahvaleht ” ( nr. <arv> ) A. H. Tammsaare õnnitluskirja “ F. E. Sillanpää - Nobeli laureaat ” . Tammsaare avaldab arvamust , et Sillanpää parimad loomepäevad on alles ees . Ka arutleb ta põhjuste üle , miks ohatakse praegu kergendustundega : “ Ometi viimaks ! ” Sillanpää repliiki “ Selle [ s. o. Nobeli auhinna ] sai Soome rahvas ” tõlgendab Tammsaare vihjena poliitilisele situatsioonile , mis kahtlemata lõppotsust mõjutas . Tunnustavalt märgib Tammsaare , et Nobeli auhinna määramisel on demokraatlikkus suurenenud : senised laureaadid olid ikka “ germaanlased , romaanlased või slaavlased ” . Sillanpää keelkond on väike , ent nüüd tunnistati ka väiksema venna eluõigust . Rahuldustundega märgib Tammsaare , et Sillanpää kroonimisel Nobeli auhinnaga , mis annab õiguse astuda “ surematute kilda ” , ei arvestatud ainult ta teoste tõlgete arvukust , sest “ loomingu väärtus ei olene sageli sugugi tema mõjupiirkonna suurusest /---/ , vaid just mõju intensiivsusest ” . Sillanpää loomingut käsitledes juhib Tammsaare tähelepanu arvustusele , mis ebaõiglaselt on Sillanpää lahterdanud “ dostojevskilikuks ” kirjanikuks . Tegelikult on Sillanpää “ omaette looja , kel oma eriline ilme Tema kujude tüsedus ja jutustuse raskepärane voolavus , kodusus ja intiimsus , milles heliseb paiguti imelist õrnust , sulab nagu iseenesest kokku ümbritseva loodusega ” . See on mingisugune “ eriline õhkkond , mida tunned ainult siin . Midagi samataolist võib ehk tajuda veel Kivis , “ Seitsmes vennas ” , ei mujal ” . Ja et “ masinlikul nivelleerimisajajärgul on kellelgi veel oma nägu ” - selle eest on kõrgeim auhind pälvitud . Soome suurimaks loovisiksuseks peab Tammsaare siiski Sibeliust “ oma “ Finlandia ” ja kõige muuga ” . Tema looming on Tammsaare meelest Sillanpääga võrreldes veelgi vägevam ja sügavam - “ täis kangelaste kisa ja inglite laulu ” . <arv>. aastal jätkusid Nobeli auhinna vastukajad . Naisteajakiri “ Maret ” avaldas oma esimeses numbris foto F. E. Sillanpääst Nobeli auhinda vastu võtmas ja ta novelli “ Tagasivaade . Endise üliõpilase pabereist ” ( lk. <arv>-<arv> ) . <arv>. jaanuari “ Rahvalehes ” ( nr. <arv> ) ilmus intervjuu kirjaniku vanima tütrega “ Saara Sillanpää jutustab endast ja teistest ” . Viimane artikkel Sillanpää kohta ilmus sõjaeelses Eestis “ Päevalehes ” <arv>. aprillil <arv> , dateeritud Helsingis päeva võrra varem . Kirjutises “ Õhtutund Sillanpääga ” annab M. R(aud) ülevaate kokkusaamisest kirjanikuga , mis toimus vahetult pärast Sillanpää kojutulekut pingeliselt Skandinaavia reisilt ( “ väsimus silmis ja raugus hääles ” ) . Nobeli auhinda on kirjanik hinnanud hõimurahvaste kultuurimissiooni seisukohast , öeldes : “ Ometi viimaks saime selle kord ka meie ... ma mõtlen - soome-ugri tõug ... ” Vestluse poliitiline osa puudutab Sillanpää “ Marsilaulu ” ja muid päevaprobleeme , kirjanduslik osa eesti kirjanduselu ning A. H. Tammsaare ja Selma Lagerlöfi surma . S. Lagerlöfiga oli Sillanpää isiklikult tuttav ja on meenutanud teda kui kõige vaiksemat inimest ning ülikorrektset kirjapartnerit , kes ei kirjutanud ainult viisakusavaldusi . Sillanpää on jutustanud ka oma tööstiilist . Ta tegevat parandusi ka korrektuuris , nii et too lõpeb alles samal päeval , kui raamat ilmub . Ta kirjutavat linnas , mitte enam maal , enamasti nagu Aino Kallas : üürib vaikse hotellitoa , et kodu ei segaks . <arv>. a. ilmus Mart Lepiku tõlkes piisavalt esinduslik Sillanpää novellivalimik “ Armas isamaa ” , mis sisaldab <arv> eri kogudest valitud novelli . Sõjaaegses Eestis avaldati Sillanpäält ajalehes “ Eesti Sõna ” <arv>. detsembril <arv> novell , õigemini laast “ Peretuba ” ja <arv>. jaanuaril <arv> VU ( = Valev Uibopuu ) tõlkes pala “ Vasikas ja lammas ” . Kirjaniku järgmist juubelit tähistasid vaid väliseestlased . Ajakirjas “ Sõna ” ( <arv> , nr. <arv> , lk. <arv>-<arv> ) ilmus Arvo Mäe artikkel “ Frans Eemil Sillanpää <arv>-aastane ” , kus erilist tähelepanu väärib sissejuhatav osa . Kaardistatud on <arv>. sajandi alguskümnendite kirjanduspilt ning esteetilised otsingusuunad maailmakirjanduses . Autori arvates on viljakaim Sillanpää valitud tee - H. Bergsoni ajafilosoofiat rakendav impressionistlike stiilisugemetega realism . Elu ja loomingu ülevaade toetub soome kriitikale , pakub aga ka mitmeid omapoolseid hinnanguid . Uudseks panuseks soome kirjandusse peab A. Mägi Sillanpää esikromaani “ Elu ja päike ” , milles elukujutus on üksnes väliselt “ hamsunlik ” . Elutunnetuslik uudsus on niisama oluline kui stiililine , s. o. vaistuelu , ajatus ja inimese ning looduse ühtsuse kujutus . Romaane eelistab A. Mägi novellidele , tõstes siiski esile “ Hiltu ja Ragnari ” “ meeleolulist hõrkust ” . “ Siljas ” on paeluv peategelase via dolorosa ja ta isiksus kui nukralt kaunis sümbol , maailmakirjanduse seisukohalt konkreetselt soomeliku ja üldinimliku ilus süntees . Sillanpää loomingu tipuks peab ka A. Mägi romaani “ Inimesed suveöös ” kui kirjaniku panteistlik-bioloogilise loodustunnetuse ja maailmavaate terviklikku avaldust . Omaette võimsad kunstiteosed on A. Mägi sõnutsi ka Sillanpää viimased romaanid “ Lõikuskuu ” ( <arv> ) ning “ Inimelu võlu ja vaev ” ( <arv> ) . Ehkki viimases on juba juhuslikke seiku , leidub seal ka kirjaniku loomingu kauneimaid lehekülgi , eriti üllatav haruldase kompromissituse ja siira realismiga kujutatud autoportree . Lõppkokkuvõttes leiab A. Mägi , et Sillanpää on “ silmapaistvaid uute lähtekohtade otsijaid ja uue loodustunde palvlejaid eilses ja tänapäevases maailmakirjanduses ” , seejuures väga soomelik . Sõjajärgses Eesti perioodikas on lühikirjutistega tähistatud Sillanpää <arv>. ja <arv>. sünnipäeva . Oskar Kuningas on ajalehes “ Rahva Hääl ” <arv>. septembril <arv> ( nr. <arv> ) artiklis “ F. E. Sillanpää <arv>-aastane ” tutvustanud kirjanikku - tolle aja nõuetele vastavalt - kui proletaarse päritoluga loojat , maaproletariaadi kaitsjat , kes ei jõudnud küll kodusõja põhjuste ja ühiskonnaelu marksistliku mõistmiseni , kuid kes on hinnatav oma humanistlik-demokraatliku maailmavaate ning kõrge kunstimeisterlikkuse tõttu . Lühisõnumikus “ F. E. Sillanpää <arv>-aastane ” ( “ Looming ” <arv> , nr. <arv> , lk. <arv> ) esitleb Eerik Teder Sillanpääd kui demokraatlikku kirjanikku , kes eriti seisab väikese inimese eest . Ka teates “ Suri F. E. Sillanpää ” , mis ilmus ajalehes “ Sirp ja Vasar ” <arv>. juunil <arv> , on märgitud , et kirjanik oli eelkõige maaproletariaadi kujutaja . “ Loomingus ” avaldatud teates ( nr. <arv> , lk. <arv> ) “ Suri F. E. Sillanpää ” on kirjanikku iseloomustatud kui autorit , kes “ psühholoogilise erksusega on andnud pildi Soomemaa inimestest ja loodusest ” , ning märgitud , et Sillanpää maeti <arv>. juunil oma kodukoha Hämeenkyrö surnuaiale . <arv>. a. ilmus kirjastuse “ Eesti Raamat ” väljaandel “ Varamu ” sarjas Sillanpäält raamat , milles ühiste kaante vahel on romaanid “ Noorena uinunud ” ning “ Inimelu võlu ja vaev ” . Viimase tõlkis Harald Lepik , kes keeleliselt redigeeris ( moderniseeris ) ka Mart Lepiku tõlgitud “ Silja ” . Saatesõna on koostanud Minni Nurme . Artikkel tutvustab kirjaniku elu- ja loometeed ning mõlema romaani ideestikku , “ Siljat ” põhiliselt kui “ väikese elu ” väärtustajat . <arv>. jaanuaril <arv> ilmus ajalehe “ Edasi ” ( nr. <arv> ) rubriigis “ Cum grano salis ” valimik mõtteteri Sillanpää teostest Ants Paikre tõlkes . ENE <arv>. köite ( <arv> ) artiklis on esile tõstetud inimese ja looduse vahekorda lüüriliselt kujutavat Sillanpää novellistikat , millesse hilisloomingus lisandus mõnusat huumorit , samuti ta romaanides avalduvat külaelu vastuolude valusat kriitikat , aga ka usku inimloomuse õilistumisse . Sillanpää loomingu tunnusjooneks peab artikli autor hingeelu-probleemide süvaanalüüsi . Sillanpää <arv>. sünniaastapäeva <arv>. a. tähistas Eesti Raadio saatega “ Mehe tee ” , kus esitati Mari Tarandi tõlkes Panu Rajala monograafiast katkend , mis jutustab kirjaniku üliõpilasaastaist Tuusula vaimuaristokraatia seltskonnas . Juubelipäeval , <arv>. septembril , luges näitleja Mati Klooren raadios katkendeid Sillanpää romaanist “ Noorena uinunud ” ( “ Silja ” ) . “ Looming ” avaldas septembrinumbris Sillanpää novelli “ Üks Tellervo-nimeline ” ja Panu Rajala juubeliartikli “ <arv> aastat Soome Nobeli-kirjaniku F. E. Sillanpää sünnist ” Piret Saluri tõlkes . Lühiülevaate Sillanpää tänasest retseptsioonist ja juubelipidustustest Soomes andis neist osavõtnud Mari Tarand intervjuus ajalehele “ Sirp ja Vasar ” ( <arv>. IX <arv> , nr. <arv> ) . Eesti NSV Kirjanike Liidu ja Ühingu “ NSV Liit-Soome ” Eesti osakonna ühisettevõttel toimus Tallinnas Eesti Sõprusühingu saalis ja Tartu Kirjanduse Majas <arv>. ja <arv>. oktoobril <arv> filosoofiadoktor Aarne Laurila loeng F. E. Sillanpää osast soome kultuuris . Sillanpää elu , loomingut ja retseptsiooni tutvustas Tartu ning Tallinna raamatusõpradele oma loengutes ka siinkirjutaja . Eesti kirjanikest on teada olevalt F. E. Sillanpääd kõrgelt hinnanud A. H. Tammsaare . Huvi Sillanpää kui suure eepiku vastu on tunnistanud ka Aadu Hint . Sillanpääd kui oma nooruse kirjanduslikku “ suurt armastust ” on meenutanud Debora Vaarandi . Eno Raud mäletab , et tema isa Mart Raud pidanud Sillanpääst väga lugu . Erilist , otse kultuslikku austust olevat perekonnas osutatud romaanile “ Inimesed suveöös ” , mis isa ja ema vestluste kaudu saanud tuttavaks ja jäänud meelde ka lastele . Lugejate meenutuste põhjal on romaan olnud Eestis väga populaarne . Ka siinkirjutaja mäletab seda juba eelkoolieast ega usu seetõttu , et mitteeakohane klassika õppimine-lugemine võiks huvi kirjaniku loomingu vastu kahandada . Mulje sellest on terveks eluks jäänud kui väga ilusast , otse imelisest teosest , mis sõnades maalis pildi ja vahendas ka meeleolu . Hilisemas eas on samalaadset elamust pakkunud Sillanpää jõulumaastikud . O. Kuningas meenutab esmamuljet romaanist “ Vaga viletsus ” , millest peale olevat alanud tema teadlik Sillanpää-huvi . Johannes Edfelt ( “ Svenska Dagbladet ” <arv>. XI <arv> ) võrdleb Valev Uibopuu novelle ( eriti “ Sügisene Eros ” ja “ Maja jõe ääres ” ) kirjanikule lähedaste “ suurte soomlaste ” - Aho , Sillanpää ja Kianto realistlike teostega . Tänapäeva eesti kirjanikest on Sillanpääle mitmeti lähedane Mats Traat , kes on ta loomingut enese tarbeks uurinud . Traadi elutunnetuse põhikontseptsiooniks on “ tänu ja hardus elu ees ” , eetiliseks kreedoks elurõõmu ja hingelise tasakaalu säilitamine , milleks muutlikus ajavoolus annab tuge elu igavene ringkäik . Puutepunkte võiks leida ka Sillanpää ja Traadi kujundisüsteemis , ajasümboolikas , aastaaegade ning ööpäeva sümboolses tsüklilisuses , elu argi- ja pühapäevade eetilises mõtestamises . Traat uurib eesti talupoja minevikku ja traditsioone ning seletab praegusaja eetilist devalvatsiooni endise elulaadi kadumisega , “ juurte katkemisega ” umbes samamoodi , nagu Sillanpää novellis “ Noore huligaani jõuluöö ” . Sillanpää <arv>-ndail aastail ilmunud looming on tänapäeva lugejale raskesti kättesaadav , sest raamatuid on vähe säilinud , kordustrükis on avaldatud ainult “ Silja ” . Kindlasti vääriks Sillanpää meil omaette teostesarja väljaandmist . Tõlkimata on kaks romaani , väärtuslikku lisa leiduks ka novellistikast , eriti kirjaniku memuaarilis-kultuuriloolistest paladest . Urbanisatsiooniajastu inimesele suudab Sillanpää pakkuda tasakaalustavat pidet , juhtides inimest tunnetama suhet looduse ja loodusseadustega , mõistma inimelu võlu ja vaeva elu enese põhiväärtuste kaudu . Eesti keeles ilmus Hella Wuolijoe Niskamäe-tsükkel tervikuna <arv>. aastal Linda Viidingu väga heas tõlkes . Tekst on nauditav , repliigid tõepoolest vanasõna väärtusega , nagu tunnustab soome kirjandusteadlane Kai Laitinen oma soome kirjanduse ajaloos . K. Laitinen on esile tõstnud ka kirjaniku dramaatilist kujutust , ideede ja individuaalsuse ühtsust , mis mõjub veenvalt . Eesti kriitika on tegelnud peamiselt ideedega ja unustanud individuaalsuse , eriti nõukogude perioodil . Tsükkel tervikuna on eesti professionaalses teatris lavastamata . Draamatsükli ajaloolise idee on välja toonud August Annist artiklis “ Hella Wuolijoe soomekeelsed näidendid ” ( “ Looming ” <arv> , nr. <arv> , lk. <arv> - <arv> ) . Tema käsitlusele on toetunud Oskar Kruus , Ain Kaalep ja teised . Arvustajad ja lavastajad on sõdinud kirjaniku romantilise andelaadiga , lähenenud ta teostele realismi positsioonilt ja realistliku kirjandusmeetodi nõuetega . Kirjanikule on ette heidetud segastiili , mis tähendab romantilise ja realistliku stiili elementide rakendamist samas teoses , mis kunagise teooria vaatepunktist oli lubamatu . Kirjandusteadlased on juhtinud tähelepanu , et realistlik aines esineb ka näiliselt kõige ebarealistlikumas teoses , näiteks imemuinasjutus või müüdis . Kuid ka realistlik kirjandus ei ole ainult tegelikkuse peegeldus , vaid selleski on oma tinglikkus , tähendusväljad ja sümboolika . H. Wuolijoele on ette heidetud pseudoromantikat , sentimentaalsust , melodramatismi , kitši . Enamasti on need etteheited ekslikud , põhjendamatud või ülekohtused . Ette heidetud on ka kinolikkust , mis on aga pöördunud kirjaniku ja ta loomingu kiituseks : Niskamäe on olnud filmis edukas ja nauditav . Üks põhjusi , miks näidendid jäid Nõukogude Eestis lavastamata , oli kindlasti ka soome filmide menu siinpool lahte . Muutunud moed ja maitsesuunad ning arusaamad on melodraamadena mõnikord käsitanud ka Lev Tolstoi “ Elavat laipa ” ja August Strindbergi abieludraamasid , nii et viga on vaatajaski , mitte ainult kirjanikes . Seda enam , et militaristlikele võimusüsteemidele oli kasulik inimtunnete ja tundekultuuri kritiseerimine sentimentaalsusena odava pisarlikkuse tähenduses . Kuid niisuguste teleseriaalide nagu “ Metsik roos ” populaarsuse võtit tuleb otsida siiski just romantilises tundeelu kujutuses , mis tasakaalustab räigust , jõhkrust , vägivalda . O. Kruus on osutanud , et Eesti teatreid pole huvitanud H. Wuolijoe näidendite ajalooline taust ja dimensioon , kärbitud on näiteks Agathon Meurmani nimi , kes oli Eestis vähetuntud . See pisendab aga kirjaniku dramaatilise kujutuse haaret ja kitsendab ideelist tõlgendust . H. Wuolijoe näidendiraamatut tutvustavas raadiosaates ja artiklis “ Eros ja Plutos ” ( “ Edasi ” <arv>.VI <arv> ) selgitas A. Kaalep , kes oli Agathon Meurman , ja teisigi ajaloolisi isikuid ning taustu . Temagi on lõivu maksnud sotsrealismile , väites , et Niskamäe vanaperenaine tunnetab suurtalu kadumise paratamatust , ei ole aga seejuures rahul tsüklit lõpetava näidendiga “ Mis nüüd , Niskamäe ? ” Näiliselt tunnustab see ju kommunismi võitu . Tsükkel tervikuna on esitatud ühiste kaante vahel näidendite siseaja , mitte ilmumisjärgses kroonikas . Algab see ajaloolisest pöördest , mil toimus ühiskondlike jõudude ümberpaigutus , Soome ärkamisaja sellest etapist , mil soomekeelne ja -meelne intelligents ( J. V. Snellmann , talurahva juht Agathon Meurman jt. ) astus soome talurahva etteotsa ja hakkas ühiskonda juhtima riikliku iseseisvuse poole . Sellele juhivad tähelepanu mõned Ilona ja vanaperenaise repliigid juba tsükli kronoloogiliselt esimesena ilmunud näidendis “ Niskamäe naised ” . Niskamäe ampiirmööbliga saal on valmistanud peavalu paljudele kriitikutele , O. Kruus kaasa arvatud . Selles on nähtud kirjaniku “ nõrkust ” mõisakultuuri vastu , mõisale järeleahvimist , kuid ka Loviisa lüüasaamise sümbolit , nagu väidab O. Kruus : Loviisa saab pruugitud mööbli , Malviina viib kaasa Juhani armastuse . Kuid mööbel on ostetud pankrotti läinud rootsi mõisa oksjonilt , feodaalsüsteem ja selle kandjad ( meenutatakse mõisaprouat , Vana Armulist , kellele kuulusid mõned ostetud asjad ) astuvad kõrvale , need vahetab välja soome talu . Saal on sotsiaalse tõusu ja ühiskonna juhtpositsiooni sümbol . Muutumatuna püsib see kuni uue ajapöördeni , Teise maailmasõjani ja sõjajärgse ajani , mil see hakkab sümboliseerima taas uut aega , sarnanema “ rohkem elutoaga ” , nimelt näidendis “ Mis nüüd , Niskamäe ? ” , kus sõda ja ühiskondlik võitlus ulatub vahetult Niskamäele . Näidendis “ Niskamäe noorperenaine ” jõuab talu peremees , kelleks on pärimisõiguse alusel vanim poeg Juhani , maapäevale ( riigipäevale ) , “ Niskamäe leivas ” võideldakse rootslaste ja rootsimeelsetega juba Eduskunnas , üks Niskamäe poegi jõuab valitsusse , saab ministriks . H. Visnapuu on artiklis “ Kõrboja ja Niskamäe ” ( “ Uus Eesti ” <arv>. I <arv> , nr. <arv> ) leidnud , et väide nagu tunnustaks soome suurtalu üksnes rahale rajatud prestiiži , nõuab “ ülevaatamist ” . Pigem on Niskamäel sugulust H. Ibseni Rosmersholmiga , mis tõuseb tavaümbrusest kõrgemale , on juhtpositsioonil . Rajatudki on see Niskamäele , kaljusele pinnale , nagu Piibli koda , mille aluseks on Jumala sõna , selles on kindlustunde , püsimise ja igavikulisuse sümboolika . Seepärast on olnud vale tõlkida vene keeles käibel olnud pealkirjaks “ Kamennoje gnezdo ” ( “ Kivine pesa ” ) , mis tõmbab paralleeli aadlipesadega vene ja maailmakirjanduses . Õigem ja kirjanikulähedasem on olnud kahtlemata teine tõlkevariant “ Dom na skale ” ( “ Kodu kaljul ” ) . Lihtsustatud , kirjaniku ideedest kaugel on ka ingliskeelne pealkiri “ Women of Property ” ( “ Varakad naised ” ) , see välistab pealegi varata naise Ilona . Nõukogude lavapraktikas ja retseptsioonis on Niskamäed tõlgendatud kulakutaluna , mille püsimine oli vastuolus ühiskonna arenguseadustega . Ka Eestis , mitte ainult Venemaal ja teistes nn. liiduvabariikides . See vastas nõukogude agraarpoliitika nõuetele , oli selle õigustus . <arv> Eestis lavastati “ Niskamäe naised ” <arv>. aastal “ Estonias ” ja “ Vanemuises ” . Etendustel oli suur menu , need pälvisid loorbereid , pila , poleemikat ja mõistvaid arvustusi . Kiiresti toodi näidend lavale ka Pärnus , hiljem Narvas ja paljude harrastusnäitetruppide esituses väikelavadel . Perioodika hoidis eesti publikut kursis “ Niskamäe naiste ” võidukäiguga Soome , Skandinaavia ja Euroopa lavadel , informeeris poliitilistest ja kõlblusskandaalidest ( kaitseliit keelas näidendi Soomes , sest leidis selles marksistlike ideede konterbanti ; “ Niskamäe naised ” ei pääsenud <arv>. aastal Nõukogude Vene lavale kulakliku mentaliteedi tõttu ; Eestis lõi laineid “ lõbukinolik ” voodistseen , mis tänase seksikommertsi taustal kindlasti uskumatuna tundub ; Soomes keelati “ Niskamäe naiste ” põhjal valminud film kui “ liiga intiimne ” ) . “ Niskamäe naised ” oli mitte ainult teatri- , vaid ka kultuurisündmus sõna avaras mõistes . “ Estonias ” lavastas näidendi Eino Salmelainen nagu Soomeski , “ Vanemuises ” Kaarli Aluoja . Eesti teatriajalukku on läinud Liina Reimani Niskamäe vanaperenaine , kellega oli Reimani mälestuste põhjal rahul ka kirjanik ise . Raamatus “ Käidud teedelt ” kirjutab Ants Lauter artiklis “ Lavastuslikke märkmeid “ Niskamäe naiste ” kohta ” ( Tallinn <arv> , lk. <arv>-<arv> ) , et see oli Reimani parim osa kogu ta lavaloomingus . Reiman oli kõrgelt üle kõigist Lauteri nähtud Niskamäe perenaistest , kaasa arvatud soome “ originaal ” , esimene osatäitja Elsa Rantalainen . Veera Pašennajat Moskva Väikese Teatri kuulsaks saanud lavastuses polnud Lauter näinud . Lauter tõstab esile vanaperenaise õnnestunud välisportreed Liina Reimani kujutuses ( “ kuidas ta istus ja astus , käis kepi najal , hingeldas ... ” ) , samuti psühholoogilist teostust . A. Lauteri arvates oli L. Reiman õigesti tunnetanud kirjaniku ideed , vanaperenaise lähedust Ilonale , ta “ revolutsioonilisust ” , uueaegsust , õiguse andmist armastusele ( “ kui ta üksi jäi ja Piibli Ülemlaulu lahti lõi ... ” ) . Viimane tähelepanek on õige , “ Niskamäe noorperenaise ” lõpus palub Loviisa enesele armastust . Elu esimene hoop oli , et mees , kes ta kosis , ei armastanud teda , tema aga armastas meest . Seda enam , et Ilona armastab Aarnet , ema lemmikpoega , kelle abielu pole õnnelik . Niskamäe perenaine on ema , ta ei võitle ainult talu , vaid ka laste eest . Maa ja lapsed kohustavad , talu pole lihtsalt “ omand ” , vaid ka kodu ja eluviis ning sellest tulenev mentaliteet ja moraal . Maa tuli järeltulijatele edasi anda koos vastutusega , mida see kaasa toob . Lauteri arvates suutis Liina Reiman rolliga rohkem anda , kui lavastaja taotles , ta ütleb : L. Reiman “ poleks seda kulakueite tohtinud nõnda tehagi ” , ja lisab sulgudes : “ aga ta tegi , ja õieti ! ” E. Salmelaineni kontseptsiooni on A. Lauter näinud vanade pehkinud traditsioonide murdmises , et need ei lämmataks elavat elu , vana elulaad peab taanduma uue elutunnetuse ees . Seega oli näidendi kangelannaks Salmelaineni tõlgenduses Ilona , kes esindab linnakultuuri ja urbaniseerumist . Et see kirjanikku ei rahuldanud , tõestab tsükli järgmine näidend “ Niskamäe leib ” . Ilona ja tema “ aja ” sümboliks on individuaalne õnnejanu , mida sümboliseerib armastusabielu , kuid isiklik õnn on paratamatult ka egoistlik . Tunnustust pälvis ka “ Vanemuise ” vanaperenaine Linda Tubin , eriti aga Julius Põder Aarne osas . Ants Lauter olevat samas rollis olnud “ usutav ” , meeldejääv , aga rohkem “ üldine ” , s. o. mees ja armastaja “ üldse ” . Niisugune on Voldemar Mettuse hinnang , kes võttis “ Päevalehe ” ( <arv>. , <arv>.X <arv> , jm. ) veergudel näidendi ja selle lavastuste kohta korduvalt sõna . V. Mettus leiab , et näidend ise pakub huvi tänu värskusele , mis teeb selle vaadatavaks ja loetavaks , ta tõstab esile kultuurset inimlikkust , südamesoojust , millega näidend on kirja pandud , ideede ja probleemide üldinimlikkust , hindab näidendi parimaks realistlikuks lavateoseks . “ Estonia ” lavastusest tunnustab V. Mettus proloogi , mis “ Vanemuises ” ebaõnnestus . Ka tema hindab kõrgelt L. Reimani vanaperenaist . Ta soovitab lavastusest ära jätta Aarne ja Ilona kaisutuse , mis viib mõtted voodile juba enne voodistseeni ja mis ei ole ehk vajalik . Moraal oli hell , pidi olema ettevaatlik , et seda mitte solvata , kära tõsteti näiteks Ilona hommikumantli alt napilt paistva pidžaamaserva pärast . V. Mettus on esile tõstnud ka Lisl Lindau Telefoni-Sandrat ja Meta Lutsu Marttat . Viimane pole Mettuse hinnangul lapsik ega aja jonni nagu soome osatäitja Lohikoski , kuid temas pole ka traagikat , mis karakteripsühholoogiliselt olnuks vale . Mare Leedi Ilona oli V. Mettuse hinnangul hea kohtustseenis , roll tervikuna aga “ mitte päris ” , s. o. adekvaatne . Kokkuvõttes hindab V. Mettus , et “ Estonia ” Niskamäe-lavastus oli väga ilus õhtu , mis väärib tähelepanu ka Soome-Eesti ühistöö mõttes . Paljud arvustajad vaatlesid näidendit ainult abielumoraali vaatepunktist , nagu Artur Adson artiklis “ Tallinna teatrite töö ülevaade ” ( “ Looming ” <arv> , nr. <arv> ) . Näidendis näeb ta kaht juhtmõtet : vanaperenaise usutunnistus on ohverdada kõik Niskamäe talu heaks ja teiseks kaitsta kooliõpetaja õigust vabale armastusele . Lavastaja otseseks teeneks , kolmandaks ideeks peab ta mõtet , et abielu ja laste kaitsmine on naeruväärt . Martta rollitõlgendus olevat otsene farss , mis “ ideelisest savijalgsusest viib juba välja eetilise maalibisemiseni ” . Ilonas , selles “ vabaarmastuse püdžamas preestrinnas ” , näeb ta vampi ja sentimentaalset kitši , Aarnes logardist halljunkrut , kuid temagi tunnustab Liina Reimani vanaperenaist . Vanaperenaise väärikus , nagu hindab Adson , “ maskeeris näidendi ideoloogilise antipaatsuse ” . Adsoni ülirange moralism oli üldtuntud . Kaasa rääkis kindlasti ka isiklik kibestumine , konkurents , mis tekkis H. Wuolijoe “ Koidula ” menust , tõrjus see ju kõrvale Adsoni “ Lauluisa ja Kirjaneitsi ” . Õigus on kindlasti ka K. Laitinenil , kes Adsoni rünnakute taga on näinud tahet kaitsta Marie Underi kui Eesti esipoetessi positsiooni ja au . Laitinen kirjutab sellest Aino Kalda monograafia teises osas arvatavasti kaasaegsete mälestuste põhjal . Adsoni päritolutaust ei luba samuti tunnustada Niskamäe suurtalu , tema ülidemokraatlikkus on tõepoolest “ üli ” . Aruvälja Andres ( Tõnis Braks ) imetleb oma följetonis ( “ Päevaleht ” <arv>.XI <arv> ) Niskamäe vanaperenaist , kes on ihu ja hingega kodukoha küljes kinni , ei lase kõigutada kombeid ja traditsioone , mis on talupojaseisuse aluseks . Ilonas näeb ta üksnes perekonna lõhkujat , ta püstitabki küsimuse , miks ühiskond peaks toitma isata lapsi . Et Ilona haritud , töötava naisena on suuteline ise lapsi toitma , on följetonistile võõras . Seda enam , et Niskamäel ja selle ümbruses on juba palju isata lapsi , kelle emad neid taludes teenides toidavad . Sotsiaalsest aspektist ei rahulda Aruväljat ka isikliku õnne teema : absoluutset oma elu ei saa , s. t. ei tohigi olla . Wuolijoe teene aga ongi selles , et ta probleemi dramaatilisuse arendas näidendi põhikonfliktiks . Vallaslaste muretsemist ei saa Aruvälja Andrese arvates propageerida juba sellepärast , et eelarvamused muudavad laste elu kibedaks . Selliste eelarvamuste vastu aga Ilona sõdibki . Aruvälja manitseb eesti emasid , kellele ei tohi meeldida nende tütarde käitumine , kui need naisemehi võrgutama hakkavad . A. H. Tammsaare näeb arvustuses “ Niskamäe ja meie ” ( “ Kogutud teosed ” <arv> , lk. <arv> - <arv> ) näidendi kahe elutunde võitluses patriarhaalse talupoja- ja linnakultuuri kokkupõrget . Tegelastest tunnustab ta vanaperenaist ja ideoloogias tema liini . Tammsaare on skeptiline naise emantsipatsiooni suhtes , ei võta tõsiselt linnast saabunud “ sinilinnu ” ilusaid sõnu armastusest ja lapsest , sest last tuleb toita ja katta , last armastada on kergem raamatus ja kinos kui elus , pealegi kui “ sinilinnul ” endalgi pole midagi suhu ega selga panna . Ta kahetseb , et noorperenaisest pole vanaperenaisele tuge , ja heidab ette üldist Soome-vaimustust , soome kultuuri järeletegemist Eestis . Abielulahutuse draamas , “ laste isa ülevõtmises ” , näeb ta üksnes argielulist madalust , mis ei vääri kunsti . Tammsaarel on mõistagi õigus , et “ sinilinnu ” lapsel-lastel pole sisuliselt mingit eelist Niskamäel ja abielus sündinud laste ees . Ent naise elu ei piirdunud enam üksnes seaduslik-seisusliku abieluga , seoses naise iseseisvumisega mängib üha suuremat rolli ka lahutus . H. Wuolijoki toetab naise õigust olla ema ka vallalisena , mida Tammsaare oma publitsistikas ei toeta . “ Vabaarmastuse ” suhtes on Tammsaare seevastu leebem kui Adson , ta leiab , et vallaline naine on sageli parem armastaja , ausam ja omakasupüüdmatum kui kavaluse vms. võtetega abiellu pürginud naine . Seda toetab ka Wuolijoki , kes kogu oma loomingus näitab , et haritud , intelligentne naine on parem ema kui naine , kes oma abielulistele õigustele toetudes elab mehe kulul , sidudes teda lastega . Niskamäe Martta on toonud küll tallu raha , kuid temast ei saa kunagi head ema . Martta on väiklane , piiratud , ahne , alatasa rahulolematu , kes leiab , et ta raha eest on teised , eriti mees kohustatud hoolitsema , et tal poleks igav . Ka on ta väärikuseta , väikekodanliku mentaliteediga , seltskondlikult ambitsioonikas , teda kisub linna lõbujanu , mitte kultuur nagu Ilonat . Ent abielu kui institutsioon oli püha ja puutumatu , ühiskonna ja moraali alus , mistõttu Martta äratab kaastunnet vastu kirjaniku ja lavastaja tahet . Evald J. Voitk õhkab artiklis “ “ Niskamäe naised ” “ Vanemuise ” laval ” ( “ Eesti Naine ” <arv> , nr. <arv> , lk. <arv> ) : “ Vaene Martta ! ” . E. J. Voitk näeb temas lihtsameelset , otsekohest , kuid siiski armastavat naist . Küllap ta ehk armastaski Aarnet , mees meenutab , et Martta on end ise talle kaela riputanud , kuid ju mõjus kaasa ka Aarne kui Niskamäe haritud peremehe positsioon . “ Niskamäe leivas ” selgub , et Martta polegi võimeline armastama , teda juhib egoism ja solvatud enesearmastus , mis õigustab end põhjendusega , et ta “ ei saa meheta olla ” . Marttale kui purunenud eluga noorele inimesele tunneb “ Niskamäe leivas ” kaasa ka vanaperenaine , kes püüab igati korvata kahju , mis tema poeg on Marttale põhjustanud . Lapsi kasvatavad Niskamäe talu ja vanaperenaine , Aarne ja Ilona , keda lapsed armastavad ja usaldavad rohkem kui oma ema . Arvustajad - kui Tammsaare välja arvata - on mööda vaadanud sellest , et ka Aarne ja Ilona kavatsevad abielluda ja et ka nende ühendusest on sündimas laps . Dilemma , mis ei esine ainult Wuolijoe näidendis , vaid on eluline pärast sedagi , kui lahutus ei põhjusta enam ammuilma ühiskondlikku skandaali , vaid on peresisene kurbmäng . Aarne paneb Marttale pahaks ta rumalust ja taktitust , kättemaksuhimu , millega ta peletabki mehe lõplikult kodunt . Wuolijoki on natuke ironiseerinud kirikuõpetajat , kes Ilonale heidab ette kristlike kommete solvamist : pole ilus , kui naine laulatamatult mehega koos elab . Kuid pastor ei toeta ka Marttat , kes kaastunnet äratada püüdes kisub täiskasvanute draamasse väikesi lapsi . Et Martta tegelikult “ näitleb ” , seda talle Aarne ette heidabki . Vanaperenaine paneb Marttale pahaks ta tühisust : kõmiseb kui tühi trumm elu löökide all ! Erinevalt Malviinast oleks Marttal “ Niskamäe leivas ” võimalus abielluda oma vallaslapse isaga ja jääda Niskamäele ; vastu Aarne ja teiste laste tahtmist asutaks vanaperenaine tallu uue perekonna . Kuid Martta seisuseuhkus ei luba ja tema probleemi lahendab arst - tegu , mida peeti siis veel üldiselt kuriteoks . Marttal pole Niskamäe Heta uhkust , kes tuleb toime oma ebavõrdse abieluga , veel vähem Malviina armastavat väärikust . Evald J. Voitk on hinnanud draama väärtust : see pole enam rahva- ega talutükk , vaid läheb süvitsi , mõjub isegi aristokraatselt . Ka tema nagu V. Mettuski peab “ Vanemuise ” lavastuse ebaõnnestumiseks proloogi , kohvilaud polevat mõjunud soomelikuna . Kirjanik andis muide just kohvilaua suhtes näidendis “ soomelikud ” juhtnöörid . Ilona on ka Voitki käsituses üksnes perekonnalõhkuja , kes võiks seda ikka uuesti korrata . Poleemikasse lõid sekka nais- ja meesõiguslased , kirjutati , et “ meestele tehakse liiga ” , följetonistid , “ hääled publikust ” , kes püüdsid Niskamäe “ ideid ” lahendada kirjaniku poolt või vastu . Probleem oli aktuaalne , erutas ja küttis üles kirgi . Maria Arak analüüsib artiklis “ Aarne - Niskamäe noorperemees ” ( “ Eesti naine ” <arv> , nr. <arv> , lk. <arv>-<arv> ) Aarne karakterit ja leiab , et ta ei vääri Ilonat ja et tal puudub vastutustunne . Tegelikult Aarnel ei puudu vastutustunne , abielu püsib koos Aarne kaastunde tõttu Martta vastu ja laste pärast . Vastutuse võtab ta endale ka Ilona ja tema lapse ees , nagu see püsib ka talu ja maa ees . Niskamäed juhib ta linnast Ilona teadmata , tahtmata teda kurvastada . M. Arak heidab ette kaksikmoraali : Ilona ei pea mitte ainult loobuma , vaid ka Aarne puhtaks pesema . H. Wuolijoele on heidetud ette , et ta kujutab oma teostes nn. ülakihti - peremehi , pastoreid , maaintelligentsi , nagu arstid ja apteekrid . Kuid Niskamäe aegadel olidki nemad määravad ühiskonnas , pealegi tundis ta seda seltskonda hästi . Pastor ei ole lihtsalt “ dekoratsioon ” , nagu on arvatud . Omaaegses maaühiskonnas oli tal auväärne koht , tema oli ikka paikkonna esimene mees , kes hingehooldajana pidi sekkuma konfliktidesse ja kes teeb seda ka Wuolijoe näidendites . Etteheited on pärit vasakvaadetega kriitikutelt ja kanduvad mehaaniliselt üle tänasesse päeva , nagu poleks ajad ja kombed kunagi teistsugused olnudki . Henrik Visnapuu ei ole leidnud kontakti Wuolijoe naiseliku esteetikaga . Artiklis “ Kõrboja ja Niskamäe ” on ta veendunud , et psühholoogilises sügavuses ja ehtsuses jääb Niskamäe Kõrbojale alla , mistõttu Kõrboja on tõsielu , Niskamäe aga kino . Ta tõstab esile Kuusiku sauna Eevi ilu , võrrelduna Niskamäe Marttaga . Küllap ei vaielnud sellele vastu ka H. Wuolijoki , kes on loonud Malviina Multia karakteri . Visnapuu arvates Kõrboja Anna armastab , Ilona ainult räägib armastusest . Ilonat kui “ skeemi ” on laitnud ka mõned hilisemad meeskriitikud , nagu Enn Siimer , kuid see on pealiskaudse lugemise või halva osatäitmise mõjul tekkinud arvamus . Visnapuu puhul mängib kindlasti rolli seegi , et Anna on kujutatud armastajana mehe vaatepunktist , Ilona õnnejanu ta ei mõista . Ta heidab samuti ette “ lõbukinolikkust ” ja voodistseeni . Pole võimatu , et need ongi kinolt laenatud võtted , kuid nad ei kahjusta näidendit , vaid muudavad selle huvitavamaks , moodsamaks . Üldiselt olid aga näidendi kunstilise väärtuse hindamisel kriitikud üsna ühel meelel : tüübid , dialoog ja kompositsioon tunnistati heaks . Juhan Sütiste on artiklis “ “ Niskamäe naised ” “ Vanemuises ” ” ( raamatus “ Iga hetk on loov ” , <arv> , lk. <arv>-<arv> ) ette heitnud libisemist illustratiivsesse teesdraamasse , kuid on üldiselt tunnustav . Hugo Raudsepa arvustus rubriigis “ Kirjanduslik ülevaade ” ( “ Eesti Kirjandus ” <arv> , nr. <arv> , lk. <arv>-<arv> ) leiab nagu Voldemar Mettuse omagi , et kirjaniku kultuursus on köitev , näidend väldib tavafarssi ja keskpärast abieluadulteriid . Raudsepalegi meeldib , et näidend pole enam rahva- või talutükk nagu Kitzbergi “ Püve talus ” . H. Raudsepa kui näitekirjaniku hinnang ongi sõjaeelses Eestis üks pädevamaid ja kõlab ka praegu värskelt . Draama põhikonflikti näeb Raudsepp Niskamäe põlistraditsioonide pühaduse ja uusaja julge vabameelsuse ning isikuõnne egoismi kokkupõrkes . Ta jätkab : “ Ja kuna kumbki maailm selles heitluses on esindatud väärtisikutega , parimaga oma liigis , siis see võitlus on suursugune , väärikas , ausate vahendite juures hingekaunis , vastastki mõistev ja tast lugupidav , kõrge dramaatilise pingega , rikas kogemustelt , hingeeluliselt aus , kõik antud suure kunstilise siirusega . Lihtne ja tavaline konflikt on arendatud tugeva dramaatilise pingeni , tõstetud vanaperenaise hoiakus saatuslikkuse ja sügavama inimlikkuse astmele , kus kohustuste eetika ning isikuohverdamise nõue kollektiivse heaolu kasuks kõigiti tasakaalu peab isikuõnne poeetiliste võludega . ” H. Raudsepp näitab ka , et Niskamäe jääb püsima , kuigi Aarne sealt lahti murdub . Ta tunnustab näidendi psühholoogilist inimkujutust ja dialoogi , mis vähesega palju ütleb , eriti huumori ja satiiri sähvatustes . Ette heidab ta pateetilisust ja ilukõnelisust , mis ongi jäänud kriitikasse korduma ka Wuolijoe teiste tööde puhul . Wuolijoe andelaadiga see romantiline ilukõne ja paatos aga sobivad , pealegi on neil maailma kirjandusloos ka enne Wuolijoke suuri teeneid , see on ta kirjandusliku üldkultuuri osa . Et näitlejal oleks seda raske kõlama panna , pole samuti õige , seda tõestas Herta Elviste Juuraku Hulda . Paatoslik hingestatus ja lürism tasakaalustavad argirealismi ja komöödialikku sära ning huumorit . Ka sõjajärgses kriitikas on draama põhikonflikti nähtud kahe maailmatunnetuse kokkupõrkes , nüüd aga enamasti Niskamäe kahjuks , vanaperenaise tõlgendusse lisatakse üha enam “ kulaklikke ” ja ebaeetilisi ( ! ) jooni . August Eelmäe filmiarvustuses “ Iz kamennogo gnezda v bolšuju žizn ” ( “ Sovetskaja Estonia ” , <arv>.X <arv> ) on väidetud , et Aarne lahkub “ suurde ellu ” . Ometi on Aarnele Niskamäe muld ja viljapõllud “ suurem elu ” kui doktorikraad ja ametnikulaud , nagu tõestab näidend “ Niskamäe leib ” . Mõistagi teadis seda ka A. Eelmäe , aga - aeg oli niisugune ja nõudis niisugust hinnangut . Niskamäe vanaperenaises on paljudes arvustustes nähtud konservatiivset , isegi reaktsioonilist jõudu , sedagi nõudis kehtiv ideoloogia , sest tema jõu allikas on ju suurtalu , mis oli aga inimest aheldav ja ahistav eraomand . Sellele marksistlik-vulgaarsotsioloogilisele tõlgendusele on truuks jäänud ka O. Kruus eesti akadeemilise kirjandusloo II köites ja mujal . Vanaperenaise tugi oli religioon , mis nõukoguliku sundateismi käsituses oli aga veel suurem surmapatt kui eraomand . Kuid on ka meeldivaid erandeid . Filmiarvustuses tõstetakse esile kirjaniku kunstilist küpsust ja demokraatlikkust , samuti harrastusnäitlejate lavastusi hinnates , nagu teevad E. Heim “ Sirbis ja Vasaras ” ( <arv>. X <arv> ) ja M. Pohlak “ Õhtulehes ” ( <arv>. I <arv> ) . Vanaperenaise traagikat ei ole võimalik eitada , ja nii seletatakse seda üksnes vulgaarsotsioloogiliselt tema kui olude ohvri ja piiratud , kapitalistliku ühiskonna arengut mittemõistva inimese allajäämist uuele . Tema tegevusajendina on nähtud “ madalat rikastumistungi ” , “ kapitalistlike hundiseaduste omaksvõttu ” jne. S. Vissaku “ Niskamäe ja inimesed ” ( “ Edasi ” <arv>. XI <arv> ) näeb näidendis kodanliku tegelikkuse kriitikat ja eitab kulakutalu , kus õnne pole kellelgi . Viimane on üsna linnakultuuri eelistava Ilona mõttemall . Kuid ka S. Vissak kiidab vanaperenaise sügavat inimlikkust . Arvestatavaim on vulgaarsotsioloogiat eitava A. Annisti artikkel <arv>. a. “ Loomingus ” , millele on käsitluse algul viidatud . A. Annist juhib tähelepanu ajaloolisele tõele ja sellest tulenevale karakteriloogikale . Tema seisukohti on mõneti toetanud O. Kruus , eriti “ Niskamäe noorperenaise ” käsitluses akadeemilise kirjandusajaloo III köites . Peale kitsa tendentslikkuse esineb hinnangutes ka süvenematust ja mittemõistmist . Lea Tormise käsitlus raamatus “ Eesti teater <arv>-<arv> : Sõnalavastus ” ( <arv> ) heidab ette näiteks sotsiaalsuse puudumist ( enne sõda heitis Johannes Semper näidendile “ Vastumürk ” ette tendentslikkust , töölisteemat , mis hea komöödia ära rikub ! ) , meelelahutuslikkust , “ kitšilikku magusust ” ja “ kinolikku ladusust ” . Dramaatiline ja traagiline Wuolijoki on jäänud avamata . Oli “ sotsiaalsete probleemide ” aeg nõukogude kriitikas , abielulahutus ja talu saatus aga seda ei olnud . Esileküündiv on S. Levini arvustus “ Kaks etendust ” ( “ Õhtuleht ” <arv>. VI <arv> ) , mis vaatleb “ Niskamäe naiste ” lavastust Valgevene NSV Vene Draamateatri külalisetendusena . Eksitud oli mitte ainult ideestiku , vaid ka olustiku vastu : Niskamäel ei olnud krohvimata maakivist seinu , Niskamäe saalis ei joodud konjakit teeklaasidest . S. Levin nägi viga kontseptsioonis . Ta märgib , et Niskamäe patriarhaalsus ei samastu N. Gogoli vana maailma mõisnike või A. Ostrovski kaupmeeste elulaadiga ja Wuolijoki hülgab ainult need traditsioonid , mis takistavad inimest olemast vaba , loov ja õnnelik . Aarne ja Ilona liini tõlgendab ta kui dramaatilist poeemi . S. Levin väärtustab traditsioonide kultuuri loovat ja hoidvat jõudu , mis on ka vanaperenaise kindlus ja tugevus , tema jõuline inimlikkus , ta eetiline aluspõhi . Wuolijoki avab selle kontseptsiooni tsükli viimases näidendis “ Mis nüüd , Niskamäe ? ” . Juhani Multia rõhutab : seda aluspõhja ei tohi puutuda , sest see kõigutab ühiskonna alustugesid , milleta inimkultuur lakkaks olemast . Sõjaeelses Eestis jõuti lavastada ka “ Niskamäe leib ” <arv>. a. “ Estonias ” ja “ Vanemuises ” . A. Adsoni seisukoht on taas eitav : “ ussitanud õun kogu näidend ” ( “ Rahvaleht ” <arv>.VI <arv> ) . Adson protesteerib seekord vanaperenaise sangariks tegemise vastu , kelle tegevusajendid olevat ainult vale , altvedamine ja varandusejaht , kes olevat üksnes moraali , armastuse , tõe ja õigusega sahkerdaja . Et vanaperenaine kaitseb moraali ja armastust , eelkõige aga olemasolevaid ja alles sündimata lapsi , ei ole kriitik meelega või kogemata märganud . Talu päästmine ei ole vanaperenaise omakasupüüdlik huvi , ta teeb seda oma Niskamäelt lahkunud laste ja Martta omade huvides , kelle vahel ta taotleb õiglast pärandijaotust . Endiselt ja veelgi suurema veendumuse ning aktiivsusega kaitseb ta ka maaelu , selle traditsioone , kultuuri ja väärtusi . “ Ebakorrektne tehing ” , mida A. Adson talle ette heidab , taluosa tagasiostmine variisiku kaudu , tuleneb üksnes Martta ebaeetilisest käitumisest , jonnist ja kättemaksuhimust . A. Adson oli kaitsnud Marttat kui abielunaist “ Niskamäe naiste ” lavastuses , ta ei taha nüüdki tema ebaeetilisust näha . A. Adson kahetseb , et vanaperenaine mängib ennast L. Reimani kehastuses publiku sümpaatiaisse ja südameisse , tahtmata tunnistada , et see on kirjaniku ideede adekvaatse tõlgenduse tulemus . Lavastust ( A. Lauter ) ja näidendi lavalisust Adson tunnustab . Martta loobub oma jonnist , mõistes , et Ilona ei soovi perenaiseks . Näidendi tõelisele põhiprobleemile on tähelepanu juhtinud O. Kruus , kuid libiseb sellest mööda , pidades seda vaid üheks motiiviks kogu draamas : vanaperenaine näeb Niskamäes riikliku iseseisvuse alust ja nõuab oma linnastunud lastelt Niskamäele abi . Niskamäe ongi etnose ja kultuuri alus , nagu vanaperenaine selle juba “ Niskamäe naistes ” sõnastas : abielust , ka armastuseta abielust , sündisid lapsed , kes läksid laiali üle Hämemaa , lõpetasid koolid ja leidsid endale kohad linnas , väljaspool Niskamäed . Niskamäe on aga kodu , talupojakultuuri looming ja kandja ( maaviljelus , vaimsus , laulud , kodukultuur ) . Kodukultuuris , s. t. käsitöös on andekas ka Niskamäe Martta , kelle piiratus ja auahnus muudab selle aga iseenese vastandiks , ta on uppunud naistelehtede ja käsitööalbumite kitsukesse maailma , seda enam , et see rahuldab ta auahnust , tahet välja paista . Tal puudub arenenud vaimsus , oskus elu mõtestada , mistõttu kannatavad nii väärtushinnangud kui ka moraalsed kriteeriumid . Vanaperenaise eetiline kriteerium kõlab : linnas on valitsus , kool ja ülikool , Niskamäel kasvab aga leib , mis lõhnab elu järele . See on maa- ja linnakultuuri võrdsustamine . Ilona kui vasakule kalduv intelligent , kes loovust ja arenguvõimalusi näeb üksnes linnakultuuris ( talutöö ei vaja mõistust ! ) on selles tsükli osas siiski vanaperenaisele lähem ja mõistvam kui Niskamäe linnastunud noorpõlv , kes kodutalust ihaldab üksnes raha , et kindlustada enesele suuremat komforti ja seltskondlikku prestiiži . Niskamäe noorpõlve ei rahulda enam emakeelne kool ja ülikool , mille võitlesid kätte “ vanad ” , oma lapsi hakkavad nad koolitama välismaal . Nendele on see eelkõige ikka prestiižiküsimus , ja kuigi samm globaalkultuuri poole , seab see ohtu Niskamäe ja omakultuuri , koos sellega ka identiteedi . Niskamäe pole enam patriarhaalne , sinna on jõudnud industriaalajastu ja töölisideoloogia . Niskamäel on küll traktor ja popsid õpivad sotsialistlikke loosungeid töölismajas , kuid poolel talul lasuv võlg teeb tegelikuks peremeheks panga . Ilonal on isegi õigus , kui ta väidab , et maaomanikust on saanud “ juhuslik nähtus ” , maa ei ole enam põline omand , vaid hakkab vahetama omanikku , on muutunud kapitaliks . Sellele vaatamata on Aarne , võõrandumist ja selle võimalikke tagajärgi tunnetades asunud vanaperenaise poolele , sest Niskamäe leib ja muld kutsuvad . Ajutiseks võidab ta Niskamäele ka teda armastava Ilona , kellest ta on juba teinud lõplikult soomemeelse naise , võites ta “ rootsimeelsuse ” ; Ilona perekonnanimigi oli enne abiellumist rootsilik Ahlgren . Ilona selgitab vanaperenaisele , et ta ei sõdi tema , vaid tema aja vastu . Vanaperenaine kardab põhjendatult “ Ilona aega ” , industriaalajastu suuri relvakonflikte . Nagu Aarne , nii ei eita ka vanaperenaine muudatusi ja reforme , sest masinad hõlbustavad põllumehe tööd . Kuid tema elutunnetus nõuab uuendusi kooskõlas püsimise ja püsiväärtustega , Niskamäe on ikka veel kodu , turvapaik rahutustes ka nendele , kes siit on lahkunud . Kestmine on väärtus , millest ei olene üksnes maa ( riigi ) saatus ja tulevik , vaid ka inimese kõlbeline identiteet . See pole aga marksistlik , vaid pigem Albert Schweitzeri kultuurifilosoofia printsiip . Uus elulaad ei too kaasa ainult mentaliteedi muutumist paremusele , isiksuse ja selle loovate jõudude vabanemist . Seoses “ kergema ” eluga väheneb ka vastutus , nagu näitab Martta käitumine . Teda ei huvita miski peale isikliku heaolu , tema eesmärk on rahuldada üksnes omaenda egoistlikku mina . Erinevalt vanaperenaisest ei hoolitse ta pere ja talutöö eest , on kitsi , ihne ja väiklane , noriv ja kiuslik , nõuab teistelt moraali , mida ta enesele kohustuslikuks ei peagi . Kui patriarhaalsel Niskamäel oli Malviina ainuke vallaslapsega karjapiiga , siis “ Niskamäe leivas ” ei ole last ainult ühel piigal , ja seegi ootab last . Ainult üheainsa lapse isa kavatseb ta emaga abielluda , hoolitseda lapse ja pere eest . Tsükli viimases näidendis ootab ministrist poja lapseohtu , ilma elukutse ja varata tütar last üsna juhuslikust suhtest . Muret ja vastutust peavad kandma vanemad ja Niskamäe talu , vanaperenaine kaasa arvatud . Martta lapsest vabanemine on kogu Niskamäe pere silmis kuritegu , amoraalsus . Niskamäe saatus tõstatab ka võimuküsimuse . Vanaperenaise elutunnetuses kaasneb võimuga vastutus , mille ühiskonna uued võimumehed , Niskamäe koolitatud pojad unustavad . Just neid ründab kirjaniku satiir ja nendele paneb ta vastutuse Niskamäe saatuse eest . Riik ei toeta isegi sordiaretuskatseid , mis Ilona sisse viib , et rahuldada omaenese loomingutungi , mida ta igapäevases põllutöös ei oska näha . Ka ei taha ta , et Aarne doktorikraad jääks realiseerimata . Kuid katsetel on ka üldriiklik tähtsus . Saamata toetust , neelavad katsed talu sissetuleku , pangavõlg ei vähene ja Niskamäe sammub vastu oma langusele , seda enam , et vanaperenaise kardetud halvad ajad on ukse ees . Kuid isegi Aarne ei pea vastu uuel Niskamäel võlgadega võideldes . Ta langeb jälle oma õnnetu abielu aegsesse meelelahutusse , hakkab sõprade seltsis viina võtma . “ Niskamäe leiba ” ja tsüklit tervikuna lavastasid Nõukogude Eestis harrastusnäitlejad , nagu Paul Pinna nimeline Rahvateater ja muud isetegevusringid , näiteks Tallinna Linna TSN TK näitering . Viimase tööd on arvustanud Karin Kask ( “ Õhtuleht ” <arv>. VII <arv> ) . Loomulikult oli see ja saigi olla vaid ideoloogiliselt “ õige ” : vanaperenaine ei mõista kapitalistliku arengu seadusi ja ta kavatsused purunevad . Elo Kase vanaperenaises näeb K. Kask vastuolulist karakterit , kelles vastanduvad omakasupüüdlikkus ja inimlikkus . Näiteringile heidab ta ette eemaldumist kaasajatemaatikast , s. o. nõukogulik-parteilisest , sotsiaalseid probleeme lahkavast draamast . Kuid K. Kask tunnustab , et Wuolijoe näidendid on hea lavakool , ka tsükkel kui tervik väärib tutvustamist . Publiku reageerimisest lähtudes on ta eelistavalt märkinud viimast näidendit “ Mis nüüd , Niskamäe ? ” , tõstes kilbile mitte ideoloogia , vaid poeesia , eriti Ilona isikus . H. Wuolijoke on K. Kask tunnustavalt käsitlenud ka raamatus “ Eesti nõukogude teater <arv>-<arv> : Sõnalavastus ” ( <arv> ) , etteheited on tehtud mõistagi marksistlikult positsioonilt , näiteks mõisakultuuri kaitsev näidend “ Justiina ” on tunnistatud nõrgaks . Jaan Toomla on olnud üks paremaid H. Wuolijoe arvustajaid ja kaitsjaid nõukogude perioodil . “ Niskamäe leiba ” on ta arvustanud Tartu Noortemaja “ Sõprus ” draamakunstiringi lavastuse põhjal seda on õnnestunud näha ka allakirjutanul . Lavastus oli keskpärane , kõlama pääsesid vaid üksikud head laused . J. Toomla arvustus on hinnatav kui asjalik ja kirjanikku tunnetav analüüs ( “ Edasi ” <arv>. IX <arv> ) . “ Niskamäe leiva ” uuslavastust Soome Rahvusteatris on tutvustanud Lea Tormis artiklis “ Neli päeva Helsingis ” I ( “ Kultuurileht ” <arv>.V<arv> <arv> ) . Põhjendatult näeb ta lavastuses euroideede peegeldust ja rahvuskultuuri kaitset . L. Tormis arvab , et perekonnadraama ei võimalda suuri üldistusi , mis pole aga tõsi , sest maailmamudeliks sobib see nagu mõni teinegi . Lavastus polnud eesti kriitiku arvates eriti õnnestunud lavastaja ja näitlejate rõhuasetuse tõttu , mis võimendas ebaolulist olulise arvel . <arv> Eesti kriitikas pole tõusetunud Niskamäe ja Vargamäe paralleel . O. Kruus mainib seda vaid korra : mõlemad sarjad lõpevad resignatsiooniga , mis kriitiku arvates on Wuolijoel lõplikult Niskamäed eitav , Tammsaarel perspektiivikam . Hiljem on O. Kruus seisukohta muutnud , jõudnud lähemale kirjaniku tunnetamisele , näidates , et ka Niskamäel on tulevikku . Omanditeooria ja armastuse vastuolu on aga jäänud muutmata . O. Kruus on tugev faktides , kirjaniku biograafia , teoste geneeside , prototüüpide jne. väljaselgitamisel . Tema on peale A. Annisti algatust toonud H. Wuolijoe ka eesti kirjanduslukku tagasi kui soome-eesti ühiskirjaniku . Suured teened on O. Kruusil ka kirjaniku ja ta loomingu populariseerimisel Eestis ning soome uurijate töötulemuste tutvustamisel . Õigeid tähelepanekuid on kirjaniku draamateoste kompositsiooni kohta . O. Kruusi tõlgenduses on sarja parim näidend “ Niskamäe noorperenaine ” , mis ei tähenda , et teised oleksid halvemad : uurijale näib see olevat lähedane . Õnnestunud oli selle näidendi ekraniseering , mida näidati ka Eestis . “ Niskamäe noorperenaine ” jõudis lavale Nõukogude Eestis , selle lavastasid “ Ugala ” ja Pärnu teater , samuti harrastusteatrid ja näiteringid . O. Kruusi seisukohtadega on polemiseerinud allakirjutanu , Enn Siimer ja Rudolf Aller , viimane Pärnu teatri lavastuse puhul ( <arv> ) . R. Alleri arvates võiks omandisuhete ja armastuse konflikt jääda sinna , kuhu see kuulubki , nimelt vulgaarsotsioloogiasse . Kuid ka R. Alleri tõlgendus jääb kirjaniku tunnetusest väga kaugele . Tema käsituses loob Niskamäe noorperenaine enesele talust ebajumala , millega õigustada oma ebaeetilisi tegusid ja kompromisse . Kompromisse on inimene pidanud tegema kõigil aegadel ja igasuguse omandiõiguse puhul . Küsimus on vaid selles , mille nimel neid tehakse . Mõistagi on Niskamäe Loviisa otsus jääda tallu edasi elama koos Juhaniga kompromiss . Kuid ta ootab oma teist last , ja eelkõige lapsed kohustavad . Meeskriitikute käe all on saanud Loviisast ebaeetiline inimene , mitte Juhanist , kes hülgas Malviina ja kosis teise , pealegi raha pärast . Last ei tunnista ta enne omaks , kui on selleks kriisihetkel sunnitud , levitatakse kuuldust , et laps on noorima venna oma . Et rohkem lapsi pole sündinud , on Malviina , mitte Juhani teene . Tegelik sarja kangelanna on siiski Loviisa . Tema otsus on sisuliselt eneseohverdus - lastele , perele , mehele , kes teda ei armasta , ja muidugi talule . Kohusetäitmine ja eneseohverdus pakuvad suurematki rahuldust kui egoistlik õnn , need annavad teadmise , et oled vajalik . Õnn on , et kasvavad lapsed , et lastel on kodu , et Niskamäe põldudel võrsub vili . “ Omand ” tagab vähemalt mõneks ajaks ka sõltumatuse ja turvatunde , teadmise , et võid Niskamäe väravast välja saata need , kes seda ohustavad . “ Ebakorrektne tehing ” “ Niskamäe leivas ” pole varandusejaht , nagu mõnitas Adson . Talumaade vähendamine poolele viiks alla talu kui terviku väärtuse , mille on loonud paljude inimeste ja inimpõlvede töö . Pangale pandib ta just oma poole talust , teise poole omandab ta Martta ja Aarne laste huvides . Niskamäe perenaine ei protesteeri popsiseaduse vastu : nii otsustas riik , järelikult nii on õige . Tsükli viimases näidendis ei anna ta järele lastele , kes ruttavad talu müüma enne Karjala põgenike ja uue maaseaduse tulekut . Tema ei juhindu ahnusest ega omakasust , vaid õiglusest , mille väljundit ta näeb seadustes . Karm , aga õiglane , on Niskamäe popside hinnang . Niskamäe noorperemeest Juhanit kaitstes on O. Kruus armunud Malviinasse , kelle “ rikas vanatüdruk ” talust minema kihutab . O. Kruusi tõlgenduses polnud Juhanil teist väljapääsu , sest ta oli pärijana vastutav talu ees . Oleks olnud küll , linn ja vabrikud koos Malviinaga oleksid ta vastu võtnud . Talu oleks pärinud noorem vend Antti või Heta , kes nagunii on ohverdanud Juhanile tööd , isiklikku elu ( Antti lükkab pidevalt edasi oma abiellumist ) ja head nime . Hetal on õigus , kui ta ütleb , et Juhani on nõrk , Malviina pole tal olnud esimene ega jää ka viimaseks . Juhani pole tahtnudki Niskamäelt lahkuda , vaid jääda peremeheks ja ajada Soome asja , kandideerida maapäevale . Väljaspool armuasju on ta ju tubli mees . Mitte ainult raha pärast , vaid ka inimesena ja perenaisena pakub Loviisa talle suuremat tuge kui Malviina , kelle poolel on “ ainult ” armastus . Juhani kohusetunnet Niskamäe ja perekonna vastu tunnustavad ka Malviina ja tema ema , patriarhaalsel Niskamäel on niisugune otsus eetiliselt ainuõige . Nagu on selles kultuuris õige ka majandusabielu . Selleski on määravad sümpaatiad . Juhani tunnistab , et rikkaid pruute oli teisigi , aga Loviisa meeldis talle . Niskamäe perenaise Niskajärve värvi halle silmi imetleb ka Aarnesse armunud Ilona . Miski ei reeda , et ta oleks olnud just vanatüdruk , kui Juhani ta kosis . Just teda on petetud , toodud tallu , kus elab ta mehe endine armsam koos lapsega . Muidugi , Loviisat toetavad Jumal ja seadus , laulatatud naisena on tal oma mehele seaduslik õigus . Kuid see pole ainult ülekohus Malviina vastu , vaid õigus Loviisa kaitseks , mida nõuab ka õiglus : temagi on armastav naine ja ema , ka tema vajab kaastunnet ja kaitset . Ühiskond kaitseb perekonda mõistagi oma huvides , see on ta nurgakivi . Loviisa inimlikkus avaldub suhtumises Malviinasse . Just tema teeb , mis Juhani on jätnud tegemata , otsib talle kodu ja töökoha ning varustab teda rahaga , ehkki see ta hinge vaevab : talle tundub , et ta ostab Malviinalt omaenese meest , nagu Piibli Lea Rahelilt . Tänapäeva kohus lahendab probleemi samuti alimentide abil . On Malviina uhkus , ta karakteri ilu , et ta pakutud toetust ei kasuta . O. Kruusil on õigus , kui ta tõstab esile kirjaniku psühholoogilist karakterikujutust . Dramaatiline konflikt ei puuduta ainult naisi , selle elab läbi ka Juhani ( nagu romaanis “ Udutagused ” Saarde Antski ) , seejuures on mehe kannatusi kujutatud niisama veenvalt kui naise omi . Kuid mehele on see kaotusvalu puhang , varsti on tal “ aru jälle peas ” . Malviina tee viib linna , vabrikusse , Niskamäe vastasleeri . Ta ei abiellu kunagi , vaid elab oma armastusele ja lapsele . Mõned eesti kriitikud on samastanud niskamäelasi mitte vargamäelaste , vaid tammarulastega , mis pole aga õige . Tammarulaste ettevaatlik elutarkus tagab elu püsimise ja alalhoiu keerulistel aegadel . Wuolijoki polemiseeris sellega juba esikteoses , romaanis “ Udutagused ” : pea kübarake peos , seisab seljake terve . Niskamäelased on pigem Tiina tõugu , ka kompromissides . “ Ugala ” lavastuses oli rolli kõrgustel Eili Sild noorperenaisena . Metamorfoos noorperenaisest Niskamäe perenaiseks oli kirjanikuehtne . Siina Üksküla Pärnu lavastuses oli lopsakalt perenaiselik , tema emalikkus , päikesepaistelisus , kõikemõistvus lubas temas aimata tulevast Niskamäe vanaperenaist . Suur õnnestumine oli samas lavastuses ka Helle Kuninga Malviina , kelle väärikus oli võrdväärne Loviisa omaga nii inimesena , armastajana kui naisena . Vastastikune lugupidamine , naiselik solidaarsus koos kiivuse ja oma õiguste maksmapanekuga oli tasavägine ja tegi mängu nauditavaks . Loviisa hüvitab tsükli viimases näidendis Malviinale tehtud ülekohtu , tunnistades , et on teda pidanud alati oma õeks . Loviisa juurde on oma poja juhatanud just Malviina . Et Loviisal kui Niskamäe perenaisel lasub suur vastutus , seepärast mõistavad ta teguviisi õigeks nii Malviina ema kui poegki . Malviina toetab oma lahkumisega Niskamäelt just Loviisat , ja Loviisa teeb ta poja oma lastega võrdselt Niskamäe pärijaks . Karmiks muudab Loviisa “ elu ” võitlus Niskamäe pärast Niskamäe-väliste jõududega . Sunnitud tegema kompromisse , on ta nende vastu kogu oma elu jooksul . Tsükli viimases näidendis sisendab ta kõigisse , et maa ja armastus on nii pühad , et neid ei tohiks osta ega müüa . <arv> Oskar Kruus on mööda vaadanud H. Wuolijoe naiseteemast ja naisemantsipatsiooni probleemidest . See lihtsalt ei ole tema ala ega ole teda ka huvitanud , pealegi ei haaku need omanditeooria teesidega . Nii vannub ta alla ka Niskamäe Hetale . Niskamäe peretütres näeb ta üksnes eraomandi ebakõlbelise toime kehastust . “ Niskamäe noorperenaises ” on Heta O. Kruusi tõlgenduses üksnes kade ja tige . Et Hetat tema õigustes on ülekohtuselt solvatud , tema perenaiserolli on peetud enesestmõistetavaks ja perenaiseõigusi , pärimine kaasa arvatud , ei tunnustata , sel nagu polekski Hetale mingit mõju . Ometi oleks Heta Niskamäele väga sobiv perenaine , Loviisa ei oska tallu tulles ju isegi lugeda ega kirjutada , sest tal polnud aega õppida . Kuid otsitakse hoopis raha , et Hetast lahti saada , ja et raha pole küllalt , kosib temagi peigmees enda arvates rikkama , hüljates Heta koos oodatava lapsega . Heta on kuri nagu Shakespeare'i “ Tõrksa taltsutuse ” Katariina , keda on halvasti koheldud . Koos naiseliku kibestumisega , sügava solvumisega omandab see traagilised mõõtmed . Oma lüüasaamisi püüab ta kompenseerida Niskamäe päritoluga , naiseliku uhkusega liitub seisuslik kõrkus . Viimne pide on usk , et tema ja ta raha on viinud Muumäe talu õitsvale järjele . Heta kompromiss on abielu sulasega alamasse seisusse nagu ta nimekaimul , Ibseni Hedda Gableril . Eelarvamused ja solvatud uhkus ei luba tal tunnistada oma armastust mehe vastu . A. Annist on Muumäe draama peategelastes näinud Molière'i mõõtmetega tegelasi traagilises ja koomilises . Muumäe Akusti käitumist on motiveeritud sotsiaalselt , igatsusega oma maalapikese järele , mis ta “ isegi ” Heta kõrval õnnelikuks teeb , hoolimata ta meheau solvavast kompromissist . Kuid see pole õige , “ Niskamäe Heta ” on hamsunlik armastusdraama , lähedane “ Victoriale ” ja “ Unistajale ” . Akusti armastab Hetat . Heta on pealegi Niskamäelt , ja austus maaomandi vastu kuulub patriarhaalse elulaadi juurde . Hamsuni möldripoeg Johannes asetab Victoria jalge ette oma loomingu , kuid kaotab . Unistaja hangib preili Macki võitmiseks oma leiutisega miljoni , ja võidab . Ka Muumäe Akusti muretseb Niskamäe Hetale maad , majad ja miljoni , kaasa arvatud ta õnneliku võistleja pankrotti läinud kodutalu , suutmata siiski võita neid “ kahte tähte ” ( otsene allusioon “ Unistajale ” ) , Heta silmi , mida ta igatseb . Õigem : suudab küll , kuid Heta uhkus ei luba tal seda tunnistada . Victoria tunnistas oma armastust surivoodil , lahkumiskirjas Johannesele . Johannese armastus ei jäänud kestma , sest tema uhkust oli väga sügavalt ja korduvalt alandatud . Nii väsib ka Akusti armastus . Surivoodil muutub ta paažist käskijaks - ja alati kõrk Heta kuuletub , mitte hirmust , vaid kaastundest ja armastusest . Võib-olla oli Akusti rüütellikkus viga , Heta ootas isandat , mitte teenrit , kes Akusti oli ju paratamatult oma sotsiaalselt seisundilt . Akusti on Hetale truu , kuid tunnistab surivoodil oma armastust Tiipajalale , kes teda kogu elu on omakasupüüdmatult armastanud ja suutnud uhkes Hetas kiivuse äratada . Kui Heta elu eesmärk oli olnud enese rehabiliteerimine , siis Akusti elu mõtteks oli võita Hetat . Heta , kes kogu oma elu on pühendanud võlgade sissenõudmisele , peab neid lõpuks maksma hakkama . Esimene , kellele ta võla tasub , on Akusti . Heta lein on siiras : Akustit ei ole enam . Akusti majandusmeel , andekus taluperemehena toob talle tunnustuse peremeeste ühiskonnas ja riiklikud autasud . Pool tuhat hektarit maad ja miljon rahas on kriitikute arvates olnud liialdus . Kuid kunstiline liialdus on lubatud , pealegi pingestab see suhteid ja kogu draamat - probleemi , intriigi , konflikte ja karakterite võitlust . Akusti pole õilis ainult oma armastuses , vaid ka ühiskonna liikmena . Veel enne popsiseadust annab ta oma talu popsikohad nende omanikele päriseks - aastase teorendi eest , et Heta tunneks end suurtalu perenaisena . Muumäe draamat raamib pikk periood Soome ajaloost , ühiskonna demokratiseerumisest ja sotsiaalsest teisenemisest , konfliktidest ( kodusõda ) ja rahvuslikust leppimisest , millele viitab näidendi lõpupilt . “ Niskamäe Hetat ” on lavastanud “ Ugala ” , kuid arvustuste põhjal otsustades mitte eriti edukalt . <arv> Tervikuna annab Niskamäe tsükkel välja saagalikud mõõtmed , mida võimendavadki piibellikud allusioonid . Tsükli viimane näidend on tragöödia . Vanaperenaine hukkub koos oma Niskamäega nagu Piibli Simson templi rusude all . Niskamäe aluspõhja kõigutas , kivid pani varisema industriaalajastu oma suurte sõdadega . ( A. Beekmani “ Kartulikuljustes ” tõuseb kodune Rihva lendu samuti Teise maailmasõja lõpulahingutes ) . Kuid Niskamäe kestab : talu südame koos hoonetega pärib Aarne ja Ilona poeg nooruke Paavo , see märgib maa- ja linnakultuuri liitu . Oma osa loovutab talle ka Malviina poeg , noor Juhani . Juhani Multia esindab industriaalajastut ja selle ideoloogiat , äärmusvasakpoolsust , ta on kommunist . Niskamäe vanaperenaine ütlebki , et koos Juhaniga saabus sõda Niskamäe katuse alla , enne seda püsis see kangelaskalmudel . Kuid Juhani on pärit Niskamäelt ja austab selle eetikat ning traditsioone . Kommunistina tunnustab ta maaharimises eraomandit , sest Soome ühiskond on sellele rajatud . Rahvuslikku identiteeti kannab endiselt Niskamäe kultuuripärand , maa ja rahvas kestavad , ikka on keegi Niskamäelt ka valitsuses . Juhani ei eita ka isamaad . Kuid kestma jääb küsimus : “ Mis nüüd , Niskamäe ? ” . Aarne jumalagajätt : “ Hüvasti , Niskamäe ! Igaveseks ! ” on avara sümboolikaga ja suure üldistusjõuga . Aarne ise ja ta vanim poeg langevad Niskamäe maade ja tema tõdede eest , tehes Marttast tema ambitsioonidele vastavalt kangelasema . Talumaade vähendamine poolele on riiklik hädaabinõu , et varustada sõjapõgenikud Karjalast lapikese maaga , mis tagab vaid perekonna äraelamise . Enamik neist loobus hiljem oma maalapist ja otsis midagi tasuvamat , enamasti linnas , tööstuses . Sööti jäänud maid koondas riik ja müüs need parajate talukruntidena uutele soovijatele . Nii pärib Paavo poole Niskamäest , ülejäänud poole müüvad linnastunud pärijad . Paavost saab tegelikult väikemaapidaja . Näiliselt on teostunud sotsiaalne õiglus , eriti marksistlikust vaatepunktist . Kuid industriaaltehnika areng tõestab vastupidist . Praegune agraarpoliitika toetab jälle suurtalu , mille kõrval Niskamäe ja Muumäe maavaldused on pigem väikesed . Et kallis tehnika end ära tasuks , on tarvis suuremaid majandeid . Maaharimise muudab see loomulikult kergemaks kui Niskamäe popside tööjõud . Kuid ka praegusel maaharimisetapil ei puudu konfliktid , <arv>. sajandi lõpule on üsna tavalised talupoegade protestistreigid . Paradoksaalne on seegi , et näiliselt on tegemist põllusaaduste ületootmisega , tegelikult aga osa rahvast elab pidevas alatoitluses ja tarbib ehtsa toidu asemel konserve , lõssi ja piimapulbrit . Seejuures on üleurbaniseerumine ja üleindustrialiseerimine saamas globaalprobleemiks , kunagised tiheda rahvastikuga äärealad on inimtühjad . Hella Wuolijoki on käsitlenud oma Niskamäe-sarjas nagu Udutaguste-diloogiaski tsivilisatsiooni põhidialoogi , agraar- ja industriaalühiskonna suhteid ning tulevikuprobleemi koos sellest tuleneva mentaliteedi ja moraaliga , inimese ja tema rahvusliku , sotsiaalse ning kõlbelise identiteediga . Niskamäe-saaga on monument agraarühiskonnale , selle traditsioonidele ja eetikale , nagu oli mälestusmärk minevikule ka teine kuulus saaga , Selma Lagerlöfi “ Gösta Berlingi saaga ” . Tsükli viimases näidendis on juhtunud see , mille eest vanaperenaine hoiatas ja mille vastu ta võitles : ühiskondlik tasakaal on rikutud . Seejuures on kirjaniku haare avar , ta ei eita muutusi ja reforme , linna ega tööstust . Viimane näidend on ka jumalagajätt kirjaniku lapsepõlvemaaga mõlemal pool Soome lahte . Ilona ja Juhani lahkuvad koos Niskamäelt , nende liit tähistab urbanistliku kultuuri ja industriaalühiskonna võitu . Ilona võitlus laostuva talu eest sõjapäevil , kui peaaegu kõik töövõimelised mehed on rindel , on ka tunnustus kirjaniku tütrele , kes pidas samasugust heitlust Jokela mõisas . Vanglast tütrele saadetud kirjades tunneb ta kaasa oma lapsepõlve Eestile , mida hävitatakse Teise maailmasõja viimastes lahingutes . Niskamäe-tsükli lõpetab Eino Leino sõnadele loodud viis : “ Kas mäletad veel seda laulu , mida lauldi me lapseeas ... ” , s.o. laulu ( koraali ) , mis andis rahu ja hingelist tasakaalu unes ning ilmsi . Mannj Varep on artiklis “ Sajand Hella Wuolijoe sünnist ” ( “ Aja Lugu ” <arv> , nr. <arv> ) prognoosinud kirjaniku loomingule aegumist ja unustust , sest miljöö on Niskamäe aegadega võrreldes tugevasti muutunud . Kuid võib-olla sellele vaatamata või just seetõttu on kirjanikul mõndagi öelda ka tänasele lugejale-vaatajale . Sisuliselt on Niskamäe-tsükkel tsivilisatsiooni eneseanalüüs , hoiatab ummikteede ja umbekasvamise eest , seda ka sõnasõnalises tähenduses . Põllumaade võsastumine ja metsastumine ei ole ainult metafoor , vähemalt Eestis mitte . Raha , mis patriarhaalsel Niskamäel oli vahend , sellega arendati talu ja aidati-koolitati lapsi , kes talust pidid lahkuma , muutus võõrandumist soodustavaks võimuks uusaja Niskamäel . Koos industriaaltehnika arenguga loob see pinda globaalmajandusele , mille alusel prognoositakse globaalkultuuri ja inimese identiteedina kuulumist inimkonda . Kuid sinna kuulusid ka niskamäelased , kelle tugevus oli just nende “ provintslikkus ” , mitte globaalsus . Väidetavalt ei seostu globaalkultuur enam eelmiste põlvede traditsioonidega ja kindla kohaga . Kas see ka tegelikult on nii , seda näitab tulevik . Kommertskultuuris on kohal siiski väga oluline tähtsus , selle eest kannab hoolt juba reklaam . Hinnas on šveitsi kellad ja Coca-Cola , mille tehnoloogia pärineb Ameerikast . Hella Wuolijoki on neid kirjanikke , kes haritud , targa naisena on alati väärtustanud nn. maailmakultuuri , hülgamata rahvuslikku . Rahutusele , muutustele , sundmuutmistele ja -valikutele loob tasakaalu püsimise ja järjepidevuse eetika , seda ka meie päevade elupildis . Igavesed ja üldinimlikud peaksid olema ka armastuse ja abielu küsimused . Seaduslik abielu pole tänapäeval indiviidile enam nii oluline kui sajandi algul , kuid see kehtib siiski . Ka lahutuse ja vallaslapse ümber möllanud tormid on vaikinud või vaibumas , probleemid on aga jäänud , seda enam , et kaua ei peetud sündsaks neist rääkidagi : oluline oli ühiskond , mitte inimese kui indiviidi saatus ja õnn . Võib-olla just sellepärast märgivad noored filmiteadlased kahe täpiga “ mage ” ka niisuguseid väärtfilme nagu <arv>. aastal valminud , soome naist ja tema vaimsust kujutavat H. Wuolijoe tekstile toetuvat “ Juuraku Huldat ” , mis oli kultuurisündmus omas ajas ja huviga vaadatav ka praegu . Viga pole vist keeleoskamatuses , vaid milleski muus . Niskamäe ja tema probleemid elavad . Norra tänapäeva tuntud novellikirjanik Jøstein Lønn tunnustas ( Soome Rahvusteatri lavastuste põhjal ) <arv>. a. sügisel Tallinnas viibides jäägitult Niskamäe vanaperenaist . ja kirjaniku kohast eesti kirjanduses Käesolev kirjutis on mõeldud ääremärkuslikuna , sest ilmumas on Oskar Kruusi raamat Hella Wuolijoest . Siinjuures lubatagu öelda tänu eesti teenekale Wuolijoe-uurijale , et ta võimaldas käsikirjaga tutvuda . See teeb võimalikuks ka siinsed vastuväited . Need pole O. Kruusi vastu , vaid Hella Wuolijoe poolt . Hella Wuolijoe koht soome kirjandusloos on täpselt määratletud ja kõikumatu , teda on tunnustatud Aleksis Kivi , Minna Canthi ja Maria Jotuni järel parimaks soome draamakirjanikuks . Eesti kirjandusloos on kirjaniku kohta määratleda taotlenud August Annist artiklis “ Hella Wuolijoe noorpõlv ja eestiaineline looming ” ( “ Looming ” <arv> , nr. <arv> ) . A. Annisti poleemika on suunatud visalt taanduva vulgaarsotsioloogilise meetodi vastu . Puuduvad ju viidetestki paljud autorinimed , sest need olid kas “ kodanlike natsionalistide ” või emigrantide omad , seega nõukogude kirjandusteadusele sobimatud . Annisti seisukohtades on väga palju õiget ning püsiväärtuslikku . O. Kruus ülistab H. Wuolijoke kui euroopalikku soome-eesti ühiskirjanikku , kes on kõige kuulsam eestlanna . Loomingu käsitlusest tekib aga mulje , et eesti kirjanduslukku kuulub ta oma päritolujuurte , memuaaride ja “ Sõja lauluga ” , muu eestiaineline looming on ebaõnnestunud . Mööndus on tehtud romaanile “ Udutagused ” nagu kogu eesti kriitikaski . A. Annist käsitleb seda kui “ Tõe ja õiguse ” eelkäijat . Teose kriitikaretseptsioon tunnustabki seda taluromaanina . H. Wuolijoe maailmavaateliste ideedega on tegelnud peamiselt soome kriitika ja kirjandusteadus , tuntuim neist doktor Jukka Ammondti uurimus “ Niskamäe saalist Juuraku popsitarre ” ( <arv> ) . Seejuures on ajastukujutus ja selle sotsiaalsed probleemid kirjaniku loomingus nii kaalukad , et ununema kipub tema põhieesmärk - naise ja naisemantsipatsiooni teema , kuigi ta naistegelasi on käsitletud mitmes uurimuses . Siinkirjutajat veetles “ Udutaguste ” -diloogias eelkõige eesti ärkamisaja ideede ja hoiakute ning nende sotsiaalse realiseerimise kujutus , järelärkamisaeg . Sellel teemal valmis TRÜs kursusetöö , mille jätkuna oli kavas läbi uurida ühine temaatika kirjaniku eesti- ja soomeainelises loomingus , kuid selleks ei antud luba . Miks õieti , seda ei põhjendatud , arvatavasti kirjaniku “ kulakliku ” ja “ natsionalistliku ” mentaliteedi tõttu . Aeg ei soosinud ka naise teemat , sest nõukogulik-sotsialistlikus ühiskonnas olid ju kõik naised väidetavalt õnnelikud . Huvi kirjaniku ja tema loomingu vastu on olnud aga püsiv , see äratas ( nagu paljudes teisteski ) Soome-kiindumuse ja terve rea intellektuaalseid huvisuundi , kaasa arvatud eesti kirjanduse ja ajaloo tundmaõppimine väljaspool ametlikku ülikoolikursust ja ametlikke käsitlusi . Ka A. Annist on osutanud C. R. Jakobsoni ideede kajastumisele “ Udutagustes ” . Vaikima pidi ta nende edasiarendusest Jaan Tõnissoni ideoloogias . Siinkirjutaja polnud ülikoolipäevil selleks pädevgi , küll aga köitis diloogia teises osas nooreestilik vaim . “ Udutagused ” kui taluromaan on tõepoolest köitev , üks ilusamaid raamatuid , mis meil sellel teemal kirjutatud . Talu on nähtud ja kujutatud kultuuriobjektina ja -kandjana , paljude põlvede loodud väärtusena . On ju väga pikad traditsioonid maaviljelusel , millest algas ja millele toetub tsivilisatsioon . Seejuures on talu kodu , igasuguse kultuuri lähtepunkt . Just see kodutunne , “ maapsühholoogia ” , nagu kirjutas K. A. Hindrey , on nähtavasti põhjuseks , miks ilmumisaja kriitika selle “ omaks ” tunnistas . Nii et kui A. Annist kirjutab , et Valgemäe Leeni tahab talu päästa oma vennapojale , on pigem vastupidi : poisist peaks kasvama peremees , kes päästab suguvõsatalu hävingust . ( Niisuguse talukontseptsiooniga polemiseerib J. Semper romaanis “ Kivi kivi peale ” linnastunud pahempoolsete vaadetega intelligentsi nimel . ) Teema , mis kordub Niskamäe-sarjas . A. H. Tammsaare on “ Udutaguste ” esmatrüki ( “ Kogutud teosed ” <arv> , <arv> , lk. <arv> ) ja Ilmar Reiman ( “ Eesti Kirjandus ” <arv> , nr. <arv> , lk. <arv>-<arv> ) kordustrüki ( <arv> ) puhul teinud etteheiteid kirjaniku stiilile . Tammsaare on selles näinud retrot , endiste kirjanduste laadi . Ilmar Reiman on tajunud “ protokollilist kuivust ” ja “ sülthabrast sentimentaalsust ” . Sisuliselt tähendaks see realismi ja romantismi sünteesi . “ Sentimendi ” vastu sõdib Hella Wuolijoki ise ja just “ Udutaguste Leenis ” . Romantismi ja realismi sünteesi kujutuslaadis esineb aga paljude kirjanike loomingus . H. Siimisker on oma Tammsaare-uurimustes veenvalt näidanud , et niisugune tunnetuslaad on omane enamikule inimestest . Hella Wuolijoe “ Udutaguste ” lürismil on juured eesti rahvalaulus ( kodulaulud ) ja ärkamisaja koduluules , ka isamaa ülemlauludes . Üllatab A. H. Tammsaare etteheide “ pisarhärda isamaalisuse ” pärast , mida ta ei pea keskkonnaehtsaks . Järelduse teeb ta nähtavasti sissejuhatuse pärast , mis mõtestab inimese juuri kodu ja inimelu koduleiva kaudu , paatos on ehe ja mõjuv . Kirjanik on paigutanud sama teksti ka “ Niskamäe leiva ” algusse , mõtestades taas ümber juurte teema : oli siiski võimalik juurduda Soome kaljuses pinnas . H. Wuolijoki on esimene , kes väliseestlasena algatas eesti kirjanduse juurteteema , identsuseprobleemi , mis muutus aktuaalseks Teise maailmasõja järgses pagulaskirjanduses . A. Annist on osutanud H. Wuolijoe koduigatsusele , mida Tammsaare polnud kogenud , nagu ta ei tundnud ka ärkamisaegset mulgi talu . Romaani <arv>. ( <arv> ) ja <arv>. ( <arv> ) trükist sissejuhatus puudub . Romaanis kujutatud inimesed , eriti Valgemäe tütred ja nende vaated vastanduvad esiknäidendi “ Talulapsed ” noorte mentaliteedile . Kui Marianne “ Talulastes ” kuulutab kodu ja kodumaa jõukate peremeeste ideoloogiaks , sest töölisel pole ju isamaad , ja nii Mägiste kui ka Aliste noored igatsevad linna ja linnakultuuri järele , siis Valgemäel on elatud kaasa ärkamisaja rahvuslikele üritustele , Valgemäe maad on kodumaa nagu ka kodu , mida kantakse kaasas kodust lahkudes - motiiv , mille on suureks kirjutanud ka A. H. Tammsaare “ Tões ja õiguses ” . Romaani teises osas kirjeldab Valgemäe Leeni oma kodu ja kodutunnet doktor Rehbinderile , ja see kirjeldus on parimaid eesti kirjanduses . Wuolijoe lüürilis-dramaatiline paatos pole õõnes , vaid soe ja sisukas , suguluses rahvalauluga , mida ta hästi tundis . Valgemäe Leenit seob koduga töö , armastus ja mälestused , tema juured on Valgemäel . Elamusliku intensiivsusega mõjub kodu purunemine Valgemäel isa , Niskamäel ema surmaga . Romaani inimkujutusele on ette heidetud , et Valgemäe tütred jäävad pinnalisteks võrreldes Valgemäe Villemiga . Tegelikult on romaan suuresti ju nende pärast kirjutatudki . Oskar Kruus osutab õigesti , et romaanis kujutatud Valgemäe Marie abielu isatalu sulasega on ettevalmistuslik visand “ Niskamäe Hetale ” . Nagu ka Valgemäe ise oma valgete kivimüüridega , põlisuse ja püsimise sümboliga , on kaljule rajatud Niskamäe paralleel . Hella Wuolijoe Niskamäe-näidendite ( Tallinn , <arv> ) järelsõnas on O. Kruus ratsutanud oma lemmikhobul , nähes Valgemäe tütarde saatuses eraomandi survet : Leeni on pidanud loobuma isiklikust õnnest ja pühenduma isatalule . Sellise loogika järgi oleks pärisorjuse kestmine olnud progressiivsem , eraomand poleks pääsenud inimesi kalgistama ja nende elu rikkuma , taluneiud oleksid mehele saanud . Ometi Valgemäe tütred mitte ainult ei ütle ( deklareeri ) , vaid ka tunnevad , et nad on vabad . Marie on Valgemäe tütardest kõige haritum , iseseisvam ja tugevama karakteriga . Mehegi kosib ta ise ( Valgemäe Leenile ja Juuraku Huldale heidab O. Kruus ette “ ootamist ” ! ) , olles hüljatud koos oodatava lapsega , sest eesti tõusikharitlane , koolmeister , kosib raha ja seisuse huvides kadakliku linnapreili , nagu kavatses teha Peeter “ Talulastes ” . Löök , mis mõjutab ka naise psüühikat , mitte ainult elukäiku . Kibestunud Marie põlgab oma meest mitte niivõrd seisuseuhkusest ( Valgemäel söödi perega ühes lauas ja muretseti ühiseid muresid ) , kuigi talle ei meeldi , et ta mees end peremeeste seltskonnas hästi ei tunne , vaid talle tundub mehe headus ja leplikkus iseloomu nõrkusena , nõustus ju ta kosima langenud naist teise mehe lapsega . Nii tugevad olid sajanditepikkused eelarvamused , et ka naised on need omaks võtnud . Ometi arvustab just Marie kõige teravamalt traditsioonide ja seaduste ebaõiglust , näiteks pärimisküsimustes . Marie on aastaid olnud Valgemäe perenaine , koos taluga poleks teda maha jäetudki , tavakohaselt aga arvati , et naine ei tule talupidamisega toime . Ometi peab ka Leeni kümme aastat oma isatalu , olles peremees ja perenaine . Kaotas ju ka kirjaniku vanaemagi seetõttu oma kodutalu , et pärimisõigus kuulus meestele . Pärimisõiguse probleem on keskne näiteks ka Jane Austeni romaanis “ Uhkus ja eelarvamus ” . Valgemäe Marie protesteerib vanema poja eesõiguse vastu talu pärida , seda enam , et see poeg pole talus töötanud ega talu varaliselt toetanud . Linasaksast Valgemäe Augustile on see aga prestiiži küsimus : tal oleks häbi , kui ta ei saaks pärida oma isatalu ja tema naisest ei saaks päriskoha perenaist . Leeni austab traditsioone ja armastab venda , alles kogemus veenab teda , et Augusti majandamine viib talu vastu hävingule . Valgemäe on koht , kust kadaklikku teed “ üles ” rühkiv August saab lisa oma sissetulekutele , mis ta joomise ja kaardimänguga ära pillab . Õele , Valgemäe perenaisele ei ole Augusti sakstelauas kohta , ta ootab köögis külaliste lahkumist . Vastupidiselt Mariele on Valgemäe noorim tütar Anna nõrgem ja õrnem , ehkki ka kõige elurõõmsam kogu perekonnast . Kui Marie hüljati seisuse ja raha , siis Anna hüljatakse raha pärast - ta armastatu Saarde Ants vajab rikast pruuti ja kosib Pärnu rannast kalakaptenite varakaid tütreid . Anna allub isa tahtele , kes paneb ta mehele jõukale Võrumaa talunikule . Tema saatust komplitseerib ka seksuaalselt ebameeldiv , nilbe partner . Annal pole õdede sitkust elu löökide talumiseks ega julgust trotsida seniseid tavasid , mehest lahku lüüa , ja nii sureb ta mehe armukadeduse vägivalla ohvrina . Mehe vägivaldsust õhutab ka ämm , kes on armukade poja pärast ja kibestunud minia õnneigatsustest , millest tema abielludes oli pidanud loobuma . Annal pole jõudu käia otse- , vaid kõrvalteid , ka neid , mida Valgemäel ( nagu Niskamäelgi ) peeti kuriteoks Jumala ja inimeste seaduse ees : ta rikub abielu ja kavatseb ebaseaduslikku aborti . Saatus on julm : üks päev õnne maksab elu ja lapski sünnib vigasena . Et oma au varjata , keeldub Anna mees last Valgemäele loovutamast , tegu , mis muudab Anna surma mõttetuks , otse absurdseks . Anna saatust ei kujuta Wuolijoki sentimentaalselt , küll aga seostuvad romaani romantilised leheküljed kõige enam Annaga . Valgemäe tütardest on Leeni kõige kompromissitum , tema ümber koondub suguvõsa ja Valgemäe võimukas ättki tunnustab teda perenaisena . Leeni tugevus on ta kõlbeline kindlus . Ta on loobunud armastatud mehest mitte niivõrd oma solvatud uhkuse või õiglustunde tõttu ( ta peigmehel on laps teise tüdrukuga ) , vaid lapse pärast , kes vajab isa . Leeni olemus on olla ema , ehkki teda ka kriitikud iseloomustavad vanatüdrukuna . Nii on see ta loomus , aga ka sundvalik , et tema osaks saab eneseohverdus ja loobumiste tee . Nagu Leeni ise , rõhutab ka kirjanik , et läbi sajandite on just seda käitumismalli peetud naiselikuks ja naist sellisena idealiseeritud . ( Et see tõesti nõnda on , tõestas Sulev Teinemaa arvustus “ Kultuurimaas ” Oskar ja Aino Kaldast jutustavale filmile “ Leegitsev armastus ” . Veel üks liigne kord heidetakse Aino Kaldale ette egoismi . Tekkis küsimus , miks naine ei tohi mõnikord ja ajuti olla egoist , kui mees on seda enamasti ! ) . Ka O. Kruusi ideaal on Niskamäe noorperenaise võistleja Malviina , kes on anduv ja armastav , annab kõik , nõudmata midagi , pealegi pälvib ta kaastunnet oma sotsiaalse seisundi ja selle tõttu , et “ rikas vanatüdruk ” ta talust minema kihutab . On mõistagi kirjaniku teene , et ta nõnda oskab naist portreteerida . Leeni loobumine päästab lapsele isa , kuid ei liimi kokku karakteritelt ebasobivat abielu - teema , mille juurde Wuolijoki tuleb tagasi Niskamäe-sarjas . Lapski muutub vanemate võimuvõitluse objektiks . Draama , mis ei esine ainult kirjanduses . Leeni olemuseks on altruism . Tal on julgust trotsida kehtivat moraalikoodeksit , külastada oma noorusarmastuse kodu , astuda temaga kirjavahetusse , mis oli juba täiesti lubamatu ( ka kirjaniku ema ei andnud oma noorprouast tütrele kätte “ võõra ” mehe kirja ! ) , et parandada ja lappida tema abielu , sest kõrvalseisjana oskab ta objektiivsemalt konflikte näha ja lepitada . Leeni püüab seda hiljem korrata , kuid doktor Rehbinder ei ole oma lõhki läinud abielu parandamisest huvitatud . Leeni kannab oma saatust kibestumata , tema osaks saab pühendumine , eelkõige kodule ja tuumperele . Vanemale vennale loovutab ta oma kaasavaraosa , hiljem poole pärandusosast , et päästa isatalu oksjonist . Ülejäänud poolega koolitab ta vennapoega , kelle elamiskulud katab omaenda palgast . Venna arvates on see täiesti loomulik , sest tema arust vajab üksik naine väga vähe äraelamiseks . Mõtteviis , mida jagavad tänapäevalgi väga paljud mehed ja mõlemast soost tööandjad . Peremeheks saanud , määrab August Leenile hea vennana kartulimaa ja lehma ning isegi toa , ei saada teda peretoa nurka või saunaesikusse , sedagi eeldusel , et Leeni edaspidigi niisama ennastsalgavalt töötab talu heaks . Naise töö alahindamine on Wuolijoe loomingus valusamaid probleeme , nagu ka töötava naise kaitsetus sotsiaalse ja moraalse ülekohtu ees . Selle vastu protesteerib ta “ Udutaguste ” -diloogias ja eriti näidendis “ Koidula ” , kus naise töö pole ainult loominguline , vaid ka uut kirjandust , uut rahvuskultuuri loov . Tammsaaregi on kaitsnud talunaist ja tema tööd , seda eriti Vargamäe Krõõda saatuse kaudu . Valgemäe Leeni saatuses ja kõlbelises alustoes on pühendumine tööle määrava tähendusega . Töö on ka üksiku naise turvapaik , mitte ainult toimetuleku tagatis , pealegi rikastab see elu . “ Udutaguste Leeni Tartus ” väärtustab naise kodutöö ja -kultuuri , Leeni ja ta õdede haridus põhineb “ mõnel aastal ” Viljandis Lilli Suburgi koolis ja majapidamiskursustel , viimasele pakub tõhusat lisa töö Rehbinderi majapidajana . “ Udutaguste ” ilmumisaegne kriitika tõstis esile Valgemäe Villemit kui A. Kitzbergi Mogri Märdi hinge- ja vaimusugulast . Villem on individualiseeritum , ta karakterit on põhjendatud mitmete psühholoogiliste teguritega , nagu naise surm ja laste laialipillatus ning ebaõnnestumised . Ta karmus ja järskus on väline , mille all peitub võime armastada ja kaasa tunda . Tammsaaregi tunnustab , et nutud , naerud ja viha on romaanis ehtsad . Tammsaarega võib nõustuda , et Villemi kõne on vähe individualiseeritud , ta “ sõimab ” liiga palju . Tütar Leeni koos kirjanikuga heidab temalegi ette eluargust , tagaselja julge olemist , kas või suhetes mõisnikuga , kellele ta ka muutunud majanduslikes vahekordades ikka kenasti teed annab ja mütsi kergitab . Augustist poja praalimist sakste ja sakslastega samastumises kaldub Villemgi võtma puhta kullana , uskudes , et poisist hakkab mees saama . Ent ta on ka ärkamisaegne pärisperemees , C. R. Jakobsoni sõber ja aatekaaslane , isiksus , kellel ei puudu vaimsed huvid ja anded ( käib kirikus orelit mängimas ) , kelle surmaga langeb talu ja laguneb kodu . Elujulguse puudumist on Tammsaare küll pidanud raamatulikuks “ ilmavaateks ” , mis on võõras eesti taluühiskonnale . Ent sajandivahetuse poliitilistes tuultes hakkab ka uue ühiskondliku tõusulainega suurenema eestlaste julgus nõuda , mitte paluda . Valgemäe Jüri kui vireleva külaharitlase , tsaristliku venestusaja koolmeistri ja “ soovereliku ” unistaja huvitavale karakterile on kriitikud korduvalt tähelepanu juhtinud . “ Udutagustele ” on ette heidetud kompositsioonilist lõtvust . K. A. Hindrey leiab isegi , et see pole uudisjutt ( novell ) ega romaan . Kui teost vaadelda impressionistliku romaanina , on etteheide põhjendamatu . Memuaariliselt aineselt ja kompositsioonilt meenutabki romaan Aino Kalda “ Katinka Rabet ” . Aino Kaldal on keskne vanavanemate kuldpulm kui suguvõsa kokkutuleku ja ühe ajastu lõpu sümbol , Wuolijoel mulgi suurpulm , mille etnograafilist täpsust ja jõuliselt lopsakat väljamaalimist on imetlenud enamik kriitikuid , ka Gustav Suits , kes ründas teost marksistlikult positsioonilt . Kirjaniku keelele on põhjendamatult ette heidetud vananemist , polnud tal ju emakeelset haridust ega suutnud ta võõrsil sammu pidada eesti keele arenguprotsessiga . Kuid romaanis on häid keskkonnaehedaid sõnu , nagu mulgimurdelised ätt ja nänn , pakspiim , linasaks ja eriti südamlik illike , mille kirjanik andis oma tütrele teiseks eesnimeks ( Vappu Illike ) . Mitmed kriitikud , ka Tammsaare , pidasid “ Udutaguseid ” ilmumisajal parimate raamatute hulka kuuluvaks ( aasta lõikes ) . Oli aga rahvuskirjanduse uuenemise ja uuendamise periood , mistõttu romaanilt oodati väärtusi , mida kirjanikul polnud kavaski pakkuda , nagu avarat realistlik-eepilist panoraamsust . <arv> Halvemini , ja siinkirjutaja arvates teenimatult , on kriitikas käinud diloogia teise osa , “ Udutaguste Leeni Tartus ” ( <arv> ) käsi . “ Looduse ” romaanivõistlusel tõusis see parimate hulka , ent jäi auhinnata , sest see polevat “ usutav ” , nagu motiveerib H. Visnapuu ( “ Looming ” <arv> , nr. <arv> , lk. <arv>-<arv> ) . Võimalik aga , et auhindajaile oli vastuvõtmatu ka kirjaniku isik , oli ta ju “ punase ” mainega , pealegi Soome kodakondsusega . Ka Aino Kallast ei tunnustatud enam päris soome kirjanikuna . Kriitikutest on auhinnakomisjoni otsusega poleemiline O. Urgart artiklis “ H. Wuolijoki “ Udutaguste Leeni Tartus ” ” ( “ Eesti Kirjandus ” <arv> , nr. <arv> ) . Ta leiab , et romaanil , eriti kui armastusromaanil on täielik olemasoluõigustus . Ka on ta juhtinud tähelepanu , et “ usutavaks ” muudab selle karakteriloogika ja sisestruktuur , miljöö ja tüüpide võlu . Diloogia esimest osa arvustades pidas Jaan Kärner artiklis “ Eesti kirjandus <arv> ” ( “ Lehed tuulde ” <arv> , lk. <arv>-<arv> ) ebausutavaks Jaani pisuhänna-lugu , millele kirjanik vastas , et tema ise oligi see krati meisterdanud laps . Kogemused on erinevad , küllap sellest johtuvadki paljud möödarääkimised nii elus kui kirjanduses . “ Udutaguste Leeni Tartus ” tekst ei kattu romaanivõistluse omaga , milles peategelane oli Alamägiste peretütar Leeni . H. Visnapuu kiidetud kohtumised Jaan Tõnissoni ja Ado Grenzsteiniga puuduvad “ Udutaguste Leenis ” . Muide , kui armastusromaanile ei pea O. Urgart Tõnissoni-motiive üldse vajalikuks , nii et rahvuslikust programmist loeti mööda . O. Urgart on käsitlenud romaani õiges võtmes , romantilisena . Puuduseks arvab ta aga stiili , mis olevat “ kulunud ” , nagu ka must-valget tehnikat . Viimane väide pole õige , sest ehkki Leeni on ideaal ( ja kirjaniku ideaalmina ) , on tema loomuses nii valgust kui varju . Kirjanduse ülesanne on ka ideaale pakkuda , pealegi on Leeni ideaalsus teatud tingimustel vägagi reaalne , mitte kättesaamatu . O. Urgart on aga arvamusel , et kuigi romaan pole maailmakirjanduse taustal “ uus ” , on see siiski omanäoline , sest Wuolijoki on “ taltsutatud ” romantik , s. t. tugeva kallakuga realismi . Seda enam , et kompositsioon võimaldab lüürilise ja koomilise , realistliku ja romantilise vaheldumist , annab raamatule omapärase rütmi . Tänapäeva lugeja maitsele võivad tunduda võõrastavad romantilise stiili laenud , nagu isikustatud proua mure , proua päikene jt. , kuid need olid omased nn. uusromantilisele kirjandusele , eriti Selma Lagerlöfi teostele “ Ühe mõisa lugu ” , “ Gösta Berlingi saaga ” ( “ hea proua muusika ” ) , “ Portugali keiser ” . Romaani tööpaatosel on side S. Lagerlöfi deviisiga , kreedoga labor vincit omnia . H. Sudermanni arenguromaani pealkiri on “ Frau Sorge ” ( “ Proua Mure ” ) , mille tõlge ilmus “ Olevikus ” ja mida lugesid ka Valgemäe noored . Ka Oskar Luts andis ühele naisele nimeks Olga Nukrus . O. Urgart kriipsutab alla karakterite erandlikkust “ kuni kuriooslikkuseni ” , mistõttu neil ei olevat tähendust oma ajale . Romantilist kirjandust kannavadki erandlikud , mitte tüüpilised karakterid . Romaanis kujutatud üldine demokratiseerumisprotsess oli ajale tunnuslik . Teed näitasidki eesrindlikud , erandlikud , oma ajast üle ja ees olevad inimesed . Rehbinderi loobumine patronaadiõigusest põhjustas tormi baltisaksa ajakirjanduses . Enamik kriitikuid peale O. Urgarti on lähtunud seisukohast , et balti aadliku ja taluneiust daamiks kujunenud eesti naise abielu oli võimatu . Sisuliselt on see võrdpilt , mis kujutab sotsiaalsete lõhede ületamise ja seisuste ühtesulamise võimalikkust ka ilma teravdatud klassivõitluseta , revolutsioonilise terrorita . Jaan Undusk näeb selles abielus utoopiat , mis on võrdväärne imemuinasjutuga . Muinasjuttki on romantiline žanr . Muinasjutulisust vähendab aga reaalajaloo käik , mesallianss on nüüdseks jõudnud kuningakotta . Wuolijoe teesiks on haridus , ühiskonna kultuuriprotsess kui reformide alus . Pealegi “ seiklus ja ime on intiimseimalt seotud inimese olemisega , tema armastuse ja igatsusega ” ( J. Talvet ) . Kahe inimese armastus on aga ime , ja imet inimeses tuleb austada , kuulutab Niskamäe Ilona . Kirjanduses on fiktsioon lubatud , ja seda H. Wuolijoki rakendabki . Tema eesmärk pole balti aadli ja eesti rahva vahekorra kujutamine nagu näiteks Juhan Liivi “ Varjus ” või Tammsaare romaanis “ Ma armastasin sakslast ” . Seisuste võrdsuse probleemi armastuse ja abielu kaudu , hariduse vahendusel on käsitlenud juba J. W. Jannsen jutus “ Voldemar ja Jüri ” , C. R. Jakobson ja Jakob Pärn , viimaseid mainib ka O. Kruus . Jannsen on nii demokraatlik , et laseb haritud eesti noormehel tühise ja virila parunipreili koguni hüljata . Enne Wuolijoe romaani olid käsitlenud balti aadliku ja eesti talunaise seksuaalsuhteid Eduard Vilde “ Musta mantliga mees ” ( selles küll eesti mees ja krahvipreili ) , “ Kui Anija mehed Tallinnas käisid ” , “ Prohvet Maltsvet ” , “ Mäeküla piimamees ” , “ Asunik Woltershausen ” , milles kujutatakse ka “ põlisvaenlase ” , balti aadliku allakäiku , samuti Aino Kalda novell “ Pulmad ” , ja Wuolijoki loomulikult tundis neid . Wuolijoe paruniproua Friderike von Rehbinder ongi Vilde laadis balti olude kriitik , tema Juliette Marchand , kellel on samuti euroopalik haridus , päritolu ning seltskondlik taust kohalikust erinev , “ kõrgem ” . Temast saabki Valgemäe Leeni esimesi õpetajaid ja kasvatajaid uues keskkonnas , ja alustatakse Shakespeare'ist . Renessansikirjaniku lopsakus ja värvikus tasakaalustab paruniproua arvates baltilik-keskaegset piiratust ja kitsarinnalisust . Shakespeare'i portree ripub Leeni toas rahvuskirjanike , nende “ rahvaässitajate ” piltide kõrval . Shakespeare'i “ Tõrksa taltsutus ” on ka romaani üks kirjanduslikke taustu , nagu seda on korduvalt rakendatud “ päris- ” ja ajaviitekirjanduses ning filmis . Wuolijoe vaimukus on selles , et taltsutatavaid on kaks , mees ja naine , mis lisab armastusintriigile pinget . Ka H. Visnapuu on tunnustanud romaani kõrget üldkultuurilist taset , sellesse süvenemata . Intertekstuaalset kõrvutust pole teostanud ka O. Kruus , kelle lugemus ei kattu H. Wuolijoe omaga . Jüri Talvet kirjutab : “ Enamasti jäädvustab romantiline kirjandus värvikalt olustikku , sisaldades ka selle kriitikat , kuid romantilised kangelased oma erandlikkuses tõusevad taustast kõrgemale ega samastu sellega lõpuni . Ka nende saatust juhib seetõttu rohkem müüt , seiklus ja juhus kui neid ümbritsev tegelikkus - seda näeme veel XIX sajandi keskel nii Charlotte Bronté “ Jane Eyre'is ” kui ka Dickensi “ Oliver Twistis ” ( “ Cervantese romaaniteooria , Hispaania vaim ” . Tartu , <arv> , lk. <arv> ) . See kehtib täiel määral ka Wuolijoe romaani kohta . On ju tõepoolest juhus , et rahvuslike vaadetega , Jakobsoni üleskutsele vastavalt rahvariides ( must mulgi särk ja narmastega mustast siidist pearätik , linnariideid hakkab ta linnas kandma ) talunaine Valgemäe Leeni satub just Rehbinderi majja . Leeni on kadaklik-tõusikliku Augusti antipood . Kavatsuslikult on kirjanik loonud temast seisuseteadliku talupojatüübi , nagu üliõpilasest õpetaja H. Sudermanni “ Jaanitules ” , sest eesti kirjanduses sellist tüüpi polnud . Leeni suhted loodusega pole niivõrd loodusearmastus , nagu arvab Visnapuu , vaid looduslähedus , “ ürgnaiselikkus ” , ta isegi nimetab end universaalemaks - vennalastele , õetütrele , nende sõpradele . Leenis ühinevad maa- ja linnakultuuri viljad , Jaanist , kellest pidi saama Valgemäe peremees , saab aga linlane , kes ei taha maad . O. Kruusi hinnangul on romaan rämps , odav kitš , ta jagab H. Visnapuu halvustavat kõrvutust H. Courts-Mahleri “ Teise naisega ” ja üldse saksa ajaviitekirjandusega . Courts-Mahler ei pruugi olla vale , sest kuigi ajaviitekirjanik , pole ta kaugeltki sopakirjanik , ta romaanid on poeetilised ( romantilisedki ) ja pakuvad probleeme . Aadli demokratiseerumisprotsessi , mis kannab ühe teemana Wuolijoe romaani , kujutab mitmes teoses ka Courts-Mahler . “ Estonia ” publik mäletab veel viimast “ Krahv Louxemburgi ” lavastust , mille libretol on palju ühist Courts-Mahleri romaaniga “ Ebaabikaas ” . Laenud ajaviitekirjandusest kunsti ja vastupidi on üsna tavalised , nagu ajaviite ja kunsti kohavahetusedki . E. T. A. Hoffmanni “ Preili de Scoudery ” on tänapäeval pigem väärtkirjandus , A. Dumas-vanema romaanid ajaviitekirjandus . Lähim ajaviiteline Wuolijoe romaani paralleel oleks soome kirjandusest Hilja Valtoneni looming , eriti “ Asenaine ” . ( Ka Valtoneni “ tuhaleelises keedetud ” kangete tüdrukute humoristlikku eluvõitluse kujutust on Arno Oja osanud lugeda “ pisarlikuna ” , mis üllatas , nagu ka H. Wuolijoe “ sentimentaalsus ” ja “ melodramatism ” ) . Ka Valtoneni taustaks on “ Tõrksa taltsutus ” ja varasem naistekirjandus , eelistatult Jane Austeni romaanid , kuid ka Courts-Mahler . Nähtavasti pole H. Visnapuu ja O. Kruus paremaid naisteromaane kas lugenud või vaatavad neile nina kirtsutades alla nagu “ Udutaguste Leenilegi ” , vaevumata süvenema naisteprobleemidesse . A. Annist on romaani kaitsnud , ka osutab ta Leeni sugulusele Richardsoni tugevate kangelannadega . O. Urgart on esile tõstnud baltisaksa miljööd ja tõmmanud paralleeli Hermynia zur Mühleni mälestustega “ Ende und Anfang ” . Jack Rehbinderile on Leeni aga Sudermanni “ Jaanitule ” Heimchen , uhke ja armastav , kes pole odavalt “ saadaval ” , ei kanna oma tundeid taldrikul . Muide , halvaks naistekirjanduseks peab H. Wuolijoki Ingeborg Maria Sicki ja Berta Rucki romaane , mida loeb Niskamäe Martta , kui ta üldse loeb . Esimest sentimentaalsuse , teist labasevõitu pinnalisuse pärast . O. Kruus on H. Wuolijoe kooliaegade lektüüri hulgas maininud ( kirjaniku memuaaride põhjal ) küll Charlotte Bronté “ Jane Eyre'i ” , ei ole aga paralleeli märganud . Ometi on puutepunktid ilmsed alates mesalliansist , aadlimehe ja kodanikusoost neiu armastusest ja abielust . Mõlemad kangelannad töötavad alluvatena oma armastatu majas ( võte , mida ühiskonna uuenemise ja muutunud ühiskondlike suhete kujutamisel on rakendanud paljud kirjanikud ) . Mõlemad võitlevad isikliku ( inimliku ) võrdsuse eest mehega , millega seostub väärikuseküsimus . Mõlemad on aga nõus loobuma konventsionaalsest abielust , kui see peaks osutuma paratamatuks ( lahutuse võimatus ) , olles valmis kandma ühiskonna hukkamõistu . Jane on nn. lunastava armastuse kandjaid ja ideaale maailmakirjanduses , temagi on “ teine naine ” , kes vabastab mehe esimese , pahelise naise ebakõlbelisest mõjust . Jumal karistab mister Rochesteri mitte ainult ta pattude , “ kõlvatu ” eluviisi pärast , vaid ka altarisakramendi rikkumise ( nurjunud ebaseaduslik laulatus ) ja ilmalike seaduste trotsimise eest : talle kui vaimuhaige naise mehele oli lahutus tõepoolest võimatu , kahenaisepidamine aga karistatav . Mõlemad , Edward Rochester ja Jack Rehbinder , on don Juani tüüpi mehed , kelle sarm peitub aga peamiselt vaimulaadis , mis köidab intellektuaalselt arenenud naist . Mõlemad on musikaalsed , laulavad ja saadavad end klaveril , mis lisab nende kuramaažile võlu . Rehbinder laulab Schuberti ja Schumanni armastuslaule , mis olid moes sajandialguse Tartu seltskonnas ja millest sai alguse Wuolijoe enese memuaaridest tuttav romanss saksa noormehega . Jane ja Rochester pole “ ilusad ” , klassikalise iluideaali ja romantilise kirjanduse mõistes . Leeni seevastu on kaunitar , kelle on vorminud kehaline töö , “ Ephesose Diana tolmulapi ja põllega ” , “ rooma naine ” , “ Austria Elisabethi õde ” , nagu hindavad balti naistetundjad , eluraskuste kiuste ka noorusvärske ja elurõõmus Hebe . Ainult ta käed kuuluvad tööaristokraadile , kannavad kirve ja sirbi arme . Ka Rehbinder on tore mees , pikk , sale ja kotkaninaga , suursugune ja rühikas . Mõlemad meeskangelased kahetsevad oma tühja jooksnud elu , mida ühele ei kompenseeri maavaldus , teisele meditsiiniline ja teaduslik karjäär . Rochester ei armasta Thornfieldi , Rehbinder Aruveret raskete mälestuste ja “ esivanemate needuse ” , kõlbeliselt kiiva elatud elu pärast . Mõlemad on tüdinenud tühistest naistest ja viljatutest armusuhetest ning seltskondlikust koketeriist . Rochesteri abielunaine on “ jälk deemon ” , paheline olend , kelle haiguski on ta enese ja mitme esivanemate põlve halva elu pärandus . Sophie von Rehbinder on küll vaimselt terve , ent temagi on lõbutsenud piiri pidamata , kurnanud oma niigi pärilikult nõrka tervist . Tema surma on Wuolijoki niisama põhjalikult motiveerinud kui Ch . Bronté Thornfieldi tulekahju . Valgemäe Leeni altruistlikule , õiglasele ja uhkele karakterile on raske üle astuda teise inimese elust nagu iseendastki , sellega on põhjendatav “ saatuse ” otsustav vahelesegamine . Leeni pole Niskamäe Ilona , kes põhimõttel “ mina tahan elada ” lükkab moraalsed konfliktid “ elu ” süüks . Seejuures on Ilona mõistagi uhke naine , kes ei sunni meest vastutusele nagu Leenigi . Wuolijoe ja Bronté romaanidel on ühist ka detailides . Ööd Rehbinderi aias , Leeni ja Rehbinderi lähenemise algus ning hilisem armastusavaldus meenutavad samalaadseid stseene “ Jane Eyre'is ” , selle vahega , et Wuolijoel õitsevad lilled ja valmivad viljad rohkem looduse kalendri järgi . Bronté on kuhjanud kokku kogu ilu ja armastuse romantilis-sümboolse atribuutika , nii õitsevad tal pojengid ja laulab ööbik juulikuus . Mõlemad kangelannad saavad moraalse hoiatuse , Jane majapidajalt , Leeni proua von Rehbinderilt . Jane'i pruudiloori käristab lõhki deemonlik fuuria , Leeni nooruses nurjunud pulmapeo eel rebib selle kogemata katki õmbleja , mis muidugi tähendab õnnetust , pulmi ei tule . Wuolijoki on leidnud keskkonnaeheda detaili : Leeni suguvõsa tunnistab õigeks pulmapeo ruineerimise , ei andesta aga kalli valge siidkleidi määrimist metsas samblal nuttes . Nagu Rochesteri teenijad , on ka Wuolijoe Mari ja Peeter koomiline paar , kelle suhtumine , kommentaarid ja hinnangud härrasrahva tegudele ja elule mitmekesistavad kujutust , on moraalipeegliks . Jane'i varalise sõltumatuse tagab ta onu , Leenile Friderike von Rehbinderi pärandus . Aino Kallas on päevikusse märkinud pärast “ Jane Eyre'i ” lugemist , et Ch . Brontél puudub seksuaalkogemus . Tema lühike abielu teostuski pärast romaani ilmumist , enne kirjaniku surma . Romaanis kujutatud emotsionaalne ja intellektuaalne intriig on aga köitev , moe ja maitse muutustele vaatamata on see loetav ning selle poole on korduvalt pöördunud film . Wuolijoe armastusintriigi pingestab erootiline kirg , mis annab isiksuse- ja moraaliprobleemidele veetleva tausta ning poeesia . Nõustuda võib O. Urgartiga , et repliikide suurem individualiseeritus oleks lisanud ja teravdanud espriid . Rakendatud on maailmakirjanduse tuntud võtteid , vastandatud on don Juan ja neitsilik naine , kiusaja ja nunn , vilunud naistekütt ja kogemusteta vanatüdruk . Mehe ja naise olemuslikku espriid ning sellele rajatud karakterite võitlust meenutab maailmakirjandusest peale Shakespeare'i kõige lähemana vist küll B. Shaw “ Inimene ja üliinimene ” . Duell kahe inimese vahel õpetab teineteist tundma ja armastama , armastusel on arenguruumi ja see kujuneb kindlaks . Mis puutub vanatüdruku teemasse , siis romaan ongi kirjutatud üksiku naise kaitseks , poleemiliselt . A. Adson iseloomustab näidendis “ Lauluisa ja Kirjaneitsi ” preili Nicopensiust : “ tüübiline vanatüdruk , eksalteeritud , kade ja loll ” . S. Zweig on juhtinud tähelepanu , et vanatüdruk oli ühiskondlik peksupoiss , kelle kulul tehtav pila ja mõnitamine juhtis tähelepanu kõrvale olulisematelt küsimustelt . Nõukogude ajal oli selline peksupoiss joodik . Wuolijoe kontseptsioon on , et ka üksik naine on naiselik naine ja et naise emalikkus ei olene üksnes sünnituste arvust . Viimast seika rõhutab ka Niskamäe Martta , kellel on mitu last , kellest aga kunagi ei saa head ema . Iseseisev naine tuleb toime ka üksi , tema elu eesmärk ei ole ainult abielu . Seejuures võib ka üksindus olla valik , mitte sundvalik , ja üksik naine polegi alati inetu , kade ega loll . Rehbinderite pärusmõis toob meelde taas Jane Austeni romaanid . Hingesugulust on ka romaani “ Uhkus ja eelarvamus ” kangelannal Elizabethil ja Leenil . Mõlemad on vaimukad , terava keelega , palju lugenud ja arukad , mõlemad on “ madalat ” päritolu . Wuolijoe kergelt groteskne satiir meenutab samuti Austenit . Lähedane on ka kummagi meeskangelase hinnang tulevasele abikaasale : Elizabeth pole “ küllalt ilus , et teda tantsima võtta ” ja Rehbinderi arvates on Leenil “ iga küllalt , et mitte ohtlikuks saada ” , pealegi on ta “ monumentaalne ” talunaine . Leeni ise nöökab Rehbinderit maailmakuulsa kurva kuju rüütli ja tema taluneiust südamedaamiga . Oli ju Leeni perekonnas nagu tema ajaski palju donkihhotlust . Kuid Leeni vaimule vastab kindlasti ka romaanis esitatud naise kaitse : naine ei ela üksnes mehe jaoks , vaid ka iseendale , temalgi on valikuõigus . Wuolijoe romaanil on mõndagi ühist ka B. Shaw “ Pygmalioniga ” . Friderike von Rehbinderil ja leedi Higginsil on ühine vaimulaad , mõlemad on targad naised ja õhutavad naise õiguste ning väärikuse kaitset . Valgemäe August vihjab jämedalt Leeni perspektiivile Rehbinderi majas armukesena , mis tagaks hea sissetuleku , nagu kõlab ka isa Doolittle'i “ moraalifilosoofia ” . Kui mehelikult iseteadlik professor Higgins on veendunud , et Eliza on üksnes tema teene ja looming , unustades neiu enese tahte , visaduse , andekuse ja töö , siis professor Rehbinder peab sellest lugu , imetleb ja aitab kaasa Leeni abituuriumile . Kuid nagu Higgins , nii ka Rehbinder armub tõsiselt alles siis , kui mõistab , et võib oma naiskaaslase kaotada . Eliza saab vabaks , sest omandanud uue keele , saab ta ka uue hinge , kultuursuse ja vaimulaadi . Ta võib õpetada foneetikat ja olla sõltumatu mitte ainult Higginsist , teda ei seo enam lillekäru ega isegi mitte kunagine unistus lillepoest , tema tee viib edasi , mitte tagasi tänavale . Leeni omandab küpsustunnistusega esmakordselt vaba valiku võimaluse : nüüd oleneb temast , kas ta läheb tagasi Rehbinderi majja või mitte , tallegi avab tunnistus uusi perspektiive , teisi eluvõimalusi kui “ kompromiteerida ” üksikuid mehi nende majapidajana . Rehbinderi sunnib see tegutsema , ta astub samme abielulahutuse taotlemiseks , mis tähendab aga võitlust , läbimurdmist väga paljudest ühiskondlikest takistustest ja eelarvamustest . Nüüd nõuab tema , et Leeni oleks talle selles võitluses toeks . Naise emantsipatsioon ei ole ainult naiste asi ega naise võitlus mehe vastu , on Wuolijoe seisukoht , sest võidavad mõlemad sugupooled ja ühiskond tervikuna . Leeni vabaks saamine tähendab vabanemist mitte niivõrd sotsiaalsest alaväärsusest kui “ emaemade ” pärisorja- ning orjatarimentaliteedist , ehkki ta ainsa võimaliku “ orjusena ” tunnistab armastust mehe vastu . L. Tolstoi , kes ei pooldanud naise tööd väljaspool kodu ega tunnustanud sugupoolte absoluutset “ võrdsust ” , seda juba soorollide tõttu , esitab oma kuulsas “ Kreutzeri sonaadis ” sama põhimõtte , et naist tuleb tunnustada inimesena , mitte vaadata ta kehale kui naudinguvahendile ; et elu muuta , tuleb muuta vaadet ja suhtumist naisesse . Tolstoi kui tõekuulutaja , kes julgeb seista oma tõdede eest , on Wuolijoe romaanis üks suuri ideaale , nagu see <arv>. aasta eelsel Venemaal oligi . Wuolijoki nõuab , et mitte ainult naine poleks mehe , vaid ka mees naise kaaslane , seda eriti “ Udutaguste Leenis ” ja “ Koidulas ” . Wuolijoe emantsipeeritud naine jääb naiseks , väitis ju avalik arvamus ja eelarvamus kaua , et ta “ mehestub ” . Paljud naised rõhutasidki oma käitumises ja rõivastuses mehelikke jooni , õrritamaks seltskonda . Emantsipeeritud naisel nagu Leeni on “ raske ” olla naine seetõttu , et temalt nõutakse rohkem kui senine käsitus naisest eeldas - töös , kombekuses , mentaliteedis . Sophie v. Rehbinder tembeldab Leeni kui õppimisele pühendunud naise feministiks , kes tema arusaamale vastavalt on naised , kes ei taha olla naised . Selles peitub kirjaniku iroonia “ Koidula ” arvustuslikule retseptsioonile , mille diktor Kirschenberg sõnastaski : “ Naine , kes ei tahtnud olla naine ” . Leeni tahab olla naine , et olla armastatud , armastada ja saada emaks . H. Visnapuu on küll ironiseerinud , et Leenist saab kotkaninaga parunipoegade ilmalekandja , milles ta näeb rahvuslikku kaotust , mitte naiselikku triumfi ( algselt oli romaani pealkiri “ Naine , kes võidab ” ) . Leeni abieluevangeelium kõlab : abielu on vabade inimeste uhke liit uute vabade inimeste loomiseks . Seejuures on see tingimusteta armastusabielu , mille pühadust sümboliseerib Piibel , Ülemlaul . ( Selma Lagerlöfi Löwensköldide triloogias apostel Pauluse kirjast korintlastele tuntud “ Armastuse ülemlaul ” , mida kasutati laulatustekstina , nagu tsiteerib ka Mats Traat romaanis “ Peremees võtab naise ” ) . Eelmistes kultuurisituatsioonides oli majandus- või seisuslik abielu niisama eetiline kui armastusabielugi . O. Kruus on Leenile ette heitnud , et ta “ ootab ” seaduslikku abielu . Selle võinuks ta sõlmida ka Rehbinderita , sest teda kosib “ krooniliselt ” temasse armunud professor Viereck , hea ja armas inimene ka Leeni silmis . Kuid Vierecki “ hing lonkab ” , ütleb Sophie Rehbinder , tal puudub emotsionaalne mitmekülgsus ja vaimne nõtkus , mis on omased Rehbinderile . Isegi veidrik Wissen-Sie annab mõista , et ta tahaks oma nimega Leenit laimu eest kaitsta . Rehbindergi heidab Leenile ette , et tema kui naise hind on “ liiga ” kõrge : laulatussõrmus , nimi ja tiitel . Viimasest Leeni loobub nagu perekonnaehetestki ( need lükkas tagasi ka Jane Eyre ) , sundides sellest lahti ütlema ka Rehbinderi . Leeni kõlbeline puhtus on ta sisesund , mitte silmakirjalikkus , kombetäitmine , veel vähem arvestus-kavalus , et panna meest kosima ( sellega tuli toime Sophie v. Rehbinder , keda selleks kasvatatigi , et mehe kulul elada ) , ka mitte lihtsalt põhimõte või printsiip “ moraal on kõrgem kui armastus ” , mida Jane Eyre'ile on ülekohtuselt ette heitnud mõistmatud meeskriitikud . O. Kruus on ironiseerinud ka Leeni “ ärateenitud ” abielu üle . Et see on armastusabielu , siis armastus vist tulebki ära teenida , ei piisa üksnes erootilisest tõmbest “ esimesest silmapilgust ” . Leeni teenib selle ära oma “ teistsuguse ” karakteriga kui Rehbinderile seni tuntud naised . Leeni ei püüa meeldida ega meelitada , ei koketeeri , julgeb vastu hakata , isegi noomida ( pealegi vaimukalt , Piibliga , Kogujat tsiteerides ! ) , kuid ta on ka mõistev seltsiline , hea sõber , oskab luua hubase kodu , köidab meest oma ilusa emotsionaalsuse ja särava intellektiga . Kuid ka Rehbinder peab ära teenima Leeni armastuse , teda ei võideta puhtmeeleliselt , suudlustega , magamistuppa purjus päi sisse tungides põhjendusega , et ollakse ju mees . Et Leenit võita , peab ta muutma nii harjumusi kui ka tõekspidamisi , ületama eelarvamusi ja seltskondlikku halvakspanu . O. Kruus on ironiseerinud ka Leeni ja Juuraku Hulda “ enesetäiendamise ” üle , tema arvates toimub see “ abielu ärateenimise ” eesmärgil . Kuid nii Leeni kui ka Hulda teevad seda enese pärast , selleks kohustab neid eelkõige intelligentsus , huvi , Huldat ka teadlik sotsiaalne trots , sest härrad mõistsid ta ju uulitsale kui liigse “ sotsiaalse probleemi ” . Õhtumaade kultuur on rajatud naise keeldumisele , seetõttu on moraaliküsimused naisele alati olnud olulised ja rasked kanda , sest nendega seostuvad au ja väärikuse mõisted . Romaanis kajastuvad sajandialguse Tartu kõlblusküsimused , mille kõlapind oli laiem kui lihtsalt “ Tõnissoni aegunud saksa moraal ” , nagu arvab O. Kruus . Wuolijoki rõhutabki romaanis , et see polnud balti kõlbluse järeletegemine . Hiljuti avas kõlbluseküsimuse poliitilise sisu Ea Jansen . Sellele juhib tähelepanu ka Wuolijoki : eesti seltskonnale oli kõlblus tegevusjuhend , et kaitsta ennast vastaste rünnakute eest , et mitte kahjustada eesti kultuuri loomise ja uuendamise protsessi . Auküsimus oli hell , duellid , ehkki keelatud , toimusid sellest hoolimata . Jaani “ duell ” tädi Leeni pärast saksa koolipoistest mõnitajatega avab kõlbelise naiseideaali kultuuriloolise väärtuse . Vihjamisi puudutab Wuolijoki ka omaaegset poleemikat kõlblusküsimustes , millel oli alust niipalju , et noorte neidude “ hingeaugud ” tekkisid sageli suhetes vastassugupoolega . Nagu poleemikas ikka , pakuti paljus üle ja elu on ka paljusid toonaseid moraalinorme korrigeerinud . Ent ka sajandi lõpul ja uue algul räägime põhjendatult eetikakriisist , midagi on meiegi elus vajaka . Seda enam , et kommerts pakub seksi ilma armastuseta , sest see toob raha sisse - uudishimu ja lõbujanu kõditamine on alati tasuv . Meestele heidab Wuolijoki ette minnalaskmist , vähest sotsiaalset vastutustunnet , raskuste lükkamist naiste õlgadele . Rehbinderid nagu Niskamäe mehedki on põgenenud viina , naiste ja kaardimängu juurde , mänginud maha pärusmõisaid ja linnamaju , kurnanud välja talupojad ja mõisatöölised , lõpetades sageli elust põgenemisega , kuuli pähekihutamisega . Ka Rehbinderi meeskolleegid heidavad talle ette , et kergem on vabadust osta kui nõuda , mida ta isegi möönab . Doktor Rehbinder , nagu Niskamäe mehedki , täidab aga oma kohustusi töös ja teaduses korrektselt , andes voli ainult oma “ tujudele ” , on “ kuri ” . Kuid Wuolijoki ei vabasta vastutusest ka naist . Friderike von Rehbinderile heidab kirjanik ette , et ta on jätnud palju tegemata , mis ta oleks võinud ja pidanud tegema , eelkõige mõisatööliste elu parandamisel . Sophie von Rehbinder on end tegelikest elumuredest hoopis vabastanud , lihtsustades neid anekdootliku äärmuseni : lahutust ei ole vaja , sest mees peab teda nagunii üleval pidama , talupojad on kõikjal mustad , sest nad ei oskagi inimeseviisi elada , mõisamaade võõrandamine on nihilism , raha tuleb võtta pangast või küsida rikastelt sugulastelt . Kuid tema Peterburi õukonnas ja välismaa lõbustusasutustes lihvitud luksusjanus on palju head maitset , ta “ laias joones ” heldust ja kaastunnet , ta inimestetundmises häid tähelepanekuid , ta suurilmalikus trotsis võimet argitasandist kõrgemale tõusta ja madalat , väiklast kitsarinnalisust pareerida , tal on ka ilusat taktitunnet kas või Leeni vastu . Ta pole kaugeltki ainult karikatuur , nagu heitsid ette eesti kriitikud , ka mitte sotsialistlik skeem Bebeli vaimus , nagu on Wuolijoe mõnele naisetüübile ( Hilda Harmaalahti ) omistanud soome kriitikud . Pigem on see ikka elulistele tähelepanekutele tuginev portree , kõigis kultuurides on ju naist kujutatud madonnana või hoorana . <arv> Sajandivahetuse ühiskondlik emantsipatsioon oli suunatud seisuslike vaheseinte vastu , nende kaotamisele demokraatlike rahvakihtide huvides . Seda nõudsid juba ärkamisaja tegelased , sest Baltimaades seostus nendega rahvuslik rõhumine . Leeni ja Rehbinderi seisuslikke pingeid markeerib H. Sudermanni “ Jaanituli ” . Friderike von Rehbinder loeb ja suunab ka oma poja ning Leeni lugema Th . H. Panteniuse romaani “ Die von Kelles ” , milles on Liivi sõja taustal ennustatud balti aadliseisuse loojangut . Wuolijoe romaani “ muinasjutulisust ” see vähendab : elu läks Barbara ja Bonniuse , Leeni ja Rehbinderi teed . Panteniuse allusioone on teisigi . Küpsustunnistuse saanud , tajub Leeni , et alles nüüd on ta üksi ja vaba . Panteniuse sellenimeline romaan “ Allein und frei ” kujutabki aadlitraditsioonide langust Baltikumis . Leeni enese uhkuse ja armastuse konflikti taustaks on Hamsuni “ Victoria ” , mille ta kingib Rehbinderile jõuluks , et panna meest ennast mõistma . Ka Leeni tunnetab , et armastuse tee käib üle vere ja lillede nagu Victorial . Et naine ( tütarlaps ) ei tohi oma tundeid avaldada “ otse ” nagu mees , on ka Doris Kareva luule üks motiive . Individuaalse ja sotsiaalse vabaduse ideid toovad Rehbinderite majja ja teadvusse Nietzsche , Ibsen , Bjørnson , Brandes , Strindberg . H. Visnapuu on sedagi pidanud “ ebausutavaks ” , ent H. Wuolijoki tundis balti haritlaskodusid oma kooliajast ja teda võib usaldada . Romaani kultuuriline taust on tõepoolest väga rikas . Leeni metamorfoosi taustaks on ka Ovidius , mitte ainult Pygmalioni müüt . Saksa kirjandust esindavad mõistagi Goethe ja Heine , rääkimata juba Baltikumis populaarsest Schillerist , kelle kõrgromantiline vabadusepaatos , mõttevabaduse nõudmine sütitab õppivat noorsugu . Oli ju ka Gustav Suitsu hüüdnimi “ unser Schiller ” ta koolipoisipäevil . Ajastu ühiskondlikku mõtet toidavad ja revolutsioonilisi meeleolusid õhutavad sotsialistlikud autorid Bebel , Marx ja Lassalle , samuti Nekrassov ja Gorki , tema kuulus “ Tormilind ” . Romaani peamisi võlusid ongi sajandialguse Tartu rahvusliku ja kultuurimiljöö kujutus . Romaani armastusintriigi pingestab rahvuslik taust nagu sotsiaalnegi , tõstatades probleeme , mis tulenevad sajanditepikkustest individuaalsetest ja poliitilistest eelarvamustest . Lõbu on jälgida “ marusakslase ” ja eesti “ natsionalisti ” kokkupõrkeid . Poleemikas Marie von Ungerni ja temataolistega pakub Leeni mõndagi üle , mõndagi lihtsustab , ent see käib asja juurde , pole ta ju ajakirjanik või ametlik agitaator . Usutavuse tagab aja ja olude hea tundmine , ajalooline tagapõhi on ehtne . Leeni emantsipatsioon toimub rahva vaimse vabanemise uue etapi taustal kui võrrelda ärkamisajaga . Oli ju tollalgi aktuaalne ühiskondlik programm haritud seisuse kasvatamine , võõrastav on näiteks lugeda , et Jannsen või teised tollased tegelased haridust “ ületähtsustasid ” . Elu oli mõneti demokraatlikum kui praeguses demokraatlikus ühiskonnas usutakse , ka Wuolijoki rõhutab , et haridus kultiveeris , andis uudse maailmapildi siis , kui pidi endiselt adra taga käima , kui polnudki tulusaid ametikohti . Ta ise on seda samuti kogenud , sest talle kui folkloristile ei avanenud mingeid perspektiive oma erialal . Ka doktorikraadiga Oskar Kallas oli kaua keelteõpetaja . Wuolijoe romaanis , nagu ka “ Tõe ja õiguse ” II köites , kajastub <arv>. aasta revolutsiooni eelse Venemaa demokraatlike rahvakihtide haridusjanu . Nagu Wuolijoki rõhutab , õppisid tollastes kroonugümnaasiumides ja reaalkoolides ning Treffneri juures tulevased vabariigi valitsejad , samuti kultuuriintelligents . Wuolijoe romantiline paatos annab rahvuslikule hariduslikule ning kultuurilisele tõusule köitvalt mõtestatud , poeetilise väärtustatuse ( peatükis “ Tee tööd ! ” ) . Kultuuri omandamine ja kultuuri loomine on ühiskondlik ülesanne , mille tähtsust pole võimalik ülehinnata . Selles tõusus on kirjanik näinud rahva ühist tööpanust , kõigi sotsiaalsete kihtide osavõttu , nagu kinnitab mõtisklus talusulaste ja -teenijate rollist lastele kooliraha teenimisel . See on ühtlasi vastuväide äärmussotsialistidele , kes kõnelesid üksnes peremeeste kaukatäitmisest . Esialgu tuli lahendada aga elementaarsed ülesanded , nagu emakeeletundide taotlemine . Romaani köitvaid lehekülgi ongi “ nooreestiliku ” koolinoorsoo kujutamine , on see ju kirjanikule autobiograafiline . H. Visnapuu on siingi nõudnud ranget realismi , osutades , et enne Vene-Jaapani sõda polnud luuletust “ Las kasvame , me tõusev sugu ” . Vaimsus oli aga olemas , ja ehk ka luuletus , mis trükis ilmus hiljem . Allusiooni valgele käele , mis luuletajale und ei anna , pole kriitik õnneks märganud . Nagu ka mitte allusiooni luuletusele “ Noored sepad ” . Wuolijoki kujutab , kuidas ärklitubades ja katusekambrites , viletsate laualampide valgusel ( aga haridus on valgus ) taoti relvi elu ja maailma mõistmiseks ning võitmiseks , et minna sõtta nende rahvakihtide vastu , kelle privileegiks oli haridus olnud sajandeid . Uue rahvusliku kultuuri nurgakiviks on maailmakultuuri taust ning ärkamisaeg , millega eesti koolinoorsugu tutvus omal käel ja kodude toetusel ( isa Jüri lauluklade Jaani ja Juta maailmapildi kujundajana ) , ka pärimuste kaudu . Leeni jutustab Jaanile , kuidas Valgemäe ätt käis C. R. Jakobsoni matustel . Wuolijoe käsitlus pole kitsalt rahvuslik ( = natsionalistlik ) , vaid ülddemokraatlik . Kujutatud on baltisaksa ringkondade vastupanu venestussurvele ja vene üliõpilaste revolutsioneerivat tegevust sajandialguse Tartus . Rahvuslik taust oli aga põhjuseks , miks romaani peeti ohtlikuks ka uuel venestusajal , nõukogude perioodil . Erifondis see küll ei olnud , kuid seda ei laenutatud meelsasti ettekäändel , et raamat on rariteetne , vähemalt öeldi nõnda Kirjandusmuuseumi Arhiivraamatukogus . Uustrükke mõistagi ei ilmunud ja kirjandusloos sai see O. Kruusilt eitava hinnangu , millele ta on ustavaks jäänud ka muutunud ajas . Romaanis kujutatud rahvuslikest üritustest on meeldejäävad Eesti Üliõpilaste Seltsi maja ehitamine ja avamine , rahvaluule suurkogumine , “ Oleviku ” ja “ Postimehe ” ühiskondlik roll , karskus- ja põllumeesteseltside , nende “ mässupesade ” tegevus , patronaadiõiguse küsimus , koolilaste peod “ Taaras ” ja “ Karskuse Sõbras ” ning neile järgnenud repressioon . Tegelastest on mainitud Ado Grenzsteini ja tema lahkumist , Hugo Treffnerit , kujutatud Jaan Tõnissoni , Villem Reimanit ja Heinrich Koppelit . O. Urgart on küllalt naiivselt arvanud , lähtudes armastusromaanist , et Tõnissoni ja tema tegevuse kujutamine pole sugugi vajalik ! Romaani olulisi probleeme pole ainult kultuuri loomine , milleks peale haritlaste oli tarvis ka rahvusliku omavalitsuse toetust . Leeni ja Rehbinderi üks tüliküsimusi ongi , kas linnavalitsus peab kuuluma eestlastele , neile vürtspoodnikele , või sakslastele , kes on baltikumi poliitilise kultuuri kandjad . Leeni ellu tuleb Aruvere rüütlimõis , millel on nii sotsiaalne kui ka kultuurilooline funktsioon . Leeni ei püüa mitte ainult moonakate elujärge parandada , vaid astub välja elulaadi ühekülgse linnastumise vastu . Noored lahkuvad Aruverest koolidesse ja vabrikutesse , kodupaik jääb tühjaks . Suurlinnades ( Pariisis ) tunneb Leeni kaasa lastele , kelle eesmärk on olla ainult puhas ja ilus , kes kunagi ei puutu vahetult kokku loodusega , mille tulemuseks on elutunnetuse ühekülgsus , kannatab ka fantaasia . Mõis kui kultuurinähtus võimaldas maa- ja linnakultuuri ühendamist , mitte erinevuste kaotamist maa ja linna vahelt linnakultuuri elementide suurendamisega ja maaelu arvelt , nagu see on toimunud nõukogude sotsialismis . Leeni eesmärk on selle kultuuri hoidmine ja sellest osasaamise võimaldamine paljudele . Sama probleemi käsitleb näidend “ Justiina ” , mille kangelanna on päästnud kodusõja päevil Harmaalahe mõisa rüüstamisest ja hävitamisest , põhjendades , et see on rahva vara . Mõisakultuuri kaitseks astusid välja paljud erineva sotsiaalse taustaga kirjanikud , Wuolijoki pole erand . Balzac ja d'Annunzio protesteerisid utilitaarse kultuuri vastu , kaitsesid ilu , S. Lagerlöf selle ilu loomisse investeeritud tööd , Stefan Žeromski pidas vajalikuks säilitada hooned ja majandus rahvale kui mitte teisiti , siis sotsialistliku artelli ( kommuuni ) põhimõttel . A. Annist on avaldanud kahtlust , kas Leeni “ nii ruttu ” suutis mõisa korda teha . Kuid Leeni alles alustab , tema teene on röövmajandamise peatamine , ebaausa mõisarentniku minemakihutamine , korrastus- ja ehitustööde algatamine , kooli avamine . Niisama oluline kultuuripärandi hoidmise küsimus avaldub religioonis . Isakodu mõjul , kus eitav hoiak oli võetud härraskiriku vastu , samuti ajavaimu mõjul on Leeni lahti öelnud mitte ainult dogmaatikast , vaid loobunud ka armulauast . Kuid nii usus kui ka kristlikus kultuuris sisalduvat eetikat ja humaansusesõnumit ta tunnustab , kristliku kultuuri ilu kaasa arvatud . Ta kuulab Tartu kirikute kelli , käib jõulujumalateenistusel , imetleb Sixtuse Madonnat , keda ümbritsevad inglid olid jõudnud jõulukaunistustena ka eesti talutarre . Maarja , kes kannab oma süles inimkonna tulevikku , Mater Dolorosa ja Mater Misericordia , pealegi Virgo Virginum , on Leeni enese olemuse , ta pühendunud elu alter ego , maailmaparandamise sümbol ja mõõdupuu . Ka Leeni deviis on aidata , nagu on usklikke abianujaid aidanud Neitsi Maarja . Kui polegi muid vahendeid kui naiselikud nõel ja niit , vesi ja seep , siis ka see on juba abi , rääkimata rahalistest toetustest , haigepõetamisest , hingehaavade ravitsemisest . Altruismgi on kristlik sõnum , ja altruismil põhineb Leeni elu . Kirik kui kultuuriorganisatsioon ja südametunnistuse asjade hooldaja ning vahendaja pälvib Leeni poolehoidu , ta toetab mitte ainult Jakobsoni , vaid ka Hurda programmi . Seepärast mõjutabki ta Rehbinderit loobuma patronaadiõigusest , et kogudus saaks valida eesti soost õpetaja , kellel on juba keeleliselt paremad võimalused rahva mõjutamiseks . Rehbinder on esimene aadlik , kes loobumiskirjale alla kirjutab , nagu Tolstoi tegelastest Andrei Bolkonski kaotas oma mõisates pärisorjuse enne vastava seaduse tulekut . Niisugune on ka Muumäe Akusti , kes lahendab oma popside maaküsimuse enne popsiseadust . Elu viivad edasi ja reforme teostavad inimesed , mitte ainult ühiskonna majanduslikud arenguseadused , on Wuolijoe seisukoht . Wuolijoe kui kirjaniku tugevus ongi selles , et ta kujutab ideid ja inimesi sünteesis . Leeni on eesti kirjanduse vaimsemaid naisi , ta kultuuripüüd on lähedane kirjanikule enesele . Just sellest jäi vajaka <arv>. aastate olmekirjanduseks ristitud eesti naistekirjanduses , mis pisendas ka õigesti tõstatatud probleemide väärtust . Kriitika sõdis küll ausalt öeldes viletsa olme kaitseks , mitte viletsa kirjanduse vastu , kuid ka kirjanduses oli vajakajäämisi , ja suuri . Haritud naine kurtis kääre võimete ja võimaluste vahel , kuid seejuures ei mänginud haritus kuigi olulist rolli . On kaheldud Leeni võimes töö kõrvalt abituuriumi sooritada . Tänapäevased kursuste , kaugõppe jm. süsteemid on muutnud töö kõrvalt toimuva eneseharimise igapäevaseks nähtuseks . Kaitstakse teaduslikke kraadegi töö kõrvalt . Oleneb naise andekusest , ta mehe ja pere toetusest , ta isiklikust vastutusest , millisel tasemel saavutatakse lõpptulemus , on see haritus või haridust tõendav paber . Peale hariduse- ja kultuurijanu on Leenil muudki ühist kirjaniku enesega , ka välisportrees . Leenil on rasked ruuged patsid ja sinised silmad nagu koolitüdruk ( H ) ella Murrikul , ainult ta nägu on kitsas ja peen , aristokraatlik , mitte lapselikult pehme ja ümar . Kooliaegade Hella Murrikut ja ta õdesid meenutab ka Leeni õetütar Juta . Üks kirjaniku õdedest kasvatas tahtejõudu , vaikides kaks kuud nagu romaanis kujutatud mustajuukseline Grete . Romaan on pühendatud kirjaniku emale ja sugulastele , kolmele Viljandimaa perenaisele . Ka niisugune väike detail on autobiograafiline , et preili Leeni oskab püssi puhastada : seda oskas ka Marlebäcki mõisaproua , kes kuulus jahiseltskonda . Autobiograafiline on mälestus Sarasate kontserdist ja solvavast suhtumisest , millega kuulus kunstnik kohtles valgepõllelisi koolitüdrukuid , pidades neid teenijateks ja kõditades lõua alt . Siit ka Valgemäe Leeni , Juuraku Hulda ja paljude teiste Wuolijoe kangelannade protest töötava , “ madalast ” seisusest naise kaitseks . On ju ka Rehbinderi metressid “ blondid haigehoidjad ” , mitte ta oma ringkonna naised , keda kaitsesid kodud , kasvatus ja seltskondlikud tavad . Autobiograafiline elamus on ka Leeni välismaalt kojutulek , õnnetunne , et ollakse taas oma keele , inimeste , maastike keskkonnas . Tuttav tunne kõigile , kes on kauemat aega kaugel olnud . Isegi ülikoolis igavalt ja tüütult käsitletud Gottfried Kelleri romaan “ Roheline Heinrich ” saab kirjanikult müksu : doktor Rehbinder soovitab seda oma prouale unerohuks . Prototüüpidest võiks mainida veel Gustav Suitsu , kelle jooni on luuleandelises , sotsialistlike sümpaatiatega Jaanis , ja midagi Aleksander Keskkülale omast vaatab vastu “ haigutava ” , blaseerunut teeskleva , huvitav-olla-tahtva üliõpilase Mäesaare portrees . “ Elust võetud ” on veider , ent tark ja hea Wissen-Sie . Küllap on teisigi , keda võiks samastada tollaste seltskonnainimestega . Kellele armastusromaan põhimõtteliselt ei istu , võikski nautida Tartu-romaani . Sajandi alguse Tartus lõhnasid sirelid ja jasmiinid , Toomel ja Tähtvere väljal laulsid ööbikud , pühapäevahommikuti ja pühadel helisesid kirikukellad , talvisel lumel sädelesid briljandid ja õitsesid roosid . Mis saab olla niisuguse romantika vastu ? ! Romantiline on Rehbinderite linnamaja Toomel , kuhu viib kodutee mööda Vallikraavi tänavat . Toome varemete minevikuromantika on samuti pärit ärkamisajast . Sajandivahetuse ( <arv>-<arv> ) Tartu renessanssi juhib Jaan Tõnisson oma “ Postimehega ” . Romaani poeetikas rakendatud lillesümboolika oli samuti moes sajandivahetusel , seda esineb näiteks S. Undseti romaanides , nagu ka J. Galsworthy , A. H. Tammsaare jt loomingus . Leeni on valge lill , puhas ja karge , ent siiski mitte kevadine lõhnata lumikelluke , vaid jasmiin , südasuvine tähekujulise õie ja meeldiva aroomiga , nagu Katinka Rabe sümbolgi või J. Galsworthy “ Tumeda õie ” Sylvial . Rehbinderile meeldib , et ta pole uimastav , okkaline roos . Kuid armastuse sümboliks on mõistagi ka Leeni-romaanis roosid . Leeni armastuski puhkeb keset lund Tähtvere teel , nagu S. Undseti romaanis “ Kevad ” algab Rose ja Torkildi armastus jõululumesajus . Romaan lõpeb vaimuka puändiga : eri ringkondade esindajad kommenteerivad Leeni ja Rehbinderi abielu . Baltisaksa avalikkus muidugi boikoteerib Rehbinderit , kuid on ka mõistjaid ja toetajaid , mitte ainult meeste , vaid naistegi hulgas . Leeni polegi ainus erand omas ajas , paljud teadlaste abikaasad aitavad mehi nende uurimistöös . Romantiline vaimustus ilu , elu , isamaa ja kultuuri vastu kannab meeleolukust , muudab selle intensiivseks . Et need emotsioonid pole kuhugi kadunud , tõestas laulev revolutsioon . Romaani uustrükk oleks teretulnud , tasakaaluks skepsisele , künismile , massikultuuri pseudointernatsionaalsusele ja pseudoromantikale . Ilmub ju meil märksa halvemaid romaane , eriti tõlketeoste seas , mis käsitlevad naist ja armastust . Hoolikas ja oskuslik redigeerimine suudaks kõrvaldada keelelise vanamoodsuse , mida kriitikud põhjendatult ette heitsid . Tammsaare armastusromaanide kõrval võiks olla eesti kirjanduses ka üks ehedalt romantiline ja naiselik , teistel rahvastel on neid ju palju . Romaanil oli mõistagi side ka ilmumisaegse eesti ühiskonna ja selle kultuuriprobleemidega . Oli aktiivne omakultuuri loomise periood , hinnati ümber senist kultuuripärandit ja -suhteid , tõrjuti saksa kultuuri ja vaieldi usuõpetuse üle . Kriitika hoiaku tõttu see pool romaanist ametlikult maksvusele ei pääsenud . M. Sillaots on pahaks pannud baltisaksa kultuuri “ propageerimist ” ja eitab romaanis kujutatud armastussuhet naisõiguslikult positsioonilt : “ niisuguseid ” teoseid ei ole tarvis , ilmselt mõistis ta Leeni abiellumist tagasi mehe varju alla pöördumisena . Kuid just naised on olnud peamised mõistvad lugejad , hindavad romaani huvitavaks . <arv> Tiitlita parun , Aruvere mõis ja tagasi ostetud Valgemäe tulid Leeni ellu enne <arv>. aastat . Kuidas niisugune parun käituks <arv>. aasta revolutsiooni päevil , sellele pakub vastuse “ Põlev maa ” . Kriitikud on tahtnud näidendis näha poliitilist draamat , milleks “ ei sobi ” armastuslugu . Wuolijoe lähtepunkt on aga taas naine , mitte ainult poliitika . Heroiline aeg teeb vastalisest naisest ajastuomase kangelanna . On ju naised keerulistel aegadel ikka püüdnud oma mehi päästa , ehkki mõistagi esines ka reetmisi . Romantilise draamana näidend õigustab end. Draamat söandas kaitsta A. Annist vulgaarsotsioloogia ja sotsialistliku realismi kiuste , teda toetas Jaan Toomla . Näidendi algul on Linda intelligentne ja hea naine , ema ja perenaine , niisugune , nagu idealiseerib Peeter näidendis “ Talulapsed ” . Ta usub õiglusse ja kultuuriühiskonna seadustesse . Sunnitud välja astuma mehe kaitseks , saab temast ka mehe ideede eest võitleja . Näidendi taustaks on Mari ja Jaan Raamoti lugu . Poliitilisest aspektist on näidendis õigesti kujutatud maa- ja rahvusküsimus , loomulikult hukka mõistetud karistussalkade tegevus . Romantilise kirjanduse reeglite kohaselt on ka näidendis “ Põlev maa ” tegemist erandlike karakteritega , kellel ei puudu aga usutavus ja üldistusjõud . Kriitikud , eriti A. Adson ei olnud rahul mõisarentnikust revolutsionääri Ants Erastega . Tegemist on eesti haritlasega , keda reaktsiooniline aadel eriti umbusaldas . Ka A. Annist on kaitsnud Erastet , keda huvitab maaprobleemi lahendamine , sest miks peaks ta olema rentnik , kui ta võiks olla peremees . Kriitikud heitsid Erastele ette , et ta pole küllalt radikaalne , on nõudnud mõisamaade võõrandamist tasu eest . Tekstist jääb küll mulje , et see oli välja mõeldud hädakaitseks , et kergendada kohtulikku karistust . A. Annist on kaitsnud ka parun Nordheimi , liberaalse õpetlase , maadeuurija karakterit , kuigi peab põhjendamatuks Nordheimi ja Linda Eraste armastusintriigi . Kuid Linda kindlameelsus tõstab teda just esile kui romantilist kangelannat . Armastus kui humaanne tunne tasakaalustab julma aja vägivaldsust , sisendab usku inimesse , inimlikkusse ja õiglusse . Panteniuse Barbara ja Bonnius jäävad teineteisele ustavaks ajal , mil maa oli täis reetmist . Armastus oli vajalik ka Hemingwayle romaanis “ Kellele lüüakse hingekella ” . Parun Nordheim kui humaansete vaadetega , avara elutunnetusega õpetlane vabastab näidendi ka “ natsionalismist ” . Wuolijoki ei samasta reaktsiooniga kõiki sakslasi ega kogu balti aadlit . A. Annistiga võib nõustuda , et näidendi lõpupilt mõjub pisut vanamoelisena , ent seda võib tõlgendada kui retrot . “ Isamaa ilu hoieldes ” on mälestuslaul revolutsiooni ohvritele , nagu tõlgendab A. Annist , ent ka rahvuslik meeleavaldus nagu Eraste kõnegi . <arv>. aasta revolutsioon Eestis oli siiski kodanlik-rahvuslik-demokraatlik . Et seda <arv>. aastal püüti lavastada proletaarse , sotsialistliku revolutsiooni vaatepunktist , sellepärast see “ Vanemuises ” ebaõnnestuski ( lavastaja A. Lauter ) . Ülekohtune on süüdistus “ ilusas kitšis ” , millega tuli välja L. Tormis ühel teatrikonverentsil . Näidendit “ Koidula ” käsitleb O. Kruus kui ebaõnnestunud melodraamat , toetudes A. Adsoni kontseptsioonile Koidula abielust . Kuid see pole kirjanduslooline dokumentaaldraama , nagu H. Wuolijoki kinnitabki näidendi sissejuhatuses , armastuskirjas Koidulale . O. Kruus on selles pöördumises näinud sentimentaalsust , kuid see pole sentimentaalne , või on seda siis kogu Koidula ja tema aja romantism . A. Annist on õigesti mõistnud , et Wuolijoki kujutab rahvuslikku sümbolit , Koidulat , mitte ajaloolist proua Lydia Michelsoni . A. Annist rõhutab ka , et näidendi tegevus ja kontseptsioon vastavad Koidula luulesõnumile , eriti Kroonlinna perioodist . Seejuures pole näidend läbinisti fiktsioon , faktid pärinevad Koidula kirjavahetustest , Aino Kalda “ Tähelennust ” ( Koidula laulatuse tekst , tsitaat Ruti raamatust : sinu rahvas peab minu rahvas olema ) . Paradoks on selles , et ei Michelsonil ega Kroonlinna saksa seltskonnal pole juuri , Koidula seljataga on aga kodumaa ja rahvas . Tal on ka luuleanne , fantaasia , mis tõstab ta üle argimadaluse . Näidend on ibsenliku romantilise sümbolismi meetodi järgi komponeeritud , lähtekohaks naisemantsipatsiooni põhiteesid : naise tööd ei tohi alahinnata , mees peab olema naise kaaslane ka abielus nagu naine mehelegi , naisel on õigus avalikule tegevusele ja isiklikele sissetulekutele . Doktor Michelson nõuab Koidulalt ohvrit nagu Ibseni Brand oma Agneselt , luuletuste põletamine kui sümbol tähendab loovuse ohverdamist , et olla hea naine ja ema . Oli tõesti oma aja eelarvamus , et emantsipeeritud naine on halb ema . Sellega võitles juba Jane Austen , kes näitab , et “ ainult ema ” kasvatab sageli halvad , ärahellitatud lapsed . Tsitaadid Wuolijoelt toimisid hästi K. Süvalepa - A. Tommingase näidendis-lavastuses “ Emajõe ööbik ” , mis toetas just Wuolijoe legendi Koidulast kui isamaa kaitsepühakust . Luuletuste põletamise stseen omandas tõepoolest sümboli mõõtmed tuleriida ja kannatuste võrdpildina . Koidula tõuseb aga fööniksina tuhast , jääb Koidulaks ka haigena , surmale määratuna , kirgastub . Tegelikkuses hävis Koidula luuletuskogu käsikiri liigagara toatüdruku käe läbi , luuletaja taastas selle mälu järgi . Kas doktor Michelsoni karakter on läbinisti ebaõnnestunud , oleneb lavastusest ja näitlejast . A. Annist on temas näinud “ Talulaste ” Peetri hinge- ja vaimusugulast . Kirjanik ise on rõhutanud , et ta ei ole ega tohi olla türann , pigem keskpärane abielumees , kelle vaated naisele ja abielule juurduvad väga pikkades harjumuslikes eelarvamustes . Naine peab tema käsituses teenima kodu- , mitte luulemuusat . Ka ajalooline Eduard Michelson ei hoolinud talupojarahvaste ärkamisest , tema oli sellest seisusest end välja võidelnud . J. Semper pole märganud H. Ibseni Tundmatu paralleelis uut , tulevikufunktsiooni , nagu ka seda , et laste haigust kasutab doktor Michelson ettekäändena , et painutada ( murda ) naist oma põhimõtete järgi . Sirje Olesk on põhjendatult tõstatanud küsimuse , kas Koidula ikka tahtis olla nagu teised naised . Abielludes kindlasti tahtis olla hea abikaasa ja ema . Wuolijoe näidend on aga rajatud sellele , et ta on teistsugune kui teised naised , see on ta traagika , kuid ka jõud . Koidula kaudu mõtestab Wuolijoki ka emantsipatsiooni hinda : koormus mitmekordistub , loovuse ja pereelu sobitamine on raske , töö ei anna mahti enese säästmiseks . Oleks vist enneaegne rutata kinnitama , et nüüdseks on need probleemid lahendatud positiivselt , sest juba tööks ettevalmistamine nõuab aega ja energiat rohkemgi kui Koidula päevil . Nagu A. Kallas , nii ka H. Wuolijoki on kirjutanud Koidula karakterisse oma suure koduigatsuse , mis on tuttav Koidula luulest . A. Annisti käsitluses on “ Koidula ” tragöödia sugemetega isikudraama , mille lavastus omas ajas oli teatrisündmus . E. Nirgi kirjanduslugu vaatleb seda kui romantilist draamat . Et seda hiljem pole lavastatud , olenes kirjandusvälistest põhjustest , kindlasti ka sellest , et <arv>. keskel alustasid oma võidukäiku Niskamäe naised . Viljandi Teatristuudio mängis “ Koidulat ” <arv>. aastal , lavastus kanti üle ka televisioonis . Näidendis oli tehtud kärpeid ja mugandusi , esituslaad realistlik , Tundmatu oli samastatud Antti Almbergiga . Lavastus jäi näidendile alla , kuigi Koidula osatäitja oli tubli . Nõukogude ajal ei sobinud näidendi “ natsionalism ” sotsialistliku realismi põhitõdedega . Kirjavahetuste publikatsioonid ja uued uurimused pakkusid materjali uutele , nüüd juba dokumentaaldraamadele ja tõlgendustele . Ilmumisaegne kriitika sõdis “ segastiiliga ” , milleks andis ainet Tundmatu . A. Annist on osutanud samalaadsetele võtetele maailmakirjanduses ( Čapeki “ Ema ” jt. ) . Tänapäeva teater on harjunud märksa suurema tinglikkusega . Et Wuolijoe lüürilis-romantiline , “ retooriline ” ilukõne oleks näitlejale “ raske ” , ei pea paika . Herta Elviste Juuraku Huldana sai sellega suurepäraselt hakkama , elamus on tänini värske ( Hulda kõne seltskonnale ) . A. Annist on tsiteerinud “ Postimehe ” artiklit ( <arv> , nr. <arv> ) , milles on öeldud , et “ Koidula ” on kõige intensiivsem , elamusterikkam ja inimlikum näidend , mis kirjutatud pärast meie draama suurmeistri Kitzbergi surma . A. Annist nõuab , et seda hinnangut tunnustaks ka kaasaegne kriitika . On kahju , et O. Kruus seda madaldab ja vihje näidendile kui ekspressionistlikule draamale on jäänud tal välja arendamata . Etteheide kompositsioonile ( dramaatiline kulminatsioon toimub juba esimeses vaatuses , edasine on illustratsioon ) on osalt õige , kuid sama võiks ette heita Shakespeare'i “ Tõrksa taltsutusele ” . Wuolijoki arendab välja dramaatilise konflikti eri tahud , mis valmistab ette apoteoosi kõigi kaotuste ja haiguste kiuste . Koidula kui luuletaja tegevus on vastus Schirrenile , baltisaksa ajaloolasele , kes slavofiilidele vastas , et Baltikumis pole muud kultuuri kui saksa . A. Annist on möönnud , et näidend pole puudusteta , see aga ei pisenda terviku väärtust . Näidendile “ Talulapsed ” annab A. Annist , nagu hiljem O. Kruuski , leebe hinnangu . A. Annist nõuab sellele vähemalt kirjandusloolist tunnustust . Näidendis on õnnestumisi , nagu Marianne uut tüüpi naise ja kangelanna roll . Eelarvamus oli , et naine ei või , suuda ega taha pühenduda ideele , tema pärisosa on armastus . Marianne tõestab vastupidist . Seejuures on ta armastav naine , ohverdab Peetrile oma sissetuleku kodutalu hinnaga , mida ta ei suuda vanematele päästa . Õnnestunud on ka Mägiste perenaine oma suuruseuhkuses , tema tõusikluse juuri tuleb otsida väga kaua kestnud talupojaseisuse halvakspanus . Selles on eos ka Tammsaare romaani “ Ma armastasin sakslast ” põhikonflikt . Liigutav on ka Aliste perenaine , Marianne ema oma suures emaarmastuses ja naiselikus piiratuses . Tema ahastus suure õnnetuse üle , et oksjonilt “ viidi ära ” portselanserviis , avab ta maailma olemuse , see on kodu . Motiiv pärineb George Elioti romaanist “ Veski Flossi jõel ” . Suur õnn on tema arusaamises aga see , kui mees naise “ ära võtab ” ( Sophie v. Rehbinder arvas , kui mees teda tahab ! ) . Näidendis on eos ka Niskamäe-tsükli põhikonflikt , maaprobleem . Mägiste talu on rajatud naise rahale ja mehe tööle . Samuti maaelu ja urbaniseerumise vastasseis : Mägiste ja Aliste lapsed ihkavad linna , kooli ja vabrikusse , Marianne vanemad ei suuda end lahti rebida “ kohast ” . Näidendi viimane stseen , milles Marianne leinab oma kaotatud armastust ja ema kavandab ta pulmi , uskudes , et nüüd on kõik hästi , on kirja pandud suure näitekirjaniku käega . Mis tähendab surmata oma hinges armastus , oli Hella Wuolijoele eluliselt tuttav . Mitte ainult maailmavaateline poleemika Jaan Tõnissoniga pole draama aluseks . Hella Murrik ütles lahti oma saksa noormehest põhjusel , et sakslased on alati olnud eestlaste rõhujad . Ehk on see ka eesti kriitikute süü , et Hella Wuolijoki kui kirjanik on rahvuslik kaotus , suurim kingitus , mis me soomlastele oleme teinud , nagu ütles A. Annist allakirjutanule . H. Wuolijoki on põhjendanud oma üleminekut soome keelele ja kirjandusse just tüdimusega eesti kriitikute ühekülgsusest , mis peale halva eesti keele muud ei tahtnudki näha . Hindajad olid enamasti meeskriitikud , kellele naiste probleemid , samuti naiselik stiil ja tundelaad on võõraks jäänud . H. Wuolijoe teoste mõistmiseks annab võtme aga ikkagi naine , tema on lähtepunkt . Seepärast ongi ta loomingus nii palju armastuse , abielu , lahutuse , laste ( abielus sündinud ja vallaslapsed , kasulapsed , mehe lapsed abielueelsest ajast või endisest abielust , ka lapsetus või laste soovimatus ) probleeme , sest see kõik kuulub naise ellu . Samuti üksindus , mida paljud nagu Leeni kannavad kibestumata , väärikalt , paljudest saavad aga murtud tiivaga linnud . Erandiks on suurperemees Punttila , muidu on ta loomingus keskne tugeva karakteriga naine , keda kujutatakse erinevas , üha muutuvas ajas ja sotsiaalses keskkonnas , mistõttu pole õige etteheide , et see kõik on üks ja seesama . Kirjanik kaitseb naise õigust tööle , haridusele , omandile , kaitseb vanu väärtusi ja kummutab vanu eelarvamusi . Väga südamlikult kujutab ta töötavat , ent hariduseta , karjäärita , perekonnata vana naist nagu kokapiiga “ Udutaguste Leenis ” , vana Miina . Hella Wuolijoe looming on ka ülemlaul mehe ja naise armastusele kui elu loovale algele . Abielu ja perekond on parim vorm armastuse realiseerimiseks ja laste kasvatamiseks , kuid naisel on õigus olla ema ka väljaspool abielu . Kodu on kultuuri algläte , mis annab traditsioonid , tagab järjepidevuse ja kultuuriväärtused , moraaliprintsiibid . On väidetud , et naise emantsipatsioon põhjustab kultuuri allakäiku , sest töötaval naisel , kes veedab enamiku ajast väljaspool kodu , on vähe aega . Tööst vabal ajal otsib ta lõõgastust , mida väidetavalt pakub üksnes massi- ja ajaviitekultuur . Wuolijoe naised tõestavad vastupidist , väärtustades harituse ja kultuuri ideaale . Sotsiaalsete kitsaskohtade ja probleemide lahendamisele saab kaasa aidata emantsipeeritud , tark naine . Naine , kes ei oleskle ega virise . Naine , kes võidab . ja tema mehelik kriitik Kruus , Oskar Oskar Kruusi biograafiline monograafia “ Hella Wuolijoki ” ( Tallinn , Virgela , <arv> , <arv> lk. ) on õigupoolest kultuurisündmus , sest neid teoseid ilmub harva . Raamatu esitlusel rõhutas O. Kruus , et ta on Hella Wuolijoke uurinud <arv>. aastast . Käesoleva artikli autor <arv>. aastast , mil ülikooli II kursusel valmis kursusetöö teemal “ Järelärkamisaja kujutus H. Wuolijoe “ Udutaguste ” diloogias ” . Teemat ei soovitanud juhendaja , selle valis üliõpilane . H. Wuolijoe uurimise algatas August Annist , August Annist , kelle artikleid allakirjutanu peab kõige pädevamateks Wuolijoe-uurimusteks Eestis , kuigi A. Annist pidi sõdima alles vulgaarsotsioloogiaga ja laveerima sotsrealismi ning vulgaarmarksistliku tõlgenduse karidest mööda . Ta “ Loomingus ” ( <arv> , nr. <arv>,<arv> ) ilmunud artiklite viidetest puuduvad paljud nimed , sest need märkisid kodanlikke natsionaliste , rääkimata emigrantidest . A. Annisti käsitlustele on toetunud kõik eesti uurijad , ka O. Kruus ja A. Kaalep , Ain Kaalep . Viimane on lahti kirjutanud Niskamäe-tsükli ajaloolise tausta , mis on ka näidendite siseajalugu , avardades nõnda tunduvalt kirjaniku mõistmist . Kõige tugevam on O. Kruusi faktidelt rikkalik allikauurimus , biograafilise materjali usaldatavus . O. Kruusi teene on ka Hella Wuolijoe kui Soome Ringhäälingu direktori ja raadio(aja)kirjaniku tutvustamine , ülevaade lavastustest ( enamasti küll retseptsioonivaatlusteta ) ja filmidest , kirjaniku kujutamisest ilukirjanduses ning teatmeteostes . Hella Wuolijoki kui väikerahva kirjanik pole tõepoolest leidnud kohta suurriiklikes briti ja ameerika entsüklopeedilistes teatmeteostes , kuigi teda on neis maades lavastatud ja filmitud . Ka nobelistid Selma Lagerlöf , Selma Lagerlöf ja Sigrid Undset , Sigrid Undset on neis pälvinud vaid kümmekond rida . O. Kruus on näinud H. Wuolijoe näidendilavastustes sõjajärgses Nõukogude Liidus ainult triumfikäiku , kuid kriitikas oli neile ka suuri pretensioone . O. Kruus on truuks jäänud vulgaarmarksistlikule propagandaloosungile “ omand valitseb inimest ” , mida ta peab Niskamäe-tsükli kirjanikuomaseks kontseptsiooniks . Kuid omand ei valitse inimest , omanikul on alati õigus oma omandit müüa , rentida , pantida , vahetada , kinkida , pärandada , jaotada , sellest loobuda või seda maha prassida . Ka H. Wuolijoe mulgi suguvõsas on talu ainult toobi õlle eest omanikku vahetanud . Muidugi võis olla ajastuomaseid piiranguid ja juriidilisi sätteid omandiga ümberkäimises , vajadusel kuulutati omanik vastutusvõimetuks ja ta omand võõrandati . Sellist aktsiooni kavandavad ka Niskamäe haritud pojad oma ema suhtes , et kiiremini pääseda talu müügist saadava raha kallale . Ajaleheintervjuus reklaamis O. Kruus H. Wuolijoke kui kapitalisti , kes võitles kapitalismi vastu . Kuid mõis pärineb feodalismist . Kirjanik esineb pigem järjekindla demokraadina , mitte ( proletaarse ) agitaatorina . O. Kruus esineb vaadeldavas raamatus sageli enam ilukirjanikuna kui uurijana . O. Kruusi eripäraks on anne mitte “ kuulda ” ega “ näha ” neid seisukohti , mis tema omast erinevad . See annab vajalikku enesekindlust , kuid muudab käsitluse sageli ühekülgseks . Näiteks erutab tema kirjanikufantaasiat Sulo Wuolijoe esimene abielu , milles ta näeb salapära ja dramaatilist konflikti ja kahetseb , et H. Wuolijoki on selle jätnud kasutamata . Et kirjaniku tütar Vappu Tuomioja on kõrvaldanud sellelt abielult igasuguse saladuskatte , ei ole kriitiku teadvusse jõudnud . O. Kruus möönab , et ta on vaadelnud H. Wuolijoke mehelikust vaatenurgast . Ta on üldse mehelik ( maskuliinne ) natuur , tema kirjutatud on “ Naine hanesulega ” ( <arv> ) ja “ Naiselikkuse seadus ” ( <arv> ) . Naine veetleb ! Seejuures on O. Kruusi mehelik vaatenurk omamoodi unistus naisest , oma ideaali otsimine ja pealesurumine , mis avaldub ka Wuolijoe-käsitluses . O. Kruusi stiil on ilukirjanduslikult ladus ja loetav , kuid selles on mõningaid libastumisi . Kõige rohkem hakkab vastu “ Hulkurivalsi ” tutvustus joomaseltskondade lauluna . Küsimuse tekitas , kas poliitikuks , sotsialistiks , soomlaseks , vargaks jne. muututakse või siiski saadakse . Muutumine oleks nagu subjektist olenematu protsess , näiteks vananemine . Tõlkevigadest oli kõige silmahakkavam soomekeelne oja , mis on eesti keeles kraav , vähemalt antud kontekstis : autojuht tegi avarii ja sõidutas kirjaniku kraavi , mitte ojja . Stiililt kõige ladusamad ja paremad on need raamatu osad , mis toetuvad kirjaniku enda tekstidele , eriti mälestustele . Terviku huvides on need omal kohal , kuigi eestikeelsed tõlked välistavad vajalikkuse . Raamatut üle lugedes ( allakirjutanu on tänulik , et tal lubati tutvuda ka käsikirjaga ) tekib taas peamise küsimusena huvi , millal O. Kruus viimati kirjaniku tekste luges , sest ilmnevad paljud unustamised , segiajamised , oletused , raamatut läbib vastuolu teoste käsitluse ja üldjärelduste vahel . O. Kruus väidab , et Juhani jääb “ Niskamäe naistes ” varju , kuid teksti järgi on Juhani juba ammu surnud . Tsükli viimase näidendi kohta arvab O. Kruus , et kirjanik propageerib selles üleminekut sotsialismile , kuid kokkuvõtvalt teeb õige järelduse , et H. Wuolijoki ei olnud sotsialistlik autor , vähemalt ilukirjanduses mitte . Vastupidi , see osa loomingust on poleemika äärmusvasakpoolsusega . Mehelik on kriitiku vanatüdrukuvaen , kuigi miski ei reeda , et Niskamäe Loviisa ja Heta oleksid abiellumise eel just vanatüdrukud , ka Valgemäe Leeni on Tartusse tulles alla kolmekümne . Hinnangud on antud <arv>. sajandi viimase aasta mehelikult vaateveerult , aega , ka teoste siseaega , poleks nagu olemaski . Kriitik loeb näidendi “ Põlev maa ” ebaõnnestunuks , sest <arv>. aasta lavastus “ Vanemuises ” ebaõnnestus . Õigus oli Jaan Toomlal , kes ironiseeris , et heast tahtest üksi on vähe , s. t. sobiva näidendi puudumisel püüti Wuolijoe teksti mugandada proletaarse revolutsiooni mallidele . Stalin oli küll surnud , aga stalinismi kultus paljastati alles kümnendi lõpul . Jahmatav on kriitiku väide , et <arv>. aasta revolutsioonist võtsid osa “ isegi ” parempoolsed . Kompartei ajaloo kursuses nimetati <arv>. aasta revolutsiooni kodanlik-demokraatlikuks , Eestis oli see rahvuslik-demokraatlik . Ebaõnnestunud on väide , et Soratiel pole Huldasse suhtumisel põhjust laimu uskuda . Muidugi mitte , sest Huldat laimati kui uulitsatüdrukut , kes on Soratie armuke ! Kõige suurem pettumus ongi , et raamat ei paku uusi kontseptsioone , vaid võimendab vanu , mis pealegi ei lähtu niivõrd tekstide analüüsist kuivõrd valmis versioonidest , mille aluseks on etteantud uskumus , et H. Wuolijoki on sotsialist ja marksist . Seda ta muidugi oli ajavaimu mõjul , noore ja romantilise üliõpilasena , kes tahtis maailma muuta . Kuid juba sellal oli talle vastuvõetamatu poliitiline mõrv , inimese ohverdamine klassivõitluse ideele . Ta oli küll väitnud , et vanaisa õpetas talle marksismi , näidates , et varandust toovad kratid on talu tööpere . On vist küll nii , et vanaisa õpetas talle demokraatiat , osutades sellele , et väärtusi luuakse tööga . H. Wuolijoki ise on seda rõhutanud romaanis “ Udutaguste Leeni Tartus ” peatükis “ Tee tööd ! ” , mis kujutab laste koolisaatmist , sest talud olid juba jõukust kogunud ja ärkamisaegne unistus oma rahvuslikust intelligentsist muutunud üldrahvalikuks . Kirjanik on esile tõstnud kogu rahva tööpanust : taluteenijad ja sulased ei teeni ainult igapäevast leiba , vaid aitavad teenida ka lastele kooliraha . Niisiis mitte mammonakogumine peremehe kaukasse , vaid panus maa ja rahva üldisse emantsipatsiooni . Mehelikud kriitikud , O. Kruus nende hulgas , on enamasti vaenujalal naiseliku stiiliga . Ka Wuolijoe-raamatus korduvad etteheited “ romantiline ” , “ sentimentaalne ” , “ melodramaatiline ” , “ elukauge ” , “ unistav ” . Romantiline oli kirjaniku andelaad tõesti , kuigi O. Urgart möönab , et Wuolijoki on taltsutatud romantik , s. t. tugeva kallakuga realismi . Üheülbaline realismitaotlus lähtus teooriast , et stiile ei tohi segada , ja peaks ammu olema käibelt kõrvaldatud , modernism ja postmodernism on harjutanud märksa suurema tinglikkusega kui H. Wuolijoe ibsenlik-sümboolne Tundmatu kuju näiteks . O. Kruus on veendunud ja järjekindel positivist , mis positivismi reeglitele ei allu , on taunitav . Nii pole ta mõistnud Niskamäe saali sümboliväärtust . Positivistliku kriitika tippe on arutlus , millal võisid H. Wuolijoki ja Oskar Kallas tutvuda , kuigi viimane oli Puškini gümnaasiumi saksa keele õpetaja . O. Kruus on loobunud ka “ Udutaguste Leeni ” protoeeskuju mainimast , sest ta ei tea oma majapidajaga abiellunud saksa arsti nime . Ustav Mikelsaart pole see seik seganud . H. Wuolijoe romantilis-realistlik , uusromantilis-impressionistlik ( Gailitiga vaimusuguluses ) , romantilis-sümbolistlik - O. Kruus on tabanud ka ekspressionistlikke jooni - stiil ei ole sentimentaalne tähenduses halemeelne , pisarlik . Tunnete kujutus ei ole sentimentaalsus ! Wuolijoe õnneliku lõpu poeetika ei ole melodraama ega kitš , selles on oma sõnum ja mõtestatud esteetika . O. Kruus on mälu järgi valesti tsiteerinud Jaan Unduski artiklit “ Abielu kui utoopia ” ( Eesti Humanitaarinstituudi Toimetised II , <arv> ) , milles autor võrdleb Valgemäe Leeni lugu tõepoolest imemuinasjutuga , kuid ei kasuta terminit kitš . Wuolijoel ei ole abielu niivõrd sotsiaalne utoopia kuivõrd tõestus , et seisuste vahesid saab kaotada ka ilma verise klassivõitluseta . Pealegi tähendas seaduslik abielu indiviidile , eriti naisele sajandi algul rohkem kui lõpu kontekstis . Siingi on vastuolu : O. Kruus põlgab vanatüdrukuid , kuid nimetab nende abiellumist kitšiks ! Mitte abiellumine üksi ei kaota seisusevahesid , seda teeb mentaliteedimuutus , aadli demokratiseerumine ja haridus , mis võrdväärtustab inimesed kui indiviidid , kaotab omandist ja selle privileegidest tuleneva lõhe mõisahärra ja talupoja vahel . O. Kruus pole rahul H. Wuolijoe “ Udutaguste ” kompositsiooniga . Kuid see vastab impressionistliku romaani nõuetele nagu A. Kalda “ Katinka Rabegi ” . Eepikuna “ ei ihale ” O. Kruus lüürilist regilaulu ega ole teose stiilis ära tundnud kodulaulude , nagu ( ärkamisaegsete ) isamaa ülemlaulude allusioonegi , mis lisab tekstile poeesiat . Ka pole kriitik mõistnud romaani proloogi väärtust , kuigi nimetab seda luuleliseks , aga sentimentaalseks , “ koduigatsusest nõretavaks ” . Mis halba on koduigatsuses ? Seda võib halvustada üksnes inimene , kellel ei ole vastavat kogemust . Viimast rõhutas A. Annist A. H. Tammsaare puhulgi . Vastupidiselt O. Kruusile ei üllata Tammsaare tunnustus romaanile A. Annistit , kes õigusega näeb selles “ Tõe ja õiguse ” eelkäijat . Proloogi väljapraakimine hilisemast trükist ja seega eesti kirjandusloost on aga jäme viga , mitte ainult luuleväärtuse tõttu . H. Wuolijoki oli esimene väliseestlane , kes algatas eesti kirjanduses juurteteema . Eks ole “ sentimentaalne ” teema jätkumine ka pagulaskirjanduses , vastuolu praeguse kosmopoliitilise globaalpropagandaga on ilmne . On küsitav , kumba inimene tõepoolest rohkem vajab , kodu või maailma . Kui neist aga emb-kumb lõplikult kaotada , jääme palju vaesema ks , võime kaotada identiteedi ja langeda oma inimlikkuse kvaliteedis . Romaanivõistlusele esitatud käsikiri “ Naine , kes võidab ” ei olnud otsene “ Udutaguste ” järg . Selle tegelane oli Alamägiste Leeni , ka oli selles episoode , mida avaldatud romaanis ei ole , nagu kohtumised Ado Grenzsteini ja Jaan Tõnissoniga . Henrik Visnapuu hindas need huvitavateks , nagu ta tunnustas ka romaani kõrget üldkultuurilist tausta . O. Urgart on küll leidnud , et armastusromaanis ei ole Tõnisson üldse vajalik ! O. Kruusile täpsustuseks : Leeni pole teenijatüdruk nagu Juuraku Hulda , vaid majapidaja , daam nagu preili Constance Soratie kodus . O. Kruus kui tõeline mees näib arvavat , et armumäng , kahe erineva karakteri “ duell ” , mille jooksul erinevused kaotavad tähtsuse ja kinnistub vastastikune kiindumus , on asjatu ajaraiskamine enne voodit ja heidab Leenile ette “ ootamist ” . Kuid Leeni ei oota seaduslikku abielu , mida mehelikud mehed ja tänapäeval ka naiselikud naised näivad kartvat , sest selle ta saaks ära teenida ka Rehbinderita , teda kosib professor Viereck . Leeni töötab peamiselt enda ja vennapoja huvides , kuigi ta on Rehbinderi palgaline , nii et ta ei köida meest mitte oma “ truu teenistusega ” , vaid ikkagi isiksusega . Armastuse peab ära teenima ka Rehbinder , kellel tuleb vabaneda paljudest eelarvamustest ja halbadest harjumustest . Nagu kõik romaani ilmumisaja kriitikud , on ka O. Kruus mööda vaadanud romaani rahvuslikust kultuuriprogrammist ja ajastukujutusest . O. Urgart arvas küll , et baltisaksa kultuurimiljöö on huvitavalt nähtud , kuid temagi ei süvene sellesse tõsisemalt . Ta leidis , et peategelased on niivõrd erandlikud , et neil pole oma ajale mingit mõju . Erandlikud on romantilised kangelased alati , ja just eesrindliku mõtteviisiga “ erandinimesed ” suudavad kaasaega mõjutada . Massiteooria on märksa hilisem nähtus . Leeni on eesti kirjanduse vaimsemaid naisi . H. Wuolijoel oli õigus , kui ta läks üle soome keelele põhjendusega , et eesti kriitikud nägid ainult halba keelt ( H. Wuolijoel polnud emakeelset haridust ) ja muud nad ei tahtnudki näha . Ants Oras on artiklis “ Naiskirjanikud mujal ja meil ” ( “ Eesti Kirjandus ” <arv> , nr. <arv> ) leidnud , et H. Wuolijoki oleks tugev naiskirjanik , kes suudaks varustada eesti raamatuturgu , kui ta oleks truuks jäänud eesti keelele . Kõige rohkem on kahju näidendist “ Koidula ” , mille O. Kruus melodraamana maha materdab , mitte enam mehelikult , vaid otse fallokraatlikult ( kriitik Kruusi moodne termin ! ) positsioonilt . A. Annisti ja E. Nirgiga võrreldes on selline hinnang mitu sammu tagasi . See pole kirjanduslooline näidend Koidula abielust , nagu tahavad näha A. Adson ja O. Kruus . O. Kruus pole suutnud taas sentimentaalseks tembeldatud eessõnas “ Armastuskiri Koidulale ” ega näidendis tervikuna tunnetada luuletaja enese romantilist laadi , millele , samuti Koidula luulesõnumi tõlgendusele , juhtis tähelepanu A. Annist . Kuid näidend pole ka läbinisti fiktsioon , see toetub Koidula biograafiale ja tollal tuntud kirjadele , mille alusel on loodud Kroonlinna seltskonna portree . Tiina Kirss eksib , kui ta arvab , et Madli Puhvel on esimene , kes kummutas Koidula “ Kroonlinna-müüdi ” , see näitab , et ta ei tunne siinseid uurimusi ja kriitikat . A. Adson , A. Annist , Aino Undla-Põldmäe on seda ammu teinud . Kuid see ei vähenda Koidula-legendi poeetilist ja patriootilist väärtust . Legendi Koidulast kui isamaa kaitsepühakust on loonud Aino Kallas ja eriti Hella Wuolijoki . Luuletuste põletamise nõue on sümboolne , ohver kodualtarile . K. Süvalepa - A. Tommingase “ Emajõe Ööbikus ” toimis see tõrgeteta , sellest sai tuleriida ( millel põletati nõidu ja pühakuid ) ja kannatuste võrdpilt . O. Kruus pole mõistnud H. Wuolijoe Koidula emantsipatsioonisõnumit . Abielludes on ta lootnud õnne nagu teisedki naised , on tahtnud olla nagu teisedki - armastav abikaasa , hea naine , eeskujulik ema . Kuid ta on sündinud luuletajaks , ta pole nagu teised naised , ja ajastu eelarvamuste tõttu , millel on sajanditepikkused harjumuslikud tagamaad , peetakse teda halvaks naiseks ja emaks . Mees nõuab , et naine oleks tema kaaslane . Et võiks olla ka vastastikune sõprus , et mees võiks olla naise kaaslane , selleni doktor Michelson ei küüni . Wuolijoe Koidula unistab uutest aegadest ja Tundmatust , mehest ja lugejast , kes poleks armukade naise haritusele ja tööle ning viiks ta koos endaga avalik-ühiskondlikku ellu . Naise töö alahindamine oli samuti Wuolijoele valus küsimus . Pealegi pole Koidula töö lihtsalt loominguline , see on ka vastus baltisaksa ajaloolase C. Schirreni väitele , kes slavofiilide ( kuberner S. šahhovskoi ) väljakutsele vastas , et Baltikumis pole ühtki muud kultuuri peale saksa . Koidula loob uut kirjandust , on uue rahvuskultuuri loojaid , kummutades sajanditepikkuseid ajaloolisi eelarvamusi . Nõnda on näidendit tõlgendanud ka A. Annist . Mehed on naisi süüdistanud pillamises , seda teeb ka Michelson . Wuolijoki näitab aga , kui palju tegelikult mehed kulutavad ja raiskavad , ning püstitab paljudes teostes küsimuse , kas seda kõike on tarvis . Ka naise töö väärib tasu ja omaenda sissetulekuid . Koidula väljapääs on ta luule , fantaasia , mis tõstab üle argipäeva . Ka haigena , surmale määratuna pole ta murtud tiivaga lind , kes vannub alla fallokraatlikule jõule , nagu arvab O. Kruus , vaid Koidula . Et näidendit nõukogude ajal ei mängitud , ei tulene ainult näidendi puudustest , vaid eelkõige rahvuslikust suunitlusest . Ka jõudis kodumaale Hedvig Michelsoni säilitatud Koidula arhiiv , publitseeriti kirjavahetus Kreutzwaldiga uues , täielikumas väljaandes , mistõttu loodi uusi , dokumentaalsusel põhinevaid näidendeid . Elle Are lavastas näidendi Viljandi harrastusnäitlejatega <arv>. aastal , selle külalislavastust Tallinna Draamateatri Väikeses saalis vaatas ka O. Kruus , istus muide allakirjutanu kõrval . Ka ei tõlkinud näidendit soome keelde mitte vist , vaid kindlasti Vappu Tuomioja , nagu näitab raamatu “ Sulo , Hella ja Vappuli ” bibliograafiaosa . Elle Are näidendis oli paratamatult veel suuri kärpeid ja mugandusi , kuigi oli nõukogude okupatsiooni lõpu algus . Niskamäe-näidendite analüüs põhineb vildakal , kirjaniku tekstist möödavaataval kontseptsioonil . Armastuse ja mammona ( O. Kruus on asendanud marksistliku omandimõiste piibellik-igavesega ) konflikt on ehk osa kogu probleemipõimingust , sest kuigi A. Adson ja O. Kruus süüdistavad Niskamäe Loviisat varandusejahis , suguvõsa päranduse kindlustamises , räägib “ Niskamäe leib ” millestki muust . Loviisa on nõus Martta abiellumisega , et laps saaks isa ja talu peremehe ning pärija , kuigi need ükski pole tema veresugulased . Tähendab , Loviisa taotleb ja kaitseb muid väärtusi , kui talle omistavad kriitikud . Tsükli viimane osa on tragöödia , mis lõpeb leinaga , mitte ainult Loviisa surma puhul , vaid ka tema aja(stu) leinaga , sest sõja võidavad industriaalajastu , urbanism ja töölisideoloogia vasak tiib . Käib ju tsivilisatsiooni tuleviku põhipoleemika juba vähemalt kolmsada aastat selle üle , kumb peab arengut juhtima , agraar- või industriaalsüsteem . Loviisa taotleb ühiskondlikku tasakaalu . O. Kruus peab õiglaseks suurtalu kadumist ja näib lähtuvat mitte niivõrd marksistlikult kuivõrd <arv>. aasta maareformi tulemuste positsioonilt , märkamata , et tänane agraarpoliitika soosib taas suurtalu , et kallis tehnika end ära tasuks . Sajandi algust iseloomustasid töölisstreigid , sajandi lõpul korraldavad protestistreike talupojad . Kõige mõjuvam ja liigutavam oli <arv> lamba protestimarss läbi Madridi ratsaeskordi saatel , rahumeelne ja üllas : maaelu pole üksnes põllumajanduslik tootmine , see on eluviis , millest võrsuvad mentaliteet ja moraal . Niskamäe Loviisale ja Aarnele pole see lihtsalt kutsumus , mistõttu neil pole teisi valikuid , sellega seostub maa riiklik ja rahvuslik identiteet . O. Kruus on seda küll märganud , kuid pole läbi tunnetanud , sest teda paelub isikuõnne teema rohkem . Nii arvab ta , et Niskamäe Juhani poleks saanud abielulahutust . Oleks küll , ta oleks ka võinud mitte abielluda , sest Malviina poeg on viieaastane , kui Loviisa tallu tuleb . Malviina lahkub Niskamäelt muidugi kohe , kui perenaine ta vallandab , kuid see on asja väline külg . O. Kruusile on “ rikas vanatüdruk ” Loviisa antipaatne ja nii ei märka ta , et mõlemad naised on võrdväärsed armastuses ja uhkuses , nad pole ainult armukadedad rivaalid . Loviisa uhkust alandab , et ta peab oma armastust teiselt naiselt ostma , Malviinat , et ta peab seda müüma . Nii ta lahkubki , kasutamata Loviisa pakutud abi , seda nõuab ta eneseväärikus . Ka kaastunne Loviisa vastu , see on tema , mitte Juhani toetamine , et Malviina lahkub . O. Kruus pole tunnetanud ka Niskamäe Heta ja Martta karakterit . Heta-näidend on saanud impulsse Knut Hamsuni loomingust . Nagu “ Paani ” Edvardat , ei rahulda ka Valgemäe Mariet ja Niskamäe Hetat rüütellik , ent siiski teenerlik armastus , teenijaid on neil niigi . Hetat tabanud saatuselöögid ( ta hüljatakse koos oodatava lapsega raha pärast nagu Mariegi , viimane veel seisuslikel põhjustel ) ei solva ainult ta naiseuhkust , valusa hoobi annab ka seisuslik langus . Mõlemad on tugevad naised , keda ei “ panda ” sulasele mehele , vaid kes ise korraldavad oma abielu . Heta armastab oma meest , kuid ei taha seda tunnistada , Marie põlgab teda kui tossikest . Martta ei “ muutu ” ihnsaks ja õelaks , ta on seda loomult . Kergelt karikeeritud nagu “ Udutaguste Leeni ” noorproua Sophie von Rehbinder , esindab Martta üht naistekirjanduse põhitüüpi : ta on egoistlik ja moraalitu , olemuselt libu , mitte talle vastanduv madonna , nagu neid eristavad kõik kultuurid . Abordiküsimuses pole H. Wuolijoki “ häbelik ” , nagu heidab ette ta mehelik kriitik , vaid see on kuriteona taunitav , oli Valgemäel ja Niskamäel , kuid seda heidavad ette ka Niskamäe haritud , linnastunud lapsed . Kriitik ei varja ka oma mehelikku uudishimu , kas ikka oli abort või mitte . Wuolijoe teksti järgi sooritab selle Martta oma tulevase abielumehe kaasabil , nõnda on oma neitsilikkuse pulmadeni säilitanud ka Hilda Harmaalahti näidendist “ Justiina ” . Ka “ Vastumürki ” on O. Kruus lugenud eelarvamustega . Tehase direktor pole “ ülbe ja inimvaenulik ” , vaid petetud abielumehena õnnetu ja kuri , alandatuse tõttu pingul närvid on iga hetk plahvatamas . Wuolijoe tugev ja emantsipeeritud naine on seekord naisarst , kes tuleb toime ka kirurgina , elukutse ja amet , mida peeti naisele sobimatuks , jõhkraks . Ta vastandtüüp ongi “ naiselik ” direktoriproua , kes põlgab hirmsaid õnnetusjuhtumeid ja rakendab kõik abinõud omaenese ilu teenistusse . Ta on moodne abielurikkuja ja pahupidi emantsipeeritud , tema ala on seltskondlikud komiteed ja heategevuspeod , sest need võimaldavad end esile tõsta ja sündsalt flirtida . Kolmas naisetüüp , paljulapseline traditsiooniline pereema , kadestab oma haritud sõbrannat , on väsinud oma lõputust mehe ja kodu teenimisest . Oli olemas mõistagi ka meeste loodud ideaalnaise tüüp , abitu ja õrn , kes vajab mehise mehe kaitset ja tuge . Seda “ maski ” kasutabki moodne naisarst , ahvatledes “ oma inimtüüpi ” , tehasedirektorit , saatuslikul äikeseööl . See on Wuolijoe situatsioonikoomika tippe , köitev ka viletsas tõlkes , heas lavastuses aga kindlasti suurepärane . Muide , J. Semper pahandas , et Wuolijoe näidendis on “ kunstlikult külgepoogitud tendentslikkus ” , mis rikub toreda komöödia ära ( “ Looming ” <arv> , nr. <arv> , lk. <arv> ) . Õnnetus töölisega käivitab aga konflikti ja heidab valgust karakteritele . Erinevalt Niskamäe-tsüklist pole “ Vastumürk ” probleemdraama , vaid klassikaline komöödia . Mis puutub romaani “ Töömehe pere ” , siis kirjanik ei saa end enam ise kaitsta . Et ta oleks varastanud puusepalt kuuldemängu , pole kindlasti õige . Küllap oleks ta allikat maininud , kui romaan oleks trükitud tema eluajal , nii nagu ta meelsasti tutvustas oma teistegi teoste saamislugusid ja prototüüpe . Kirjandusliku väärtuse andis materjalile kindlasti H. Wuolijoki kui kirjanik . Stiilimuutust on peetud kirjaniku geniaalsuse märgiks , ja “ Töömehe pere ” on hoopis teises stiilis kui muud Wuolijoe raamatud . Osalt ehk tõesti kasutatud allikate , kuid kindlasti ka materjali tunnetamise tõttu . Lauseehituses on siiski väga iseloomulikke , Wuolijoele omaseid jooni . Allakirjutanu toetab Jukka Ammondti oletust , et Wuolijoki vajas allikmaterjale selleks , et orienteeruda õigesti talle tundmatuis töölisoludes . Tõsi , ta tundis mõisatöölisi , kuid see on hoopis eri kategooria . Nendele maksti lisaks rahale osa töötasu naturaalpalgana , toiduainetes , moonas , nad kasutasid aiamaad või muid hüvesid nagu H. Wuolijoe autojuht - ta sõi perelauas ja talle tasuti koolituskulude näol . Töölisromaan oli ajastu sotsiaalne tellimus , sellest kirjaniku huvi . Et “ Sõjalaul ” ei leidnud vajalikku tähelepanu ilmumisajal , kuigi see avaldati I maailmasõja kontekstis <arv>. a. , selle põhjuseks on kindlasti sõjast tingitud majandus- ja kultuuriolud . Hella Wuolijoe isikut tõlgendab O. Kruus samuti mehelikust vaatepunktist ja ilukirjanikuna . Kõigepealt kui “ mehelikku ” emantsipeeritud naist , kes ärialale siirdudes ei lasknud end meestel petta ( ? ! ) , ja kui meheliku võitlejaloomusega naist . Missugune võiks olla küll naiseliku võitlejaloomusega naine O. Kruusi vaatepunktist ? Pisarad ja tunded on sentimentaalsus ja mõistagi tüütu ning ülearune , riided ja ehted veelgi taunitavamad edevusena . H. Wuolijoe naiselikku ilujanu , mida esindab ajastuomane moedetail , suur riidest roos ( H. Wuolijoki oli suur naine mitte ainult vaimses tähenduses , talle poleks pisike roos sobinudki ! ) toob talle mehelikult kriitikult “ edeva naise ” hukkamõistva tiitli . O. Kruus omistab H. Wuolijoele niisuguseid ambitsioone , nagu kuulsusiha , rahahimu , võimujanu . Rahata pole moodsal ajal võimalik elada . Kirjanik oli andekas majandusalal , pealegi kuulas ta ülikoolis ka majandusteaduslikke loenguid , mida ta ise ja ta eesti sõbrad pidasid vajalikuks kodumaa majanduselu arendamisel , oli tal ju kavatsus koju tagasi pöörduda . Et teda ei rahuldanud üürimaja perenaise roll , on pigem voorus kui viga , teenitud rahaga andis ta oma panuse Soome majandus- ja kultuuriellu . Raha abil aitas ta säilitada ka Soome maaelu traditsioone , aitas sugulasi , kaaskirjanikke , kindlustas endale töörahu . Raha ja kuulsus on meeldivad , kui nad tulevad , loomeprotsessis sellele vist eriti ei mõelda . Et H. Wuolijoki kui loovalt andekas naine taotles Ringhäälingu direktori kohta just võimu pärast , ei tahaks uskuda . Ka võisid sellel olla poliitilised tagamaad , sai ju temast pärast sõda tõesti fašismivang , nagu O. Kruus õigesti märgib . Nagu ikka võim , polnud ka Ringhäälingu direktori oma piiramatu , küllap oli nii vastutusrikkal kohal palju tabusid . Et kirjaniku sidemed sünnimaaga katkesid ja temasse suhtuti eri aegadel Nõukogude Liidus erinevalt , selle põhjuseks olid külm sõda , raudeesriie ja muutused võimukoridorides . Ei usu ka , et kirjanik arendas oma Niskamäe-sarja välja üksnes menu ja loorberite ihas , selle põhjuseks oli kindlasti soov oma vaateid argumenteerida , vastata kriitikutele , kajastada Soome ajalugu ning ühiskondlikku arengut . Kasutades O. Kruusi enese väljendit , mõjub piinlikuna , et kriitik õpetab naiselikkuse seadust juba ammu surnud kirjanikule . Nii heidab ta ette , et H. Wuolijoki oli “ ühe lapsega vanaproua ” , ei realiseerinud oma bioloogilist programmi tõhusamalt . Kriitik unustab , et kirjaniku abielumees oli alkohoolik , mis põhjustaski abielulahutuse , et säästa tütart . Naisena usun , et ta pihtimus tütrele on tõene : ta ei tahtnudki uuesti abielluda just tütre pärast , et säästa teda komplikatsioonidest ja kasvatada ta soomlaseks . Emadus on naiselikkuse suurim seadus , ja seda ei määra üksnes sünnituste arv . “ Vanatüdruk ” Valgemäe Leeni kasvatab oma õe- ja vennalapsi ning on universaalema ka nende sõpradele . O. Kruus on ka ette heitnud , et H. Wuolijoki noorprouana ei tahtnud kodutöid ise teha , vaid palkas abilise . Kuid seda nõudis juba tollane ühiskondlik-seltskondlik toon ja positsioon , nagu jäi paratamatult väikeseks ja vaeseks ka kahetoaline köögiga korter , sest eraldi ruumid pidid olema söömiseks , magamiseks , töötamiseks , külaliste vastuvõtuks , lastetuba ja koduabilise oma ruum . Pealegi tahtis noorproua Wuolijoki kiiresti valmis kirjutada doktoritöö . Küllap tal oleks annet olnud ka teadustööks , kuid O. Kruusil on õigus : Vene impeeriumis ei olnud soome-eesti folkloristil kerge tööd saada ka autonoomiaga kindlustatud Soomes . O. Kruus on unustanud , et Soome õppima siirdumine polnud kirjaniku memuaaride põhjal “ ebatavaline ” otsus . Soomes õppis juba mitu eesti noormeest , rahvuslikud ringkonnad püüdsidki noori haritlasi suunata Helsingi ülikooli , et vabastada neid venestussurve mõjust . Ka andsid Bestuževi kursused kas õpetajakutse või arstidiplomi , kirjanikku huvitas aga filoloogia avaramas mõttes , samuti majandusteadus . O. Kruusi suurim vastuolu on kirjaniku kuulsuse rõhutamine , mis poleks aga nagu millegagi ära teenitud ( melodraama , kitš jne ) . Ka on märgatavad tugevad kiirustamise jäljed . O. Kruusi biograafias on raamat ühe suure teema kokkuvõte , natuke ülepeakaela tehtud , aga arvestatav , selles avalduvad ta kriitikuvõimete ja uurijaomaduste parimad jooned , kuid ka nõrkused , mille üle allakirjutanu on julgenud natuke nalja heita , selleks provotseerib lõppsõnas O. Kruus ise . Raamatu väärtus on seegi , et toob Hella Wuolijoe uuesti eestlaste teadvusse kui eesti-soome ühiskirjaniku , see rikastab tunduvalt meie kultuuripilti . Kuid oleks kurb , kui selle raamatu kontseptsioonid muutuksid ainuõigeteks ja vääramatuteks meie lugejate-lavastajate teadvuses . Valgus ja varjud Aino Kallas . Pärjapunuja . Päevaraamat aastaist <arv>-<arv>. - Tallinn , “ Eesti Raamat ” , <arv>. Kirjastusepoolse pealkirjaga “ Pärjapunuja ” on avaldatud Aino Kalda mahukate , sisu- ja tunderikaste päevikute avaköide . Sirje Oleski asjalik ja tihe järelsõna on esitanud vajalikud isikuloolised faktid päevaraamatu käesoleva köite mõistmiseks . Aino Krohn , isalt laenatud kirjanikunimega Suonio , oli <arv>. sajandi lõpukümnendi Helsingi tunnustatud akadeemilise seltskonna imetletud ja soositud kaunitar . Päevaraamat taasväärtustab tollase üliõpilaselu , organisatsioonide ja traditsioonide osa ühiskonnas , eelkõige kodaniku ja seltskonnainimese kasvatamisel . Nende tavade kõrvaleheitmine või keelustamine ( nagu Eestis ) kaotas ka neidude , tulevaste naiste ja emade avaliku austamise kauni kombe . Niisamuti kaotas tööstus- ja tehnikarevolutsioon naiste senise kodutöö ja kodukultuuri , millel oli hindamatu väärtus laste kasvatamise ja püsiva perekonnaelu loomise seisukohast . Tänini on lahendamata , kuidas perenaise- ja emarolli kahjustamata võimaldada naistele haridust ja kutsetööd ning sellele vastavat palka . Aino Kalda nooruspäevikud valgustavad ettevalmistusperioodi ta kahele suurele kutsumusele - emadusele ja loovusele . Aino Kallas ise on nimetanud neid päevikuid ta enese elu romaaniks . Väga noor , väga elutahteline ja tundeküllane , ilma suurte konfliktideta oli ta enese sõnutsi oma noorusajal . Selle varjupooleks oli isa Julius Krohni hukkumine purjetusretkel , kui tütar Aino oli üheksa-aastane , samuti ema Minna Krohni üha süvenev haiglus . Enda kui naise tunnetamine on olnud ta noorusarmastuse õnnetunnete ja eksimuste aluseks . <arv>. sajandi suure armastuse ideaal on köitnud Aino Kalda unistusi läbi kogu elu , läbi päevikute ja loomingu . Armastuse varjupooleks on pettumused , kuni lööb helisema Kuorsalo romanss , tutvus ja kihlus eestlase Oskar Kaldaga , mis nõudis tunnete- ja otsusekindlust . Aino Krohn oli kasvanud soomemeelses kodus . Kannatusrohkelt elab ta tegelikkuses ja päevikutes kaasa isamaa saatusele , kui Soome <arv>.a. kaotas oma senise autonoomia . See määratleti keiser Aleksander I manifestiga <arv>. a. , kui Soome Napoleoni sõdade tulemusena lahkus Rootsi krooni alt ja liideti Venemaaga . Siis sündiski soomluse idee lipukirjaga : rootslased meie ei ole , venelasteks ei või meie saada , olgem siis soomlased . Soome kultuuritegelane , poolõe Helmi Krohni abikaasa Emil Setälä tegi kibedaid etteheiteid oma noorele kälile , süüdistades teda rahvusaate reetmises . Etteheidete põhjuseks oli , et eestlasi peeti väljasurevaks rahvaks , kelle majanduslik ja kultuurialane emantsipatsioon pälvis tähelepanu pigem kui aus võitlus enne alistumist . Aino Kallas määratles end alati soomlasena , kuid oma lapsed kasvatas ta eestlasteks . Suhe soome kirjandusega säilis soomekeelse loomingu kaudu , mille ainestik suures osas pärines Eestist ja Eestimaa ajaloost . Osa hilisemaid teoseid ( “ Londoni-pildid ” , “ Kiirtepild ” , näidend “ Hundimõrsja ” , mille kangelanna Aalo kaksikloomus on kirjaniku sõnutsi ta enese tõeline hingepeegel ) on kirjutatud eesti keeles . Aino Kallas oli kultuurivahendaja , kes tõlkis ja tutvustas eesti kirjandust Soomes ja välismaal . <arv>. sajandi alguse Eestis oli ta eestimeelsuse arendaja ja kaitsja saksa- ning venestussurve tingimustes . Needki olid elu varjupool . Sooritanud elu küpsuseksami naisena ja emana , koges ta ka selle elu varjupoolt : väike Lembit suri mõne päeva vanusena . Eetiline pealkiri “ Valgus ja varjud ” oli kirjanikuks küpseva Aino Suonio sooviks oma esikteose - luulekogu - kirjastamisel . See ilmus <arv>. aasta jõuluks pealkirjaga “ Laule ja ballaade ” . Õnneküllased , tänulikud ostjatele ja lugejatele on Aino Suonio esimesed kirjanikutundmused . Õnnevarjutusena mõjub kriitika kibedus , mis siiski kasvatab tahet saada kirjanikuks , ennast arendada ja täiendada . Oskust inimesi vaadelda ja neid portreteerida peegeldub ka nooruspäevikuist . Kibedam kui kriitika on arvustajate varjupoolelt lähtuvad komplimendid talle kui veetlevale kaunitarile , kelle pürgimist Soome parnassile ei tasugi eriti tõsiselt võtta . Nõnda kirjutas oma kommentaaris luulekogule ka Kasimir Leino . Eino Leino osast Aino Kalda edasises elus andis ülevaate Eestis varem avaldatud päevaraamat “ Hinge sild ” . Nooruspäevikutes on jäädvustatud ka Oskar Kalda venna surm üsna varsti pärast Aino ja Oskar Kalda pulmareisi . Kõik need muljed talletuvad sisimas ja aitavad leida oma kirjanduslikku teemat , millega Aino Kallas astus maailmakirjandusse : ta “ kahe tähe ” , armastuse ja surma kujutajana . Päevaraamatu lõpus toodud võõrkeelsete tsitaatide tõlked on korrektsed , kõige poeetilisemad Ellen Niidu Petöfi-eestindused ( kaudtõlked Ibsenist on aga kehvad ) . Tahtmata väita , et Aino Kalda stiil on raskepärane , on siiski kahju , et eestikeelne päevikutekst on lihtsustunud ja vaesustunud . See pole tõlkija Helmi Elleri süü , vaid tõsiasi , et igas tõlkes läheb midagi kaduma tõlgitavast autorist . Aino Kalda nooruspäevikud peaksid eriti köitma ja aitama noori , kes alles õpivad elu tõsidust tundma ja vastutust kandma eneseteostuseks inimesena ja valitud tegevusalal . Valguse ja varju segu Aino Kallas . Jäätunud šampanja . Päevaraamat aastaist <arv>-<arv>. - Tallinn , “ Eesti Raamat ” , <arv>. Esimesi päevaraamatuid on Aino Kallas määratlenud kui omaenese elu romaani , mille lehekülgedel vaheldusid valgus ja varjud . Päevikud aastaist <arv>-<arv> on olnud ta tugi elu rasketel aegadel , mil vaevasid maailmavalu ja nukrus , samuti kehalise tervise häired . Kui kirjanik on ta ka päevikus huvitatud eelkõige inimesest , kes tema käsituses on valguse ja varju segu : alati langev , alati tõusev olend . Ka ta enese teadvuses vahelduvad needsamad hingeelu mõõna ja tõusu , ükskõiksuse ja igatsuse perioodid . Oma tõeliseks hingepeegliks on ta pidanudki “ Hundimõrsja ” Aalo kaksikloomust . Seejuures ei säästa ta ka iseennast lakkamatu eetilise kohtupidamise eest . Oma siseelus on ta esile tõstnud küsimusi , kahtlusi , alatist juurdlemist ja leidnud pidevalt vastuolusid . Eelkõige on see dualism tavainimese ja kirjaniku vahel , kes analüüsib ümbrust ja inimesi , et leida kujutamisviisi ning tuua esile olemuslikku . Sisekonflikt hõlmab vastuolu konventsionaalse naise ja iseseisvalt mõtleva naise vahel . Viimane kaebab pidevat vaimset alatoitlust ja mõistmise puudust , mistõttu kirjanik tunnetab oma vaimset rikkust umbjärvena : puudub äravool , rakendusvõimalus . Abielu argipäevas avaldub konflikt keha ja vaimu vastuoluna . Päevikute valguses on Aino Kallast süüdistatud , et ta pole küllalt märganud Oskar Kalda ülekoormust ega elanud kaasa tema teadlaskarjäärile . Kuid ka päevikus on elu nurjumiste poolele kantud pettumused tsaariaegses Tartu ülikoolis ikka loomata jäänud eesti keele lektoraadi pärast , nagu seegi , et abikaasadel pole olnud võrdseid võimalusi oma sisemise arengu teostamiseks . Veelgi otsesemalt kõnelevad Oskar Kalda muredest Aino Kalda kirjad , eelkõige Ilona Jalavale . Päevikuleheküljed kurdavad ka vastuolu teooria ja tegelikkuse vahel , seda kirjanikutöö praktikaski . Ta on teadlik , et vajaliku ja ärateenitud tunnustuse puudumine süvendab tundlikku ja valusat enesearmastust . Tunnustus tuleb , aga liigagi visalt ja samuti vastuoluliselt : on halbu , pahatahtlikke arvustusi , hiljaks jäänud auhindu . Suur pettumus on draama “ Bathseba ” tagasilükkamine , sest selles teoses uskus ta ise end olevat kirjanikuna lõplikult leidnud . Aino Kallast kui inimest ja kirjanikku iseloomustab ja väärtustab kustumatu ilujanu ja pürgimus täiuslikkusele . Väsimatult on ta otsinud oma ainestikku , temaatikat , meetodit , sundinud end kirjutama kindla arvu tunde päevas , loobudes sageli enesestmõistetavast mugavusest ( kirjutamispäevad Elva hotellis ) . Valmivad novellid , luuletused , arvustused , tõlked , eesti kirjanduse tutvustused Soomes , kasvab teadmine enese kui kirjaniku ja inimese missioonist , teadliku kultuurivahendaja rollist . Vahendajarolli teostuseks on ka loengud ja kirjandusõhtud Soomes , mis on ühtlasi tema kui kirjaniku tuntuse ja tunnustuse algus . Aino Kalda “ Tähelend ” oli eesti esimene kirjanikubiograafia , selle koostamisel tutvus ta uurimistöö võludega . Koostöö “ Noor-Eestiga ” võimaldas kirjanduslikku aatekaaslust , tegevus Eesti Kirjanduse Seltsi auhindamiskomisjonis andis vajalikku enesekindlust . Seejuures säilitas ja arendas ta soome kirjanduskeelt , ent Esimese maailmasõja puhkedes ja selle käigus tunnetas ta enese kuulumist Eestisse . Pidevalt on Aino Kallas kurtnud väikelinna ( Tartu ) miljööst ja kitsastest oludest tulenevat ahistust , sellest on üle aidanud üksnes oludest kõrgemale tõusmine ja puhkuse- ning ravireisid kodusesse Helsingisse . Argielust üle olla on aidanud eelkõige ebatavaliselt tihe ja sisukas maailmakirjanduslik lektüür , millest sügavaima jälje on jätnud Goethe-lugemus <arv>-aastaselt ja Georg Brandese kui “ aja geeniuse ” tundmaõppimine . Gustav Suitsu arvustus “ Ants Raudjala ” kohta ( mõnede kriitikute arvates “ kare ” seetõttu , et Suits uskus end ära tundvat prototüübina ) püstitas juurte küsimuse , millest kirjanik uskus üle saavat , kujutades üldinimlikke probleeme eesti ainestiku ja tüüpide najal , juurdudes ja kasvades nõnda suures inimkonnas . Oma juuri on ta tunnetanud ka genealoogilistes uurimustes , olles veendunud , et inimene peab tundma neid , kellest ta põlvneb , mõistmaks iseennast . Tervise ja tasakaalu juured usub ta peituvat abielupartneris ja tema armastuses , ehkki ta Esimese maailmasõja aastatel jõuab tõsisesse abielukriisi , tunnetuseni “ ma ei armasta teda enam ” . Pidevalt on Aino Kallas tundnud rahuldamata igatsust inimeste järele , ehkki elu on pakkunud talle peergyntlikku “ rahuldust olla ise ” . Linda Paldrocki surma järel on ta leinanud : üks inimene maailmas vähem . Juhan Luigas on ta leidnud inimest rohkem kui kelleski teises , seda just “ valguse ja varju ” seguna . Luigasse kiindununa on ta taotlenud vaimset kontakti ja sümpaatiat , kuid oma mehe armukadeduse tõttu tundnud ka keelatud vilja veetlust . Tutvust Luigaga on ta pidanud negatiivseks elamuseks , meenutanud teda aga alati tänutundega kui isiksust , kes ta vaimsesse arengusse on andnud tõhusama panuse kui keegi teine . Jaan Tõnissoni on Aino Kallas suhtunud kui suurde inimesse , väljapaistvasse isiksusse , kes väärib ümbritsemist austuse ja imetlusega . Kirgliku loodusearmastajana on Aino Kallas oma päevikus väga kaunilt kirjeldanud Eesti maastikke , eelkõige Saaremaa liivarandu , kadakavälju , metsi ja pankrannikuid . Loodus pakub , erinevalt inimestest , jäägitult positiivseid elamusi : “ Ja kõliseva kullana , käo kukkumisena , niiskete niitude lõhnana kulges olemasolu õnn mu olemusest läbi . Oleksin võinud sinna põlvitada , nii püha oli see tunne . Tundsin sel hetkel enne mind elanud sugupõlvede elamise rõõmu ning aimasin nende oma , kes pärast mind tulevad ” ( <arv>. juuni <arv> ) . Elamuslikult on jäädvustatud ka ta saatuse maa Eesti inimesed neid ümbritsevas looduses : pühapäevaselt kaunis on Anseküla rahvariiete ning Jämaja surnuaiapüha meeleolu kirjeldus . Võime olla tänulikud , et meil on kirjanik , kes on osanud seda näha ja raamatusse raiuda . Nendel “ päevikuaastatel ” on Aino Kallas ema , kes armastab oma lapsi , põetab neid , arendab ja kasvatab , kurvastab sundlahusolekute pärast . Puhtintellektuaalset viljatut naiselikkust ta ei hinda ( Randvere “ Ruth ” ) , kui selles puudub emalikkus . Need on ka aastad , mil ta esmakordselt on sunnitud tõsiselt surmale silmi vaatama : algav tuberkuloos sundis peale kuudepikkuse ravi . Koidula biograafiat kirjutades on Aino Kallas tunnetanud tugevat hingesugulust , vaimset ühtsust Koidulaulikuga . Ometi on nad paljus erinevad , ka suhtumises omaenese surma . Koidula on õele kirjutanud : on hirmus , kui naine peab surema - kes esindab su maja , kes kasvatab su lapsed ? Aino Kallas on arvamusel , et emata kasvanud lapsed on iseseisvamad , tihti sügavamad , võib-olla suletumad , aga igal juhul ei saa neist halvemaid ega paremaid inimesi kui teistestki . Valmisolek surmaks , kartuse ületamine , ka lähedaste inimeste surm on valmistanud kirjanikku ette armastuse ja surma üldinimliku teema leidmiseks , mille kujutajana ta jõudis maailmakirjandusse . Maailmakirjanduse ja kirjanikubiograafiate ülistatud suure kire kogemuski on vahetult ees , argielus “ jäätunud šampanja ” sulab üles järgmisel eluetapil . Sirje Olesk on oma järelsõnas kirjanikku adekvaatsuselt tunnetanud . Kahjuks ei saa seda jäägitult öelda tõlke kohta : esineb sõnavastelist ebatäpsust ja lohakust lausetes . Kõige piinlikum ehk niisugune viga ( <arv>. juuni <arv> , lk. <arv> ) : kirikulised ei astu mitte “ kõhnast rukkihakist mööda ” ( ! ) , vaid “ rukkipõllu äärt mööda ” ( “ ruissaran viertä myöten ” ) . Hingesillad Aino Kallas . Hingesild . Päevikulehti aastaist <arv>-<arv>. Tallinn , “ Eesti Raamat ” , <arv>. Aino Kallas on kirjutanud oma viimases päevikulaadses “ Rändavas külalisraamatus ” aastatest <arv>-<arv> ( Helsingi , <arv> , <arv>.tr. , lk. <arv> ) <arv>. detsembri ööl <arv> : “ Et suudaksin elada , pean otsima - ja leidma ! - oma olemuse kõige sügavamat ja sisimat - seda , mis jääb järele ka pärast maise kesta kadumist : alastuseni lahtiriietatud inimene . Ainult niisugusena võin astuda oma Looja ette , kui see hetk kord tulema peab . ” Toodud tsitaat on võtmeks varasematelegi päevaraamatutele , mida on kommenteerinud ka kirjanik ise nende saatesõnades , mõnikord vahetult tekstis . Soomekeelse päeviku eessõna juhib tähelepanu pihtimisele kui vormile , mida ei tuleks mõista moraalsete süütegude ülestunnistamisena või kiriklikus mõttes pihtimisena , vaid oma siseelu avalikustamisena . Algselt loomulikult vaid iseendale : eestikeelse päeviku eessõna rõhutab pideva enesevaatluse ja sisemise arvepidamise tarvet . Eesmärgiks oli analüüsida oma vaimset ja moraalset arengut , jõuda selgusele iseeneses ja oma suhetes kaasinimestega , et anda elule vajalikuna tunduv suunitlus . “ Rändavas külalisraamatus ” on lisatud veel üks päevikukirjutamise tarve : nulla dies sine lineae ! Olla kirjanik tähendab kohustust pidevalt kirjutada . Päevikupidamine arendab stiili ning inimeste ja sündmuste kujutamise oskust . Päevik talletab tundeid , mõtteid , muljeid , meeleolusid , kohtumisi , kõnelusi . Päeviku kirjutamine kui tegevus pakub pidet ja pelgupaika argipäevas . Päevik on seega kirjandusteos , mis kujutab ja mõtestab inimese enese elu ja mille lõpetab alles surm , ehkki selle viimse sissekande teeb juba võõras käsi . “ Rändava külalisraamatu ” lõppu ongi märgitud viimse reana : “ Aino Kallas suri “ Säde ” -kodus <arv>. novembril <arv>. ” Aino Kalda päevikutest nähtub , et aja möödudes pakuvad märkmed mälestustena lohutust ning on olnud talle kui kirjanikule vajalikud uute teoste kavandamiseks ning kirjutamiseks . “ Reigi õpetaja ” mitmed episoodid ei kattu ainult “ Hingesilla ” , vaid ka varasemate päevikulehekülgedega . Alates <arv>. aastast , Londoni perioodist , on kirjanik andnud oma päevikutele teadlikult kultuuriloolise kallaku - tulevaste memuaaride kirjutamiseks . Aino Kalda päevikud on erakordne kultuuridokument nii Soome kui ka Eesti kultuuriloos . Kirjanik nõustus päevikute avaldamisega ( ilmusid Soomes esmatrükis aastail <arv>-<arv> ) põhimõttel , mida väljendab moto Elisabeth Barret-Browningilt : “ Põrm põrmuks , hingesaladused inimkonna omandiks . ” Eesmärgiks on avastada teist inimest kui senitundmatut saart inimookeanis leidmaks tuge elukogemustest ja hingerikkustest või õppimaks kaotusseisudest kui mitte muud , siis elu tunnetamise tarkust . Teine inimene on teine maailm , kelleni viib hingesild , s.t. kontakt mõistmise , usalduse ja armastuse kaudu . “ Hingesild ” on viiest osast koosneva päevaraamatusarja kolmas , keskmine teos . Soomekeelsed päevikud on dateeritud aastatega , sümboolsed pealkirjad on antud paarile eestikeelsele köitele . Tundeelu kulminatsioonile , kõrge leegina lahvatanud hingepalangule järgneb võidukaarena tõusva välise elu kujutus järgmises köites “ Suurlinnade udus ja säras ” . Pealkirja “ Hingesild ” on päevaraamatute autor “ Rändavas külalisraamatus ” tunnistanud ilusaks ja sobivaks . Pärit on see päevikus tsiteeritud Aino Kaldale pühendatud Eino Leino luuletusest “ Rondo ” ( kogust “ Hertsog Juhana ja Catharina Jagellonica laulud ” , <arv> ) . Aino Kalda loomingus esineb sama sümbolmotiiv kaduvikku trotsiva kujundina luuletuses “ Kuu sild ” ja hilisnovellis “ Külaskäik ” . Eino Leino on tunnetanud ja väärtustanud kohtumist sugulashingega Aino Kalda isikus kui luulegeeniuse küpsemist , kasvamist oma kodumaa vaimuelu tõeliseks suurvürstiks . Peale Jagellonica-tsükli on Aino Kallas jätnud jälgi mujalegi Leino loomingusse , näiteks novelli “ Ahven ja kuldkalad ” ning luulesse , kauni kadununa esineb ta veel viimases eleegias “ Maanteehulguse laul ” . Lõpparvet tehes on Aino Kallas tunnistanud , et ta on Leinos armastanud tema geeniust . Aino Kalda päevikud pakuvad pidet ta loomingu uurijaile ja on paremini mõistetavad ta loomingu taustal . Aino Kalda andelaad on dramaatiline , mis väljendub ka päevikuis . Ta loomingu tunnetuslik telg liigub piki elu ja surma vastasseisu , mille vahele jääb elu loov , kuid ka surma toov armastus . Kõige selgemalt on seda tunnetuslaadi väljendatud lapsepõlveromaanis “ Katinka Rabe ” . Leino-palangule ja -draamale järgnes rahvusvahelist kuulsust toonud proosaballaadide tsükkel “ Eros the Slayer ” ( “ Surmav Eros ” ) , mis on inspireerinud tänini heliloojaid ja filmitegijaid . “ Reigi õpetaja ” kangelanna on samuti Catherina , meestegelased lähedased Oskar Kaldale ja Eino Leinole . Barbara von Tisenhuseni välimus on noore Aino Kalda peegelpilt . Kirjaniku töölaual püsis aastaid kaduvuse sümbol - inimkolp . Nagu “ Hingesillas ” fikseeritud , pidas A. Kallas omaenese loomuse peegliks novelli “ Lasnamäe valge laev ” - pidevat , ( väga naiselikku ! ) ootust , s.t. igatsust suure armastuse järele kuni pettumuskibeduseni : valget laeva ei olegi ! Ometi mõtleb ja kirjutab ta armastusest , s.t. vaimsest kontaktist Leinoga kui täitumusest , seda enam et tundeelu kulminatsioon saabus ajaloo tormikohinas , mis tõi vabaduse ja iseseisvuse Soomele ja Eestile . Aga need sõdade ja revolutsioonide aastad külvasid ka surma . Päevikust väljapoole jääb näiteks Juhan Luiga “ mõju ” . Juttu on ainult selle viljastavast toimest kirjaniku vaimsele arengule ning piinavast , erootilise varjundiga , aastaid kestnud erutusseisundist . J. Luiga panus muutub aimatavaks tutvumisel kirjaniku arhiivis talletatavaga . Suhteid kunstnik Janis Rozenthalsiga Brandö “ kuumal ” suvel on Aino Kallas hinnanud kui tahet välja kutsuda ja võita kiusatust . Tema olemuse kaks poolust olid emadus ja loovus . Teda kui loovisikut erutas võime pakkuda teisele , andekale loojale inspiratsiooni , olla kunstiteose objekt , kuid ka huvi , mismoodi näeb kunstnik ta “ sisimat ” inimest . Samas on ta mõistnud , et tema ja kunstniku meeleolu on üles piitsutanud elu kaduvuse tunnetamine , hirm , et kõik on enne möödas , kui on loodud omaenda surematu kunstiteos või kogetud suurt armastust , suurt kirge , suurt sõprust . Leino-päevikut läbib mõte armastussurmast , ehkki mõlemad armastasid kirglikult “ seda maapealset magusat elu ” . See pole lihtsalt literatuur ( “ Tristan ja Isolde ” algtekstina või Richard Wagneri muusikas ) ega ka Aino Kaldale omistatud kalduvus elunähtusi “ üle dramatiseerida ” . Sellele mõttele on kirjaniku viinud ta ema pihtimus surivoodil : ta oleks tahtnud olla koos Julius Krohniga tollel saatuslikul purjetusretkel , mil Julius Krohn uppus . Surm on “ Hingesillaski ” elu lakkamatu kaaslane : jäädvustatud on ema surm , Janis Rozenthalsi surm ; väga lähedalt möödus surm Oskar Kaldast . Oma elu lühidust aimab õigesti Eino Leino , kes kontakti Aino Kaldaga tunnetas taassünnina armastatu usus , lootuses ja armastuses , ehkki teadlikuna , et ta , ületanud maisest matkast üle poole , pole enam võimeline täielikuks uuestisünniks . Ometi oli see aeg , mil esteetikast enam ei piisanud , eetikat aga polnud veel küllalt , nagu ta tunnistab . ( On tahtmine koos suure luuletajaga uskuda , et on võimalik uus õnne ja inimlikkuse ajastu , et usk ideaalidesse elustub ja koos sellega surematuse igatsus - inimhinge igavene aadlimärk . ) Sureb Aino Kalda tuttavaid - sõjaohvrina ja haigustesse või vanadusse . Koos sellega paljastuvad mõnedki elu ja armastuse inetud varjuküljed , ebakõlbelised vahekorrad , reetlikkus , truudusetus , mis kirjanikule olid vastuvõetamatud . Eetiline absoluut väärtustab Aino Kallast kui inimest ; tema loomus nõudis “ laitmatut elu ” sõna piibellikus tähenduses : need polnud pelgad “ konventsioonid ” või kaaskodanike hukkamõist või keelepeks , mida ta kartis , see oli kõlbeline langus . Selles seisneb ta armastuse traagika : elu on pöördumatu , inimest seovad kohustused , peresidemed , minevik . Ainult novelli “ Gertruda Carponai ” nimitegelasel õnnestub Põhjasõja ja katkusurma süngel taustal läbi elada paradiisimüüt tegelikkuses - kohtuda armsamaga inimestest ja nende seadustest tühjaks jäänud maailmas . Kuigi selle eest heidetakse ta välja oma seisusest ja mõistetakse häbipinki ning tema lastest saavad pärisorjad . Hirmsam kui see oleks aga inimesele elavalt surra , s.t. moraalselt laostuda . Pole midagi alandavamat kui inimest kõlbelise laostumiseni viia , ütleb Aino Kallas oma viimases kirjas Eino Leinole . Armastussurm pole võimalik , surema peab armastus , ehkki see toob kannatusi . Võidab emadus : mõte lastest ja “ kolmandast asjaosalisest ” , elukaaslasest , keda ta on armastanud sügava tundega ja keda ta pidas elu lõpuni oma saatuseks , nagu Eestit oma saatuse maaks . Konflikt lapsepõlvesõbratari Ilona Jalavaga tekkis põhjusel , et Aino Kallas idealiseeris armastust kui loovuse lätet , Ilona vallalisena aga abielu ja perekonda . Surm varjutab veelgi traagilisemalt “ Rändava külalisraamatu ” lehekülgi : Oskar Kalda ja kolme täiskasvanud lapse surm ( väike Lembit oli surnud mõne päeva vanusena ) oli ränk saatuselöök . Põlvkonnakaaslaste elust lahkumine jätab leina ja tühiku ellu . Vaatamata üksindusele , vanadusvaevadele , valudele , leinale , kodutusele , kirjutas Aino Kallas viimase sissekandena “ Rändavasse külalisraamatusse ” <arv>. augustil <arv>. a. : “ On imeline tunne , otsekui oleks mu elu taas jõudnud uude , viljakandvasse tõusuaega , nagu kord täitumuse kuldne viljasaak näis langevat mulle otse sülle . Vahe on vaid selles , et tean selle lõikuse olevat viimse . ” “ Hingesilla ” on tõlkinud Helmi Eller , kelle töö kirjanik ise tunnistas üldjoontes kordaläinuks . Midagi läheb paratamatult kaotsi parimaski tõlkes , käesoleval juhul ehk kõige enam Aino Kalda “ säravat stiili ” : kohati on lause mõte tabamatuks jäänud , teisal poole leitud kõige täpsemat sõna meeleolude ja tunnete edasiandmiseks . Lühendusi ega kärpeid tõlketekstis ei ole ( kes lootis rohkem “ erootikat ” , peab pettuma või mõistma , et see on vaid tundevarjund ) . <arv>. a. ilmunud kaheköitelisse soomekeelsesse päevikusse on Kai Laitinen lisanud kirjaniku arhiivist Soome Kirjanduse Seltsis leitud trükise avaldamata memuaare “ Välkvõtteid Tartust ” , mis valgustab Oskar Kalda surma palge ees kirjutatud jumalagajätukirja tausta ja <arv>. a. teostatud Itaalia reisi muljeid . <arv>. a. päeviku lõppu on liidetud selle aastaga dateeritud , <arv>. a. päevikusse kleebitud leht , mis võtab kokku Helsingi perioodi . Et Leino vormivirtuooslik luule on raske pähkel ka vilunud meistertõlkijaile , seda tõendavad Astrid Reinla ja Boris Kaburi tõlked , millest mõnel on pigem kommentaari- kui luuleväärtus . Sirje Oleski saatesõna on asjalik , nagu möönis Ülo Tonts ( “ Postimees ” <arv>. XI <arv> ) , kellega tuleb nõustuda ka tehtud märkuste osas . Ilmselt on järelsõna valminud pisut kiirustades , süvenemata . Jääb soovida , et eesti lugeja kohtumine Aino Kaldaga “ hingesillal ” ei jääks viimaseks , vaid et ta lugemislauale jõuaksid ka niisama rikkad ja rikastavad varasemad ja hilisemad päevaraamatud ning Oskar Kaldale pühendatud memuaarteos , päevikute lõppsõnana tõlgendatud “ Elukaaslane ” ( Helsingi , <arv> ) . Selle kirjadeosale on väljaandja Annikki Setälä pannud pealkirjaks “ Elu sild ” . Rikas , kuhjaga täis Aino Kallas . Suurlinnade udus ja säras . Päevaraamat aastaist <arv>-<arv>. Tallinn , “ Eesti Raamat ” , <arv>. - Aino Kallas . Pööripäevad . Päevaraamat aastaist <arv>-<arv>. Tallinn , “ Eesti Raamat ” , <arv>. Aino Kalda säilinud päevaraamatute kaks viimast köidet kajastavad ta elu nn.Londoni perioodi , kahe maailmasõja vahelist aega , mis oli ta poliitilise iseseisvuse saavutanud sünnimaa Soome ja saatusemaa Eesti diplomaatilise kindlustamise ajajärk . Diplomaadist abikaasa Oskar Kalda tegevusele kaasaaitamine avardas Aino Kalda kultuurimissiooni , mille ta oli enesele teadvustanud juba sajandi teise kümnendi algul . Tollal oli ta eesmärgiks soome ja eesti kultuuri vahendamine , millele ta kaasa aitas ilukirjanduse tõlkijana ja kriitiliste esseedega . Aino Kalda intellekt , teadmised , maitse , kultuursus , inimesetundmine ja oskus inimesi kohelda tulid noore Eesti Vabariigi diplomaatiale maailma südames Londonis kahtlemata kasuks . Kai Laitinen on juhtinud tähelepanu , et tegelikust saatkonnapoliitikast , mida ta pidi tundma , päevaraamat vaikib , diplomaatiline saladus on hästi hoitud . Mainitud , kuid lähemalt kommenteerimata on päevikus Aino Kallast erutanud Moskva saadiku Birki afäär ja saatus . Samuti on ära toodud , ent lähemalt avamata ka Nõukogude Liidu nõudmine kutsuda Londonist tagasi Eesti saadik ( vahetult pärast <arv>. aasta <arv>. detsembri mässu mahasurumist ) . Seevastu on põhjalikult ja naudinguga , ehkki väikese kõhedustundega ( ajalugu võib korduda ! ) kommenteeritud nn. ajaloo paradokse , suhtlemist ja kokkupuuteid selle maailma vägevuse minetanud või alles selle tipul troonivate inimestega . Maailmasõjale ja revolutsioonile järgnenud maailmapildis tunnetab ja tunnustab ta üksnes demokraatlikku õiglust . Eelarvamustevabadus on köitev ka rahvaste ja rasside probleeme vaatlevatel päevikulehekülgedel , mis käsitlevad Suurbritannia ja India suhteid ning kirjaniku Ameerika ja Maroko reise . Naudinguga jälgitav on ka Aino Kalda portreteerimisoskus alates kroonitud peadest ja lõpetades Kassari vaikelude , juhuslikult kohatud tööliste või ka deklasseerunud elemendiga . Objektiivne on kirjaniku suhtumine ka nendesse , kes teda on valusasti haavanud , nagu Soome saadik Saastamoinen , kes teda isegi soomlaseks ei tahtnud tunnistada . Tunnustust väärib Aino Kalda hoolikus Eesti ajalugu ja kultuuri tutvustavateks loenguturneedeks valmistumisel , tema enesedistsipliin ja töökus on imetlusväärsed . Sellel taustal on eriti mõistetav paratamatu kibestus , mida põhjustasid teenimatud etteheited , pahatahtlikud pamfletid , poliitilised rünnakud . Sirje Oleski saatesõnades on avatud Ants Piibu ja Oskar Kalda poliitiline ning põlvkondlik erimeelsus , millest osaliselt tulenes viimase diplomaadikarjääri ebakindlus . Kuid oli ka igapäevasemaid , “ inimlikumaid ” vastuolude põhjusi : Londoni saadikukoht oli paljudele ahvatlev . Arhiivimaterjali hulgas on säilinud Oskar Kalda käega kirjutatud sedel nende isikute nimedega , kes ihkavad Londonisse , eesotsas Ants Piip . Oskar ja Aino Kalda diplomaatilise missiooni sisukuse ja korrektsuse kasuks räägib selle kestvus kaheteistkümne aasta jooksul , mil Eestis toimus pidev valitsuste vahetus . Diplomaadielu kaksipidisustesse kuulub ka see osa teenistuskohustustest , mis puudutab seltskonnaelu , mille pidulikkus on pöördvõrdeline tühisusega , kogetud nauding aga ei vasta kulutatud pingutustele . Aino Kallas tunnustab siiski sellise elulaadi “ soomusrüülist ” kaitsevõimet , mida pakub kohustuslik enesevalitsemine ja väline esinduslikkus . Seltskonnaelu keerises on aidanud orienteeruda Aino Kalda arvustamisvõime , mille erksus on hoomatav Londoni esimestest päevikumärkmetest alates , ehkki ta ise teadvustab selle alles organiseerimis- ja sisseelamisperioodi lõpul , <arv>. aastal . On iseloomulik , et inimkonna tõeliste geeniustena imetleb ta vaimusuurusi , mitte poliitilise või rahavõimu tippe . Varasemast sihipärasem on päevikute kultuurilooline kallak , esmajoones tulevaste memuaaride huvides . Elujanu ja eluhuvi on Aino Kalda kõigi päevikute sisu , kusjuures esimene tähendab vaimsete , füüsiliste ja emotsionaalsete võimete intensiivset rakendust , mitte boheemlikku naudinguiha . Londoni periood võimaldab vähemalt ajuti absoluuditunnet , mööndust , et aeg on rikas , kuhjaga täis , sümboliks varasügise , viljade valmimise ja lõikuskuu kujundid . Et lapsed on suured , tõuseb esiplaanile loovus , Loomise deemon . On ju ka A. Kalda loomeparemiku sünni , proosaballaadide tekkeaeg , mis tähistab ühtlasi astumist soome ja eesti kirjandusest maailmakirjandusse . Ehkki ta möönab , et <arv>% läbimurdest soodustas diplomaatiline positsioon , oli ülejäänud <arv>% läbimurdest siiski pingutusterohke , vaevanõudev ja kurnav . Kui raske tegelikult , seda iseloomustab Soome-poolne asjatu katse tutvustada Londoni kirjastusturul mitteametlikku Nobeli preemia kandidaati Frans Eemil Sillanpääd . Ka “ tunnustatud ” Aino Kalda essee Friedebert Tuglasest rändab mööda toimetusi , enne kui leiab avaldamiskoha . Suurim teene soome ja eesti kirjandusele on Aino Kalda asutatud PEN-klubid . Aino Kaldale süüks pandud ambitsioonikus pole sisuliselt midagi muud kui “ tegija inimese tehatahtmine ” ( Tiit Kuusik ) ning üldinimlik tunnustusetarve . Meelsasti tunnustab ta teisi loovvaime nagu Sigrid Undsetit ja noort Mika Waltarit , ehkki mõnede maailmakuulsuste isik ja looming jääb paratamatult võõraks , nagu James Joyce . Elu teine juhtmotiiv , emadus , on ehk avatumgi kui varasemates päevikutes , ehkki laste täiskasvanuks saamine on näiliselt võrdne ametist lahtilaskmisega . Kaunid , siirad ja liigutavad on suhted noorima poja Hillariga . Sageli ebaõiglaselt egoismis süüdistatud Aino Kallas loovutab laste muredele kõhklematult nii aega , hoolt kui ka omaenda sõltumatu kodu loomiseks vaevaga kogutud ja ikka nappivat kapitali . “ Katinka Rabes ” kujutatud genealoogilist imet , suguvõsa kestvust läbi aegade , näib ta oma peres ähvardavat katkemisoht , kurblooline igale inimesele , saati siis naisele , eluandjale , ühenduslülile sugupõlvede ahelas . Paljud mured olid siiski mööduvad , raskemad katsumused alles ees , nagu on lugeda ka Sirje Oleski saatesõnast . Ometi aimub ridade vahelt kurb tõde , et Oskar Kalda noorimale pojale jäid isa ideaalid võõraks , ehkki see säästis teda <arv>. aasta poliitilise pöörde ohtudest . Kaunilt avaneb päevikutes ka kirjaniku kiindumus nooremasse õesse Aunesse ja kuuluvus õdede-vendade sugulusringi . Selgemalt kui “ Hingesillas ” joonistub ka Londoni-päevikutes põhidihhotoomia , armastuse ja surma suur vastasseis . Surma suur lõikus viib igavikku lähedasi inimesi ja rahvuslikke geeniusi nagu Eino Leino ja Akseli Gallen-Kallela . Eino Leino surm ja sellele järgnenud lein annavad Aino Kalda suurele vaimsele kirele kirgastunud kristallisatsiooni . Juhan Luiga surma puhul tõdeb ta , et armastus on vaimne ühtekuuluvus . On iseloomulik , et Aino Kaldale on surm , lein ja mälestustes talletatav elu käsuks intensiivistada loometööd ja veelgi enam armastada elavaid . Surma lähedus on ka talle endale tajutavam kui varem , sest tervisehäired on ohtlikult tõsised . Päevikute tõlkekeel on paraku vananenud , lauseehituslikku kohmakust on eriti märgatavalt neljandas köites , “ Suurlinnade udus ja säras ” , mille väljaandelist külge kahjustab trükitehniliste pisivigade rohkus . Osa neist on loetletud ja õiendatud lisalehel , kuid neid on tunduvalt rohkem . Päriselt ei rahulda tsiteeritud värsside tõlked . Rohkem kui varasemad oleksid viimased päevikuköited vajanud kultuuriloolist kommentaari . “ Suurlinnade udus ja säras ” ( lk <arv> ) on näiteks juttu Sinclair Lewise romaanist “ Peatänav ” ( “ Main Street ” ) , milles ameerika vaimuprovintsluse ja selle mentaliteedi võrdpildiks on väikelinn Gopher Prairie ( Aino Kalda originaalis samuti suured algustähed ) . Tõlkes jääb viimane mõiste ( “ sõidab teie rong peatumata kümnetest Gopheri preeriatest läbi ” ) täiesti arusaamatuks , kui romaani ei tunta . Päevikute tsükli avaldamine Eestis täidab olulise kultuurilünga ja vähendab märgatavalt kultuurivõlga kirjaniku ees . Saatuse tahtel saigi päevikute suurväljaanne ta elutööks . Leiba teenida suutis ta pagulaspõlves siiski sulega , ehkki Londoni-aegadel kangastus loengupidaja roll . Jätkata võikski memuaaridega , on ju väliseestlased neidki osaliselt avaldanud . Tõlget eesti keelde vääriks päevikuline “ Rändav külalisraamat ” ja miks mitte ka päevikute lõpuköiteks nimetatud “ Elukaaslane ” . Uut väljaannet pälviks Koidula biograafia “ Tähelend ” . Lõpuks , miks ei võiks mõni Tartu tänavaist tõepoolest kanda Aino Kalda nime , nagu see ehk olekski teostunud , kui poleks tulnud sõda ja okupatsioone . Kai Laitinen . Aino Kallaksen mestarivuodet . Tutkimus hänen tuotantonsa päälinjoista ja taustasta <arv>-<arv>. Keuruu , <arv>. Natuke ebausku on kasuks , naljatab Kai Laitinen raamatu “ Aino Kallaksen mestarivuodet <arv>-<arv> ” “ Algussõnades ” . Teose “ Aino Kallas <arv>-<arv> ” kaanele ei märkinud ta rooma ühte , sest Helsingi Ülikooli Raamatukogu on täis väitekirju ( Oskar Kalda oma kaasa arvatud ) , mille I osa kunagi ei saanud järge . Uurimus Aino Kaldast on pidurdustele vaatamata edukalt lõpule viidud . K. Laitineni “ Aino Kallas <arv>-<arv> ” ( Keuruu , <arv> ) köitis kõige enam kirjaniku varasema loomeperioodi vooluloolise käsitlusega . Mõningaid vastuväiteid äratas “ Katinka Rabe ” käsitlus , milles K. Laitinen - tausta ja taustisikuid hästi tundes - on näinud memuaarteost rohkem , kui kirjanik on kavandanud . <arv>. aastal kirjutas Aino Kallas , et luule ja tõelisus segunevad ikka sellistes seostes . K. Laitinen on lähtunudki rohkem tõelisusest kui luulest . Nii heidab ta A. Kaldale ette egoismi , sest romaanis pole kujutatud kirjaniku nooremat õde . Kuid romaanis on muudetud ka kirjaniku ema biograafiat : nagu Katinka , nii ka ema on ainus elus olev tütar perekonnas . Eestis on teost käsitatud pigem arengu- kui lapsepõlveromaanina ( B. Kangro essees “ Aino Kallas ” ajakirjas “ Looming ” <arv> , nr <arv> , lk <arv>-<arv> ) . Kirjanik vaatleb elu ja surma kaksikolemust ning lapseteadvusele ja -silmadele avanevat teadmist , kujutlust ja kogemust elust ja surmast , mida varjundab romantiline tunnetus , geneetilise pärilikkuse pitser kaasa arvatud . Nõnda eelneb “ Katinka Rabe ” vahetult müüditehnilisele armastuse ja surma kujutusele kirjaniku loomingus . Uurimuse teise osa motode hulgas tsiteerib K. Laitinen Roman Jakobsoni : “ Kunstiline eesmärk ei tungi kirjaniku biograafiasse kunagi vastuoludeta , niisama vähe kui kirjaniku biograafia võrdsustub tema kunstilise eesmärgiga . ” Monograafia teise osa biograafiline taust on esitatud läbimõeldult , napilt , sisukalt , köitvalt ja delikaatselt . Rohkem informatsiooni pakub see ka eesti lugejale , sest Londoni-päevikud on Eestis veel välja andmata , teateid kirjaniku elu hilisemate perioodide kohta on trükisõnas vähe leida ( laste ja pere saatus , vanaduspäevade nukker üksindus ning suhteline kodutus ) . Mõjukas vastulause on antud soome ja eesti avalikkusele käsitluses Aino Kalda kui maailmakirjaniku tegelikust mainest eelkõige inglise kriitikas : see polnud ekstsellentsist ministriproua enesereklaam , nagu seda taheti ja osati sageli näha , vaid tõsise ja tulemusliku töö õiglane tunnustus . Lähemalt on käsitletud ka kirjanduslikke skandaale , A. Alle pamfleti “ Jaanalinnu sulgedega ” ning näidendi “ Mare ja ta poeg ” ümber tekkinud pahatahtliku kriitikakõmu tagapõhja . Lisaks soovile “ kaitsta ” Marie Underit võistlejate eest tõstatas A. Adson terava , poleemilise kriitika just nende Hella Wuolijoe ( “ Koidula ” ) ja Aino Kalda ( “ Mare ja ta poeg ” ) näidendite puhul , mis konkureerisid ta enda omadega ( “ Lauluisa ja Kirjaneitsi ” , “ Toomapäev ” ) . K. Laitineni käsitlus annab seda küll mõista , kuid jätab taktitundeliselt mainimata . Keskse osa monograafiast hõlmab A. Kalda loomingu kõrgaja , ta meistriaastate käsitlus ( <arv>-ndad aastad ) . See on proosaballaadide ja müütiliste muistendite periood . Põhjalikult on analüüsitud kirjaniku arhaiseerivat stiililaadi , selle päritolu ja tehnikat . Allikate ja intertekstuaalse tausta esitus on informatsiooniküllane ja köitev . Kroonikakõrvutused , piibellik tagapõhi , kogu “ võõras sõna ” ( M. Bahtin ) asetub kirjaniku kunstilises kontekstis teadliku ja meisterliku stilisatsioonina oma kohale . Th . H. Panteniuse ja A. Kalda Barbara ei erine , muide , ainult väliselt , nagu on esile toonud K. Laitinen , vaid ka karakterilt . Panteniuse Barbaras on rohkem ta julma aja jooni . Erinevad on ka nende suhted “ mittesakslastega ” : A. Kalda humanistlik Barbara on “ maarahva hoidja ” , talupojad keelduvad teda hukkamast . Parimana kõigist kirjaniku teostest on põhjendatult esile tõstetud “ Reigi õpetaja ” . Sellele laadilt lähedast “ Hundimõrsjat ” on käsitletud tihedalt ja poleemiliselt naisõigusliku kriitikaga : Aalo kaksikolemus on kuritegelik , sest ta ületab kõik inimlikud piirid , “ teeb hundina hundi tegusid ” , on süüdlane . Käsitluse jälgimist hõlbustab leitmotiivide tõlgendus ja kulminatsioonimomentide teadvustamine ning ülevaade inimesekujutusest . Oluline ja hästi koostatud on ka Euroopa kultuuritausta vaatlus kirjaniku meistriloomingu tagamaana . A. Kalda näidendite õnnestumiste poolele ( “ Patseba Saaremaal ” , “ Mare ja ta poeg ” , “ Malle tunnistused ” ) lisaksin siiski ka “ Hundimõrsja ” , nagu seda N. Andresen ongi teinud essees “ Aino Kallase draamalooming ” ( “ Looming ” <arv> , nr <arv> , lk <arv>-<arv> ) . Seda näidendit on N. Andresen esile tõstnud kui soome ja eesti lavakirjanduses haruldast romantiliste elementidega saatusedraamat . Rõhutatumalt kui novellivariandis tõstatab kirjanik siin ka küsimuse inimese õigusest olla isiksus : Aalo kinnitab , et tema hingeõnnistus või hukatus on tema enese asi . Aalo õde Ingel ei paku üksnes idüllilist süütuse ja puhtuse kehastust , vaid just tema kaudu pääseb draamas kõlama mõistmise ja halastuse sõna , mis on keskne kirjaniku kogu müüdiloomingus . Ehkki kirjaniku kangelannad Barbara von Tisenhusen , Catharina Wycken ja Aalo kogevad sellist maist õndsust , mille eest nad on nõus maksma eluga , ei saa ka ühiskond enam päris endistviisi edasi elada . Andeksandmiseni jõuavad Reigi õpetaja Paul Lempelius ja metsavaht Priidik “ Hundimõrsjas ” . Kriitiliselt , kuid mõistvalt käsitleb K. Laitinen kirjaniku leina- ja igatsusluulet - luuletuskogusid “ Surma luik ” ( <arv> ) , “ Kuu sild ” ( <arv> ) ja “ Tuleriidal ” ( <arv> ) . Muide , nagu nähtub avaldatud tekstikatkendist “ Hiiu Ungur ja Ranna Aalo ” ( monograafias lk <arv> ) , on kirjanik oma luulele inspiratsiooni leidnud ka “ Kalevipojast ” , paralleel on ilmne : Aamulla on onnen kultaloimet , Keskipäivä kultakankaan kuto , Ilta ihmehunnun hopeaisen . Hommikul on õnnekudu , päeva keskel kuldakangas , õhtul hõbedane ilu ... ( “ Kalevipoeg ” ) Huviga jälgitavad on mälestusraamatu “ Kaasarändajaid ja möödaminejaid ” ning selle kaasteoste käsitlus . Johannes Aaviku tõlkes on eesti keeles ilmunud “ Leiuretkedel Londonis ” ( Vadstena , <arv> ) ja eesti tegelaste valikportreid pealkirjaga “ Mu saatuse maa ” ( Vadstena , <arv> ) . Päevaraamatute kommentaar käsitleb ja jaatab nende autentsust ning humaansust : kirjanik on kõrvaldanud ainult selle osa tekstist , mis võiks kahjustada või varju heita ta lähedastele ning kaasinimestele ; enese suhtes aga on ta armutu . Niisama taktiküllane kui luulevaatlus on ka kirjaniku hilisnovellide käsitlus . Neid ilmus kolm kogu : “ Seitse neitsit ” ( Helsinki , <arv> ; eesti keelde tlk J. Aavik , Göteborg , <arv> ) , “ Virvatuled ” ( Helsinki , <arv> ) ja “ Armastuse vangid ” ( Helsinki , <arv> ) . Viimasest on J. Aavik eesti keeles avaldanud sama pealkirjaga valimiku , mis sisaldab ka “ Virvatuledes ” ilmunut . Niminovell “ Seitse neitsit ” on muistend Alutaguse neitsitest , kes end Põhjasõja päevil uputasid soolaukasse , et mitte jääda vaenlase rüvetada . ( Motiivi on kasutanud romaanis “ Suure nutu ajal ” Enn Kippel , kelle fondis Kirjandusmuuseumis leidub ka A. Kalda kiri palvega avaldada selle liigutava ja luulelise loo allikad , millele Kippel on suuliselt vastanud . Hiljem on sama motiivi töödelnud Juhan Peegel “ Võlla küla neidudes ” ) . Aino Kalda hilislooming käsitleb samuti armastusteemat ( niihästi traagilise kui ka õnneliku lõpuga , nii klassikalise kui ka avatud novelli vormis ) . K. Laitinen on juhtinud tähelepanu , et mõnede novellide teemale ( “ Hullunud järv ” ) on paralleele M. Underi loomingus , kuid võib uskuda kirjanikku , et ta pole Underi luulet allikana kasutanud : teemad on olemas rahvaluules . K. Laitinen on esile tõstnud novelle “ Külaskäik ” ( Eino Leino isiksusest ) ja “ Punased sõstrad ” ( tütar Laine saatusest ) . A. Kalda ilmumata jäänud teostest on puudutatud “ Hiiu Ungrut ” , mis oli kavandatud romaanina . Romaan ei valminud , kuid materjali kasutas A. Kallas ballaadides ja novellides . Kirjutamata jäi teos ka seetõttu , et arhiividokumendid kirjanikku ei inspireerinud . Huvilisi suunab K. Laitinen oma “ vaheteose ” “ Aino Kallaksen maailma ” ( Keuruu , <arv> ) juurde . Raamat Oskar Kaldast “ Elämäntoveri ” ( Helsinki , <arv> ) jäi torsoks , sest sõjajärgne aeg polnud tema biograafia kirjutamiseks soodne ( kirjastus lükkas pakkumise tagasi ) , ka polnud dokumentaalmaterjal kättesaadav . K. Laitineni monograafia Aino Kaldast on mitmeti , ka uurijameetodilt rikas ja rikastav . Kas ei võiks me seda lugeda ka eesti keeles ? ! Nagu Helga Laanpere raamatu esitlemisel Tallinnas Soome Instituudis ütles : meie pärisorjadest esivanemate tundeid pole käsitlenud ükski eesti kirjanik ( siiski , A. Kitzberg : “ Laseb käele suud anda ” , “ Libahunt ” ) , seda tegi Aino Kallas , kes kujutas ühtlasi nende sitket , heroilist vastupanu rõhumisele . Ajaviitekirjandus ei pea olema tingimata kriminaal- või õuduslugu , seda tõestab niihästi heade “ vanade ” kui ka “ uute ” armastusromaanide müügile tulek üksiknimetuste või sarjadena . Väljaspool sarju ilmus ka Hilja Valtoneni kogu eesti keelde tõlgitud looming <arv>. aastatel , sõjajärgsest loomingust üksnes “ Preili kojamees ” , mis esmalt avaldati paguluses . Hilja Valtoneni tõlgiti rohkesti <arv>. aastatel . Kättesaadav on televisiooni vahendusel olnud nii sõjajärgne kui ka varasem looming soome filmidena . Valtonen oli kirjanik , kelle ajaviitelisuse dikteeris publik , kuigi tal oli eeldusi enamaks . Kuid lugejate huvi nõrgenes peale “ Söeristi ” ilmumist , mis käsitles soomlaste ja rootslaste vahekordi , ja nii pöördus kirjanik taas meelelahutuslikemate teemade juurde tagasi , käsitledes nõudlikke , olulisi aineid kergemas žanris . Kirjaniku head stiili , sõna- ja situatsiooni- ning karakterikoomikat tunnustas ka nii nõudlik kriitik ja stiilimeister kui F. Tuglas , kes võrdles seda Leida Kibuvitsa “ Soomustüdruku ” stiililaadiga . Nõukogude ajal kuulus Valtonen erifondi autorite hulka , sest ta raamatutes on kujutatud ka Soome kodu- ja Talvesõda . Ei avaldatud ka “ süütute ” romaanide kordustrükke , nii et tagasitulek eesti tõlkekirjandusse on paljudele lugejapõlvkondadele avastus . Ehkki Valtoneni põhitüübid korduvad nagu ka süžeelised detailid , on iga romaan kordumatu ja meeldejääv . Kompositsiooni varieerib päeviku- , kirja- või memuaarivorm . August Annistile on olnud küll vastuvõetamatu Valtoneni teravakeelne naine , kelles ta näeb üha varieeruvat autoportreed . Taastrükkidena avaldatud “ Tänapäeva tütarlaps ” ja soome viite kirjanduse tippe “ Asenaine ” Aino Ränga tõlkes on tänases kontekstis aktuaalsed . Esimene neist käsitleb armastusromaani vormis abielu ja nn. uuspaganlust ( võrrelgem meie horoskoope ja poltergaisti kummitusi ! ) . Mõlemad romaanid peegeldavad aktuaalse teemana elulist nõuet kutseoskusega perenaise järele . “ Asenaise ” taustaks on <arv>. aastate majanduskriis ja tollal Eestiski propageeritud “ parim on kätega tehtud töö ” . H. Valtonen rõhutab , et naise haritus ei tähenda üksnes akadeemilisi loorbereid , vaid ka lugemust , musikaalsust , head maitset ja kodukultuuri ning avarat elutunnetust . Tema negatiivne naine on tõusiklikult ambitsioonikas , omakasupüüdlik ja väiklane , kitsa silmaringiga ning sellisena koormaks abielumehele , armastajale ja kogu ühiskonnale . “ Asenaine ” romaanina on köitvam kui sama pealkirjaga <arv>. aastatel valminud film , kuigi peaosa mängib “ vastupandamatu ” Tauno Palo . Tema Esko Latva , väljaõppinud agronoom , on osanud olla kihlatud viie vanema õega ja abiellub kihlveo peale noorimaga . Ebaabielu kujunemist armastuseks on raamatus kujutatud võrdväärsete partnerite duellina . Hilja Valtoneni naine paneb end maksma isiksusena . Tema galeriis on kaunitare ja tavavälimusega naisi . Vastavalt <arv>.-<arv>. aastate ideaalile on ta naine väike , kuid on ka “ suuri naisi ” , valküüre , nagu ka kõigiti “ normaalkasvulisi ” . Filmides jääb vajaka situatsioonikoomikat ( hoitud kokku raha ! ) ja huvitavaid , mällusööbivaid detaile nagu “ Asenaise ” Kirsti Leivo pulmareis läbi Soome pruutkleidis ja looriga , valgetest sirelitest pruudikimp käes . See on abielumehe võit ämma üle , kes plaanitses suuri pulmi . Vaene Kirsti peab aga kannatama vastutulijate ning möödaminejate muigeid , kes mõtlevad pulmaööst . Valtoneni uut tüüpi naine on iseseisev kutsetöös ja vaimselt , enamasti ka sportlik , mitte milleski abitu ega saamatu . Kutsetööks kohustab teda peale kutsumuse ja haridusjanu ka majanduslik surve . “ Noore naisõpetaja abiventiilis ” ( Soomes väga armastatud romaan ) ja “ Tarvaala peretütres ” on talutütred sunnitud kodust lahkuma võõrasemade sunnil . Õpetajakutse oli ka kirjaniku enese eriala , nagu mitmel ta naistegelaselgi . Nii mõnelegi on see roll unistuste tipp , tõus sotsiaalredelil , aitab välja näiteks kaupluseleti tagant . Kuid õpetaja või meditsiiniõe kutse korvab ka kättesaamatuks jäänud kõrg- või kunstiharidust . Esindatud on teisedki <arv>.-<arv>. aastate keskklassi elukutsed : pangaametnikud , sekretärid ( “ Hädavahend ” , diloogia “ Ära hõiska enne õhtut ” ja “ Vallakirjutaja ” ) . Viimane vaatleb nn. seisusteühiskonna kestvust Vabadussõja-järgses Soomes . Kuid Valtoneni naine on säilitanud ka läbi aegade tunnustatud naiselikud jooned : ei joo , ei suitseta , riietub hästi , käitub hästi , tantsib nagu ingel , nagu ta iseloomustab oma tänapäeva tütarlast . Võiks lisada , et temast saab ka hea ema . Valtoneni noor naine pole feminist tänases mõistes , ta ei võitle niivõrd naise õiguste eest kui Mehe , Looduse Krooni egoismi vastu kutsetöös ja abielus . Naiseliku naisena igatseb ta armastusabielu ja perekonda , eitab abielu kui võimalust mehe kulul elada ja meest seksuaalsuse abil türanniseerida . Kuid ta kaitseb ka vallalise naise õigust omada meessõpru ja vastassugupoolega seltskondlikult suhelda , säilitab seejuures eneseväärikuse ja keeldub abieluvälistest suhetest ( tollase moraali esmanõue ) ning abielurikkumisest . Tema noor naine on konfliktis tavamoraali ja välise kombetäitmisega , ta on moraalne , mitte silmakirjatseja . Hilja Valtoneni on huvitanud Karjala saatus , paljud ta romaanid vihjavad Karjala taustale . Karjala sõjapõgenik on ka sõjajärgse romaani “ Preili kojamees ” kangelanna . Tekst on komponeeritud kolmel tasandil : kangelanna päevik , armastuskirjad tundmatule austajale ning tema loodud suguvõsalegend , mille ta komponeerib kirjandiharjutusena sama austaja soovil . Talle ettenähtud mustatöölise saatust trotsib ta haridust omandades kaugõppe ja eksternaadi abil . H. Valtoneni viimane romaan “ Sügispäevad ” olevat ilmunud eestikeelsena paguluses , kuid raamatubibliograafiad seda ei tunne . Võimalik , et seda on loetud raadio järjejutuna . Romaani tegevus toimub kahes ajajärgus , peategelase mälestustes ja vahetus kaasajas , s.o. <arv>.-<arv>. aastate kontekstis . Valtoneni kange tüdruk on nüüd vanatüdruk , sest ta austajad ning ametlik peigmees puhkavad igavest und Talvesõja kangelaskalmudes . Peigmees ei ilmunud pühapäeval laulatusele ja Ellu saab teisipäeval teada , et armastatu langes laupäeval . Puänt on valtonenlikult vaimukas : Ellu pole kunagi avanud , vaid on reliikviana raamaturiiulil säilitanud <arv>. aastast pärinevat kompvekikorvi , mida ta pidas oma esimese armastatu saadetiseks lillekaupluse vahendusel . Korvi purunemisel selgub , et saatja on olnud hoopiski ta õpetaja , kes korvi on paigutanud kihlasõrmuse koos kosimiskirjaga . Oma aja tavade kohaselt on Ellu süütu neitsi ka seitsmekümne kahe aastasena , kuigi ta <arv>. aastal on juhuse tahtel mehe kõrval maganud . Oma tuppa ja voodisse tekkide alla on ta peitnud punakaardi eest põgeneva soome rahvuslase . Sama õpetaja kosib teda uuesti <arv>-aastasena , kuid Ellu loobub seekordki abielust , et mitte saada naeruväärseks . Ellu kõrval on kujutatud uue ajastu noort , <arv>-aastast naist , kes tavasid trotsides on saanud vallasemaks . Ellu naaber ja tulevane pärija , <arv>-aastane koolitüdruk , esindab tollaste noorte soome naiste noorimat põlvkonda , kes on otsustanud emantsipatsiooni kasuks , soovides saada ministriks ja pühenduda poliitikale . Armastusest on tal televisiooni vahendusel mitteeakohased teadmised ja eakohased kogemused : austajast koolivend on löönud ühel klassiõel pesapalli kaikaga kannikaluu mõraseks . Nagu ikka , on Valtonen aja- ja kommetekriitiline , luues oma naistegelaste kaudu uut ellusuhtumist ja uut ideaali . Nukra huumoriga mõtleb Ellu , et talle õpetajakutse eest antud teenetemärgi heaks oleks ta emana pidanud sünnitama <arv> last . Kuid ta elu pole olnud tühi ega asjatu , peale kutsetöö on seda rikastanud suhted õpilaste ja noortega , huvid on olnud mitmekesised ja nii pole ta ise ega tema elu olnud igav . H. Valtoneni kooliromaanid annavad ilusa humoorika pildi soome koolist . , õpetajatest ja inspektoritest , ka õpilastest ja nende vanematest . Teoreetiliselt on temas tahetud näha Courts-Mahleri muinasjuttude mantlipärijat . Kuid tema romaanid küünivad üle selle künnise , probleemiasetus ja keskkonnatruudus on sügavuti minevad . On rõõm , et ta pole üksnes pensionäride meeliskirjanik , vaid et temast oskavad lugu pidada ka meie aja noored naised . Hilja Valtoneni võiks eesti keelde rohkemgi tõlkida , ka Tallinnas on olemas ta “ Valitud teosed ” soome keeles . Aegunut ja ahistavat välja naerda aitavad ta romaanid suurepäraselt . Selma Lagerlöf Kui Rootsis <arv>. a. pühitseti kirjanik Selma Lagerlöfi <arv>. sünnipäeva , öeldi ametlikus peokõnes : ta on naissoo ehe , kodumaa uhkus ja kogu maailmas lugupeetud . Maailm pidas teda ka kõige õnnelikumaks inimeseks . Küsimusele , mis tähendab olla kõige õnnelikum , vastas kirjanik oma rootsi kolleegi Victor Rydbergi sõnadega : sul on mured , mida sa pead kandma . <arv>. novembri õhtul <arv> vanas Värmlandi härrastemajas Mårbackas sündinud tulevasele mõisapreilile näis elu tõotavat tõepoolest õnne . Üks vanatädidest oli aga vaadanud kaartidest järele , et vastsündinud tütarlaps on eluaeg nõrga tervisega ega abiellu kunagi . Viimast on peetud , siis eriti ja ehk praegugi veel , naisesaatuse suurimaks õnnetuseks . Veel ennustas vanatädi , et sel tütarlapsel on palju tegemist paberite ja raamatutega , et ta kirjutab palju . Arvestades <arv>-<arv>-aastase Selma Lagerlöfi suurimat soovi ja kogu eluks püsima jäänud eesmärki olla kirjanik , sai õnnekarikas tõepoolest pilgeni täis . <arv>. aastal pälvis ta esimese naiskirjanikuna maailmas Nobeli kirjandusauhinna , <arv> valiti ta esimese naisliikmena Rootsi Akadeemiasse . Eelnenud aastad olid olnud täis pingelist ja visa tööd , milles loomerõõmud vaheldusid katsumuste ja elumuredega . Muret tegi vilets tervis , mis lapsepõlves sundis aastateks voodisse ja nõudis püsivust ning tugevat tahet , et taastada liikumisvõimet . Pereliikmetest suri vanem õde tuberkuloosi . Armastatud isa andus alkolholipahele ja nii tuli kodu müüa võõrastele . Mis see kirjanikule tähendas , teame tema raamatutest “ Gösta Berlingi saaga ” ja “ Jeruusalemma ” esimesest osast , kus kirjeldatakse põliskodusid laastavaid oksjoneid . Alles <arv>. a. sai kirjanik hakata kodu taastama , ostes tagasi hooned , aia ja osa krundist . Nobeli auhinnasumma kulus kodu tagasisaamiseks ja korrastamiseks . Talupoegadest naabrid pidasid S. Lagerlöfist lugu kui heast perenaisest , tublist maaharijast . Praegu on Mårbackas kirjaniku muuseum . Missugune oli väikepreili Selma Lagerlöfi kodu lapsepõlves , võime lugeda “ Nils Holgerssonist ” . Seal oli talupoeglik-patriarhaalne elulaad , milles raske töö vaheldus suurte pidudega , argipäevadesse tõid elurõõmu ning vaheldust vaimsed huvid . Nende hulgas ka jutuvestmine , nagu seda harrastati talude , mõisate ja kiriklate peretubades , aga ka härraste lõuna- ja kohvilauas . Valdavas osas olid selle suulise kultuuri loonud naised , nemad hoidsid ka traditsiooni . Siit pärineb S. Lagerlöfi kirjandusliku stiili eripära : kohati on see otse kuuldeliselt tajutav tekst . Suulise jututraditsiooniga on seotud ka oskus kujutada inimesi ja sündmusi nõnda , et karakter ja moraal avanevad tegevuses . Raamatute maailmas kujunes Selma Lagerlöf varaküpseks ja asus arendama oma kirjanduslikku annet . Ta kirjutas luuletusi , jutte ja näidendeid , oodates ja lootes , et keegi ta avastaks . Juhus tuligi , üks ta värssides õnnesoov ja peokõne äratasid tähelepanu . Ajakirjad aga ei avaldanud temalt tollal ridagi , toimetajad soovitasid õppida ja maailma näha . Nii lõpetaski ta Stockholmis õpetajate seminari ja töötas aastaid rahvakooliõpetajana . Ta tundis rõõmu , et on suuteline oma tööga end elatama ja perekonda toetama . Pealegi oli perekonna eluhoiak ja kasvatus sisendanud põhimõtet olla kasulik . Elada kasulikult on kirjanik Lagerlöfi raamatute üks põhiideedest . Esikromaani “ Gösta Berlingi saaga ” nimikangelane on halb ja õnnetu , sest ta on kõlbmatu kasulikuks eluks . Olla kirjanik tähendas S. Lagerlöfile vaimset võrdväärsust imetletud , austatud ja armastatud rahvuslike ning maailmakirjanduse suurkujudega . See on kutsumus , mis leidis teostuse <arv>. a. ilmunud esikromaanis , millega ta hoobilt astus maailmakirjandusse ja on seal moemuutustele vaatamata tänini püsinud . Andelaadilt romantik , töötas ta välja eripärase , reaalsusel ja muinasjutulik-sümboolsel plaanil põhineva kujutamisviisi , mida nimetatigi uusromantiliseks . Tema vormiks on novell või novellilaadsetest peatükkidest koosnev romaan , mida peetakse tunnuslikuks impressionistlikule ( muljeid ja meeleolusid esiplaanile asetavale ) stiilile . S. Lagerlöfi stiili on mõjutanud Vana-Põhjala saagad , kodupaiga pärimused , rahvaste muinasjutud ja legendid , Taani suur muinasjutuvõlur Hans Christian Andersen , aga ka sellised realistliku kirjanduse vaimusuurused nagu norralane Bjørnstjerne Bjørnson või vene kirjanikest Ivan Turgenev ja Lev Tolstoi ning romantismi ja realismi piirimaile jäänud “ Jane Eyre'i ” autor Charlotte Bronté . Suurtest eelkäijatest võiks nimetada J. W. Goethet ja F. Schillerit , kes samuti on muinasjuttudest , antiik- ja piiblimüütidest ammutanud inspiratsiooni ja eetilisi võrdpilte . Selma Lagerlöfi loomingu mõjudeta oleksid kindlasti teistsugused kirjanikud meie August Kitzberg ( esimesi Lagerlöfi eesti keelde tõlkijaid ) ja August Gailit , kuid ka Karl Ristikivi , rääkimata Juhan Jaigist . Tugevasti on Lagerlöfi looming mõjutanud norralase Trygve Gulbransseni romaanitriloogiat “ Ja taamal laulavad metsad ” , “ Tuuled puhuvad Vaimudemäelt ” ja “ Ei lähe kõrvalteed ” . Ja mõistagi tänapäeva laste lemmikut Astrid Lindgreni , keda on ka S. Lagerlöfi preemiaga tunnustatud . S. Lagerlöfi sule all muutus kõik suureks kunstiks , hingestatud ja fantaasiaküllasteks teosteks , kus puudub alasti tendents ja moraliseerimine . Nii kirjutas ta tuberkuloositõrje ühingu tellimusel bretooni muinasjutu ainetel jutustuse “ Surmakutsar ” , mis on kaugelt enam kui tervishoiu- või karskuspropaganda . Majateenijate ametiühingu palvel valmis “ Soosauniku tütar ” ( Eestiski väga populaarne , viis eri tõlget ) , ilukirjandusliku väikevormi võluv suurteos . Kirjutades koolilastele koduloo- ja maateaduse õpikut , sai sellest kirjanikule eneselegi mõneti üllatuslikult maailmakirjanduse üks suuri šedöövreid “ Nils Holgerssoni imeline reis läbi Rootsi ” . Nimikangelasele on püstitatud ausammas ka Tõusva Päikese Maal , kaugel Jaapanis . Selma Lagerlöf kuulutab armastust ja õiglust oma raamatutes . Tema käsitus elust ja selle kõlbelisest eesmärgist taotleb rahu maa peal , mis tähendab kurjuse kaotamist inimese hinges ja inimmaailmast . Vahendeid selleks on palju . Suurim neist on armastus . Eelkõige emaarmastus . Täiuslikem ema on mõistagi Neitsi Maarja niihästi “ Legendides Kristusest ” kui ka “ Kungahälla kuningatarides ” . Selma Lagerlöfi kristlus on humaansus , mis põhineb ligimesearmastusel . Armastada inimesi on suurim ülesanne maailmas . Läbi kannatuste jõuavad selleni Nils Holgersson ja Karl-Arthur Ekenstedt Löwensköldide triloogias . Sellele ülesandele pühendub jäägitult Sven Elverssen “ Hüljatus ” . Olla inimene tähendab “ tappa kiskjat metslooma ” inimeses , nagu sellest piltlikult kõnelevad muinasjutud ja legendid lohetapjast . “ Hüljatus ” ütleb kirjanik : isekat metslaseloomust toetavad pärandatud harjumused , juurdunud eelarvamused , kättemaksuhimu . Siit pärineb ka ta loomingut läbiv eetiline süü , karistuse ja lunastuse probleem . Kirjaniku loomingu maistest emakujudest on kindlasti meeldejäävamaid koloneliproua Ekenstedt , samuti jutustuse “ Portugali keiser ” vana vaene popsinaine , kes surres tunneb rõõmu , et ta halvale teele sattunud tütar on jälle ilusaks saanud nii väliselt kui ka kõlbelises mõttes . Ekeby majoriproua “ Gösta Berlingis ” kaotab oma väärikuse ja võimu , sest ta lööb oma ema ning needusest vabastab ta ema andestus ja armastus . S. Lagerlöfi raamatutes kordub Bjørnsoni ja Ibseni kangelannaga , Solveigiga , hingesuguluses olev armastav ja ennastohverdav tütarlapsekuju , kelle armastus suudab lunastada ka sügavalt langenud mehe . Niisugune on Michaéla “ Antikristuse imetegudes ” , vaesteõde Edith “ Surmakutsaris ” , “ Soosauniku tütre ” Helga , kes tuleb toime kahe mehe lunastamisega , kuningatütar Astrid legendis Pühast Olavist , krahvinna Elisabeth Dohna “ Gösta Berlingis ” , Elsalill “ Härra Arne varanduses ” , Sigrun “ Hüljatus ” ( õigem oleks : Neetu ) , Gertrud “ Jeruusalemmas ” . Neid kõiki pärjab “ imeilus hing ” nagu pühapaiste . Tulihingeline , soojasüdameline ja humoorikas on ka kirjaniku naiseideaal Charlotte Löwensköld . Tema ja iginaiseliku Dalarna talutüdruku Anna Svärdi kujutuses on märgatav , et kirjanik Lagerlöf on osalenud naisemantsipatsiooniliikumises : nad on end vabastanud mehe autoriteedist , mõtlevad ja tegutsevad sellest sõltumatult . Suure soojusega kujutab Lagerlöf ka patriarhaalse taustaga “ möödunud aegade naisi ” nagu “ Gösta Berlingi ” kaunitarid ballitulede säras , praostiproua Forsius Löwensköldide sarjas , Dalarna talunaised “ Jeruusalemmas ” . Nende kahe naisetüübi vahelüliks on Ekeby võimukas majoriproua , kes tuleb küll toime mõisa , kaevanduste ja kavaleride hooldajana , ent on sõltuv oma mehest . Mehe kättemaks lükkab ta hulkurina maanteele , sest varade omanik ja naise “ peremees ” on ikkagi mees . Lagerlöfi raamatutes on kuritegu solvata , reeta ja tappa armastust . See armastus hõlmab ka kodu , kodupaika ja kodumaad , samuti loodust ja loomariiki . Kodu on naiste looming , mehed on loonud riigi , kinnitas Lagerlöf . Kodu ja kodukultuur on tema loomingus inimlikkuse sümbol . “ On imeline tulla koju ” , kirjutas ta “ Nils Holgerssonis ” . Kodus asuvad loomejõu ja kultuuuri lätted . Kodu pole ainult maja ja aed , see võib olla looming nagu muusika või maaharimine . Inimese loovuse hävitamine on samuti kuritegu , sest see on hinge surmamine . Naised , kes ei suuda luua kodu vaimu , on nagu muinasjutu tigedad võõrasemad ( Raclitza “ Liljecrona kodus ” , Märta Dohna “ Gösta Berlingis ” , deemonlik Thea Sundler “ Löwensköldides ” ) . Inimhinge võrdpilt on koldetuli , elada tähendab tunda , olla avatud vaimsusele , ilule , fantaasiale . Nils Holgerssoni ja Karl-Arthuri kojutulekud tähistavad inimväärse elu taassündi . Lagerlöfi loomingus on vastandatud isikustatud proua Mure kui inimese suurim vaenlane ja lohutav hea proua Muusika kui loovuse sümbol . Gösta Berlingi poeedihinge eesmärgiks on “ puistata kuldset tolmu elu hallile kangale ” . Samade sõnadega avab oma kirjanikukutse eesmärgi Selma Lagerlöf . Lagerlöfi raamatutes õitsevad armastuse roosiaiad , olgu see siis ainus emalt päritud potilill nagu vanapiiga mamsel Mariel “ Gösta Berlingis ” või võõrasemadest kirendav murulapp Sigrunil “ Hüljatus ” , kirikuna võlvuv õitsev õunaaed “ Liljecrona kodus ” . Kõik nad on oma mitmetes teisendites maise paradiisi , armastuse Eedeniaia võrdpildid , nagu Charlotte Löwensköld selle sõnadesse maalib . “ Legendis jõuluroosist ” laskub Böingi laantes igal jõuluööl kaotatud paradiisiaed maa peale , kuni inimeste kurjus selle lõplikult eemale peletab . Sealt pärit hõbevalgete õielehtedega Kristuse roos õitseb aga igal jõuluööl lähedases kloostriaias . Kirjanik Elin Wägneri arvates pärinevad Selma Lagerlöf ja tema looming samast kadunud , ent igikestvast armastuse aiast , ka nende sümbol on imeline hõbevalge jõuluroos . Tõnis Arnoveri tõlkes on jõudnud esmakordselt eesti keelde ka S. Lagerlöfi “ Portugali keiser ” ja “ Liljecrona kodu ” . Saatesõnas keskendub tõlkija kõmulisele uudisele kirjaniku lesbismist , mida väidetavalt tõendavat avaldatud kirjad . Materjali tundmata pole tahtmist sõna võtta ei poolt ega vastu . Kirjaniku loomingu interpreteerimisse suhtub tõlkija lohakalt , süvenemata uutesse uurimustesse , mida leidub ka Tallinnas ja milles lükatakse ümber vanad eitavad suhtumised romaani “ Liljecrona kodu ” . See pole “ Gösta Berlingi saaga ” kordamine , kuigi kodupaik ja ühe peategelase isik pakuvad paralleeli . See on iseseisev , Lumivalgekese muinasjutule ja näki- ning koduhaldjate ( majavaimude ) muistenditele rajaneva sümbolplaaniga romaan . Tegevuspaigaks on kirikumõis kuivanud järvepõhjal , kuhu tuleb läbimärg , vetevalla märgiga võõrasema , et kaduda taas vette , s.t. teadmata kuhu , kui ta võim on murtud . Tema sihikindel tegutsemine võõrastütre hävitamiseks ( vaimseks ruineerimiseks ) on suunatud mehe päranduse omastamisele . Vaimne haigestumine on ka Liljecrona enese eluprobleem , ähvardab ju see hävitada ta hinge , loovuse , ja ta enese ning Maja-Lisa eluõnne . Ka pole Maja-Lisa , Lumivalgeke , mitte kirjanik ise , vaid tema vanaema , nagu sellest S. Lagerlöfi andmete põhjal on palju kirjutatud ka Eestis . Romaanis on kujutatud “ vana ” , kirjaniku-eelset Mårbackat , mille pilt on kirjaniku mälestusteraamatu kaanel . Nagu ikka muinasjutus , saab kuri teenitud karistuse alates väljanaermisest ( võõrasema seiklused sokuga ) ja lõpetades surmaga . Sureb Maja-Lisa hea isa , kes reetis oma tütre , abielludes kurja võõrasemaga maitsva laua ja pehme voodi eest , ning muutus oma lapse vaenlaseks nõudmistes ja ülekohtustes karistustes . Oma <arv>. sünnipäeval ütles kirjanik , et asub nüüdsest elama vanaduse vaiksele maale . Vaikust ei saabunud , sest geniaalsus on suures osas töö . Aastal enne surma lõpetas ta “ Gösta Berlingi ” näidendivariandi . Maailm koputas väravale : uks oli avatud sugulastele , sõpradele , põgenikele <arv>. aastate Saksamaalt . Esimese maailmasõja kogemuste põhjal kirjutatud “ Hüljatus ” oli kirjanik kaitsnud elu : surm ei tohi saada elu peremeheks . Kui kirjanik <arv>. märtsil <arv> suri , käis juba Teine maailmasõda . Lõpetamata jäänud sarja neljandas raamatus ütleb kaevanduseomanik Schagerström oma vanale rivaalile ja antipoodile Karl-Arthurile : “ Jumala kannatus on piiritu ” . See on kirjanik Lagerlöfi armastussõnum maailmale , halastuse , õigluse ja humaansuse läkitus inimkonnale . See on S. Lagerlöfi vaimne testament : tulevikku tuleb rajada , ühes käes põhiseadus , teises evangeelium . Kirjandus  <arv>. aastate sarjades Vaatlus Põhjamaade kirjandusest <arv>. aastate sariväljaannetes kasvas välja vajadusest anda hinnang esindussarjades “ Põhjamaade romaane ” ja “ Nobeli laureaadid ” ilmunud raamatutele . Ühtlasi on hinnatud ka kirjastuse “ Loodus ” väikesarju . Vaatlusest jäävad välja Eesti Kirjanduse Seltsi väljaandel ilmunud soome kirjanduse tõlked . Kirjanike raamatud on killustatud eri sarjade vahel . Kordamiste vältimiseks on viidatud kas selle raamatu autorikäsitlustele või vastupidi - sarjaülevaatele . Teoste käsitlus on põhjendatud vajadusega anda hinnang igale üksikteosele , eriti nendele , mis ei saanud Eestis arvustust ilmumisaja kontekstis . Ühtlasi tutvustavad ülevaated eri sarjades ilmunud kirjanduse kvaliteeti noorematele lugejapõlvkondadele ja kõigile asjast huvitatuile . Sari “ Põhjamaade romaane ” Sarja “ Põhjamaade romaane ” andis välja <arv>. aastal Tartus asutatud Eesti Kirjastuse Kooperatiiv . Sarjas avaldati klassikat ning uudiskirjandust . Igal aastal ilmus kuuest romaanist koosnev valik . Ajavahemikus <arv>-<arv> ilmus <arv> raamatut , neist Olav Duuni “ Juviklased ” kolmes köites . Sarjad , mis ilmusid aastatel <arv> ja <arv> , on nummerdatud . Kahel viimasel valiksarjal puudub numbrimärk , kuid seda kasutatakse bibliograafiates . Sarja kujundas kunstnik Ernst Kollom , kes illustreeris puulõigetega ka üksikteosed . Kõik väljaanded on varustatud kirjanikku ning teost tutvustavate lühikeste saatesõnadega . Sarja taustaks oli poliitiline Balti ( Põhja ) bloki idee , mistõttu sarja väljaandmine lõpetati <arv>. aastal Nõukogude sõjaväebaaside tulekuga . Raamatuid on vaadeldud rahvuskirjanduste kaupa . TAANI kirjandusest avaldati sarjas Johannes Anker-Larseni “ Tarkade kivi ” , mis on pälvinud eesti keeles kolm trükki , neist teine ilmus Torontos <arv>. Anker-Larsenilt ilmus ka “ Marta ja Maria ” . Mõlemad romaanid on tõlkinud Agnes Antik . “ Tarkade kivi ” on tutvustanud esmakordselt vastasutatud ajakiri “ Looming ” ( <arv> , nr. <arv>-<arv> , Varia ) . Esitatud on lühike sisujutustus ja avatud pealkirjasümboolika : “ tarkade kivi ” on ühinemine jumalusega , mitte mingi kindla konfessiooniga . Avasarja retsenseerinud Erna Tillemann ( Siirak ) peab seda esimese valiku kõige tähelepandavamaks romaaniks . , sisumahukaks ja -rikkaks , mis pakub teistest enam intellektuaalset naudingut ( “ Eesti Kirjandus ” <arv> , nr. <arv> ) . Arvustaja tutvustab teoses kujutatud ajastu taani vaimuelu , <arv>. aastate filosoofilise ekstaasi pärandit ja liikumise juhti Ludvig Feilbergi , kes juba enne psühhoanalüüsi kui õpetuse väljakujunemist tegeles inimlike komplekside ja alateadvusega . Feilbergi religioosset filosoofiat ja eetikat kajastab ka “ Tarkade kivi ” , mis otsib sidet reaalse ja irreaalse vahel , mille kaudu peab selguma Jumala olemus , selle tulemusena elumõte . Anker-Larsen tõlgendab Jumalat kõikjal ja kõiges olevana . “ Tarkade kivi ” kujutab ühe klassi õpilaste saatust pärast kooli lõpetamist , nende moraalseid võite ja kaotusi . Religioosse eetika kaudu annab kirjanik ülevaate ajastu kriisidest , tema käsituses vajab inimene religiooni oma elu mõtestamiseks . Igas inimeses tuleb näha Jumalat . Neid vaateid arendab ta ka romaanis “ Marta ja Maria ” . Tõlkija Agnes Antiku saatesõnad kummalegi romaanile tõstavad esile kirjaniku südamlikku humaansust , üldinimlikke probleeme ning tegelasi , kujutatud maailmapildi ja sündmuste rikkust . Romaanid pole üksnes ajastupildid , vaid pakuvad elamusi . Piibli Marta ja Maria on kahe õe elusaatuses fooniks , käsitletud on nende tõeotsinguid , leidmisi ja kaotusi . Anker-Larsenit , tollast Põhjamaade romaaniauhinna omanik ku kõik Teise maailmasõja järgsed taani kirjanduslood ei käsitle , kuid kirjanik on ka praegu tuntud kodumaal ning tõlgete kaudu . A. Antiku tõlgitud on ka Herman Bangi “ Isamaatud ” , mis eesti keeles on ilmunud kolmes trükis , neist teine Torontos <arv>. Romaan on aktuaalne ka <arv>. sajandi lõpul . H. Bang ironiseerib naiivisamaaliku romantika üle , riivates ka rahvuslikke sümboleid nagu lipp , vapp ja hümn , kuid nii kirjanik kui ka tema viiuldajast kangelane Janos Ujhazy mõistavad , tunnustavad ja väärtustavad neid rahvuse ühendajana . Bang ironiseerib natuke ka taanlaste üle , kes pärast <arv>. aasta sõja kaotamist Preisimaale jäid elama piiri taha . Jäiga väärikusega püüavad nad säilitada emakeelt , tavasid ja kombeid . Jäikust põhjustab läbielatud šokk . Suhtumine nendesse on aga üldjoontes heatahtlik . Peategelase vaimne üleolek väikekodanlikust natsionalismist on põhjendatud , kuid ometi tunnetab ta ennast üksildasena , juuretuna , neetuna , ta ongi pärit kolme riigi piiri vahel asuvalt Eikellegimaalt , Neetute saarelt Doonaul . Romaan kajastab pettumusi põhiseaduslikus Taanis , samuti kirjaniku enese pingeid ja suhteid kodumaa ning kaaskirjanikega . Homoseksualistina oli ta korduvalt sunnitud välismaale põgenema . Kuid romaan “ Isamaatud ” tõestab , et ka keele ja kodumaa vahetus ei muuda inimest kohe teiseks , “ inimeseks üldse ” . “ Isamaatud ” on õieti kunsti ja kunstniku traagikale pühendatud romaan . Olemuselt internatsionaalne , ei pääse kunst nagu ka kunstnik lahti rahvuslikust pitserist . Kompositsioonilt on “ Isamaatud ” ühe-ööpäeva romaan . Mosaiikne impressionistlik stiil ja Bangi teostele omane irooniasegune melanhoolia on mõjuvad . TAANI-ISLANDI kirjandus on esindatud Taanis <arv>. aastani elanud ja taani keeles kirjutanud Gunnar Gunnarsoniga , kellelt avaldati kaks romaani , mõlemad Agnes Antiku tõlkes . “ Õndsad on lihtsameelsed ” käsitleb head ja kurja , tugevat ja nõrka inimest . Hea inimene on näiliselt nõrk . Kuri teeb oma töö kuue päevaga , seitsmendal , pühapäeva hommikul jõuab peategelane vaimuhaiglasse . Kuri ei vihkagi oma antipoodi , vaid kadestab tema lugupeetust , ühiskondlikku positsiooni ja abieluõnne . Kurjuse sümbol on vulkaanipurse , mõttetu ja mõistmatu . Kirjanik suhtub eitavalt naiivsetesse kujutelmadesse hauatagusest elust ja spiritismi , kuid mitte kristlikku armastuseideaali . Seetõttu retsensent Roopi Hallimäe jaatab romaanis just nimelt hardust . Arvustaja keskendub armastuskolmnurgale , peategelaste vahekordadele ( “ Eesti Kirjandus ” <arv> , nr.<arv> , lk. <arv>-<arv> ) . Kaasaegne arvustus pidas romaani meistritööks . “ Borgi rahvas ” on saagapärane ja kaunis kujutus Islandi maaühiskonnast põigetega Reykjavikki ja Taani . Eetiline käsitlus vaatleb üleminekut vanalt patriarhaalselt elukorralduselt uude , industriaalühiskonda , lahendatud taas klassikalise hea ja kurja võitlusena . Kutsesse sobimatu pastor sünnib moraalselt ümber kannatuste kaudu . Lunastuse leiab temagi siis , kui on teinud peergyntliku ringi ümber Suure Kõvera . Usku tulevikku ja inimesse kannavad teoses kujutatud noored , tulevase ühiskonna liikmed . Mõlemad romaanid pälvisid A. Antiku tõlkes kordustrüki Torontos <arv> ja <arv>. ROOTSI kirjandust esindab Selma Lagerlöfi “ Charlotte Löwensköld ” A. Hanko tõlkes ja järelsõnaga . Hanko nimetab kirjaniku stiilis kõige olulisemaks selgust , jõulisust ja täiuslikkust ( Hankol : täielikkust ) . Biograafilistes andmetes eksib Hanko daatumiga : Nobeli preemia sai Lagerlöf <arv>. , mitte <arv>. aastal . Tõlkija väärtustab kirjaniku rahvapärast eepikat , sündmustiku elavust ja tegelaste karakteristikat tegevuse kaudu , samuti emotsionaalsust , mille abil kirjanik lugejat kõlbeliselt mõjutab . Ernst Raudsepp püüab “ Ülevaates Põhjamaade kirjandusest ” ( <arv> ) väärtustada ka kirjaniku sümbolplaani , mille loovad muinasjutusüžeed ja antiik- ning piiblimüüdid . E. Raudsepp on andnud Lagerlöfi sümbolplaanile ( maagilisele realismile ) nimetuse “ imepärasus ” . Charlotte Löwensköldi lugu on teatavasti Löwensköldide triloogia keskmine osa . Väljaspool sarja , sisuliselt sarja jätkuna ilmusid <arv>. aastal esimene osa “ Löwensköldi sõrmus ” ja viimane , “ Anna Svärd ” . Triloogiat on siinkirjutaja käsitlenud järelsõnas raamatule “ Löwensköldi sõrmus . Charlotte Löwensköld . Anna Svärd ” ( Tallinn . , “ Eesti Raamat ” , <arv> , lk. <arv>-<arv> ) . Rootsit esindab ka Sigfrid Siwertzi “ Selambid ” . Siwertz oli omal ajal tuntumaid ja loetavamaid rootsi kirjanikke . Mõnede tänapäeva rootsi kriitikute arvates on ta praegu pigem riiuliklassik . Hinnang romaanile “ Selambid ” on olnud vastuoluline , kuid seda peetakse kirjaniku peateoseks . Mõneti lähedane Thomas Manni “ Buddenbrookidele ” , kujutab see ühe perekonna allakäiku muutuvas ühiskondlikus ajas ( linnastumises ) . Inimeste saatused on tragikoomilised , grotesksed , inimsuhete eetiline allakäik masendav . Eestis arvustas romaani tõlget Evi Lassen ( “ Eesti Kirjandus ” <arv> , nr. <arv> , lk. <arv>-<arv> ) . Kriitik tõstab esile teose inimesekujutust , heidab aga ette kuradite-inglite skeemi ning pakse värve ( grotesksus ) , samuti stiililist lohakust , s.t. erinevate stiililaadide kasutamist . Ta leiab , et romaan “ ei rikasta ” , s.t. ei loo elamust , kuigi kujutatud elupilt on meisterlik . Suurema osa retsensioonist hõlmab tõlkevaatlus , originaali ja tõlke kõrvutamine . E. Raudsepa tõlke tunnistab retsensent heaks , ladusaks ja tekstiliselt adekvaatseks . Etteheiteid on ta teinud ebatäpsuste osas , samuti teatava labastamise ( = mugandamise ) pärast . Kriitiku seisukohti põhjendavad rohked näited . SOOMEROOTSI kirjandusest avaldati Ahvenamaalt pärit Sally Salmineni romaan “ Katriina ” , mis oli pälvinud Põhjamaade romaaniauhinna <arv>. aastal . Tõlkis ja varustas saatesõnaga Emma Haliste , on antud ülevaade ka eesti ajalehtede retseptsioonist . Nii Rootsis kui Soomes oli romaanil väga suur menu , reklaamiti eriti tõsielulist tausta . Romaan on monument Põhjala naisele , ta väärikusele , töökusele , elutahtele , armastusele , kannatusele ja saatusele . Romaanis ei köida niivõrd suur kunst kui emotsionaalsus ja elulisus , siirus , ehedus , sotsiaalne demokraatlikkus . Mällu sööbiv on suurtalu perenaise tundetu praktitsism , kes Katriina surnuvankrit kaunistanud kuuseoksad laseb panna trepile jalapühkematiks . Huvi äratas kirjaniku isiksus , ka eesti ajalehtedes ilmus tutvustavaid artikleid nagu “ Pisike kokk ja tema suurromaan ” . Rännanud kodusaarelt Ameerikasse , töötas S. Salminen koduabilisena miljonäri perekonnas , kus töö kõrvalt jäi aega loominguks . “ Katriina ” on pälvinud Eestis kaks kordustrükki , neist viimane <arv>. a. <arv>. aastal ilmus veel ilmselt sarjas avaldamiseks mõeldud Salmineni romaan “ Pikk kevad ” . Pealkiri sümboliseerib noore Ahvenamaa naise arengulugu kodusaarestiku <arv>. aastate kontekstis . Kirjanik püüab selles pakkuda malli sotsiaalsete eluprobleemide parandamiseks , et piirata väljarändamist . Väike märge Salmineni edasisest saatusest on “ Loomingu ” <arv>. aasta septembrinumbri Varia-osas ( lk.<arv> ) , sest Põhjamaade kirjanduskalendris oli kirjanik valitud lõikuskuu autoriks . Algul rootsi keeles kirjutanud kirjanik läks üle taani keelele pärast abiellumist taani kunstniku Johannes Dährkopiga ja tema kodumaale elama asumist . Soome Kirjanduse Seltsi <arv>-köitelises kirjandusloos on tunnustatud eriti ta hilisemaid raamatuid . Põhjamaade sarja viimaseks raamatuks jäi soomerootsi kirjaniku Jarl Hammeri romaan “ Mees ja tema südametunnistus ” , mille tõlkis Heino Meister . Originaal oli ilmunud ja pälvinud Põhjamaade romaaniauhinna <arv>. aastal . Kirjanik oli vene keele filosoofiamagister , ta on kirjutanud luuletusi , novelle , romaane , töötanud ajakirjanikuna . Romaan käsitleb Soome kodusõda ja iseseisvuse sündi . Kirjaniku prognoos , et romaani hakatakse lugema pärast Teist maailmasõda Eestis , ei teostunud , sest raamat suleti erifondi . Tegevus hõlmab ajavahemikku <arv>-<arv>. Esimene osa kujutab kutsest taganenud pastorit tema päevik-pihtimuse kaudu . Kodusõja süttides on ta veendunult valgete poolel , käsitades sõda kui üldinimlike väärtuste - isamaa , vabadus , kõlblus - kaitset , eelkõige Vene armee vastu . Romaani teine osa on pealkirjastatud “ Suur päev ” ja kujutab Mannerheimi armee sissemarssi Helsingisse <arv>. mail <arv>. Peategelase hoiak on patriootiline , igas sõduris näeb ta Runebergi “ Lipnik Ståhli lugude ” kangelast , kuigi Runebergi rahvas on kodusõjas lõhestunud . Kolmas osa “ Põrgutuli ja valguskiired ” kujutab vangilaagrit Helsingi lähedal Suomenlinnas . Selles osas ei ole enam valgeid ega punaseid , vaid võitjad ja kaotajad , hukka mõistetud on ka valge terror . Humaansust kannavad peategelane ja laagriarst , kusjuures esimene neist ohverdab end vaenlase eest , kes on tapnud sõjapäevil ta venna . Teeb ta seda tuleviku nimel - mehel on perekond , lapsed . Seejuures ei idealiseeri kirjanik kaotajaid , seda enam , et nendega oli liitunud palju kuritegelikku elementi . Kirjanik eitab kättemaksu . Romaani mõju on tugev , kuigi tõlge on väga keskpärane , selles on rohkesti fennisme ja vähetuntud murde- ning uudissõnu . SOOME kirjandusest avaldati Ilmari Kianto “ Punane joon ” Eduard Virgo tõlkes , tegelikult on see <arv>. aasta väljaande kordus . Sisuliselt on teos Soome kodusõja eellugu , käsitleb <arv>. aasta ja suurstreigi meeleolusid . Streigiga lõppes venestuslik rõhumine , Soome sai õiguse oma parlamendile . Poliitiliselt tõusis keskseks sotsiaaldemokraatia . E. Virgo hindab romaani kui soome rahvaelukujutust ja kirjaniku peateost . Erna Tillemanni sõnadega : punane joon valimissedelil oli kehvikute kõigi soovide ja igatsuste sümbol . Tegelikult ei muutnud joonetõmbamine elus mitte midagi . Vastupidi , karu käpahoobist tekkinud punane verejoon torpari kaelal lõpetas kõik maised soovid ja lootused . Tillemann tõstab esile romaani virtuooslikku psühholoogilist kujutusviisi ja kompositsioonilist tihedust , kusjuures kibedat pilti karjuvast viletsusest leevendavad lürism ja huumor . Linda Viidingult on sõjajärgses “ Loomingus ” Varia-lehekülgedel ilmunud teateid Kiantost . Vasakpoolsed kriitikud on kirjanikule ette heitnud kehvikute kaitsja rollist taandumist , sest Kianto ei ühinenud parteipoliitikutega . F. E. Sillanpäält avaldati “ Inimesed suveöös ” ja “ Mehe tee ” , mõlemaid on käsitletud käesoleva raamatu Sillanpää-uurimuses . Pealkiri “ Mehe tee ” on humoorikas : tee peaks minema otse , veab aga paljus viltu , enne kui sirgeks kujuneb . E. Tillemann on sarja esimese romaanivaliku tõlgetele ette heitnud leksikaalset vaesust , monotoonsust . Parimateks ongi ta pidanud Mart Lepiku Sillanpää-tõlkeid . Auni Nuolivaara “ Karjus , tüdruk ja perenaine ” on esimene osa triloogiast . Selle järgmised osad “ Peremees ja perenaine ” ning “ Päev ja õhtu ” on eesti keelde tõlkimata . Romaani tõlkis kirjastuse korrektor Alma Selge , kelle saatesõnas on tehtud kirjanikule etteheiteid sentimentaalsuse pärast , kuid hinnatavad on <arv>. sajandi esimese poole elupilt ja kasvatusküsimused . A. Annisti “ Soome uudised ” ( <arv>.-<arv>. a. kohta ; “ Looming ” <arv> , nr. <arv> , lk.<arv>-<arv> ) puudutavad ka Nuolivaara raamatut , mis Annisti maitsele tundub naiiv-idealistlikuna . Vastavalt soome radikaalsete kriitikute hinnangule olevat kaks järgmist osa triloogiast imalavõitu , Pietari Päivärinta aegsete väärtushinnangute taastamise katsed . Usutavasti on seegi ajastukujutusest tingitud . Sissevaade eelmise sajandi algupoole soome maaellu on sisukas , avaneb selle patriarhaalne ühtsus ning rikkuse-vaesuse vastuolud . Stiil on naiselikult lüüriline , eriti viimases , epiloog-peatükis , sentimentaalsuse asemel domineerib trots ja huumor . Vaeslapsest kangelannat kirjanik ei haletse , peremeeste-perenaiste ning sulaste-teenijate maailm avanevad sageli groteski kaudu . Keskne on naiseteema , mida käsitletakse läbi kolme põlvkonna , ja ajastu tavad . Õigustatud sotsiaalse paratamatusena on käsitletud naise saatust , kes abielludes pidi loobuma vallas- või “ ülearusest ” lapsest . Rõhutatud on naise õigust oma õiguste eest seista . Kasvatus toimis põlvkondliku kogemuse , järjepidevuse ja Piibli õpetuste ning kiriklike traditsioonide kaudu . Viimaste osa on hinnatud positiivseks . NORRA kirjandus kaheksa köitega hõlmab valdava osa sarjast . Bjørnstjerne Bjørnsoni romaanile “ Jumala teedel ” läheneb E. Tillemann autori isiku kaudu : kirjanikku iseloomustab otsiv vaim ja ideede uudsus . Romaani tõlgendab ta kui hümni eluusule , mida tollal propageeriti H. Bergsoni vaimus . Kriitikul on õigus , et see on kirjaniku kauneimaid armastusromaane . Kirjaniku teostest hindab kriitik parimaiks näidendeid , mida aga viimasel poolsajandil pole kuigi palju lavastatud . Loodetavasti tuleb nende renessanss , sest eriti “ Pankrot ” oleks aktuaalne . Bjørnsoni romaanile annab E. Tillemann väga kõrge hinnangu : see on peen ja nüansirikas elumaaling , mis mõjub , sugereerib , milles avaldub suure talendi kõrge kunst . Lisada pole siia midagi . Uustrüki puhul tuleks A. Antiku tõlketeksti redigeerida , kuigi oluline on tal õige juba alusteksti emakeeleläheduse tõttu - A. Antik oli sünnilt taanlanna . Johan Bojeri romaani “ Vang , kes laulis ” asetab E. Tillemann Bjørnsoni teose kõrvale , leides , et mõlema lähtekoht on sama . Bojeri romaan oma peergyntlikus ülesehituses on dostojevskilik süü , karistuse ja lunastuse lugu , hoiatus , et inimese identiteet ei tohi lahustuda ajastu majandushuvides ja demagoogilistes ideedes , eluvaledes ja võltsideaalides . J. Bojeri “ Uus tempel ” avaldati A. Hanko tõlkes ja eessõnaga . Hanko juhib tähelepanu , et romaan on “ Suure nälja “ jätk . “ Suur nälg ” ilmus <arv>. aastal “ Looduse ” kroonise romaani ( LKR ) sarjas samuti A. Hanko tõlkes . “ Uut templit ” tutvustab soome kirjandusuudistes ( “ Eesti Kirjandus ” <arv> , nr. <arv> , lk.<arv>-<arv> ) ka A. Annist , kes rõhutab positiivsena selle sõnumit : uue templi , uue kristluse ülesehitust . A. Hanko eessõna tõstab esile romaani probleemsust , juurdlemist elu mõtte üle , samuti ideoloogilist väärtust : otsiv inimvaim püüdleb üha edasi kõlbeliste kõrguste poole . Romaanis kujutatud inimesi ja inimsaatusi tunnustab Hanko samuti , sest need panevad lugeja kaasa tundma , osa võtma . J. Bojeri hoiatus puudutab kiriku reformijaid , et need koos puhastamisega ei kaotaks ka Jumala tunnetamise ja igavikuigatsuste ideaale . Bojer laulab hümni rikkale , imelisele maisele elule , kusjuures selles elus on tunde ja päevi , mis muudavad pühaks kogu järgneva elu : lapsepõlve jõulud ja ülestõusmispühad , kohtumine armastuse ja armastatuga , ka elust lahkunute kultus . Kristlikul rituaalil ja tavadel ( armulaud kui sakrament ) on Bojeri järgi inimkonna edasiarengus oluline kultuuriväärtuslik roll . J. Bojer ei eita tööstust , pole tehnikafoob , nagu ei ole seda ka Hamsun . Bojer ülistab tule ja terase laulu ning insenerikutset ja -kutsumust , kuid hoiatab , et senised humaansed väärtused ei tohiks jääda kaotajapoolele . Konkurents on halastamatu ja ohtlik inimesele ja inimkonnale . J. Bojeri “ Rahvas mere ääres ” ilmus taas A. Hanko tõlkes ja saatesõnaga . Hanko tõstab jälle esile Bojerit kui norra rannarahva elu kujutajat . Bojeri romaan kujutab murranguaega rahva elus , üleminekut patriarhaalsetelt feodaalsuhetelt rahamajandusele . Nagu kõigil üleminekuaegadel , on ka romaanis kujutatud ajastul inimesi , kes ei suuda kohaneda , vaid “ saamatutena ” jäävad elule jalgu . Teisenevad senised väärtused ja inimsuhted . Feodaalne mõisasurve kaob , aga peresuhted muutuvad üha kalgimaks , egoistlikumaks . Nurjunud saatused kujunevad seniste tavade ja uute situatsioonide konfliktis . Võidavad siiski armastus ja inimlikkus ning inimväärikus . Romaani ideid kannavad ema Lisbeth ja ta poeg Per , kes kalurina tuletab mitmeti meelde oma suurt nimeandjat apostel Peetrust . On aeg , mil temagi salgab ära oma venna ja ema , sest tal pole võimalik teisiti oma elu korraldada . Peri muudab nõrgaks armastus rikka peretütre vastu . J. Bojeri suur usk inimesse ja inimkonna tulevikku põimub südamlikkuse ja soojusega , ta näiliselt lihtne stiil ja narratiiv on tulvil suuri mõtteid ja märke . See on teinud temast ühe armastatuma norra kirjaniku kodus ja võõrsil . Eesti kirjanikest on teda oma eeskujuks pidanud August Mälk . Bojeri biograafia on Philip Houmi andmetel ilmunud bengaali , monograafia kreeka keeles . Philip Houmi “ Norsk litteratur efter <arv> ” ( Oslo , <arv> ) heidab ajastuomaselt “ Suurele näljale ” ( hamsunlik allusioon ) ette “ sentimentaalsust ” , nagu “ Uuele templilegi ” , kuid tõstab esile vasakäärmusele vastuvõetavat “ Rahvast mere ääres ” . J. Bojeri “ süü ” Teise maailmasõja võitjate silmis oli ta sõjaeelne kohtumine Mussoliniga . Eestis on Bojerilt ilmunud veel romaanid “ Kaotatud kodu ” ( originaalis “ Dyrendal ” ) ja “ Väljarändajad ” ( originaalis “ Meie hõim ” ) , mis toetavad hamsunlikke ideaale , väljarändamise pidurdamist . Bojeri romaani “ Viimne viiking ” eestikeelset tõlget ja originaali kõrvuti lugedes pani tänaseks tuntud norra kirjanduse tõlkija Elvi Lumet aluse oma norra keele oskusele . Sarjas “ Põhjamaade romaane ” ilmunud Sigrid Undseti “ Ida Elisabethi ” võiks nimetada ka pühakuromaaniks , nagu tõlgendab selle nimeetümoloogia ja ka Maarja-sümboolika . Lähem tutvustus leidub käesoleva raamatu autorikäsitluses . Agnes Antiku tõlkes ilmus Peter Egge romaan “ Lahe rüpes ” resp. “ Fjordi süles ” . Nagu Hamsun ja Bojer , on ka Egge töötanud mitmel alal , olnud meremees , müürsepp , fotograaf ja ajakirjanik . Alates <arv>. aastast on ta avaldanud romaane , novelle ja näidendeid . Tõlkija on esile tõstnud P. Egge rahvapärasust , psühholoogilist kujutuslaadi ja stiilimeisterlikkust . Romaani on ta käsitlenud kui talu- ja kodukujutust , seadnud vastukaaluks eesti elulaadi linnastumisele . Kirjanik ise on rõhutanud norra talupoja intelligentsust , kuuluvust intelligentsi hulka . A. Antik propageerib järjepidevust : elu on kestnud ja peab kestma põlvest põlve . Norra kriitik Harald Beyer on oma kirjandusloos käsitlenud teost suure kultuuriromaanina , mis hõlmab tervet etappi ühiskonnaelus . Rannatalude taustal on kujutatud norralaste iseseisvumist , parlamendivõitlust Norra - Rootsi uniooni vastu . Lapse silmade läbi nähtuna esineb romaanis Bjørnstjerne Bjørnson kui poliitik ja rahvajuht ning kirjanik . Keskne tegelane on poliitik advokaat Hermann Grack , kes just tänu Rootsile on õppinud hindama norra talupoja esemelist kultuuri kui kestvuse märki . Ehkki talupojad on ka Norras linnastumas , hakkavad nad tänu Grackile väärtustama oma rahvakultuuri . Grack kannab ka isamaa-armastuse religioosset kultust . Romaan kujutab üleminekut sugukondlikult elulaadilt uude , modernsesse ühiskonda . Gracki tütar on vahelüli vana ja uue ühiskonnakorralduse vahel . Tegevus keskendub Gracki tütretütre Siri arenguromaani ümber . Tema kolm meessuhet kannavad erinevaid mentaliteete . Siri saab õnnelikuks kodutalus , asub võitjate poolele elus . Romaan lõpeb poleemikaga sotsialismi ja kapitalismi , kollektiivsuse ja individuaalsuse vahel , suhe jääb tasavägiseks . Üldinimlik sümboolika inimelu väärtustest , igatsus ilu , emotsionaalsuse , elamise sisukuse ja puhtuse järele lõpetab romaani . Põhjamaade sarja suuri šedöövreid on Olav Duuni sekstoloogia “ Juviklased ” , millest on käesolevas raamatus erikäsitlus . Trugve Gulbransseni nn. metsade-triloogia avaldati juba väljaspool sarja , kuigi oli mõeldud sarja jätkuna . Esimene osa “ Ja taamal laulavad metsad ” ilmus <arv>. aastal kahes tõlkes : A. Hankolt raamatuna ja Agnes Antikult ajakirjas “ Vallatu Magasin ” . Olude tõttu on jäänud püsima A. Antiku tõlge . Kaks viimast osa ilmusid temalt paguluses ( Toronto , <arv>-<arv> ) . Hanko tõlgitud järgmised osad on jäänud käsikirja . Hanko tõlge on mõnes osas adekvaatsem , sest ta tundis hästi ka norra murdekeelt ja rahvaluulet . Teise osa pealkiri on Hankol kujunditäpne : “ Tuul puhub Surmatundrult ” ( originaalis umbisikuline “ Puhub Surmatundrult ” ) , A. Antiku tõlge “ Tuuled puhuvad Vaimudemäelt ” ei ava inimelu põhidihhotoomiat . Kirjaniku käsituses peaks elu motoks olema rõõm elus , rahu igavikus . Kolmanda osa pealkiri “ Ei lähe kõrvalteed ” on mõlemas tõlkes pisut ebatäpne , originaalis on rõhutatud : “ Ei ole ühtki ( resp. mingit ) kõrvalteed , s.o. Kristusest mööda viivat teed . Teose sõnumiks on tees , et maailma on võimalik ja tuleb muuta kristlikult . A. Antiku tõlge on lähtunud tekstis esitatud muistendist , mis jutustab surnute hingedest . Hanko tõlge on tabanud paremini Gulbransseni filosoofilist tausta . Kuid ka Antiku tõlkel on eelisväärtusi . Näiteks on Hanko jätnud tõlkimata kutsari hüüdnime Bakpå , mis Antikul on õnnestunult Tagasõitja . Antiku tõlke lausikmaa on Hankol avarmaa , kuid sümboolika mängib kõrge-madala eetiliste märkidega . Vastandiks on loomulikult mägismaa ja Antik on leidnudki poeetilise vaste ( mitte lihtsalt tasandik ) . Kodanikutütred Terese ja Dorothea on Hankol ja Antikul mõlemal neiud , nii nagu soome eeskujul preilitamine moodi läks . Vallaline naine on Hankol samuti neiu või preili , Antikul neiu . Seisusteühiskonnas olid preilid ainult aadlike , kõrgemate sõjaväelaste ja ametnike tütred , neiud aga kõik tütarlapsed . Sobivam ja täpsem oleks neitsi nagu vanemas eesti kirjanduses ( Vallimäe neitsi ) . Paradoksaalne , aga tõsi : Arnold Raveli redigeeritud eestikeelne lause on korrektne , ladus , kuid A. Antiku süntaktilised germanismid , alusteose lausestruktuuri järgiv tekst annab paremini edasi rütmi , mõjub emotsionaalsemalt . A. Antiku tõlge on tema paremaid . Vladimir Beekman on nimetanud romaani teisejärguliseks , sest see sobib halvasti müüdiloomiseks ( vt. intervjuu ajakirjas “ Raamatukogu ” <arv> , nr. <arv> ) Kas aga müüdiloomine on kirjanduse ainus eesmärk ? Romaani üle on palju vaieldud ka norra ja välismaises ( saksa ) kriitikas . Triloogia ilmumisajal ( <arv> ja <arv> ) pretendeerisid maailma muutmisele uued massiideoloogiad fašism ja kommunism , marksistlik ühiskonnakäsitus ei tunnistanud seisuste ühtesulamist klassivõitluseta , kirjanduslik suurmood oli aga tollal süvapsühholoogiline kallak . Seetõttu tundus Gulbransseni triloogia lihtne ning naiivne . Pärast sõda heideti kirjanikule ette natsismi ja fašismi ( “ Ja taamal laulab fašism ” ) , eriti tugeva isiksuse propageerimist . Kirjaniku tugev isiksus on aga vastupidine : ta tunneb kaasa nõrkadele , sest kristluse halastav , andestav , lepitav ideoloogia nõuab väga tugevat isiksust , et andestada vaenlasele ja ületada iseennast , loobuda liigsest ka materiaalses mõttes . Nagu kõik suured kirjanikud , võitleb ka Gulbranssen inimese egoismi , ahnuse , võimu- ja kättemaksuiha vastu . Romaan kujutab kristliku ja eelkristliku maailma eetilist ühtsust , üldinimlike moraalikategooriate püsimist , nagu näiteks legend Neitsiorust , milles leiavad oma huku kõigi aegade tütarlaste võrgutajad . Metsade-triloogiale on ette heidetud , et see on liiga romantiline , selles on “ liiga palju ” Vana-Põhja romantilist sümboolikat . Kuid kriitikud on teinud ka mööndusi , et paljudele lugejatele see meeldibki . Romaanis on tõepoolest nii sära ja värve kui ka ülemaist ilu . Samuti veetleb võimas loodusekirjeldus ja eelkõige järjepidevus elus , tavad ja traditsioonid . Ajalooline dimensioon ulatub tagasi paganusaega . Tore Hoeli monograafia “ Trugve Gulbranssen og kritikken ( Oslo , <arv> ) teeb lõppjärelduse , et romaan on meistriteos . Kirjaniku kaitseks on välja astunud ka tema tütar , kes on avaldanud kolm käsikirjas seisnud novelli , neist kaks kuuluvad triloogia juurde ja vääriksid ka eesti keelde tõlkimist . Kirjaniku väitel valis ta lapsepõlve ja nooruse suure vaesuse vastukaaluna kujutamisobjektiks rikka põlistalu . Ta enese elu oli tulvil rasket tööd , mistõttu romaan ongi läbinisti demokraatlik , idealiseerib tööaadlit . Gulbransseni romaan on tõlgitud <arv> keelde ja seda on müüdud <arv> miljonit eksemplari , neli aastat püsis see müüdavuse edetabeli eesotsas . Knut Hamsuni teostest ilmus Ernst Raudsepa tõlkes romaan “ Viimne peatükk ” . Hamsuni inimese kui eluränduri viimne peatükk on surm . Hamsun käsitleb põhidihhotoomiat äsja lõppenud Esimese maailmasõja kogemuse valguses , näidates sõjajärgse põlvkonna pinnalisust kultuuris , pealiskaudsust , kergemeelsust , valedele rajatud ühiskonna- ja elukorraldust . Maailmamudel on sanatoorium , kus püütakse ravida kõlbeliselt haiget inimkonda . Kui see on aga ravimatu , siis hukkub ta tules , nagu Ilmutusraamat seda kuulutab . Romaani üheks sümboliks ongi Metsaline - Torahusi härg . Torahus kui Piksekoda paganliku mütoloogia arsenalist ähvardab samuti tulega , ent tõotab ka tuld kustutavat ja maad viljastavat vihmasadu . Nõnda markeerib romaan inimese teekonda metslusest tsivilisatsiooni . Hamsuni rändaja tee pakub seega topeltkujundit . E. Raudsepp on katsunud sümboolikat lahti mõtestada , osutades , et niisugune sanatoorium , mis lagastab ümbruskonda , peabki hävima . See võib olla ka lõiv moes olnud realismile . Tõlge avaldati teistkordselt Tallinnas <arv>. aastal , kuid kirjastuse “ Olion ” väljaande redaktsioon ei rahulda . Tulevikulootused rajab Hamsun uue inimkonna sünnile , kasutades selle väljendamiseks ema ja lapse kujundit , mis on allusioon Lunastajale ja Tema Emale . Nagu kõigis Hamsuni teostes köidavad selleski romaanis karakterid , huumor ja iroonia ning inimest kujundavate bioloogiliste , psühholoogiliste ja sotsiaalsete jõudude saatuslikkus . Knut Hamsuni ja temale toetunud Thomas Manni “ Võlumäe ” eeskujust on mõneti mõjutatud kõik eesti kirjanduse sanatooriumiromaanid , nagu Aadu Hindi “ Vatku tõbilas ” , Kaster Kaselo “ Valges lossis ” ja Salme Ekbaumi “ Varjude maja ” . Ilmutuslikus tulekahjus hukkub A. H. Tammsaare Põrgupõhja . Hamsuni Enesetapjat on tüübiloomisel kasutanud B. Kangro ( Oona Tartu-sekstoloogias ) . Otsene allusioon Hamsunile on A. Adsoni Elupõlguri-Elupelguri tüübis näidendis “ Üks tuvi lendab merele ” . Tegelaskuju pole üksnes varieeritud , vaid ka edasi arendatud . Adsoni tegelane pälvib surma õnne tipul , sest ta pole elu väärtusi kasutada osanud . Hamsuni romaani “ August ” on tõlkinud Marje Pedajas . Erna Tillemann on käsitlenud teost pädevamalt ning sügavamalt kui paljud teised Hamsuni kaasaegsed arvustajad . Tillemann imetleb Hamsuni “ mosaiikkunsti ” , s.o. impressionistlik- ekspressionistlikku stiili . See laseb tegelastel kasvada tüüpideks , mis kirjaniku hilisemas sotsiaaleetilises loomingus kõrguvad monumentaalsetena . Kriitik juhib tähelepanu romaani suhetele “ Hulkurite ” -triloogiaga ( eesti keeles LKR sarjas August Karuste tõlkes , seda pseudonüümi kasutas geograaf August Tammekann koos abikaasaga ) . E. Tillemann osutab Augusti nullresultaadile reformaatorina , kes on tsivilisatsiooni sümbol : inimeste hulk , kes saab õndsaks tehnikaimedest , on võrdne hulgaga , kes lämbub tehaste nões ja hukkub autorataste all . Hamsuni ränduriteemat edasi arendanud August Gailiti Toomas Nipernaadis on mõndagi Augustist , kuid ka leitnant Thomas Glahnist ( nimed ! , mõlemad on sugulased uskmatule jüngrile evangeeliumidest ) ja “ Müsteeriumide “ Nagelist . Gailiti Ekke Moor pürib oma rännuteedel hamsunlike lahtiste allikate poole . Sari “ Põhjamaade romaane ” avaldas eranditult väärtteoseid . Probleemid on kõigile kirjanikele ühised , põhiküsimuseks kujuneb : Quo vadis , inimene ? Sellele vastust otsides kujutavad paljud kirjanikud kunstivahenditega seni läbitud tsivilisatsiooniteed , et inimese- ja ajakriitiliselt uurida inimest tema sotsiaalses ja kõlbelises elus . Vaateid kirjastuse “ Loodus ” sarjadesse Skandinaavia kirjandus “ Nobeli laureaatide ” sarjas TAANI kirjandusest avaldati Nobeli laureaatide sarjas mõlema nobelisti , Karl Gjellerupi ja Henrik Pontoppidani ( Nobeli preemia mõlemale <arv> ) teoseid . Karl Gjellerup olevat tänapäeval Taanis unustatud kirjanik . Osalt kindlasti seepärast , et ta veetis suure osa oma elust perekondlikel põhjustel Saksamaal . Nobeli auhinnale esitas ta Rootsi akadeemia . Kuid tema romaani “ Tuuleveski ” järgi on Taanis kaks filmi tehtud . Eesti keeles ilmus romaan “ Tuuleveski ” <arv>. a. Adelaide Lembergi tõlkes . Saatesõna kirjutas teosele Per Wieselgren . K. Gjellerupi tekst pole tavarealistlik , ka mitte naturalistlik , selle sümbolplaani nimetab P. Wieselgren “ müstiliseks ” . Teostuselt köidab ka tänapäeva lugejat romaani kompositsiooniline tihedus ja eelkõige karakterite psühholoogiline kujutus , nende seos miljööga , looduse , tavade ja olmega . Pingestatud kiredraama peategelase armukadedusest ja solvatud eneseväärikusest tulenev kriis lõpeb mõrvaga , millele järgneb süümepiin , vangla ja moraalne taassünd ning lunastav surm . P. Wieselgren on näinud kahes naispeategelases traditsioonilist hea ja kurja vastandamist . K. Gjellerupi teose taust on aga keerukam , lähtub nii sotsiaalsetest kui ka vaimsetest , s.o. religioossetest-filosoofilistest teguritest . Veskit kui sümbolit , mis jahvatab inimestele õnne ja õnnetust , ka elamise aega , on folklooris ja maailmakirjanduses sageli kasutatud . Kujund on eriti populaarne Põhjalas , kus see esineb “ Vanemas Eddas ” “ Veskilauluna ” ja “ Kalevalas ” Sampona . Gjellerupi romaanis on see Jumala veski , mis jahvatab pikkamisi , aga mõjuvalt . Veski põlemine kui maailmalõpu ilmutuslik märk on dramaatiline ja sugestiivne . Seejuures on Gjellerup humaanne ja demokraatlik : veskinõia , teenijatüdruku kuri vaim on valge , mitte must kass . Taani rahvuskirjanik Henrik Pontoppidan pidas ise oma kolme suurt romaani “ Tõotatud maa ” , “ Per-Õnneseen ” ja “ Surnute riik ” saagatriloogiaks , mis kujutab ta kodumaa languse , hukule vastumineku ajastut . Eesti keeles ilmus “ Surnute riik ” kaheköitelisena August Hanko tõlkes . Ernst Raudsepa eessõnal on samuti tõlkejäljed , nii rõhutatakse , et romaan arendab edasi brandesiaanlikku kindrali- , mitte pea- ehk generaaljoont . Tekst pärinebki E. Raudsepa “ Ülevaatest Skandinaavia kirjandusele ” ( <arv> ) . Pontoppidani suurust tunnetab Raudsepp eepilises haardeulatuses ja karakterite monumentaalsuses . Kirjaniku ideoloogiat peab ta “ sisemiselt terveks väärtusi jaatavaks pessimismiks ” . Vastavalt tollasele tavale näha ühiskonnakriitikat ideede valguses , peab E. Raudsepp “ Surnute riigi ” tegevusajaks kultuurilis-poliitilist ja radikalismi perioodi Taanis . “ Surnute riik ” vaatleb Taani vaimuelu - poliitikat , kirikut ja kunsti- , intelligentsi- ning meditsiiniringkondi , kusjuures ta karakteritel on monumentaalne , globaalsust hõlmav dimensioon . Alustada tuleb taas algusest , looduslähedasest elulaadist , kõlbelistest algtõdedest , sest ühiskonnaelu põhineb suuresti valel , erakonna kasudel , kitsidusel , demagoogial , võõrandatusel . Haritlaskond on võimetu elu muutma ja kaotab elutahte ( Torben Dihmer ) . Pontoppidan nagu Hamsungi ravib haiget ühiskonda ja inimkonda . Mall Jürma arvustus “ Nobeli laureaatide sari . III valik ( “ Eesti Kirjandus ” <arv> , nr. <arv> , lk. <arv>-<arv> ) peab kirjanikku taani naturalismi esindajaks , kes eitab teravalt romantikat ja illusiooni . “ Surnute riik ” purustabki Jürma käsituses lootuse , õnne ja armastuse illusioonid ja ülakihi senised ideaalid . Kriitik tunnustab autori vahedust , karmust , mehisust , kunstipärasust ja moralismi , kinnitab , et autor armastab oma maad ja rahvast ning on mures selle tuleviku pärast . M. Jürma hinnangul on valimiku parim Sinclair Lewise “ Doktor Arrowsmith ” , see arvamus näitab tollase noore kriitikute põlvkonna kirjanduslike huvide ja maitse muutust . H. Pontoppidani populaarsus tõusis <arv>. aastatel seoses poliitiliste muudatustega Euroopas , eriti nn. regionaalses , balto-skandinaavia kirjanduses . Teostes kujutatud elupilt on lähedane ka uuele üleminekuperioodile . Pontoppidani enim tsiteeritud lause “ Per-Õnneseenest ” on : “ Kõik vana vajab kaitset , kõik uus ei too alati õnne ” . ROOTSI kirjandusest avaldati Nobeli sarjas Selma Lagerlöfi ( Nobeli preemia <arv> ) “ Jeruusalemm ” I ja II . Siinkirjutaja on teost käsitlenud kordustrüki saatesõnas ( Tallinn , <arv> ) . Werner von Heidenstami ( Nobeli preemia <arv> ) “ Karl XII sõjakaaslased ” ( originaalis “ Karoliinid ” ) ilmus Eestis mõnevõrra lühendatult <arv>. aastal . Tõlge ja eessõna on Ernst Raudsepa sulest . E. Raudsepp käsitleb kirjaniku loomingut kui uusromantilise kirjandusvoolu stiilipuhast klassikalist väljundit , milles oluline osakaal on ta ajaloolisel romaanil Rootsi viimasest kangelaskuningast . Tõlkija hindab romaani patriootilist idealismi , humaansust , mis ei kulda üle ega vaiki maha kuninga ja ta rahva voorusi ning puudusi . Juhan Väinaste arvustus Heidenstami romaanile ilmus ajakirjas “ Varamu ” ( <arv> , nr. <arv> ) . J. Väinaste on esile tõstnud romaani puutepunkte eesti ajaloo ning kirjandusega alates J. V. Jannsenist . Tegevust ja tegelasi peab Väinaste läbinisti romantilisteks kangelaskuningast kuni lõbutüdrukuni , tema arvates kirjanik ei idealiseeri , vaid kasutab irooniat ja groteski . J. Väinaste hinnangul on veenvalt kasutatud ka ajalooallikaid , eriti Rootsi omi , vähem Venemaa ja Türgi omi . Õigusega heidab kriitik ette kommentaariumi puudumist . Retsensiooni põhimahu hõlmab asjalik ja väga huvitav tõlkeanalüüs . Eesti tõlkija on kriitiku arvates kohati saavutanud parema teksti , ka alltekstide osas kui originaal , kuid kadusidki esineb palju . J. Väinaste leiab , et tõlkevääratused tekitavad kahtlusi eesti tõlkijate töö suhtes üldse , sest nad ei hinda veel stiilifinesse , ehkki pakutakse maksimumi eesti keeles seni saavutatust ja pilt tundub ehtne . J. Väinaste esitab korrektselt ka allika , mille alusel ta tõlget võrdles : Karolinerna av Werner von Heidenstam I , Stockholm , <arv>. Romaan on mõjutanud Enn Kippeli teost “ Kui Raudpea tuli ” . NORRA kirjandusest avaldati sarjas Sigrid Undseti “ Kristiina Lauritsatütar ” , mida on käsitletud käesoleva raamatu autoriartiklis . B. Bjørnsoni “ Maryt ” on Mall Jürma tõlgendanud kui ülistust armastusele ja pereelule , samuti kui naise idealiseerimist . Knut Hamsunilt avaldati Nobeli sarjas romaanid “ Maa õnnistus ” ( vt. põhikäsitlus artiklis “ Knut Hamsuni “ Maa õnnistus ” Eestis ” raamatus “ Mis on see ise : tekst , tagapõhi , isikupära ” . Tallinn . , Eesti Teaduste Akadeemia Underi ja Tuglase Kirjanduskeskus , <arv> ) ja “ Segelfossi alevik ” . Tõlkija on August Hanko . Saatesõna autor Per Wieselgren on sattunud Hamsuniga ideoloogilisse opositsiooni . Mõistmata või tahtmata kirjaniku sümbolplaani mõista , on ta rohkem kui irooniline talupojaseisuse imetlemise ning ametnikevaenulikkuse üle . P. Wieselgren kaitseb tegelikult sotsiaaldemokraatlikku ideoloogiat , ka töölisklassi , mille pööbellik-tõusiklikku elementi Hamsun ründas nagu karjeristlikku bürokraatiatki . K. Hamsun püstitas inimese identiteedi ja kultuuri väärismetalli vääringus mõõdetava ehtsuse nõude . Kui P. Wieselgren näeb mõisaomanikus üksnes oma klassi esindajat , siis Hamsun tõstab esile tema harituse , traditsioonid ja kultuuri . Neid väärtusi sümboliseerib <arv> hõbetaldrikust koosnev lõunaserviis . A. Hanko tõlge on korrektne , ainult pealkiri võinuks olla väikelinnproalevik , kuigi see on kujundlik ja stiilne . Hamsuni diloogia esimene pool “ Aja lapsed ” ilmus Adelaide Lembergi tõlkes LKR sarjas . Tõlge on keskpärane , Hamsuni poeesia üksnes aimatav . “ “ Looduse ” Kroonine romaan ” ( LKR ) “ “ Looduse ” Kroonine romaan ” oli omas ajas üks populaarsemaid väikesarju . Avaldati nii klassikat kui ka uudiskirjandust , kuigi laad oli ajaviitelisem kui suursarjadel . “ Kergema ” loetavuse huvides lühendati ja mugandati kirjanike tekste . Vahendati peamiselt romantilist ja realistlikku kirjandust , oli nende voolude õitseaeg Eestis . Realistliku kirjanduse mallidesse ei sobinud näiteks Selma Lagerlöfi “ Hüljatu ” sümbolplaan , mille mõistegi alles puudus , ja nii on teosest välja jäetud terve peatükk . Adelaide Lembergi tõlgitud “ Hüljatu ” ( “ Bannlyst ” ) võiks olla pigem “ Neetu ” , kuid Lembergi tõlge osutab ka kaastunde ja halastuse motiivile . Mall Jürma on nimetanud raamatut ja tema kangelast inimeste südametunnistuse äratajaks . S. Lagerlöfilt ilmus sarjas veel “ Ühe mõisa lugu ” , mille tõlkis Aino Ränk . <arv>. a. avaldati sellest teine trükk . Üleskutse avaldada August Strindbergi loomingut esitas perioodikas Ants Oras . LKR sarjas avaldati romaan “ Mere rüpes ” ( tlk. E. Raudsepp ) . Sümboolne lõpupilt , hullunud ja elu mõtte kaotanud kangelase surmaretk igavikku jõuluööl , Lunastaja sünniööl , on kujutatud väga suure veenvuse ning kunstilise jõuga . Rootsi kirjandusest avaldati veel Sigfried Siwertzi “ Reis Paabelisse ” A. Lembergi tõlkes . Teos käsitleb Esimese maailmasõja ning Venemaa revolutsiooni ja kodusõja taustal Rootsi ja maailmalinna Pariisi ( Paabeli ) mentaliteeti ja inimese identsust iseendaga . Süžeelt armastusromaan , vaeb see ajastu eetikakriisi Siwertzile omase vaimukuse ning psühholoogilise meisterlikkusega . Sven Stolpe “ Surma ootetoas ” ( tlk. A. Ränk ) on psühholoogiline sanatooriumiromaan , mille keskseks probleemiks on kõlbeline identiteet . Haiguse suudavad ületada ning ootetoast välja pääseda moraalilt kindlameelsed inimesed . NORRA kirjandus oli esindatud mitme teosega . Knut Hamsunilt avaldati “ Aja lapsed ” ( tlk. A. Lemberg ) ja “ Hulkurite ” -triloogia ( tlk. A. Karuste ) . Tõlgitud on viimane arvatavasti soome keelest , nagu reedavad paljud fennismid . Tõlge on siiski üldjoontes korrektne , Hamsuni poeesiat on suudetud vahendada nii emotsionaalsel kui ka intellektuaalsel , alltekstilisel tasandil . Vastandina Hamsuni ränduritüübile on romaani tegelased tõepoolest hulkurid , identiteedi kaotanud , juurteta inimesed . Sarja üheks meelisautoriks on kujunenud Johan Bojer , kellelt avaldati kolm romaani : “ Suur nälg ” ( tlk. A. Hanko ) , “ Viimne viiking ” ( tlk. K. Freiberg ) ja “ Kaotatud kodu ” ( tlk. A. Lemberg ; originaali pealkiri “ Dyrendal ” ) . Eriti populaarsed on olnud “ Suur nälg ” ( kordustrükk Torontos <arv> ) ja “ Kaotatud kodu ” , mis avaldati paralleelselt Eesti Kirjanduse Seltsi väljaandel . August Palmi arvustus ( “ Eesti Kirjandus ” <arv> , nr. <arv> , lk.<arv>-<arv> ) leiab , et romaani “ Viimne viiking ” inimlik sisu on haarav ja rikastav , kuigi puudub süntees , sest põhiprobleem , käsitsitöö ja suurtööstuse vahekord , on kriitiku arvates lahendatud lihtsustatult . Tõlget peab arvustaja maitsekaks ning korrektseks . “ Kaotatud kodu ” kujutab traagiliselt põlvkondade konflikti . Kibestus ja pettumused on mõlemapoolsed , kuid kirjaniku sümpaatia kuulub siiski vanapaarile , mitte “ metsalisele ” ( Dyrendal = Metsalise org v. koda ) , jänkistunud noorele suurtöösturist pojale . “ Suur nälg ” ja “ Kaotatud kodu ” avaldati uuesti ka sarjas “ Kirjasõna suurmeistrid ” A. Lembergi tõlkes . “ Kaotatud kodu ” ilmus E. Raudsepa eessõnaga . Kriitik peab J. Bojerit Knut Hamsuni mantlipärijaks norra kirjanduses , pealegi olevat Bojer vaba Hamsuni “ maneerlikkusest ” . Hinnangut Hamsunile võis mõjutada ka sõjaeelne poliitiline situatsioon , mis sidus Hamsunit Saksamaaga . J. Bojeris hindab Raudsepp jutustajat , eepilise stiili suurmeistrit , mõtlejat ning ideekirjanikku , kes oskab kujutada inimese sisimat olemust . Kirjaniku loomingututvustuses ei seosta Raudsepp “ Dyrendali ” “ Kaotatud koduga ” . A. Lembergi saatesõna on tunnetanud kirjaniku humaansust ja emotsionaalsust , kuid mitte ideestikku . “ Suur nälg ” oli siinkirjutaja tähelepanekute põhjal tõepoolest lugejate meelisteoseid . Teost on käsitletud koos selle järje , “ Uue templiga ” Põhjamaade romaanisarja ülevaates . Jonas Lie romaanil “ Komandöri tütred ” ( tlk. A. Hanko ) on mõndagi ühist sõjajärgses “ Varamu ” sarjas avaldatud “ Gilje perega ” ( tlk. Henrik Sepamaa ) . Traagilisena on kujutatud vallasema saatust , kes vastavalt tollasele moraalitavale lapsest lahutati . Nii kaitsti perekonda ja abielumoraali . Lie , nagu L. Tolstoi ja B. Bjørnsongi ( “ Mary ” ) , taotleb naise õigust emadusele ka väljaspool abielu . J. Lielt ilmus sarjas veel meremeheromaan “ Ikka edasi ! ” ( tlk. A. Hanko ) , mis käsitleb Norra industrialiseerimist positiivses võtmes , erinevalt Hamsuni “ Augustist ” . Taani kirjaniku Jacob Paludani “ Linnud tule ümber ” ( tlk. A. Lemberg ) on mitmeti lähedane J. Bojeri “ Suurele näljale ” . Mõlemad teosed käsitlevad industriaalajastu toimet inimloomusesse ja inimsaatustesse . Uue elulaadi ahvatlustest pimestatuina on inimesed nagu linnud tuletorni ümber , kes end purustavad vastu majaka akent . Pooleli jäänud ja loodust reostanud rajatis on hoiatus , et üksnes tehnikale ei saa inimese ja inimkonna tulevikku rajada . Romaan kaitseb ka naise õigust olla haritud , emantsipeeritud selle mõiste parimas tähenduses . Jens Peter Jacobseni romaan “ Ühe naise saatus ” ( = “ Proua Marie Grubbe ” ) A. Lembergi tõlkes ( teine trükk Tallinn , <arv> ) on esile kutsunud poleemika , kas see on ühe naise allakäigu või tõusulugu . Moodsate kriitikute arvates viimasena mainitu , sest esmakordselt kohtab Marie Grubbe meest , kellele ta on elu- , mitte ainult voodikaaslane . Uustrüki saatesõnas juhib Georg Grünberg tähelepanu taani klassiku teerajaja rollile uusromantilise ning dekadentliku kirjanduse kujunemises ja tema mõjule paljude kirjanike loomingule , muuhulgas ka F. Tuglase novellidele . Väljaspool sarju ilmus J. P. Jacobseni “ Niels Lyhne ” K. Freibergi tõlkes . Marta Sillaotsa arvustus ( “ Eesti Kirjandus ” <arv> , nr.<arv> , lk.<arv>-<arv> ) näeb teoses üksnes ajaloolist ja kultuuriloolist dokumenti , taunib teksti kui veel ühe liigse inimese lugu maailmakirjanduses , mis kaasajas ei paku moodsale lugejale mingit huvi . Kõrge hinnangu annab ta siiski romaani stiilitäiusele ja kaunidusele ning tunnustab tõlget ja selle eessõna . Lugejad on raamatu siiski omaks võtnud , teos oli populaarne veel <arv>-<arv>. aastate üliõpilasringkonnas . Käsitleb see ju elu ja surma , looduse ja Jumala , armastuse ja pettumuste , inimese ja sünnimaa vahekordi . Romaan üllatab väitega , et elu mõte võibki peituda surmas . Niels Lyhne uskus , et tasus võidelda ja surra oma vaese isamaa eest <arv>. aasta Preisi-Taani sõjas . SOOME kirjandusest ilmus LKR sarjas Maila Talvio Soome kodusõda valgelt poolelt käsitlev romaan “ Kured ” . Tõlkija A. Ränk tutvustab eessõnas kirjaniku stiili ja annab ülevaate loomingust . Romaan vaatleb ühiskondliku tõe ja vale vahekorda : inimlikku ja poliitilist , religioosset ja ilmalikku . Esimese valega päästab romaani kangelanna oma venna elu . Sõda lubabki tapmist ning valet . M. Talvio käsitleb ka kättemaksu , mida ta eitab , ning andeksandmise probleemi . Kirjanik leiab , et inimese süda on imeline , sest see kannatab , igatseb , orjab ja loodab , kuid ei ole kuri lapsepõlvest saadik . Arvi Järventause “ Taevane puusepp ” ( tlk. A. Ränk ) käsitleb seisustevahedest sündinud dramaatilist saatust Põhja-Soome väikelinnaelu taustal . Probleemiks on kannatus ja lunastus . Saanud armastuse sunnil kurjategijaks , süüdanud armastatu isa soovil tema pankrotistunud kaubaaidad , kaotab peategelane mõistuse . Viimse tööna teeb ta iseendale kirstu , millesse ta on oma nimele pannud sedeli määratlusega “ Taevane puusepp ” , mis on üks Kristuse sünonüüme . Hilja Valtonenilt avaldati sarjas kiriromaan “ Asenaine ” ( tlk. A. Ränk ) , mis pakub peale meelelahutuse ka mõtlemisainet . A. Annisti soome kirjanduse ülevaated kirjandusperioodikas eitavad valtonenlikku “ kerget ” kirjandust ja tema arvates kirjaniku autoportree variatsioone . Valtonenilt avaldati LKR sarjas veel “ Noore naisõpetaja abiventiil ” ( tlk. A. Raahkama ) , “ Vallakirjutaja ” ( tlk. A. Ränk ) ja “ Tarvaala peretütar ” ( tlk. J. Madaras ) . “ Vallakirjutaja ” eellood “ Ära hõiska enne õhtut ” ( tlk. A. Karuste ) ilmusid LUB-i sarjas . Valtonenilt avaldati veel “ Tänapäeva tütarlaps ” ( tlk. A. Ränk ) , “ Hädavahend ” ja “ Õpetaja Metskass ” ( tlk. Lembit Riisen ) . Just Valtoneni tõlgete põhjal on huvitav tähele panna , missuguseid tõlkevigu põhjustas keelte sarnasus . Vilumatute tõlkijate tekstides esineb neid tänapäevalgi : maantee oja pro maanteekraav , huvitatult pro lõbustatult ( esinemissagedus väga tihe ) , ei saa pro ei tohi , tottakai - küllap vist pro muidugi , ylpeä - ülbe pro uhke , haukuma pro sõimama , kaali - kaal pro kapsas , kastaa - kastmine pro ristimine , pyörtyä - ümber pöörduma pro minestama , levätä - lebamapropuhkama . A. Raahkama tõlkes ilmus LKR-i sarjas ka Mika Waltari “ Suur illusioon ” , Esimese maailmasõja järgse sugupõlve manifest , mis nõuab uusi printsiipe kasvatuses , armastuses , ellusuhtumises . Sarja lõpetas <arv>. aastal Tyyne Salmineni “ Vabrikutüdruk ” ( tlk. A. Ränk ) , mis peegeldab ka Eestis toimunud poliitilist pööret . Romaan on autobiograafiline , pälvis esikoha romaanivõistlusel . Käsitletud on töölismiljööd , kuid ilma klassivõitluseta , teoses ilmneb usk tööliste paremasse tulevikku , mida on võimalik saavutada hariduse ning sotsiaalsete reformidega . Sari on end õigustanud hea valikuga , kuigi teoseid on amputeeritud ajaviitelisust silmas pidades . Odav väikesari oli kõigile kättesaadav ja propageeris ka paremat kirjandust . “ “ Looduse ” Universaalbiblioteek ” ( LUB ) LUB-i sarjas avaldati peamiselt novelle ja näidendeid , kuid ka lühiromaane . NORRA kirjandusest ilmusid sarjas Henrik Ibseni “ Rahva vaenlane ” ( tlk. G. E. Luiga ) ja Knut Hamsuni “ Tuisupea ” ( = “ Unistaja ” , tlk. J. Järv ) . Romaan on ilmunud eesti keeles ka A. H. Tammsaare tõlkes , mis avaldati <arv>. aastal “ Uues Päevalehes ” pealkirjaga “ Unistaja ” . Romaani <arv>. aastate filmiversiooni pealkiri oli “ Telegrafist ” . Teos käsitleb hamsunlikku põhiprobleemi , kuidas tehnilisi leiutisi rakendada inimkonna , mitte militarismi hüvanguks , kaitseb progressi ja loodust , ülistab armastust ja eitab seisustevahesid . Näha kirjanikus tagurlast , tehnikafoobi , nagu on püütud teha Teise maailmasõja järel , on ülekohtune . ROOTSI kirjandusest ilmus selles sarjas Selma Lagerlöfi “ Soosauniku tütar ” August Karuste tõlkes . Lagerlöfi võluv väikeromaan on pälvinud Eestis viis eri tõlget , viimasena on avaldatud A. Karuste tõlge ( Tallinn , <arv> ) . Werner von Heidenstami “ Karl XII ” , neli novelli “ Karoliinidest ” ilmus sarjas romaani eelreklaamina ( tlk. E. Raudsepp ) . A. Strindbergilt avaldati neli pala sarjast “ Abielu ” ( tlk. A. Lemberg ) . Tõlge on kohmakas , kiiruga tehtud . Per Hallströmi “ Okasroosike ” ( tlk. A. Lemberg ) käsitleb kahes novellis rootsi linna- ja maaelu taustal inimväärikust , loovust ja humaansust . Teine neist , “ Näkk ” meenutab sümbolplaanilt S. Lagerlöfi . Gustav af Geijerstami “ Raamat väikevellest ” ( tlk. A. Leinberg-Lemberg ) vaatleb elu ja surma dihhotoomiat perekonnaelu taustal . Geijerstami kangelane on mees , kellele pereelu pole koormaks . Vaimustatult tervitas suuri eluküsimusi käsitlevat raamatut noor kriitik Harald Parrest . SOOME kirjandusest avaldati sarjas F. E. Sillanpää “ Hildu ja Ragnar . Lugu kahest inimlapsest ” ( tlk. Jaak Põld ) . Novell on Eestis varem ilmunud romaani “ Vaga viletsus ” järg , Soome kodusõja järelmäng , milles põimuvad armastus , andeksandmine ja surm . Johannes Linnankoski “ Karjatüdruk Hilja ” ( tlk. H. Pürkop ) on veetlev väikeromaan moraalsest ümbersünnist armastuse mõjul . Seejuures on puhas , taevane armastus vahendatud üksnes platooniliselt , imetluse ja ideaalide pinnal , psühholoogiliselt . Romaan väärinuks paremat tõlget . Hilja Valtonenilt tuli selles sarjas “ Ära hõiska enne õhtut ” ( tlk. A. Karuste ) . Romaan kujutab kodusõjajärgset Soomet ja selle valupunkte kirjanikule omases ajaviitelises laadis , kuid nagu ikka tema teostes , on käsitletu taustaks tõsised eluküsimused . Viljo Kojo “ Päike , kuu ja valge hobune ” ning “ Ollikaise õnnis lõpp ” ( tlk. Aleksander Raahkama ) on tollal paljutõotava noore algaja kirjaniku novellivalimikud . Peamiselt anekdootliku süžeega lookesi Soome maaelust ja väikeametnikest iseloomustab hea keeletundlikkus ja oskus luua argielu taustal ilusaid suuri sümboleid ja märke , näiteks mõlemas niminovellis , mis aga väga viletsa tõlke tõttu kaotsi lähevad . Kõigile sarja tõlgetele on iseloomulik ht-sufiksiga liialdamine , korrektorikäe märk , sest ühekordset tegevust väljendavat keelendit juurutati tollal aktiivselt . “ Looduse ” lastesari ja muid alustatud sarju Kirjastus “ Loodus ” andis lastesarjas “ Kuldne kodu ” välja rootsi maadeuurija Sven Hedini “ Polaarsõidud ” <arv>-<arv> ja Anni Swani “ Jänes Vemmalsääre juhtumised ” . S. Hedini töid ilmus eri sarjades mitmeid . Peale teadmiste pakuvad need elamusi , sisendavad vaprust ja mehisust . Lastele ilmus ka rootsi kirjaniku Elsa Beskovi muinasjutt “ Olle suusaretk ” . Sarjas “ Keel ja kirjandus ” avaldati A. Tamme “ Juhani Aho elu ja looming ” ning ülevaade “ Kalevalast ” . Noorsoosari “ “ Looduse ” Kuldraamat ” ( LK ) Sari oli omal ajal üks populaarsemaid , selles avaldati mitmeid šedöövreid . Marta Sillaotsa tõlkes ( saksa keelest ) anti välja taani kirjaniku Karin Michaelise Bibi-seeria : “ Bibi suur reis ” , “ Bibi ja Ole ” , “ Bibi ja vandeseltslased ” , “ Bibi Taanimaal ” . Bibi-raamatud avaldati uuesti taasiseseisvunud Eestis . Seeria on “ Kuldraamatu ” suuri šedöövreid , annab ilusa pildi Taanist ja Saksamaast , on psühholoogiliselt hästi välja töötatud ja pakub palju teavet pedagoogikast ning lastekultuurist , eriti mängudest ja mänguasjadest . Teine suur šedööver on Selma Lagerlöfi “ Nils Holgerssoni imelik teekond läbi Rootsi ” <arv>-<arv> ( tlk. A. Lemberg ) . Romaan on Eestis hästituntud ja korduvalt tõlgitud ning avaldatud . S. Lagerlöfi lastele mõeldud raamatutest on väljaspool sarja ilmunud ka “ Karri ja Hallkasuka elulugu ” , mis on temaatikalt lähedane “ Nils Holgerssonile ” ( tlk. Madis Nurmik ) . Jutustus tõstab esile väärikustunnet ja pakub suursuguseid elupilte põhjamaisest loodusest . Tõlge on emotsionaalne , toetab lugejat elu püsiväärtuste mõistmises nagu ka Nilsi teekond . Sven Hedinilt avaldati “ Seiklused Tiibetis ” , milles nii autori isikuväärtused kui ka avastus- ja seikluslust noort lugejat köidavad . Sümpaatne on Hedini humaansus ja demokraatlikkus , ta leiab , et Tiibet talitab õigesti , kui ta enda omapära kaitstes ei lase sisse sõjakaid ja kasuahneid eurooplasi . SOOME kirjandusest ilmusid esmajoones ajalooromaanid , mille kangelased on noortele kasvatuslikuks eeskujuks , köidavad seikluslikkusega ja pakuvad ajalooteadmisi . Kyösti Vilkuna “ Tapani Löfvingi seiklused Põhjasõja ajal ” ( tlk. Aleksander Raahkama ) on ajaloolise Löfvingi säilinud päevik ( lõpeb <arv>. a. ) , mida talletati Porvoo lütseumi raamatukogus . Tapani Löfving on sündinud jõuluõhtul <arv> ja ta ristiti Narvas Stephani päeval ( <arv>. XII ) . Põhjaliku järelsõna raamatule on kirjutanud ajaloolane dotsent H. Sepp , see pakub kooliraamatutest erinevaid fakte ja hinnanguid ning käsitleb ka Eesti ajalugu . Romaani ideaalid on kuningatruudus ja isamaa-armastus . Tõlge on kehvapoolne , eriti vaene on sõnavara . Santeri Ivalo “ Viiburi plahvatus ” käsitleb <arv>. novembril <arv> toimunud Viiburi piiramist Vene vägede poolt . Romaani tegelaskonda kuuluvad ka ajaloolised isikud Klaus Horn , Knut Posse , Sten Sture ja Moskva suurvürst . Peategelane Juho Vesainen paistab silma kangelaslikkuse ning kodumaa-armastusega . Santeri Ivalo on soome ajaloolise romaani looja . Romaan on Eestis ka varem ilmunud pealkirjaga “ Juho Vesainen ” . “ Viiburi plahvatus ” on pälvinud kaks uustrükki ( Vadstena , <arv> ja Tallinn , <arv> ) . Kaarlo Hännineni “ Laane kuningas ” ( tlk. A. Raahkama ) käsitleb Põhja-Soome maaelu <arv>. sajandi algupoolel . Laane kuningas on ikkagi inimene , mitte kiskja , karu , metsaline . Võitlus Metsalisega inimeses ja laanes ongi romaani sisu ning ideaal . Kaunis on noorte sõpruse , pereelu ja Põhja looduse kujutus . Romaan suunab ka kutsevalikut . Soome kaasaegsest kirjandusest avaldati sarjas veel Ukko Kivistö “ Mere vangid ” ( tlk. A. Ränk ) , mis ilmus enne eesti kui soome keeles . Romaan käsitleb skauditeemat ja tutvustab Noorte Meeste Kristliku Ühingu tegevust . Kesksed on kodanikukasvatuse küsimused , elu peamiste väärtustena on esile tõstetud vabadus , töö ja tulevik , nagu rõhutab autori eessõna eesti noortele . Autor on külastanud Eestit <arv>. a. ja tõmbab eessõnas paralleele kahe maa ajaloo vahele . Romaani kasvatuslik eesmärk on inimese eneseväärikuse tõstmine : ära hinda end madalalt ! Skaudivoorusi , nende hulgas kannatlikkust on tutvustatud seiklusjutu vormis ja kangelaslikkuse vaimus . NORRA kirjandusest avaldati sarjas Hans Aanrudi “ Poiss Päikesemaalt ” ( tlk. A. Lemberg ) . Romaan on poeetiline nooruki kujunemislugu . Päikesemaa on lapsepõlvemaa , tähenduslikke nimesid on ka Sölve ( = Hõbe , kuid viitab ka Solveigile ) . Romaan algab Põhjalale igiomase päikesekultusega ülestõusmispüha hommikul , looduse ärkamist tervitab metsisemäng laanes ja talude söögikellade helin . Romaan peegeldab norra taluelu selle tööde , rõõmude ( jõulud , ülestõusmispühad , pulmad ) , murede ( tulekahju , peied ) , tavade ja traditsioonidega , mis annab teosele kultuuriloolise väärtuse . Töödest on kujutatud heinategu , kanepikaarutamist ja -ropsimist , piimatöötlemist , lambaniitmist jm. Emotsionaalsust lisab peategelase vaeslapseseisund . Romaan suunab ka kutsevalikut , avab uusi perspektiive looduseuurimise alal . Mõneti lähedane on Aanrudi teosele Harri Jõgisalu kultuurilooline “ Maaleib ” . H. Aanrudilt on avaldatud väljaspool sarja noorsoojuttude kogu ning jutustus “ Rebase rahutu suvi ” . Sarja lõpetas <arv>. a. Marie Hamsuni “ Langerudi lapsed ” ( tlk. A. Lemberg ) . Romaan on esimene osa triloogiast , kaks järgmist on jäänud tõlkimata . Kirjanik on õnnestunult ühendanud oma lapsepõlvemälestused ja oma laste lapsepõlvekogemused . Romaani ideeliseks sisuks on noore inimese kõlbeline kasvamine ning arenemine . ROOTSI noorsookirjaniku Marika Stiernstedti loomingut tutvustasid ajakirjas “ Looming ” soome kirjanduse ülevaadetes August Annist ja Mart Raud . “ Kuldraamatus ” on avaldatud tema “ Ullabella ” ( tlk. A. Lemberg ) , mis jutustab orvust tütarlapse kasvamisest tubliks tüdrukuks . Raamatus on käsitletud üleminekuperioodi industriaalajastule , Ullabella isa on insener , kes oma kutsumusele ohverdab vanematelt päritud mõisa . Romaan suunab kutsevalikut , on meeleolukas ja kasvatuslik , kutsub uuesti lugema , õpetab häid kombeid ja moraalseid tõdesid , truudust põhimõtetele ja lähedastele inimestele , tugevasti rõhutatud on kodutunne . Tõlge on korrektne , korrektuuris on liialdatud tse-sufiksiga korduvat tegevust näitavates sõnades ( rõõmutsema , kurvatsema ) . Rootsi populaarteaduslikust noorsookirjandusest avaldati LK sarjas peale Hedini reisiraamatu Bengt Bergi “ Kurgedega Aafrikasse ” ( tlk. A. Lemberg ) , mis avastab noortele peamiselt linnuriigi saladusi , kuid loodust ka laiemalt . Raamat on seikluslik ja põnev , seda väärtustab rikkalik fotomaterjal . Põhjamaade romaanivalik LK sarjas on mitmekesine ja positiivset ideaali sisendav , vaba rassismist ning militarismist , mis on küll omane mõnele sarja angloameerika keeltest tõlgitud teosele . Esile on tõstetud pedagoogilised väärtused ning ka ilukirjanduslikult rikastav emotsionaalsus . Sari “ Mehed , maad ja mered ” Sari hakkas ilmuma <arv>. aastal ja seadis eesmärgiks tutvustada maadeavastajate ning looduseuurijate tööd , kirjeldada nende retki . Noorsookirjandusest avaldati sarjas Sven Hedini “ Minu elu maadeavastajana ” II köide ( tlk. J. Aunver ) , mille on toimetanud Hans Kauri ja Ants Laasi ning Edgar Kant , viimase sulest on ka sisukas ja põhjalik saatesõna . Teise Rootsi suure maadeavastaja Erland Nordenskiöldi “ Boliivia indiaanlaste keskel ” ilmus <arv>. a. juba Riikliku Kirjastuse “ Teaduslik kirjandus ” väljaandel ja trükiti natsionaliseeritud K. Mattieseni trükikojas Tartus . Tendentslikult vulgariseeriva eessõna on kirjutanud vastutav toimetaja A. Ohn . Rünnatud on eelkõige “ orjastavat ” ristiusku ja selle kuulutajaid . Nordenskiöldi hoiak on humaanne , ta tunnustab jesuiitide ja frantsisklaste kultuurilisi teeneid , ehkki ei näe tulu indiaanlaste kristianiseerimises , sest “ metsik ” indiaanlane on parim indiaanlane , meeldib autorile rohkem . Nordenskiöld nõuab kaitset inimestele , avalikustab valge rassi kuritegusid . Autor püstitab nõude , et haruldased inimrühmad võetaks kaitse alla nagu väljasuremisel taime- ja loomaliigid . Fridtjof Nansenilt ilmus sarjas “ Suuskadel läbi Gröönimaa ” ( tlk. A. Hanko ) . Raamatus on avaldatud ka F. Nanseni kõne , peetud <arv>. mail <arv> šotimaal St. Andrews Universitys ( tlk. J. Kangilaski ) . F. Nansen rõhutab , et seiklusvaim ja ettevõtlikkus ei ole üks ja seesama . Kõne poliitiline teravik on suunatud rahvaste ja rahvuste täieliku tasalülitamise vastu . Ühtse , erinevusteta inimperekonna rajamises , mis mitmeti on positiivselt soovitav , näeb ta väga suurt ohtu , sest kultuurierinevused teevad elu ilusaks ja huvitavaks , need on ka vaimsete impulsside tähtsaks allikaks , sest hall üksluisus ei luba välja arendada isiksust . Edgar Kanti eessõnas tõstetakse esile F. Nanseni julgust ja maadeuurija rolli inimsoo silmapiiri avardamisel . E. Kant tutvustab ka Põhjamaade suusatamistraditsiooni . Teksti illustreerivad fotod . Tõlked arendasid ka eesti loodusteaduslikku ja geograafiaalast sõnavara . Muudes sarjades ilmunud Põhjamaade kirjandusest on olulisemad S. Lagerlöfi romaan “ Härra Arne varandus ” , mis avaldati “ Elu lugemisvara ” sarjas A. H. Tammsaare tõlkes <arv>. a. Õigem ja täpsem pealkirjatõlge oleks küll “ Härra Arne raha ” , sest tekstis esinevad raha- ja mündikujundid loovad sümbolplaani kui kõlbelised väärtushinnangud . šoti palgasõduritest mõrtsukad vajasidki härra Arne raha , et kodumaale purjetada , sest neile oli jäetud palk välja maksmata . B. Bjørnsoni “ Synnöve Solbakkeni ” uus tõlge ( <arv> , tlk. A. Herms ) on kuiv ja kehv , kirjaniku poeesia on läinud kaotsi . Tõlgitud on nähtavasti soome keelest , tekstis on palju fennisme , nagu on fennism ka pealkirjatõlge “ Päivilä Synnöve ” . Herman Bangi tsirkuseromaanis “ Neli kuradit ” ( tlk. H. Agumees ) põimuvad kirg ja kättemaks , armastus ja surm . Romaan on variatsioon Bangi paljudes teostes korduvale motiivile , et naine toob mehele üksnes õnnetust . H. Bangilt on tõlgitud ajakirja “ Maret ” “ <arv>-sendise romaani ” sarjas veel meistriteos “ Tine ” , traagiline armastuslugu Preisi-Taani sõja päevilt . Väljaspool sarju , juba <arv>. aastal on tõlgitud üks Bangi peateoseid “ Lootusetud suguvõsad ” pealkirjaga “ Lootuseta hukkaminejad ” . Albert Orgi “ Kodu- ja kooliraamatute ” sarjas avaldati Selma Lagerlöfi “ Vagajutud Kristusest ” ( tlk. Hugo Raudsepp ) ja Fridtjof Nanseni “ Öös ja jääs ” ( = “ Fram Polaarmeres ” ) . Raamatus pole näidatud tõlkijat , ilmumisaastat ega kohta . Kirjastus “ Odamees ” avaldas Selma Lagerlöfi novelli “ Kivi Rottna järves ” ( Tartu , <arv> , tõlkija näitamata ) , milles Lagerlöfile omase armastusloo raamides kõlab sümbolplaanis kristliku halastuse sõnum ning eri ajalooperioodide moraalne side . Põhjamaade kirjandusest avaldati seoses hõimuliikumisega ja keelt oskavate tõlkijate tõttu kõige eelistatumalt soome kirjandust , millele Eesti Kirjanduse Selts andis kodumaisega võrdsed avaldamistingimused . Peaaegu üldse ei tõlgitud ISLANDI kirjandust . Seoses Islandi Altingi <arv>. aastapäevaga <arv>. aastal ilmus Adelaide Lembergilt esimese pääsukesena eesti keeles Gestur Palssoni “ Novelle Islandist ” . Novellid “ Kevadunelm ” , “ Kihlatud ” ja “ Kaupmees Grimur sureb ” on sügavalt moraliseeriva kallakuga , käsitlevad aususe ja silmakirjalikkuse probleeme Islandi maa- ja linnamiljöös . Linda Viiding on oma sõnavõttudes korduvalt rõhutanud Põhjamaade kirjanduse suurt mõju tollastele intelligentsipõlvkondadele , sest see tõi kaasa uue , senisest tavapärasest erineva vaimsuse ja poeesia . Gustav Suits on esile tõstnud Skandinaavia kirjanduse inimesekujutust . Paljud vanema põlvkonna lugejad , kirjanikud kaasa arvatud , on nimetanud oma meelisteoste hulgas tollaseid Põhjamaade romaane , kirjanikest eriti Hamsunit , Undsetit ja Sillanpääd . Tõlgete arvustuslik analüüs aitas kujundada ja üles ehitada eesti keelt kui ilukirjanduskeelt .