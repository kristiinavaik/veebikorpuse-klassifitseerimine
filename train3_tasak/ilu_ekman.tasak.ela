kirjak	ilu_ekman.tasak.ela	" Sel aastal tuleb kevad teisiti ... " Jalg vajutas pedaali ja elektripostid lugesid vahemaad Tallinna ja Tartu vahel . " Ja teisiti ja teisiti , " ümisesin raadiost ragiseva looga kaasa . Ilm oli sompus ja sadas lörtsi . Ning hoolimata märtsi keskpaigast oli kevad veel kaugel . Ehkki oli tore mõelda , et sel aastal tuleb kevad teisiti . Kui ta nüüd ükskord tuleb . Istusin mugavalt oma seitsmekümnendate aastate CitroCitro ? nis ja õõtsusin Tartu poole . Nagu kümneid kordi varem . Tartu , Pärnu , Viljandi ... Ja arvata oli , et lugematu arv kordi ootas veel ees . " Ja kevad tuleb teisiti , " kinnitasin ma endale üminal veel kord . Olin kolmekümne kahene ja ootasin kriisi . Nii igatahes lehtedes kirjutati : kolmekümnendate kriis . Millal pidin ma oma kriisi läbi elama , kui mul polnud isegi pere jaoks aega , mis siis veel muust rääkida . Riina jäi lapse ja sõbrannaga Kaubamajja šoppama ning pärast pidi toimuma loomulikult aeroobitsemine . Oli seegi viis pühapäev surnuks lüüa Õigupoolest ma ei nurisenud , et töö mind pidevalt kodust eemale kutsus . Riina oli vaieldamatult esinduslik ja atraktiivne naine , keda endale seltskonda ehteks kaasa võtta . Kuid meie harvad kohtumised Riinaga olid viimasel ajal kujunenud ülevaateks sellest , kui väike valik on kaubamajades , millise huvitava persooniloo Anne või Anna või Kroonika on avaldanud ja kui kaugele Maria-Kaunis-ja-Vapper-Kodus-ja-Barbaras-misiganes seebiseriaal on jõudnud . Korduvad olid ka Riina kinnitused , et kohe-kohe alustab ta oma diplomitöö kirjutamist ja lõpetab oma veidra nimega eraülikooli . Tema väärtuslik aeg kulus aga rohkem telefoni otsas rippudes ning kindlasti ei räägitud keerulistest küsimustest teadusmaailmas . Õnneks ei olnud ka seltskond , kellega lävisime , kuigi pretensioonikas . Jalg vajutas tahtmatult tugevamini pedaalile . Just nagu ma Tallinnast eemaldudes võiksin argipäeva olematuks raputada . Politsei sau kerkis nagu nõiaväel auto ette . Et nad ka alati kusagil põõsastes passivad . Nagu metsavennad . Heitsin pilgu spidomeetrile . Mitte üle saja kümne . Samal ajal , kui ma auto vaguralt politseiniku ette juhtisin , töötas aju palavikuliselt võimalike vabanduste otsingul . Ei saanud ma ju öelda , et ületasin kiirust , kuna mõtlesin oma naisele . Ehkki , miks mitte . Politseiniku uudishimulik nina koos sama uudishimuliku silmapaariga ilmus lahtikeritud akna ette . " Sel aastal tuleb kevad teisiti , palju hiljem , " mõtlesin omaette . Ulatasin dokumendid . " Teie kiirus oli sada kaheksa kilomeetrit tunnis , " teatas politseinik läbi ülestõstetud krae . Kergitasin imestunult kulme . " Ei või olla , alles ma vaatasin , oli alla saja , " kompisin pinnast . Kiirusevalvur pomises midagi oma raadiotelefoni ja ulatas võidukal ilmel siis ragiseva riistapuu minu kuuldeulatusse . " Valge Citro ? n Kose risti ja Ardu vahelise lõigu neljandal kilomeetril <arv> kilomeetrit tunnis . " Olgu , sellega neid ei veena . Tuli kasutada teistsugust taktikat . " Vabandage , jäin vist tõesti mõttesse , " alustasin nukrusega hääles ja hakkasin rahakotti välja kangutama . " Ma sõidan lahutusele , Tartusse . Olime kaheksa aastat abielus . On liiga palju pingeid kogunenud . " Mõjus . Nägin kohe , et mõjus . Seadusesilm köhatas kohmetult , vaatas veel dokumente ja küsis siis peaaegu isalikult : " Teil pole varasemaid määruserikkumisi ? " " Ei , " vastasin ma ohates ja hüpitasin käes rahakotti . " Mis seal ikka , eks tule seegi trahv vastu võtta . " " Sõitke hoolikamalt , " sõnas politseinik dokumente ulatades , " praegu piirdume me hoiatusega . Aga edaspidi püüdke oma mõtted sõidu ajal rohkem sõitmise juures hoida , " lisas ta siis veel autoriteetselt . Tänasin ja keerasin uuesti maanteele . Õnneks läks . See oli omamoodi mäng . Kiiruse ületamise eest ette nähtud trahv ei oleks mu rahalist seisu märkimisväärselt mõjutanud . Firmasse tööle minekul olin välja kaubelnud piisavalt suure kuupalga , millest trahv oleks moodustanud tühise murdosa . Nüüdne vahepala politseinikuga võis lihtsalt müügitreeningu hulka arvata . Loogika oli iseenesest lihtne : korravalvur oli umbes kolmekümne-neljakümne vahel , selleealised olid tihti lahutatud või vähemalt oli neil mõni lähedane lahutuse läbi teinud tuttav . Ja mehed elavad millegipärast lahutust raskemini läbi kui naised . Solidaarsus . Seltsimehelikkus . Meie , mehed üheskoos . Nimetatagu seda , kuidas tahes , aga sellele kaardile võis mängida . Proovisin seda vabandust korra ka naispolitseiniku peal , see soolas mulle peaaegu et topelttrahvi . Ei , naiste peale ei saanud loota . " Ja kevad tuleb teisiti , " kummitas endiselt , ehkki raadio vahendas juba pikemat aega mingit uudistesaadet . Tartus ootas tõepoolest kevad : täies hoos tormav kevadine müügikampaania , mida tuli veidi tagant puhuda . Lepingu järgi olin ju tegevjuht , mis oli üsna umbmäärane ja lubas tegeleda - ei , pigem sundis tegelema - kõigega , millest tulu näis tõusvat . Firmale ja mulle endale . Tegevjuht oli meie Skandinaavia omaniku väljamõeldis , ise oleksin parema meelega end tegevdirektoriks nimetanud . See ametinimi olevat aga liiga kõrgelennuline , sest Managing Director ehk tegevdirektor olla Taanis , kus käibed üle kümne korra suuremad kui Eestis . Alternatiivina oli omaniku esindaja ka " juhataja " välja pakkunud , aga juhataja oli minu meelest lasteaial ja laulukooril , nimetus ei paistnud kuidagi ärimaailma sobivat . Tegevjuht oli siis halbadest parim , pidin sellega leppima . Eestis ei tohiks selle loogika kohaselt õigupoolest keegi tegevdirektor olla , on ju lääneriikide kõrval meie käibed võrdsed nende kohaliku keldripoe leivaletiga . Üldiselt suhtusin terminoloogiasse siiski leebe ükskõiksusega - sain tegevdirektori palka ja selle eest võisin lasta ennast ka tegevjuhiks nimetada . Põhimõtted ! Küllap leidus neid minulgi . Samas lubasid need mul kodust väljas ööbida , uusi magusaid tutvusi sõlmida , tunda ennast vaba ja eduka mehena . Pere sai raha ja tundus , et muu Riinat ei huvitagi . Rahaga tegi ta enda elu mugavaks , kodused tööd ta konti igatahes ei koolutanud . Tuju paranes . Ees ootasid jälle vähemalt kolm päeva täis vabadust ja uusi kohtumisi . Loomulikult ka tööd , aga kui mees ei oska meeldivat kasulikuga ühendada , siis ei tasuks tööd tehagi . Mäo rist , <arv> km tunnis . Kolmas käik tõrkus nagu alati . Oleksin auto juba ammu maha müünud , aga mulle ta meeldis . Tal oli oma nägu ja oma hing , Citro ? n polnud mõni isikupäratu seebikarp . Tundsin ennast autos koduselt , omamoodi kajastas see kõike , mida olin hindama õppinud : julgust ja ettevõtlikust , mängulusti ja leidlikkust . Rääkimata automargi looja André Citro ? ni uuendustest turunduse vallas . Riina sõitis mu liisinguautoga , tema oskas isikupäratust Opelist rohkem lugu pidada . Firma maksis autokompensatsiooni ametlikult küll Riina kasutuses olevale autole , sest uunikumi jaoks maksuametil rida puudus . Bussipeatuses viibutas kätt kena üliõpilasneiu . Ta ei kandnud küll teklit , aga mingi spetsiifilise tunnuse järgi tundsin ma nad alati ära . Peatasin auto ja avasin tagumise ukse . Esiistmele ei tahtnud ma hääletajaid istutada — kui nad olid jutukad , siis hakkasid nad kõrval istudes tüütama , kui aga endassetõmbunud nohikud , siis oli sellist vaikivat pampu enda kõrval raske taluda . " Tere , kas Tartu saab ? " sillerdas hääl . " Saab , aga mis te selle teadmisega nüüd peale hakkate ? " püüdsin vaimutseda . Tüdruk oli ilusam , kui teepervelt näha võis . " Ma istun selle teadmisega siis autosse , " itsitas tüdruk ja maabus kotti järele lohistades tagaistmele . " Kas oli vaheaeg või ? " küsisin autot uuesti teele keerates . " Misasi ? " vastas tüdruk küsimusele küsimusega . Kas olin hakanud oma õpinguteaegu unustama või nimetatakse nüüd vaheaega teisiti ? " Noh , sessid läbi või ? " kobasin pimeduses . " Aaa , " venitas tüdruk , " ei , käisin nädalavahetusel linnas . " Tallinlane , ei mingit kahtlust . Need tallinlased olid ühed veidrad olevused ( kui ma ise loomulikult välja arvata ) . Nemad käivad ikka Tartust " linnas " . Nagu Tartu oleks küla . " Mis sa õpid ? " püüdsin teha lähemat tutvust . Igav oli . Ajaviiteks võis kasvõi flirtida , nii vana ma veel ei olnud , et kahekümnestele mitte muljet avaldada . " Keeli , " teatas tüdruk lakooniliselt . Küsimus oli vist liiga isalik . Proovime uuesti . " Võõr- või oma keeli ? " uurisin edasi . " Mõlemat , " oli vastus sama lakooniline , aga kohe järgnes juba temakesepoolne küsimus : " Kuule , kui palju selline masin maksab ? " Nii oli siis ka tüdruk sina peale läinud . Tore . Ma ei olnud veel lootusetult vana ja oli pühapäeva pärastlõuna . Unune , ees ootav töönädal ! Praegu tuli pühenduda noorusele ! " Palju pakud ? " pareerisin nobedalt . " Vähe , " teatas neiu , " kolmas käik kippus välja kargama . " Tähelepanelik tüdruk , pole midagi öelda . Vestlus võttis vedu ja aeg möödus lõbusamalt . Tuli välja , et plika isa oli autotöökoja omanik ja ta ise lapsest saadik autosid mööda roninud . Anna - vahepeal oli ka tüdruku nimi selgunud - jutu seest noppisin üles , et oli õhtul ööklubisse minemas . Mingi kohaliku missi või missise või piiga , ühesõnaga , mingi naisterahva valimine . Naisterahva valimine toimus ööklubis ju igal õhtul ! Annal aga seal täna sõbrants esinemas ja muidu ka " tige seltskond . " " Tule kah , saab fanni ! " flirtis tüdruk varjamatult . " Loomulikult tulen , " lubasin varmalt . Tegelikult pidin sinna tõepoolest minema , sest üks Tartu partneritest tähistas seal samal ajal oma juubelit . Kui nüüd <arv> mingi eriline juubel on . Igal juhul oli see üks põhjusi , miks ma juba pühapäeva õhtul ennast Tartu poole sättisin . " Miks sa selle panniga kihutad , mis tööd sa teed ? " liikus tüdruk mõne aja pärast sujuvalt tagasi autoteemale ja minu tagasihoidlikule isikule . Haa , nii treenitud su silm ka ei ole , et kunagise Pariisi linnapea kunagist esindusautot ära tunda . Aga just see mul istumise all oli , mugav ja mõnus nagu voodi . " See pann maksab tegelikult rohkem kui üks näotu ja maotu niinimetatud pereauto , " alustasin õpetlikult . Tüdruk segas ennast taas itsitades vahele : " See on jah nagu kupeldaja esindusauto , millega see linde laiali veab . " Otsustasin vaikida - ma võisin sellevanustega küll flirtida , kuid need ei mõistnud asjade olemust . Küüniliste põlvkond , asjadel oli vaid hind ja hingest ei teadnud nad midagi . " Okei-okei , " otsis neiu mõne hetke pärast lepitust , " ega , ma niisama . Päris lahe ese on see küll . Tööauto või ? " " Töö jaoks sellist autot ei anta , ikka teenete eest , " võtsin lepituse vastu . " Ja teened on ? " jättis neiu küsimuse õhku . " ikka Eesti riigi ees , " lõpetasin ma lause . " Aga töö on mul müümine , nagu kõigil teistel . Sa ju " Viimset reliikviat " ikka mäletad - " lõpuks on kõik omaenese müümine " ? Mida näiteks sina müüd ? Või müüma hakkad ? " " Mina müün ikka rohkem oma oskusi , " teatas Anna ninatargalt . " Ma teenin tõlkimisega ja sekretäriks käin kah . " " Müümine seegi . Loodetavasti ei müü sa ennast odavalt , " provotseerisin siiski edasi . " Tartus on keeleinimesi ju jalaga segada , sa oled neist siis parem ? Või oled sa odavam ? " Anna kaalus hetke ja püüdis oma vastulööki võimalikult korrektselt vormistada : " Ma lõpetan kevadel ülikooli . Siis võime mu oskuste müümisest täpsemalt edasi rääkida . Praegu töötan ma õppimise kõrvalt ja müün ennast maksimaalse võimaliku hinnaga . siis oma oskusi , " parandas ta kiiresti . " Ilmselt teenib ka keelega päris hästi , " olin varmas kinnitama . Tüdruk oli mu aasimisest veidi pingesse läinud . " Meie firma maksis ka kunagi mingitele Tartu keeleekspertidele päris kopsaka summa , et need annaksid ülevaate ametinimetuste kasutuse kohta . Tead küll - kas juht või boss või direktor . Nende sõnum oli , et pole mingit vahet , kutsuge üksteist , kuidas tahate . " " Sa töötad OstuCentrumis ? " kostis Anna seepeale . Eesti oli nii masendavalt väike . " Ma kuulsin , kui neist nimetustest räägiti . Kes sa seal oled ? " " Eks ma mingitsorti ülemus olen , " vastasin ebamääraselt ning vahetasin teemat . Kuidagi tobe tundus tüdruku ees oma positsiooniga uhkustamine . Kui tal kahe kõrva vahel midagi ka peale kena näolapi oli , siis esitlemine kõigi tiitlitega oleks ilmne ülepakkumine . " Okei , " toetas tüdruk ennast lõpuks vastu seljatuge . Teema oli ennast õnneks ammendanud , sest paistma hakkasid Adavere tuuliku liikumatud tiivikud . Tegime seal peatuse ja jõime kohvi . Pakkusin tüdrukule kohvi kõrvale ka konjakit , mille Mäo ristis pool tundi külmetanud üliõpilane ka tänulikult vastu võttis . " Külmetuse vastu , " pidas Anna vajalikuks seletada . Noogutasin mõistvalt ja lürpisin oma kohvi . Roolis olles ma endale alkoholi ei lubanud , mitte põhimõtte , pigem harjumuse pärast . Olin ju siiski korralik inimene . Tartusse jõudsime pimedas . Päev oli küll juba tunni jagu pikemaks veninud , aga kui me tuulikust väljusime , oli juba hämar . Tartu võttis meid vastu nagu uttu ja unne mähkunud lörtsine jõulu-unenägu . Mina ööbisin hotellis , mille taseme üle ei saanud just kurta . Tüdruku näost võis välja lugeda , et ees ootas kõle ühikatuba . Pakkuda kohta enda kõrval ? Pigem siiski mitte . Mõni sõbraliku olemisega tüdruk võis jääda kaugema või lähema tuleviku tarvis . Vara veel kohe pärast tutvumist suhteid rikkuda . Millegipärast muutusid kõik suhted varem või hiljem ebamugavaks . Abielust ma ei räägi , selle vastutusekoormaga sain ma hakkama . Aga just varasemad lühiajalised või lausa juhusuhted . Ma lootsin endiselt , et pärast ühist ööd võis " kohtuda sõpradena " . Eksisin . Siis keerati nägu ära või turtsuti niisama . Nagu ma neile teab mida oleksin lubanud . Ma ei lubanud kellelegi midagi , aga naistele meeldis ette kujutada : pärast kirglikku ööd unustab mees kõik teised ja tahab kohe abielluda ... Lollus . Oma tusaseid mõtteid mõlgutades peatusin lõpuks ühika ees . Tüdruk tänas viksilt ja kiirustas läbi lumesaju ukse poole . Püüdsin veel kinni ta õrna naeratuse ja juba ta kaduski räämas klaasukse taha . Kogu õhtupoolik oli minu päralt . Ei mingeid kohustusi , ainult hommikut oodata . Ettevalmistavad tekstid tuli küll masinasse lüüa , aga seda jõudis veel teha . Ustav arvuti peitis ennast portfelli pruuni naha sees ja oli alati valmis kuulama mu sõrmede käske . Väljaprint polnud probleem , seda võis teha kus tahes . Õigupoolest oli arvuti vana . Loomulikult mitte nii vana kui auto , aga juba paar aastat olin teda endaga igale poole kaasa vedanud . Korra parandada lasknud , korra akut vahetanud . Hea riistapuu . Boss küll muretses oma puises eesti keeles , et kas kliendid ja " koostöötajad mu vanatest asjatest valesed järeldused ei teevad , " aga tema kartus oli asjatu . Tutvustasin autot ja arvutit alati nagu pereliikmeid , ja minust oli jäänud veidi boheemliku , kuid siiski võimeka marketingiinimese mulje . Tuli siiski teha mööndus : autot aktsepteeriti rohkem siis , kui ma ülikonda kandsin - nagu ma tavaliselt töö ajal ka tegin . Nii sai igaüks aru , et minu näol on tegemist võib-olla originaalitseva , kuid siiski eduinimesega . Ja loomulikult ei lubanud ma endale mingit boheemitsemist . Välja arvatud juhtudel , kui sellest kasu oli . Kõik pidi järgima müümise eesmärki , aga sellel polnud boheemitsemise , tunnete ega geniaalsusega midagi pistmist . Kuivad arvutused ja kalkulatsioonid , " kaine arvestus ja range distsipliin " , nagu Propeller kunagi laulis . Otsustasin hotelli restoranis oma tühja kõhu täis kõhu vastu välja vahetada . Täis magu mõjus üllatavalt hästi ajudele , ehkki mu teadmised anatoomiast olid liiga pinnapealsed , et sellest asjaolust mingeid kaugeleulatuvaid järeldusi teha . Parkisin auto Barclay hotelli ette ja sisenesin vestibüüli . Naeratustega maitsestatult sain numbritoa võtme , jätsin koti tuppa ja pöördusin tagasi meeldivalt tühja restorani . Söögid olid siin head , ent teenindamine etiketi puise järgimise pärast surmaeglane . Praegu ei olnud mul aga kiiret . Varsti põrnitsesingi hiiglasuure taldriku keskele kunstipäraselt asetatud värvilist ollust . Prantsuse köök , olgu ta neetud ! Prantslaste armastus suurte taldrikute ja väikeste portsjonite vastu oli imekspandav . Selline roog sobis ärilõunaks , aga mitte kõhtu täitma . Ja miks pidi mulgikapsaid ja kartulit sisse kühveldav eestlane ennast kiusama kulinaarse kunstiteose lõhkumisega ? Haarasin noa ja kahvli — surm prantsuse kokakunstile — ja juba haavasingi roosat rõngast taiese paremas küljes . Ilma mingi loogikata pähe tulevaid mõtteid mõlgutades rüüpasin toidu peale kanget kohvi ja tegin edasisi plaane . Kell polnud veel üheksagi . Homme vajaminevad leheküljed kirjutan ma valmis paarikümne minutiga . Seda enam , et tekst oli visandina olemas . Homsele jääks siis veel tõlke korraldamine kahele rootsikeelsele tootetutvustusele ning mingil arusaamatul põhjusel oli üks tootepere kaasa saanud hollandikeelse manuaali . Seegi vajas maakeelde ümberpanemist . Kuid see oli homse mure , täna olin ma vaba . Ööklubi paistis oma säras kurjakuulutav . Olin tööga hotellis valmis saanud ja astusin nüüds täie hooga keeva elu keskele . Otsustasin õnnitleda sünnipäevalast , võtta paar napsu , veeta aega mõne kena tütarlapsega ja siis vaadata , mis elu toob . " Oo , keda ma näen , sa lausa ise kohal , mis ? " kuulutas ennast juba põskedest õhetama joonud juubilar . Kogu siinviibimise eesmärk ju oligi see , et juubilar saaks kõrvust tõstetud - OstuCentrumi omad olid kohal kõige kõrgemal tasemel . Raputasin kätt , andsin üle sekretäri hangitud kingituse ning istusin hetkeks seltskonda . Suuremalt osalt võõrad , mõni tuttavam nägu sekka . " Kurat , Toomas , sul on ikka nuppu , " teatas kingitust lahti pakkiv päevakangelane . Mul polnud õrna aimugi , mida sekretär oli kokku ostnud , nii siis vaid naeratasin kõiketeadvalt . Paberist ja karbist tuli välja kinkepaela keeratud tennisereket . Väärt sekretär , andsin mõttes meie Tallinna tibile tunnustust . Viitsis välja uurida , mida mees harrastab . Ühesõnaga olid siin plussid korjatud , mõni sõna juttu vuristatud ning viisaka pooltunni võis lõppenuks lugeda . Vestluse käigus sai kiirelt selgeks , et seltskond koosnes enamjaolt juubilari sugulastest , ta firma töötajatest ning Tartus alati ja kõikjal kohal viibivatest filoloogidest . " Sa Rauliga oled ikka kohtunud ? " üllatas mind nüüd juba punetama hakanud sünnipäevalaps uue külalisega . " Te ju seal Tallinnas kõik tähtsad mehed . " Kalli välimusega härra oli äsja saabunud ning vaatas maailmavalitseja pilguga ringi . Kas minust on samamoodi näha , et olen Tallinnast ? Loodetavasti siiski mitte . " Tanne , " pistis mees mulle käe pihku . " Kui linnavalitsusse asja , ärge põlake ära . Pole asju , milles me kokku ei lepiks . " Mees oli ilmselt veidi julgust võtnud , sest varsti kuulsin ma lisa sellest , kui kõva mees ta õigupoolest oli - pruudid kolmes suuremas linnas . Lisaks oma seaduslikule kaasale loomulikult . Paistis , et tartlased olid härra jaoks liialt provintslikud , sest ta kleepus mu külge nagu takjas ja lahti sain jutukaaslasest alles poole tunni möödudes . " Tead , naised ootavad , eks ole , " pilgutas ta mulle silma . Paistis , et ka mul oli aeg lahkuda . Juubilar tukkus oma naise najal ja kogu seltskond püüdis muusikast üle karjudes vestelda . Tänasin juubilari naist , palusin tervitused edasi öelda ning asutasin ennast minekule . " Tere , mees ! " haakis keegi tibi ennast mulle käevangu praktiliselt kohe pärast lauast tõusmist . " Noh , kas ei taheta enam tundagi või ? " Tundsin tüdruku lõpuks ära , see oligi Anna . Nüüd oli ta aga läbi teinud põhjaliku muutuse . Mini ja meik teda ausalt öeldes paremaks ei teinud , küll aga kättesaadavamaks . " No tere , , " püüdsin õiget tooni leida . " Sa näed väga soe ja seksikas välja . " Pärast hetkelist kõhklust Anna naeratas ja vedas mu tantsupõrandale . Veetsime toreda õhtu , ehkki teda piiravad poisid panid mind aeg-ajalt raskesse olukorda - pidin ju kehastama tüdruku supermani . Paistis , et Anna püüdis oma vamplikkuses kogu meessoo enda pärast võitlema panna . Igatahes paistis tüdruk nautivat iga piinlikku hetke , mis mulle või mõnele mu konkurentidest osaks sai . Kella kahe ajal kummardus veidi vindine Anna mulle kõrva sosistama : " Vii mind koju palun . " See kõlas selge lubadusena . Vaatasin tüdrukut - ma ei kavatsenud vinti jäänud neidist ära kasutada , nii saamapeal ma siiski polnud . " Kas sinu või minu koju ? " küsisin naljatamisi . " Lähme ikka minu koju , " mõmises tüdruk veidi segaduses ja kahevahel olles . Otsustasin ausalt ära öelda , kuidas ma asjasse suhtun . Hoolimata Anna ahvatlevast väljanägemisest oli mulgi mõningane aumõiste säilinud . Mina ei kavatsenud enam kottivajunud reformvoodis mürada . " Sa oled tore tüdruk , aga jätame selle täna vahele , " jätkasin ma veenvalt . " Ma viin sind ilusti ühikasse ja me vahel ei juhtu midagi . Nii on parem , küll sa homme sellest isegi aru saad . " Hetke vaatas Anna mulle otsa , tõukas mind veidi eemale ja küsis siis haruldaselt kainelt : " Kulla mees , lolliks oled läinud või ? " Seekord oli minu kord pausi pidada . Mis siis nüüd ? Solvasin ma neiu tundeid ? Kindlasti oli ta harjunud saama kõike ja kõiki , keda vaid soovis . " Ma ei tunne ennast ühikas kuigi hästi , " püüdsin Annale teda solvamata seletada . " Ja hotelli sa vist ju ei tuleks , avalik koht siiski " See pausi koht oli mul ilusti komponeeritud - see andis alati tunnistust ühelt poolt kaalutletud otsusest , teisalt esitas ka kergekujulist armumist . Anna põrnitses mind ikka veel ja püüdsin ta purjus mõistust veel kord koju kutsuda : " Unusta see , ma olen lihtsalt selleks liiga ... " Mu lause jäi lõpetamata , sest Anna hakkas itsitama . Just nimelt itsitama , mitte naerma ega irvitama . " Kulla mees , " ütles ta lõpuks veel kord . " Sa arvasid , et ma tahan sind rihmale tõmmata vä ? Sorri , kuule , " tundus nagu räägiks ta lapsega , mitte tegevjuhiga , " mul pole su vastu miskit , aga nii vanaga ma siiski kepi peale ei lähe . Võõraga , issand küll , ma mõtlesin võõraga . Ha-haa . Mitte et mul su'ga muidu fan ei oleks , eksole . Sorri . " Jäin nõutult keset tantsuplatsi . Ta tõukas mind õrnalt endast eemale , patsutas mulle kohmakalt õlale ja läinud ta oligi . Nägin teda veel eemal tüdrukute seas itsitamas . Kui ka teised minu poole hakkasid pilke heitma , siis polnud kahtlust , et tuli lahkuda sirge selja ja efektiga . Manasin iroonilise muige huultele , viipasin neidiste suunas ja kiirustasin riideid haarates tänavale . Neetud ! Siin ma nüüd olen . Edukas ja hinnatud firmajuht , kel piisavalt kogemusi ka naistega , et teada , mida nad tahavad . Ja nüüd üks kuradi beibe teeb mind naerualuseks , mingi ajutu tibi mõtted said valesti loetud . " nii vanaga " Põrgut , siin mehed abielluvad endast kakskümmend aastat noorematega , meie vanusevahet võis ehk kümme-üksteist aastat olla , kui sedagi . Oleksin pidanud ammu ära tulema . Ööklubid ei pakkunud enam seda lõbu mis varem . Kohati tundsin ennast tõepoolest keskealisena , kes õhtuti ilusti koju kobib ja varbad sooja sussi suskab . " Noh , säga , kas tantsud said tantsitud vä , " kõlas üsna mu selja taga . Olin jõudnud juba üle silla pea pargini . Nina maas , hotellini kõmpides oli seljatagune tähelepanuta jäänud . " Said käe märjaks vä , ma vaatan , sa ikka ei kuula teiste juttu . " See ka veel ! Konkurendid olid selgelt nooremad ja , mis seal salata , ka lollimad . Oma meeter üheksakümnese kasvu ja ligi üheksakümne kiloga oleksin ükshaaval neist vaevata jagu saanud . Aga kokku oli neid rohkem . Kolm korda rohkem . " Teile jäi ju veel küll , " püüdsin kõndimist jätkates lepitust leida . " Anna jäi ilmselt just teid ootama . " Nii tobedad need nolgid muidugi polnud , et ummisjalu väite paikapidavust kontrollida . Aga proovida tasus alati . Kõige pikem ja nahksem astus mulle lõpuks ette ja lõikas mu edasise tee ära . " Kuule , säga , MEIE ütleme sulle , mida teha . Ja kuidas käituda , " ta käed küünitasid mu rinnaesist haarama ja suus rippuv pläru ajas mulle suitsu näkku . " Ja nüüd paned sa oma molli kinni ja palud vabandust . " Ma olin pigem hämmastunud kui kartsin . Mind ei olnud keegi kunagi poole öö ajal kinni pidanud , et ma vabandust paluksin . Ja veel kinnise suuga . " Vabandust ? " ei saanud ma aru , mida poisid minust tahavad . Vägivald oli mulle võõras ja olin üsna innutu kakleja . Lootsin , et annab jälle inimesed pehmeks rääkida . Poistekamp mühatas rahulolevalt ja sai julgust juurde . " Vot nii , " teatas nende juht isalikult . " Ja nüüd kire veel kuke häälega ja lehvita kätega . Siis me ehk laseme sul terve molliga minna . " Oli selge , et poistel käed sügelesid . Müümistehnikad enam ei aidanud , alkohol oli neile indu lisanud . Rahuldamata noored mehed , mis sai olla ohtlikumat ? Anna , Anna , mis oled sa meestega teinud . " POLITSEI ! APPI ! " röögatasin ma nii , nagu kõri võttis . See tuli poistele üllatusena . " Oh , sa siga , " pigistas loikam läbi hammaste ja kohe nägin ka rusikat enda suunas liikumas . Teised kaks olid aga juba jooksu pannud , nii et ka kolmandal polnud aega korralikult lüüa . Rusikas riivas vaevu mu põske ja suuremat häda ei paistnud sellest uimasest löögist tõusvat . Sellest hoolimata tundus hotell oodatud lunastusena . Viivitasin sel hommikul tööleminekuga võimalikult kaua . Vedelesin veel veidi voodiski pärast seda , kui olin Rauli ära Tallinna saatnud . Enne olime joonud koos mõnusalt kohvi , arutanud meie ühist tulevikku - tõtt-öelda juurdlesin selle üle rohkem mina . Raul mõtles pigem selle üle , mida oma naisele öise äraoleku kohta öelda . Alibi Tartus-olemise kohta oli tal ju kohaliku ärituusa eilse sünnipäeva näol olemas , aga millegipärast sepitses ta juurde veel lugu endise kursusevenna juures ööbimisest . Kursusekaaslase versioon oli tegelikult peaaegu et õige , sest me Rauliga olimegi ju kursusekaaslased . Raul pabistas küll nii koledasti oma naise pärast , et see tundus puhuti üpris naeruväärne . Aga naine pidavat tal ka paras frukt olema oma väljamõeldud närvi- ja muude hädadega . Sellepärast ei saavat Raul naisele ka oma kindlast lahutamisotsusest enne teada anda , kui tolle ema ninaoperatsioon möödas on , sest nii palju võivat ju viltu minna ja mis kõik veel . Rauli naine paistis elavat asja üle justkui oleks ta ema vähemalt poomissurma mõistetud , mitte veel vanuigi täitsa vabatahtlikult ilukirurgi noa alla tükkimas . Nojah , Rauli naine oli ju pealinna tuntud juhtivametniku Nordbergi tütar , kogu perekond figureeris ikka aeg-ajalt oma kartulininakestega klantsajakirjade seltskonnaveergudel , ju siis oli ämma jaoks tähtis veel enne matusepiltide tegemist oma nosunina sirgeks ajada . Imelikud mured neil uusrikastel . Rauli meelest peaksin ma Tallinna kolima , et talle lähemal olla . Ja seda väljendas ta viisil , mis minu kõrvus kõlas küll vähemasti kui abieluettepanek . Kahju oleks muidugi kodusest Tartust ära kolida , aga kunagi tuleks seda niikuinii teha , sest Raulil olid pealinnas palju paremad töö- ja palgavõimalused kui kusagil provintsis . Ja raha läheks tal vaja juba kasvõi nende uue maja pangavõla tasumiseks , sest ta naine polnud eladeski tööl käinud , ja Raul poleks teda härrasmehena kodust välja tahtnud ajada . Ega mulle polekski meeldinud Rauli naise kujundatud-sisustatud majas elada , niipalju kui ma seda ühe mullusügisese Seltskonna piltidelt ette kujutan . Mulle ei istunud seesugune ülelakitud kullakarraline raske antiik ja paksud drapeeritud kardinad . Tunneksin ennast seal nagu lossi eksinud talutüdruk . Ka Raul väitis , et minu kodu vanaonu talust pärit lihtsa kulunud talumööbli ja kaltsuvaipadega on hoopis õdusam . Nii nagu minagi oma sasipea , rõõmsa oleku ja pehmelt naiseliku kehaga olevat igatepidi palju soojem naine kui ta kõiges nii ultramoodne dieedihull abikaasa . Paistis , et Raul on lõpuks ometi otsusele jõudnud . Meie viimasel kursusekokkutulekul lahvatanud kuum suhe oli lihtsalt voodikohtumistest välja kasvamas ühise kooselu suunas . Olin uhke , et Rauli sugune šarmantne mees mind endale kaaslaseks oli valinud . Õnnelikus meeleolus tõttasin nüüd üle raekoja platsi ja tirisin lahti armsalt viltuse vana maja raske nikerdustega ukse . Välisukse kõrval trepikoja seinal oli teiste seas ka minu tõlkebüroo kuldtähtedega silt " Tõlkebüroo Unikiri , <arv>. korrus " . Tundsin seda silti vaadates ennast alati hästi . Praegu käis kell juba üheteistkümnendat hommikutundi , olin hiljaks jäänud . Sellest polnud muidugi suurt lugu , sest keegi teine peale minu enda siin karistusi ei jaganud . See oli minu firma . Esimene , keda ma tööle tulles nägin , oli üks kriimustatud põse ja peene ülikonnaga härra . Sellise inimtüübi tunneb kilomeetri taha ära . Eelmisel õhtul ilmselt mõne beibe küünte alt läbi käinud , ja nüüd tuleb tagasihoidlikus tõlkebüroos kõva meest esitama . Härra Laitmatu Ülikond pühendas mulle vaid pool pilku ning jätkas seejärel sekretäriga jutustamist . Tundsin ennast nähtamatuna . " Kindlasti pole me kohtunud , " pöördusin ma pärast hetkelist ootust tema poole . Anna püüdis mehele igatpidi mu tulekust märku anda , kuid mees seletas midagi kätega vehkides . " Ja te ootate siin kedagi ? " lisasin veel mantlit varna riputades küsimuse , sest mees oli selgelt ametis jutustamisega ja mu tervitus oli jäänud tähelepanuta . " Ma olen siin juba pool tundi oodanud , " reageeris ülikond lõpuks minu poole pöördudes . " Ma vestlesin reedel teie omanikuga , ta lubas isiklikult tõlke täna ära teha . Ja mul läheb seda täna õhtul ka vaja . Aga õnneks on teie sekretär siin hoolt kandnud , et mul igav ei hakkaks . " Mees sihtis sõrmega meie sekretäri peale , kes istus nüüd näost tulipunasena ning oli loobunud sõnajärje taotlemisest . " Astuge palun edasi , " naeratasin ma oma parimat naeratust . Nüüd meenus mullegi , et reedel oli keegi mesimagusa häälega meesterahvas siia kõne võtnud ja lubanud esmaspäeval läbi tulla . Mingeid kella-ajalisi kokkuleppeid meil aga polnud . Hollandi keelest teised siin tõesti ei tõlgi ning need tööd tuli mul endal ära teha . " Mina olengi omanik , kellega te vestlesite , " lisasin siis täpsustuseks . " Läheme palun minu kabinetti . " Mees oli küll hämmastunud , kuid suutis seda üsna edukalt varjata . Tõepoolest , ma polnud just selline omanik , nagu neid klantsajakirjades näha võis . Kogu vaba raha olin pannud oma kontori ja tehnika alla . Ning vastupidiselt kontorile ja oma ülikonnastatud kliendile polnud minu väljanägemine hetkel see kõige esinduslikum . Kostüüm oli juba paar aastat vana ja soeng polnud just fööni alt tulnud . Tundsin ennast aga suurepäraselt ja ka üldiselt pidasin ennast mõõdukalt kenaks ning oma <arv> eluaastaga sugugi mitte veel vanaks inimeseks . Võisin olla õnnelik , sest vähe oli neid , kes kesklinnas korralikku kontorit võisid lubada . Minu kontor oli tegelikult rahaks vahetatud talu . Pärast vanaonu surma viis aastat tagasi olin päranduseks saadud talu maha müünud ning selle raha eest kesklinna korteri ostnud . Jah , süda oli tilkunud verd , kui oma lapsepõlveunistustega seotud paiga müügipaberitele allkirja andsin , aga sellel hetkel lahendas müük mu sissetuleku- ja elamisprobleemidest suure osa . Talust oli pärit ka suur osa vanaaegset mööblit , mis eriti palju restaureerimist ei vajanudki . Pärast puhastamist leidsid enamik puhvetitest , kirjutuslaudadest ja toolidest tee siia korterisse , mis täitis nüüd tõlkebüroo kohustusi . Ja tee mere äärest Tartusse leidis ka talu nimi - tõlkebüroo Unikiri . Ja selles büroos istuv ülbe tüüp lihtsalt nõudis , et ma ta elu tuliseks teeksin . Aga paraku oli ta klient , kes toob firmale raha sisse . Pidin käituma korralikult . Mehe näole ilmus väljaõpitult siiras naeratus ja ta ajas ennast sirgu . " Tõepoolest , ma kaalusin kogu aeg , kas on seesama hääl , kes telefonis , või mitte , " heitis ta vabandava pilgu sekretärile ning minu poole pöördudes kandus naeratus ka silmadesse : " Uskuge , nii palju kenasid inimesi ühekorraga paneb ka kõige treenituma pea ringi käima . " Vähemalt oskas ta elegantselt oma mühaklust pehmendada . Astusime minu kabinetti ehk kõrvaltuppa , mida ehtis eestiaegne klaasustega raamatukapp ja mille põrandat kattis pisut päevinäinud , kuid see-eest ehtne pärsia vaip . Arvutite ja lisaseadmete soetamisel polnud ma samuti koonerdanud , ning hea disainiga moodne kontoritehnika pidi firmat teenima nii tarberiista kui silmarõõmuna . Kontori sisustamisel polnud ma tõesti käitunud nii tagasihoidlikult kui oma garderoobiga . Kui mu elu peab mööduma peamiselt kahe punkti - kodu ja kontori - vahel , siis ootan ma mõlemalt mugavust ja hubasust . Inimesed tundsidki ennast mu juures töötades hästi - töö laabus , kliente tuli tasapisi juurde ning töökoht oli paljudele saanud elamise viisiks . Oleks see kõik ka suuri rahasid tähendanud , kuid paraku on ju tõlkimine tasuta töö , mida inimesed oma rõõmuks teevad Ulatasin käe ja tutvustasin ennast : " Kirsika Lehtmets . " Mees paistis mu kabinetis seistes tunduvalt meeldivam , sest ta poosis domineerinud üleolek oli kadunud . Selle asemel domineeris nüüd ülikond . Ja nii palju kui mina ülikondadest teadsin , siis polnud see kindlasti mitte pärit odavast väljamüügist . " Toomas Kangru , " esines härra laitmatult edasi . Ilmselt tundis ta äsjase pärast veidi piinlikkust . " OstuCentrumi kauplusteketi tegevjuht . " OstuCentrumi nime teadsin hästi . Osalt reklaamide pärast , mis regulaarselt Postilehes ilmusid , teisalt sellepärast , et mõned aastad tagasi olin ühe Rootsi härra tellimusel analüüsinud kauplusteketi juhtisikute ametinimetusi . Vahest just selle analüüsi tulemusena oligi siis härra Kangru tegevjuht , mitte tegevdirektor . Ehkki üleüldise arvamuse kohaselt oli nii kohutavalt segakeelse nimega firma jaoks täiesti ükskõik , mis nende ametimeeste nimed on , pigem võis see olla siis managingjuht või tegevmanager . Osutasin käega nikerdustega klienditoolile ja istusin ise laua taha . Lülitasin arvuti ja kogu muu aparatuuri nupuvajutusega sisse ning jäin masinate soojendussurina saatel Toomas Kangru asju ootama . Lõpuks oli mees oma paberid kõik ilusti lauale ladunud ning hakkas nende sisu mulle järjekorras lahti seletama . " Siin on need kaks rootsikeelset teksti , nendega eriti kiire pole , " teatas härra armulikult , " siin on kokku neli lehekülge teksti , kui selle õhtuks kätte saan , siis olen rahul . " " Te peate loomulikult arvestama , et samal päeval esitatud töö eest tuleb kiiruse lisa , " püüdsin võimalikult viisakas olla . Mees kuulus selgelt seltskonna hulka , kelle meelest rääkimine , kirjutamine ja tõlkimine kuulusid samasse raskusastmesse . Ja et ta ise ei tee seda lihtsalt selle pärast , et ei viitsi või tal on muud tähtsamat tegemist . " No kuulge , " naeratas mees oma ilmselt vastupandamatut naeratust . " Ma ju helistasin ja leppisin reedel kokku . Kuidas see siis nüüd ühtäkki kiirtöö saab olla ? " Ma mäletasin meie nn kokkulepet väga hästi . " Ma astun siis teie poolt läbi , " oli kogu see kokkulepe . " Ma tuletan teile meelde , et te küsisite , kas meie büroo teeb tõlkeid nii rootsi kui hollandi keelest . Jah , me teeme . Siis te lubasite esmaspäeval läbi tulla . See oli kõik , milles me kokku leppisime . Kahjuks , " lisasin veel oma sõnavõtu pehmendamiseks . Mees oli kimbatuses ja võttis hetke mõtlemiseks . Kui tal täna tõlkeid vaja läheb , siis maksab ta ka kiiruselisa . Mujale ta minna ei jõua . " Olgu , " alustas Toomas Kangru ettevaatlikult , " kui palju see töö koos kiiruselisaga siis on ? " Vaatasin tekstid üle ja nimetasin summa . Järgnevat reaktsiooni ei näinud ma paraku esimest korda . " Kuulge proua , mis te nalja teete ! " teatas mees enesekindlalt püsti karates . " Ma ei palu teil romaani kirjutada , kõigest neli lehekülge tõlkida . Selle summa eest saan ma mujal ka selle hollandikeelse teksti kümme lehekülge ja kui te ütlete , et sellele veel kiiruselisa tuleb , siis jääb küll kaup katki . " Mees prantsatas dramaatilise liigutusega tagasi toolile ja vaatas mulle väljakutsuvalt otsa . Prouatamine oli solvav . Ma pole siiski mingi päevinäinud vanapiiga , vaid suhteliselt moodne naisterahvas . Austaks ta siis vana mööblitki , tool polnud mõeldud selle peal hüppamiseks . " Ja te soovite täna tõlget ka hollandikeelsest tekstist ? " palusin üle korrata . " Jah , sellega on veel kiirem , " teatas ta iseteadvalt . Meie vestluse alul oli mees isegi meeldivana tundunud , aga selle võis ilmselt kanda üldnimetaja alla " klient , kes toob raha " . Nüüd muutus ta tüütavaks ja tundsin , kuidas ma ei taha järjekordselt hakata tõlkimisest kõnet pidama . " Seda teksti vajan ma hiljemalt kell neli , et saaksin selle küljendusse ja siis trükki saata . " " Te ei saa seda kell neli , " teatasin lihtsalt . " Tõenäoliselt saate te selle homme hommikul , kuid kiiruse lisa tuleb sellegipoolest maksta . " Tegevjuht liikus võõral pinnal ja ta tundis seda isegi . Sellest hoolimata oli ta just kopsu õhku täis tõmmanud , et mulle väärilist vastulööki anda , kui uks lahti läks ja Ivar oma pea ukse vahelt sisse pistis . " Terre ! " sosistas ta vandeseltslaslikult ning teatas sama hingetõmbega kliendi poole pöördudes : " Sorri , klient . Kirsikat ootab üks tekst . Kirsi , see , millest me reedel rääkisime , see tuli just masinasse ja tunni pärast oodatakse seda tagasi . " Jah , seda teksti mäletasin ma väga hästi ja selle järgi olin ma oma tööletuleku ka seadnud . Praegu käivad Tallinnas mingid läbirääkimised välisinvestoriga ja allakirjutamine nõuab kiire tõlke ilmumist asjameeste arvutiekraanile . Kõik oli reedel kellaajalise täpsusega paika pandud . Tuli tööle asuda , selle eest makstav tasu oli peaaegu meie nädala käive , selle nimel tasus vaeva näha . Vaatasin küsivalt tegevjuhti ja tema vaatas mind . Pilk ütles , et " raha nagu ka eriti ei tahaks maksta , õieti põlegi teist . " " Ma näen , et kiireid töid te teete küll , " alustas mees solvunut mängides , " ega minu tõlgetest loomulikult au ja kuulsust ei kasva . " " See on ette planeeritud töö , " pidin ma selgitama , " mille eest makstakse hinnakirja kohaselt kõigi kiiruse- ja muude lisadega . Ma muidugi vabandan segamise pärast , arutaksime ehk teie vajadused ruttu läbi . " Ma teadsin tuleva teksti mahtu ja olin võimeline selle ka poole tunniga valmis tegema . Teisisõnu oli mul härra Kangru jaoks veel kõige rohkem kolmkümmend minutit aega . Ja tegelikult lootsin ta poole vähemaga kontorist välja saada . " Nii , jah , " ei saanud mees kohe oma mõtteid solvumise lainelt minema . " Seda et , kas ma saan oma töö täna kätte ? " Tundsin selliseid inimesi üsna hästi . Pärast esimeses lahingus lüüasaamist suutsid nad kainelt hinnata oma vajadusi ja võimalusi ning siis kas välja kõndida või töö kõigest hoolimata tellida . Probleeme tekitasid rohkem sellised , kes alustasid oma " kas-ikka-muudmoodi-ei-saa , kas-äkki-saaks-ikka-poole-odavamalt " juttu . Sellised kliendid ei suutnud mõista , et inimene istub soojas toas arvuti taga ja teenib kirjutamisega raha . Vat kummivahetus - selle eest võis maksta , inimene rassis külmas ja märjas porise kummiga , näha et teeb tööd ! Mitte nagu tõlkija - toksib klaviatuuri , joob kohvi peale ja lihtsalt pumpab sult raha välja . " Mul ON tööga kiire , " naeratas mees alistunult , ja rõhutas iga oma sõna , " ja ma PEAN mõlemad tekstid täna kätte saama . Aga SEE summa on selgelt liiga kallis . " Härra paistis olevat mingi kauplemisnarkomaan . Tema muidu üsna uimastes silmades lõi lõkkele väike tuluke ja naeratus jõudis jälle silmadeni . Tuli tunnistada , et selline kauplemine polnud ka mulle vastumeelt - see oli selge jutt , mitte enam tarbetu virisemine . Vaagisin vastust ja heitsin pilgu veel kord tekstidele , neli rootsist ja kümme hollandist . Neist viimane oli tegelikult üsna kerge ja mingit erisõnavara ei sisaldanud . Kui mõlemat keelt ühe tellimusena võtta , siis võis hulgasoodustust muidugi anda . Ehkki mina tegin hollandikeelset ja Ivar rootsikeelset , aga võisin vastu võtta väiksema kasumi . Ehk veel väiksema , kui see juba niigi oli . Ivar oli hea tõlkija , nii nagu ka teised mu väikse firma töötajad . Kõik tõlkisid mitmest keelest , olid korraliku kogemusega ja pidasid kinni tähtaegadest . Olin kaastöötajaid hoolega valinud ja Ivarit käinud isegi palumas . Palka maksin ma neile oma võimaluste piires rikkalikult ja nii palju , kui nad olid välja teeninud . Minu tehtud töö läks otse minu taskusse ning osa teiste tegemistest kattis tõesti hädavajalikud kontorikulud . Kõik see moodustas kord väiksema , kord suurema kuusissetuleku minu tagasihoidlike söögi- , joogi- ja eluvajaduste rahuldamiseks . Aga nagu targemad rääkisid , ükskõik kui palju sa ka teenid , ikka jääb väheseks . " Hästi , " võtsin ma tooni , mis väljendas mõtet " teen seda ainult teie jaoks " . " Kella neljaks ma seda valmis ei jõua , kell seitse on aga üsna reaalne . Ehkki kiiruselisata ma seda tööd ette ei võta , aga " Pidasin pausi ja mees ootas pinevalt otsust . " Aga hulga pealt saan ma lubada viis protsenti alla . Muidugi juhul , kui need kaks tööd üheks arvestada ? " vaatasin küsivalt vestluspartnerile otsa . " Väga hea , " oli teine varmas vastama , kuid täiendas ennast kohe : " Minu meelest on siiski neliteist lehekülge juba üsna suur kogus . Siit võiks , ma arvan , isegi viisteist protsenti alla anda , siis tuleks ilusti ümmargune summa kokku . " Lükkasin sõnalausumata paberid mehe ette tagasi . Ma võisin töö saamiseks teha järeleandmisi , kuid mitte tasuta tööd . " Olgu , olgu , " tõstis mees lõplikult valge lipu . " Jäägu siis nii . " Ta näost oli näha , et ta ei uskunud seda viitteist protsenti ise ka , aga ta pidi proovima , pidi kauplema . See paistis talle tõesti lõbu pakkuvat . Leppisime veel maksmise ja muude detailide osas kokku ning siis tõusin , et mees ukseni saata . " Kui te olete tööga ühele poole saanud , võiksin ma teile õhtusööki pakkuda . Mis te õhtul teete ? " üllatas mees mind uksel seistes küsimusega . " Tõlgin , " vastasin jäisemalt , kui oleksin tahtnud ning sulgesin Toomas Kangru järel ukse . Kordama mees oma küsimust ei hakanud . Ukse tagant jäi kõlama kaugenev sammudekaja . Võtsin jälle arvuti taga koha sisse ning avasin teksti , millega oli kiire just nüüd ja praegu ja milles vigu , ka kõige pisemaid , ei võinud lubada . Pidin tükk aega keskenduma , et ennast eelmiselt vestluselt ümber lülitada . Õhtusöögikutse oli kõlanud ahvatlevalt . Kindlasti poleks ta mulle McDonald'sis hamburgereid pakkunud , vaid oleksin võinud mõnda peenemasse söögikohta sattuda . Tegelikult ootasin ma aga õhtul Rauli helistamist ja õhtusöök kliendiga oleks võinud tähendada , et ma polekski enam täna Raulist midagi kuulnud . Raul oli lubanud helistada õhtul , kui ta naine trennis on . Kell hakkas aegamisi kuus saama . Tööd olid varakult valmis saanud ja premeerisin ennast parajasti kohviga . Olin endaga üsna rahul - töö eest saadav tasu pidi tulema korralik ja seda ilma suurema vaevata . Kiiruga oli kahe silma vahele jäänud , et hollandikeelne tekst koosnes õigupoolest neljast analoogilisest tekstist , kus tuli vahetada vaid numbreid ja nimetusi . Aga töö on töö - et kõik piinlikult täpselt üle kontrollida , tekstis kordused talutavaks muuta ilma sisu kahjustamata , see kõik võttis aega ja tulemuse eest oleks piiri taga küsitud hoopis kolm korda suuremat summat . Ega ma ei nurisenud . Ivar oli rootsi tõlke mulle juba poolest päevast meili visanud ja nii oli mul aega olla veel tunnike omaette - oma kabinetis , oma pühamus . Raul oli helistanud umbes tund aega tagasi . " Kallis , ma olen juba Tallinnas , " teatas ta vabandusega hääles . " Erika on ema pärast jälle jube mures . Operatsioonil võib ju tüsistusi tulla , kuni veremürgituseni välja . Katsu aru saada , ma ei saa sinuga küll kuidagi lobisema jääda . " Mida ma pidin selle peale ütlema ? Et anekdootides löödi ämmad maha , miks tema seda veel teinud pole ? Et mul oli väga kahju ? Vaikisin ja mul hakkas endast hale . Olin mõttes valmistunud õhtuttäitvaks jutuajamiseks ning seepärast kõik muud plaanid õhtuks ära jätnud . Aga läks nagu tihtipeale ennegi . " Pole midagi , ma saan aru , " pomisesin lõpuks ning kuulasin ära Rauli pika lubaduse selle kohta , kuidas me järgmisel korral koos oleme . Toru hargile pannud , otsustasin , et ei lase ennast tagasilöökidest segada . Oli kevad , ma olin armunud naine parimais aastais ning kõik hea ees ootamas . Pidin investeerima ainult veel veidike kannatust meie helgesse tulevikku . Ajapikku olin muutunud aina kärsitumaks , võib-olla võimendas seda nüüd ka möödunud koosviibitud ööst sugenenud omanikutunne , aga igatahes jäi seesugustest äraütlemistest ebameeldivalt tühi olek . Koondasin oma mõtted hoopis sellele , et tänane päev pidi veel kenakese kopika sisse tooma . Kabineti ukse tagant kostis klahvide klõbinat , meie sekretär Anna õppis ülikoolis ja tal oli lubatud diplomitööd meie kontoriarvutil kirjutada . Tüdrukus oli midagi , mis ta esimesest päevast kõigile sümpaatseks muutis - reibas olek , kõigi tujude rahulik talumine , hea hommikune kohv . Ja muidugi ülim lojaalsus firmale - oli ta ju mõnikord hoogtööperioodidel loenguid vahele jätnud või poole ööni tööl tõlkimise kõrvalt kohvi ja võileibade eest hoolitsenud . Kõige varajasemates loengutes ta niikuinii ei käinud , ja nii olid kõik harjunud tööle tulles Annat eest leidma , kohv kannus auramas ja leebe töömeeleolu õhus . Kunagi olin oma ebadiskreetsuses küsinud ta poisssõbra kohta - mida teeb noor ja kena tütarlaps hommikust õhtuni tööl , millal ta enda elu elab ? Anna vajus nagu veidi kössi ja silmad tõmbusid vilavalt vesiseks . Tüdruk oli läbipaistev nagu klaas , selgelt olin osatanud ta hella kohta . Vabandasin , ja rohkem pole sel teemal juttu olnud . Pole olnud ka põhjust , sest viimasel aastal on noore naise selg sirgemaks läinud , hääl enesekindlamaks ning tema säravatest silmadest olen välja lugenud ülesaamist millestki , mille pärast ta kunagi nii vesine oli olnud - armastus , mis muud . Kui järele mõelda , siis aastaid polnud mu enda eraelu ka just kiita . Kuigi Rauliga taaskohtumisest alates märkimisväärselt kosunud , aga näiteks täna õhtul olin ma ikka üksi . Rüüpasin süngelt kohvi ja mõtlesin , kas kirjutada Raulile või mitte . Vahetasime tihti elektronkirju ning meie kirjad olid keskmisest pikemad . Rauli elu Tallinnas ja minu elu Tartus lasid meil kohtuda harva . Kohtumised olid küll kirglikud ja intensiivsed , kuid lahkuminekud lõhkusid töörütmi mitmeks päevaks . Vähemalt minu jaoks , Rauli kohta ei osanud ma öelda . Meie kohtumised toimusid rohkem kas Otepääl või Põlvas , Pärnus , Paides või Narvas , harvem Tartus ja Tallinnas , kus oli liialt tuttavaid . Tegelikult oli neid liiga palju küll Raulil , mina ei pidanud ennast kellegi eest varjama . Tallinnas viibides õnnestus meil ennast ühes äärelinna hotellis välja elada , sinna tuttavaid ei sattunud . Tartus olime minu korteris üleliigsete silmade eest ilusti varjul . Kuigi säärane peitusemäng oli piirav , ei tundnud ma ka suuremat vajadust ennast avalikes paikades Rauli käevangus eksponeerida . Eks ma selline kodune ja töine rohkem olingi , aga vahel teatrisse oleks ikka igatsenud üheskoos minna . Pidin endale tunnistama , et ei teadnud Rauli kohta eriti palju . Mees rääkis vähe , kuid armuda võis paljalt ta häälde - Rauli madal ja pehme bariton võis rääkida millest tahes , seda oli alati hea kuulata . Mees kirjutas kaunilt , enamasti enda kohta siiski midagi olulist ütlemata . Olime aastaid tagasi koos koolipinki nühkinud , ning eelmisel aastal uuesti kohtudes mõlemad piisavalt kogenud , et endile ühist ööd lubada . Ja siis veel ja veel , kuni suhe lahvatas suure leegiga põlema meid paratamatuse vääramatu jõuga kaasa haarates . Nüüdseks oli Raulil plaanis ennast naisest lahutada . Nad olevat naisega üksteisele võõraks jäänud ning ega neil midagi ühist polnud kunagi olnudki . Raul oli enda sõnade järgi üpris juhuslikult temaga kunagi mingil jaanipeol tutvunud , voodisse läinud ning juba varsti korraldaski tulevane äiapapa talle tulusa sooja töökoha linnavalitsuses enese alluvuses . Kuidagi arusaamatult ruttu olid Nordbergid ta oma väimeheks võtnud , enne kui ta taipas lähemalt tundma õppida oma abikaasa iseloomuomadusi . Erika oli küll pealtpoolt kaunitar , aga seestpoolt ehtne fuuria . Ta põdes mingit veidrat närvihaigust , mis kõrvalt vaadates jättis mulje pigem lootuselt ärahellitatud siidikäe polkovniku lese sündroomist . Ei saa ju olla , et puruhaige inimene käib paar tundi päevas mingis pekitrimmimisaeroobikas ja šoppab ennastunustavalt tundide viisi mööda poode ( KM ??? ) . Tema dieedihullus oli jõudnud kõmuajakirjanduse kaudu ka laiema üldsuseni ja Kroonika püüdis sellest anorektikust vormida kõigi dieedipidajate hääletoru . Arusaadav , et Raul tahtis alustada uut elu , koos minuga . Praegu elasid Nordbergid raskeid aegu Rauli ämma iluoperatsiooni ootuses- see tähendas aga , et ta naisel olid närvid niigi püsti ja lahutusasjadega ei tohtinud teda praegu ärritada . Kuni lahutuspaberid oma järge ootasid , ei saanud Raul ennast avalikult seltskonnas kompromiteerida , ega oma naisele ja Nordbergidele lisamuresid tuua . Uus elu pidi veel veidi ootama , aga Rauli pärast olin ma valmis kannatlik olema . Mehe töö eeldas küll , et uus elu teostuks Tallinnas . Koht linnavalitsuses tasus ennast hästi , lisatasude ja boonuste ning riigiametnike garantiidega oli tema elustandard märksa kõrgem kui minu firmajuhi oma . Nagu kolmandik eestimaalastest , pidin siis ka mina millalgi Tallinnasse kolima . Olin poole aasta jooksul , mil sellest juttu oli olnud , lasknud peast läbi käia kõigil poolt- ja vastuargumentidel . Tööd oleks Tallinnas rohkem . Aga võib-olla ka mitte - rohkem oli kliente , kuid samas rohkem ka tõlkijaid . Vaba aja veetmiseks oleks rohkem võimalusi . Teisalt olin üha enam hakanud nautima kodust elu . Kui vahel harva käisin kinos või Vanemuises , siis sellest piisas täiesti . Ja erinevatest rändprojektidest puudust polnud . Niimoodi kahe vahel kõikudes olin nagu vana juut plusse ja miinuseid kaalunud ning polnud mõtisklustest kuigi palju kaugemale jõudnud . Kinnisvara hindu olin lehtedes küll silmitsenud ja tõdenud , et nii korraliku elamis- ja kontoripinna peale , nagu mul siin linnas kasutada oli , pealinnas mu hammas poleks hakanud . Kohvitassi põhi paistis ning olin just viimast tilka endale kurku kallutamas , kui uks pauguga lahti läks ja minu hommikune klient oma täies hiilguses uksel seisis . " Lugupeetud proua , ma muidugi vabandan , " pakkus tegevjuht oma parimat müügimehe naeratust , " kuid teie linn on külm ja olla pole siin õieti kusagil . Ma loodan , et te ei pahanda , kui ma oma töö valmimist siinsamas ootan ? " Taolisel piiratud tallinlasel pole muidugi Tartus midagi teha , ehk on ta ajumaht selle jaoks liiga väike . Tõmbasin parajasti kopsudesse korraliku vastulöögi andmiseks õhku , kui süüdlaslik Anna ukse vahelt sisse piilus : " Vabanda , ma olin hetkeks väljas , ma ei pannud tähele . " " Pole vaja vabandada , " vastasin ma Annale isegi liialdatud soojusega , " härra saab oma töö kätte ja hakkab niikuinii kohe minema . " Vaatasin mehe poole ja nägin , et mitte eriti peen vihje oli kohale jõudnud . Ma ei talunud müügimehi , ja veel vähem meeldis mulle , kui mind pensionäridega samale pulgale asetati ja eeldati , et ma prouatamise ja õpitud naeratuse peale sulan . Mees oli siiski tasemel , hetkeline vari oli näolt kadunud ning seal säras taas kõigega leppinud naeratus . Esitasin väljatrüki , disketi ja arve . Mees uuris neid täpselt vastupidises järjekorras - kõigepealt arvet , siis disketti ja seejärel väljatrükki . Kõige kauem võttis aega siiski arve uurimine . " Te olete siin kirjutanud kokku <arv>,<arv> lehekülge , " alustas härra võidukalt oma monoloogi . Teadsin juba ette , mida ta öelda tahtis , kuid ootasin viisaka inimesena oma jutujärge . " Meil oli aga ainult <arv> lehekülge . " Ta vaatas mind nii võidurõõmsalt , et silmade sära tahtis mind pimestada . " Ma seletasin teile , et hind moodustub eesti keele massist , mitte lähtekeelest , " olin selliseid loenguid pidanud juba liiga palju ega suutnud neist enam innustuda . " Tavaliselt on eestikeelne tekst lähtekeelest pikem , sellest ka rohkem lehekülgi ja sellest kõrgem hind . " Mees oli mind tähelepanelikult kuulanud . Nüüd vaatas ta mind jälle nagu kass hiirt . " Miks te mulle seda varem ei rääkinud ? Ma oleksin osanud suurema summaga arvestada . Nüüd panete te mu keerulisse olukorda . " Ta tahab hinda alla saada ! Tule jumal appi !! Ega te ei arva ometi . et tänu meie allahindlusele saab ta nüüd rikkamaks ! Surusin pahameele maha ning selgitasin veel kord : " Me oleme töö valmis teinud enne tähtaega , korraliku trükikõlbuliku teksti , võite ekspertide käest järele uurida , " lugesin mõttes kümneni . " Kas te tõesti tahate öelda , et te ei saa aru selle töö väärtusest ? " " Mina saan teie töö väärtusest aru , aga ma ei pea teadma teie töö spetsiifikat . Küll pean ma aga teadma , kui palju ma selle eest maksma pean . Ja kui me päeval lahku läksime , siis sain ma selgelt aru ühest : neliteist lehekülge korrutada ühe lehekülje hinnaga , korrutada kiiruselisaga , lahutada allahindlus ja ma saan lõppsumma . Ning minu arusaamist mööda kui on lepitud kokku lõpphind , siis ei saa ma niimoodi äri ajada , kui mulle teatatakse töö kätteandmisel hoopis teine hind . Kas teie sellest saate aru ? " Mees polnud jätnud mulle võimalust kuhugi sõna vahele poetada . Kogu sõnadevalang toimus leebe naeratuse saatel , aga olin kaugel sellest , et naeratuse taga midagi enamat näha . Vandusin mõttes ennast maapõhja - loomulikult meenus ka mulle , et ootetöö peale mõeldes polnud ma tõepoolest vaevunud tõlkimise põhitõdesid põhjalikumalt üle raakida . " Ma saan teist aru , " pakkusin kiirelt kompromissi . Mulle ei meeldi tööalased ebameeldivused . " Et teie väga palju rohkem ei peaks maksma , mina aga oma töö eest tasu saaksin , siis pakun vahesumma poolitamist . SEE peaks olema piisav vastutulek . " Vaatasin oma kõige tungivama näoga mehele otsa . Viimane pahvatas naerma , justnagu oleksin ma midagi väga naljakat öelnud . " Jäägu pealegi nii , " ütles ta läbi naeruümina , " ehkki ma peaksin saama arve algul kokkulepitud summale , siis ainult teie pärast las olla pealegi pooleks . " Olin ennast vestluse käigus autoriteedi saavutamiseks kogu oma <arv> sentimeetri pikkuses püsti ajanud . Nüüd keerasin end kannapealt tagasi arvuti poole . Tundus , et mees oli minust pikem ka istudes , nii et mu autoriteet sellest püstitõusmisest küll lisapunkte ei saanud . Tegin vihaga arve ümber , printisin välja ja ulatasin vaikides mehele . Härra müügimees viskas hooletu pilgu arvele , tänas viisakalt ning keeras ennast minekule . Enne ukseni jõudmist keeras ta veel korraks ümber . " Kallis proua , " ütles ta leebelt , " te ei saa kunagi rikkaks ja mitte kunagi edukaks . Raha annate te ära liiga kergelt ning teie näost võib suhtumise vestluskaaslasesse , sealhulgas ka klienti , vaevata välja lugeda . Aga ma soovin teie büroole edu , töö on teil hea ja loodetavasti me saame edaspidigi teineteisele kasulikud olla . Jääge hüvasti . " Vastust ootamata astus ta uksest välja . Olin teise hüvastijätust rabatud . Kust võtab ta endale selle õiguse ? ! Nii halvasti polnud mulle tükk aega öeldud . Ja nii otse ja õigesti samuti mitte . Läksin vist liiga teravaks . Ühel hetkel läks närv lihtsalt mustaks . Mis häda on tartlastel meile , tallinlastele , ülalt alla vaadata . Mina ei püüa osaleda filosoofilistes debattides , kuid oma tööd ma tunnen . Kui nüüd see tõlkedaam ennast niimoodi õhku täis puhus , siis ma lihtsalt pidin talle näppude pihta lööma . Lõppude lõpuks oli mul õigustus : ma müün ja juhin firmat hästi , ega tiku tõlkimisega kätt proovima ; proua aga kippus firmat mängima , ise ei suuda normaalset kasumitki tekitada . Ehkki , pärast esimese ärrituse vaibumist , pidin ma tunnistama , et kontor oli neil väga mõnus ja tehnika mitte kõige odavam . Midagi siis pidid nad ikka teenima . Seda muidugi mitte minu , vaid teiste arvelt . Tavaliselt laseb eestlane kõrvad lonti ja maksab hinna , mis küsitakse . Selle asemel , et tingida odavamat hinda . Meie omanik oli mulle võimaldanud kord aastas koolitust kusagil raja taga ja olin korralikult kauplema treenitud . Eelmise aasta nädalane kursus müügitöö Mekas - USA-s - tootis siiani tulemusi . Sõnum on ühene - hästi vähe on maailmas kaupasid , mille hinna üle ei saaks kaubelda . Kui inimesed vaid viitsiksid , tegevusena on see ju lõbus . Kohalik kultuur pidas igasugust kauplemist muidugi madalaks ja labaseks . Taolise arusaama kasvulava ongi Tartus , nimelt selliste filoloogidest ninatarkade juures , kes põhjendavad iga väidet tsitaadiga mõnelt klassikult ja otsustavad inimeste intelligentsi hulka kuuluvuse klassikute tsitaatide teadmise järgi . Selliseid pilvel kõndijaid olin aastate jooksul kohanud küll ja küll , enamik hakkas pealt kolmekümneselt tõmblema ja kurtma oma kurba saatust , mis oli talle sellise eluvõõra ja ebavajaliku hariduse andnud . Küll ei takistanud see minusugustele " matsidele ja tõusikutele " ülevalt alla vaadata . Teisalt oli tõlkebüroo Kirsika kena naine , asjata lükkas mu õhtusöögipakkumise tagasi . Ta ilmekalt iroonilised silmad ning heledad juuksed juhtisid esimese hooga tähelepanu naise figuurilt eemale . Aga täpsemalt meenutama hakates - jah , mõnes teises situatsioonis võiks teda isegi seksikaks nimetada . Kui vana ta oli ? Kolmekümnene ? Mõni aasta vanem ? Igatahes õhkus temast enesekindlust , mida suutis pakkuda vaid piisav elamise kogemus . Kaubelda too daam ei osanud , see oli selge . Küll oli aga toon juhile omaselt konkreetne , jutt ladus ja inimesed paistsid tal samuti rahul olevat . Daami nõustumise korral oleks võinud õhtupoolikust saada isegi huvitav . Pahameel hakkas kevadises karguses lahtuma , samm muutus aeglasemaks ja üha enam suutis aju taastada äsjase kohtumise paremaid külgi . Hoolimata kõigest võis käiku tõlkebüroos pidada vaata et päeva kõige positiivsemaks kogemuseks . Kõik muu siin Tartus ju venib nagu püksikumm , maksa või ära maksa . Astusin veel korra läbi meie Tartu kontorist , lasin sekretäril tekstid Tallinna disainerile meilida ja ruttasin värske õhu kätte tagasi . Päevane koolitus Tartu osakonnale oli olnud täielik piin . Alguses ei olnud projektorit , siis ei olnud pikendusjuhet , siis ei töötanud pistikupesa ja lõpuks kukkus ekraan logiseva naela otsast alla . Iga puuduse likvideerimiseks oli läinud pool tundi ! Ja paistis , et mina olin ainuke , kelle jaoks aja kadumine kuidagi korda läks . Keegi mõttetark oli nimetanud Tartu heade mõtete linnaks ja nüüd paistis tartlastele vaid headest mõtetest piisavat . Tegutsemine oli lahkelt teistele jäetud . Niiviisi häid mõtteid mõlgutades astusin mööda õhtust Tartut oma hotelli poole . Õigupoolest olin ju kõigi töödega ühel pool . Lihtsalt tahtmist polnud veel Tallinnasse tagasi sõita . Koju Peatusin hotelli hiiglasliku vitriinklaasi ees ja oma peegelpilti vaadates kohendasin lipsu sirgeks . Olin istunud restoranis juba kolme konjaki ja kahe kohvi jagu . Kuidagi mõnus oli mitte kuhugi kiirustada ja restorani suurest aknast möödujaid vaadata . Ja selle jaoks pidin ma Tallinnast Tartusse sõitma , et uhkes üksinduses konjakit limpsida ? Ehk see ongi kardetud kolmekümnendate kriis ? Tänane päev oli üldse kriise täis olnud . Loomulikult oli esimene , keda ma tõlkebüroos kohtasin , minu eilne sõidukaaslane ja öine hullutaja Anna - Tartu väiksus oli masendav . Kui kedagi kohata , siis ikka iga päev . " Sina ! " punastas Anna juuksejuurteni , kui ma uksest sisse astusin . Tüdruk arvas vist esialgu , et ma olin tema juurde tulnud ja tundis ennast selgelt ebamugavalt . Ehmatasin ka ise , kuid kogusin ennast siiski kiiremini kui tüdruk ja ütlesin tervituseks : " Tere , silmarõõm ! Tulin vaatama , kas sa ikka täies tükis öösel koju said ? " Tüdruk hakkas midagi vastu kogelema , kuid otsustasin teda rohkem mitte kiusata . " Väike nali , " kiirustasin tüdrukut katkestama . " Mulle lubati siin tõlge teha , äkki oledki sina mu tõlkija ? " " Ei , ee ma olen sekretär , " hakkas tüdruk punastamise üle võitu saama ja muutus asjalikumaks . " Aga istu niikaua , kuni ülemus tuleb . Ma pakun kohvi . " " Kuidas tervis ? Ega öine liialt ei paina ? " sondeerisin vandeseltslaslikult pinnast ennast samal ajal vammusest vabastades . " Sorri , kui ma eile veidi vinti jäin , päev oli raske . " Õnneks oli tüdrukul endal selgelt probleeme õhtu meenutamisega või siis teeskles ta nii püüdlikult , et jäin uskuma . Kobasin pinnast veel iga kandi pealt ja paistis , et Anna tõepoolest eilset ei mäletanud või ei tahtnud mäletada . Või ei tahtnud mäletada , et ta kliendile halvasti ütles . Üle hulga aja oli ka mul endal piinlik . Olin Anna mälukaotusega päris rahul . Edasi veetsime kenasti aega , nii et tõlkebüroo omaniku saabumine jäi kahe silma vahele . Jälle viga , mida ma tavaliselt ei tee . Kevad oli ilmselt rinda löönud või nõudis ööst taastumine rohkem aega kui varem ? Päevaseid sekeldusi meenutades tõstsin konjakiklaasi huultele ja puurisin pilgu pimenevasse Tartusse . Hea meelega oleks kellegagi meeldivalt aega veetnud . Aga tingimata meeldivalt . Tundsin ka , et oleksin pidanud päeval rohkem sööma . Kolmas konjak surises peas mõnusalt ja tuli tõdeda oma nõrka alkoholitaluvust . Samal hetkel märkasin tänaval tuttavat kuju . See oligi ju minu tõlkebüroo Kirsika Lehtmets , kellele ma olin täna õhtul juba mitu ilusat mõtet pühendanud ! Argisemad mõtted olin hetkega unustanud . Viipasin käega ja , et teine ei teinud mind esialgu märkama , siis tõusin järsult laua taga püsti , et naise tähelepanu võita . See oli viga . Tundsin , kuidas jahtunud kohv mööda pükse alla voolas . Huvitav , äsja oli see olnud tassis , jõudis mu vindine aju teha tähelepaneku . Hallid püksid ja pruun kohv oli kindlasti väärt vaatepilt - just samal hetkel pani mind tähele ka tõlkedaam . Ja see ei olnud kindlasti mitte kena pilt , mis talle avanes . Veri valgus mulle näkku , nägin välja mitte ainult koomiline , vaid lausa naeruväärne - käsi püsti nagu hitlerlasel , laudlina ees viltu ja kohv pükstest tilkumas . Ilmest ma parem ei räägigi . Mees võib olla loll , aga mitte naeruväärne - see võib mehe hävitada . Naine vaatas mind selgelt imestades , ja järgmisena ilmus ta suunurkadesse lõbustatud kurd . Sekundid tundusid aastatena . Seisin täiesti juhmina ning tabasin ennast mõttelt , et kuidas ma küll tallinlasena ennast tartlaste silmis nii täis teen . Täiesti purjus mõte . Kirsika näos vaheldusid imestus , iroonia ja lõpuks hakkas ta rõõmsalt naerma . Oleksin talle selle naeru eest mida iganes kinkinud , sest see ei olnud parastav ega mõnitav , see oli selline õhku ja olukorda puhastav naer , mille peale ka mu enda suu muigele kiskus . Viipasin kutsuvalt käega ja osutasin tühjale kohale enda ees . Naine oli kahevahel - asjata olin teda täna kiusanud . Praegu saaksin pakkuda ka seda lubatud õhtusööki , millest teine alguses nii uhkelt loobunud oli . Jõudnud otsusele , keeras Kirsika ringi ning astus paar sammu tänaval tagasi , et hotelli uksest sisse tulla . Viipasin kiirustades kelnerit enda poole , ja viimane jõudiski kohale hetk enne Kirsika saabumist . " Vett , " ütles Kirsika käigu pealt ja istus siis pakutud toolile . Kelner jõudis veel asetada lauale menüü ning tegi siis minekut . " Ma tahtsin lihtsalt küsida , " alustas naine ilma pikema sissejuhatuseta , " mida te selle edukuse ja rikkuse jutuga mõtlesite ? " Loomulikult - olin tahtmatult tabanud ta õrna kohta . Või siiski tahtlikult ? Olin ju püüdnud õhku täis daamikesele ära teha Ega midagi , tuli ennast välja keerutada . Kerge see polnud , sest samal ajal püüdsin hoolega varjata nii oma vindist olekut kui märgi pükse . " Kui tartlased püüavad nii väga kirjanduslikud olla , siis on ka minul oma oskused , " alustasin ma oma mõtete sõnastamist , õudusega märgates , et mitte seda polnud naine mu käest küsinud . Jätkasin siiski ogara järjekindlusega oma aegade algusest pajatavat juttu , kuni jõudsin tõdemuseni : " Et kui te , kallis Kirsika , ei oska kaubelda , siis saab teil olema raske äri ajada . " Suutsin lõpetada teemakohaselt , õnnitlesin ennast edu eest . Naine vaatas mind pikalt ning kahtlustasin , et mu purjusolekut oli märgatud . Ma ise olin küll . Ei saa öelda , et Kirsika Lehtmetsa nägu oleks olnud heasüdamlikkusest pakatav , aga antud tingimustel ei saanud seda ka pahaks panna . " Kas te peate silmas , et ma saaksin rikkaks ja edukaks , kui ma oskaksin teiesugustega rohkem kaubelda ? " Naine rõhutas neid teiesid nii , et tajusin lausa füüsiliselt müüri , mida ta meie vahele ehitas . " Ei-ei , aga , " püüdsin ma seletama hakata , aga mulle segati vahele . " Ja mis see kirjanduslikkus siia puutub ? Millal ma teiega sellest olen rääkinud ? Kas ma muutun kauplemisega paremaks inimeseks ? Kas te arvate , et mul on tingimata vaja olla edukas ja rikas ? " kindlasti ei olnud naine sõbralik . Ta ei ärritunud , pigem oli nukralt konkreetne . Või vastupidi . Tõepoolest , ta polnud kirjandusest midagi rääkinud . Kas ma kujutasin ette ? Põdesin ma ise mingeid komplekse , millest mul varem aimu polnud ? Näiteks kirjanduse mittetundmise sündroom ? Konjak oli oma töö teinud , ma ei viitsinud ega jaksanud enam nii väga pingutada . Seepärast loobusin oma vindisest naeratusest , toetusin vastu seljatuge ning sõnasin pigem endale kui naisele : " Kallis Kirsika , ma vabandan , kui ma jäme olin . Ilmselt olin . Praegu olen ma veidi vintis ja mu tuju pole kõige parem . Ma tahtsin teid siiralt välja kutsuda , et meeldivalt aega veeta . Aga see ei ole vist võimalik ? " Veidike ma ju valetasin . Aga mitte palju - naist õhtusöögile kutsudes olin enam kui kindel , et ta kutset vastu ei võta . Ehk kutse oli esitatud suusoojaks . Nüüd aga uskusin isegi oma siiraid sõnu , ja miks poleks Kirsika pidanud neid uskuma . Kirsika istus mu vastas , ei öelnud midagi ja lihtsalt vaatas . Kontoris oli ta paistnud Õigupoolest polnud eriti kuidagi paistnud . Nüüd meeldis mulle naise tarku silmi vaadata . Olgu peale , et filoloog , ikkagi inimene . Mõte oli endiselt vintis . Ja kahju oli , sest naise silmist ma sümpaatiat välja ei lugenud . Jaks oli otsakorral , kuid sellest hoolimata püüdsin anda oma parima . Hetkel tundus millegipärast maailma tähtsaima asjana Kirsika heakskiidu saavutamine . " Ja ärge võtke seda isiklikult , kontoris oli töö , väljaspool kontorit on isiklik elu , " võtsin oma eelnevad mõtted kiirelt kokku . " Minu jaoks on need asjad lahutamatud , see kontor ongi osa mu elust , " vastas naine kiretult . " Te ei vastanud küll mu küsimusele , aga olgu . Te räägite rohkem , kui mõtlete . " Naine tõusis ja ma ei teinud katsetki teda peatada . Viisakusest tõusin siiski püsti , see oli mulle nagu koerale sisse treenitud . Mu pilk oli vist üsna kurb , sest hüvasti jättes naine naeratas lohutavalt ja sõnas : " Ilma selle võiduka naeratuseta olete te sümpaatsem . Kuidagi inimlikum . Mitte selline müügimasin . Nägemist . " Ümber pöörates oleks ta peaaegu kokku põrganud veeklaasi tooma tulnud kelneriga . Viimane oli selgelt segaduses , aga asetas siis veeklaasi küsivalt minu ette . Noogutasin Kirsikale hüvastijätuks ja kelnerile nõusolekuks . Vaatasin istudes akna eest mööduvat naist . Miks ma ei suutnud temaga suheldes enda paremat poolt säilitada ? Alkohol , ikka see alkohol , leidsin ma vaevata põhjuse . Võtsin vastu napsutanud inimesele tüüpilise otsuse - rohkem ei joo . Aga vähem ka mitte , sosistas minu halvem mina . Ja lubasin järgmisel korral Kirsika käest veel mõne tõlke tellida . Justnagu hüvituseks või nii Istusin veel pikalt restoranis . Õnneks oli argipäeva õhtu ja rahvast eriti ei liikunud . Söömas käis üks ameerika vanapaar , kaks soomlast tegid ühed õlled ja oligi kogu publik . Sain rahus oma mõtteid mõelda . Ma ei mäletanudki , mil olin viimati niimoodi aja maha võtnud . Niikaua kui ma mäletasin , olin kogu oma elu olnud pidevas liikumises . Live fast , die young- - " Ela ruttu , sure noorelt , " see paistis minu kohta käivat . Nüüd äkki olid paar ebameeldivust mind rivist välja viinud . Ma ei osanud seda kõike muud moodi seletada kui väsimusega . Pärast Kirsika lahkumist jäi suur tühjus . Plaanisin isegi kojuminekut , aga konjakid olid teinud oma töö . Rooli ma sellises seisus ei roni . Võisin küll vinti jääda , ja isegi rumalusi teha , kuid mingil tasemel analüüsivõime säilis alati . Niisiis istusingi restoranilaua taga , limpsisin oma konjakit ja üle pika aja tundsin elust mõnu . Hommikul ärkasin reipalt ja teotahteliselt . Ma ei kuulunud nende hulka , kes ennast peavaluni täis jõid . Sõin korraliku hommikueine , tegin paar töökõnet ja keerasin oma auto nina Tallinna poole . Päike paistis , muusika mängis ja elu oli jälle ilus . Mõttes naersin oma eelmiste päevade äparduste üle ja kirjutasin kõik üleväsimuse arvele . Konjakid olid aidanud mul rahulikult uinuda ja ennast korralikult välja magada . Selge see , et tolle Kirsika tõlkekontorisse ma oma jalga enam ei tõsta . Kui oled kusagil ennast lolliks teinud , siis pole tingimata mõistlik sinna tagasi tuisata . Tallinn võttis mind vastu külma , kandilise ja ohtlikuna . Nagu autoraadiost etteloetud uurimus meile teada andis . Tartu olevat seevastu soe , ümar ja turvaline . On ta turvaline küll ! Keset linna olin ju minagi oma põse marraskile saanud . Mõne tunni pärast parkisin auto otse linnavalitsuse ette ja käisin mõttes eesootava vestluse läbi . Pidin siin ühe vajaliku tegelase ära veenma , et meie müügiketi kauplus on siiski parim võimalik variant vabaks jääva kaubanduspinna täitmiseks . Soodne asukoht vanalinna vahetus läheduses , turistidevool mööda kõndimas - mis sai olla isuäratavam ? ! Pind ise polnud küll teab mis suur , kuid mõistliku kaubavaliku ja reklaamiga oleks saanud panna poe korralikult teenima . Tasuvusanalüüsid olin teinud nagu koolis õpetatud ning nende põhjal saatnud linnale pakkumise , mis oli konkurentide omast tunduvalt parem . Isegi sel juhul pidi tasuvusperiood olema tühised kolm aastat ; kust mujalt sellist pinda saaks ! ? Rääkimata keti üldise tuntuse tõusust , ega seegi mööda külgi maha jookseks . Südamele jäi kripeldama ehk liig kõrge ostuhind , aga kui ma konkurentide hindu kuulsin - ja Eesti suuruses külas need kuulmata ei jää , siis jäi mulje , et need tahtsid oma investeeritava raha kohe tagasi saada . Konkurssi välja ei kuulutatud , otsustati suunatud pakkumise kasuks . Oli ju pind ruutmeetrites nii väike , et läks suurtest komisjonidest mööda . Nüüd seisin vastamisi probleemiga , et vähem pakkunud Estomarketile oli mõista antud , et kohe-kohe võiks renoveerimistöödega pihta hakata . Teadsin hästi , kuidas sellised asjad toimuvad ning kui palju need ostjale ametlikule hinnale lisaks maksavad . Ametlikult oli asja nimi " linna erihuvid antud piirkonnas , " kuid mitteametlikult leiti ikka keegi , kes asja mõõduka tasu eest ära tegi . Ja sellest inimesest oli mulle räägitud . " Meie firmal on väga oluline , et kõik on legaalne ja toimib , " oli boss mulle kunagi öelnud . Kõige rohkem huvitas teda aga tulemus , nii et ta üksikasju ei pärinud . Boss oleks pidanud olema täielik lollpea , et mitte mõista , kuidas kohalik asjaajamine tegelikult töötas . Pigem eeldas ta vaikimisi , et tema ei tea tagatoa lepetest midagi ja mina teen vajadusel musta töö . Ja selle eest maksti mulle hästi , töö ja vaikimise eest . Antud juhul oli ülesanne küll suhteliselt keeruline , aga kodutöö olin teinud eeskujulikult . Mängus olid siiski üsna suured rahad ning linnaametnik oli juba oma õe väikefirma kaudu saanud aukartustäratava summa meelehead . " Koristusteenused ja dekoratsiooniline teenindus ! " nagu hiljem arve väljavõttelt lugesin . Mis olid siis minu alternatiivid ? Maksta rohkem ? Sellega ei saanud mingil juhul kaasa minna , sest ülemaksmisele ei pea pärast keegi vastu , ja eeldatavalt on linnaametnikul piisavalt mõistust , et ülepakkumist mitte alustada . Keegi saab siis igal juhul pahaseks ja see ei pruugi enam tervisele hästi mõjuda . Anda kohtusse ? Aeganõudev ning tulemus poleks sugugi kindel . Alati suutsid head advokaadid ära tõestada , et must on tegelikult määrdunud tumevalge variant . Nii jäi minu võimaluseks detektiivitöö taustade uurimisel ning linnaametniku veenmine otsust muuta . Lõpuks sõltus ikka mõnest kaabakast , kes vanalinna servas äri ajab . Veenmiseks vajasin ma fakti , ja selle ma sain . Küll seaduse piirimail inimesi ära kasutades , kuid kuidas muud moodi seesugust infot siis oleks pidanud hankima ? Oli õde linnavalitsejal , oli õde ka minul . Minu suur õde oli teller , tavaline madalapalgaline pangaametnik . Aastase vahega olime Tartus alustanud , mina EPA-s , tema majanduses . Katrin jäi aga peagi lapsepuhkusele ja seal need õpingud lõppesid . Nüüd teenis ta endale ja lapsele tellerina elatist ning lootis tõusta karjääriredelil laenuspetsialistiks . Mees ammu oma teed läinud , ehk teisisõnu oli tegemist tavalise eesti eluga . " Kuule , Kats , " olin nädal tagasi talle helistanud , " mul on siin häda partneriga . Ta väidab , et on kõik ära maksnud , aga minu meelest on ta maksekorraldust võltsinud ega kavatsegi maksta . Saad sa nende arvest mulle väljavõtte lasta , viimane kuu aega . Ainult väljamaksed . " Loomulikult ei tohtinud mu õeraas seda teha . Ja hoolimata oma madalast palgast oli ta aus ja omakasupüüdmatu . Küll aga tundis ja usaldas Katrin mind , ning uskus pimesi , et ma talle mingit jama kaela ei too . Ega toonudki , linnavalitseja kael tuli murda hoolimata pangasaladuse teadmisest . Sest päev hiljem oli mul väljavõte Estomarketi pangaarvest olemas . See võis maksta õekesele töökoha , seepärast ei kavatsenud ma väljavõttega kellegi nina ette lehvitama minna . Linnavalitsuse naeratavatest sekretärineiudest mööda loovinud , seisingi vajaliku ukse taga . Seest kostis jämehäälset kõnet ja jäin viisakalt oma järge ootama . Kui hääl oli kõuemürinal hüvasti jätnud , ent kabinetist kedagi ei väljunud , siis koputasin tasa ja võtsin varmalt sisse õpitud naeratuse . " Jah , " mürises seest mitte just eriti sõbralik hääl . Astusin edasi ning seisin silmitsi üsna veidi ülekaalulise , kuid esindusliku välimusega härraga . Mees hindas ühe silmapilguga mu väärtuse ja jõudis ilmselt positiivsele otsusele . Olukord ei olnud minu jaoks uus , muidu oleksin ennast ilmselt üsna kehvasti tundud - nagu olnuks ma lihaletis vedelev sink . Olukord polnud uus ka ametimehele . Ebasõbralikkus oli häälest kadunud ja asemele astus madal bariton . " Jaak Tuhkna , " ulatas ta naeratades terekäe . " Kuidas saan kasulik olla ? " Teine käsi viipas sujuvalt kabineti nurgas seisvale diivanile . Vaatasin uurivalt kätt , millega viibati . Kui mitu ümbrikut on see käsi vastu võtnud ? Samal ajal võtsin sisse koha diivanisügavuses ning puurisin pilgu mehe enesekindlasse näkku . Mees kergitas ootavalt kulme . Rääkisin ääri-veeri oma jutu ära , mille põhisisu oli meie kaupluse sobivus antud kohta - hea mainega ostukoht nii turistile kui ka omainimesele ning eesrindlik kaubavalik , vaata et paremgi kui Soomes . " Te muidugi saate aru , et selliste argumentidega võiks sellele kohale ükskõik kes pretendeerida ? " küsis mees minu jutu lõpetuseks . " Siin on linna seisukohast olulised paljud teised asjad - investeeringute suurus , ümbruskonna heakord , sobivus linnapilti ja palju muud . Põhimõtteliselt on meil aga otsus tehtud ja ma kardan , et teie firma on oma pakkumisega hiljaks jäänud . Ma ei ole teie pakkumist näinud , ning tagantjärele tulnud asju me arusaadavatel põhjustel arvesse ei võta . Äkki saame me leida midagi sarnast mujalt piirkondadest ? Ma ei tahaks siinkohal avalikustada pinna tulevast haldajat ... " Mees pidas paljutähendusliku pausi ning jätkas siis : " kuid linn on alati huvitatud ka oma maine kujundamisest , alati ei ole rahaline erinevus nii suur kui just lõpptulemus . On võimalikud ka erandlikud otsused ning üha rohkem peame me erandeid tegemagi . " " Ma võiksin teile meie kontseptsiooni tutvustada , " laususin otse mehele silma vaadates , " aga mul ei ole pakkumispabereid kaasas . Ma usun , et te leiate need oma laualt , kui te tähelepanelikult vaatate . Võib-olla on sekretär nendega veidi hooletult ümber käinud . Ja veel usun ma , et te saate oma otsuseid muuta ka ilma kõiki pabereid üle vaatamata . Meie pakkumine oli ju palju kõrgem kui Estomarketil ? " " Mh , ma ei tea küll , kes on teid nende pakkumistega tutvustanud , " muutus mees kella vaadates tõrjuvamaks , " ja mu aeg on üsna piiratud . Aga rõhutan veel kord , et arvesse ei võeta ainult lõppsumma suurust , vaid ka kõiki erijuhtusid . " -mis need on ? Kas eritingimused ? " Nagu näiteks koristusteenused ja dekoratsioonid , " noogutasin naeratades . Ma pidin teda hirmutama , kuid mitte isiklikult ebameeldiv olema . Isikliku eemaletõukavusega ei saavuta äris midagi . Pikemas perspektiivis muidugi . " Ma ei saa täpselt aru , millele te vihjate , " hakkas mehe nägu tooni muutma , " te ometi ei looda , et te astute uksest sisse ning ma peaksin teie ebamääraste vihjete tõttu linnale heast investeeringust loobuma teie - mis ta nüüd oligi - keti kasuks ? " Härra Tuhkna tõusis püsti ning kõrgilt tõusev lõug püüdis märku anda audientsi lõppemisest . Püsisin oma naeratuse juures ning järgnev hetk pidi tulemuse vormistama . Püsti ei kavatsenud ma veel tõusta . Võtsin lauanurgalt paberi ja kirjutasin sinna täpse Tuhkna õe arvele laekunud summa koos kroone tähistava punkti ja kriipsuga . " Nagu näete , on meie kauplusteketi argumendid vähemalt sama muljetavaldavad kui Estomarketil . " Liikusin hetke õrnal jääl , sest see oli seis , kust mu vestluspartner võis liikuda veel igas suunas . Ametnikud olid välja arendanud korraliku süsteemi , kuidas fiktiivsed arved liikusid mööda nende lähikondlasi ning sidemete tuvastamine altkäemaksuvõtja ja arve saanud-maksnud firma vahel võis olla võimatu . Kas oli siinkohal tegemist sellise juhtumiga või oli mindud lihtsama vastupanu teed ? Hr Tuhkna vaatas mulle otsa ning muigas samuti . " Te olete konkreetne inimene , " sõnas ta napilt , " ma usun , et selliste juhtide olemasolul on mitmed arengud võimalikud . Peab veidi neid materjale uurima , ma ei oska kõigile teie küsimustele kohe vastata . " Mees varjas eeskujulikult oma segadust . Ta ei teadnud , mida mina tean , kuid mina jätsin mulje , et tean rohkem kui see õnnetu Estomarketi summa ja selle summa saaja ehk Tuhkna õe firma . " Ma ei saa teile midagi lubada lähema paari nädala jooksul , " ütles mees lõpuks . " Aga ma võtan teiega ise ühendust hiljemalt järgmise kuu alguses . Mul on teie andmed olemas . " Oli näha , et ametniku pea töötas palavikulise kiirusega , kuid midagi mõistlikku see enam ei produtseerinud . Äsja polnud ta meie pakkumist näinudki , nüüd olid meie andmed olemas . " Meie pakkumine on kõigi kriteeriumide järgi linnale parim , selles suhtes on ju otsus kerge . Aga ma ei suru ennast peale , ega raiska teie väärtuslikku aega . " Tõusin ning ulatasin käe hüvastijätuks . Surusime kätt ning ta saatis mind liftini . " Ma valmistan teile ilmselt selle summaga veidi peavalu . Kuid eks te ise tea kõige paremini , kuidas selliseid probleeme lahendatakse , " ütlesin enne lifti astumist . " Ma palun teil mõne aja pärast kindlasti esitada veel lisadokumendid , " sõnas Tuhkna justkui otsusele jõudnuna , " mul peavad oma ülemuste jaoks olema veenvad põhjused . Lisaks muidugi eelnevatele . " Noogutasin ja astusin lifti . Selge see , et saadud raha oli läinud jagamisele - üksi selliseid asju ei aetud . Ja kõik toimus lihtsate müügireeglite kohaselt : olles motiveeritud midagi ostma , leitakse hulgaliselt lisapõhjendusi , miks asi hea on . Ja küll siis suudetakse ka see ära seletada oma ülemustele ja ülemuste ülemustele ning lõpuks ka valijatele . Kes saavad petta igal juhul . Astusin tänavale ja viskasin pea kuklasse . Päike säras oma pärastlõunases ereduses . Tundsin ennast hetke vähemalt sama tähtsana kui taevast vastu särav päike . Tänasin mõttes sõpra , kes oli andnud linnavalitsejate kohta kasuliku vihje . Autoni kõndides kuulasin ka korraks südametunnistuse häält , mis kippus mind hurjutama . Jah , ma kindlasti ei nautinud seda osa oma tööst , kuid reeglid polnud minu välja mõeldud . Ja muidugi oli me firma saamas kirja järjekordset etapivõitu . Tundsin loodetava tehingu üle rahulolu . Nüüd tuli veel kontoris ajada veidi igavamaid asju , kirjas oli kolm pooletunnist kohtumist ning siis juba võiski õhtule jääda . Jõudsin koju alles pärast üheksat . Tüdruk vastas mu tervitusele altkulmu põrnitsemisega ning sulgus seejärel oma tuppa . Paar korda nädalas käisin sõpradega korvpalli mängimas ja täna oli olnud just üks selliseid õhtuid . Sai ennast korralikult välja rabelda , pärast saun ja karastav suplus . Naine istus teleka ees ja vaatas mingit järjekordset seepi . Uus satelliidipakett täiendas juba olemasolevat hulka tasuta kanaleid ning nii oligi diivan naisele saanud kodusoleku staabiks . " Peeter helistas , " teatas kaasa minu poole vaatamata , " sul oli mobiil väljas . Nad tulevad pühapäeval külla . " Mida Riina pidevalt kodus tegi , jäi mulle arusaamatuks . Seda enam , et majapidamistöid siin polnud - meie korter oli küll suur , kuid paar korda nädalas külastas seda koduabiline , kes suuremad tööd kõik ära tegi . Küsisin endalt taas kord , miks ma Riinaga koos elasin ? Teadsin , et hiljemalt voodis sellised küsimused mööduvad , kuid praegu olin päevast väsinud ja vaatasin teda nagu võõrast inimest . Tegelikult teadsin ka vastust - seks , väga hea alati valmis ja mugav seks . Lihtsalt üha enam hakkas see kooseluks ebapiisav tunduma . Tavaline tuimus , mis püsis Riina näol kogu ülejäänud aja , kadus voodis nagu nõiaväel . Ta võis anduda ükskõik kus või millal , ning oli alati valmis orgasmi saama . Kui mul läks rohkem aega , siis isegi mitut järjest . " Ma ei saa aru , üheltki kanalilt ei tule midagi normaalset , " avaldas kaasa pahameelt ja ajas end püsti . Figuur oli tal laitmatu . " Mis me neile pakume ? " Külaliseks saabuv Peeter oli minust paar aastat vanem lapsepõlvesõber . Vahepeal ei teadnud me pea mitu aastat teineteisest midagi , kuni ühel vastuvõtul samasse lauda sattusime . Ta oli äsja naisest lahutanud ning seetõttu kujunes meie taaskohtumine üsna rajuseks . Oma tee-ehitusfirma direktori ametiga ei saanud ta mulle kuidagi kasulik olla , nii oli vahelduseks päris mõnus sõbrustada eduka , ent ebavajaliku inimesega . " Pakume kohvi , " ei süvenenud ma eriti ei küsimusse ega vastamisse . Käigu pealt püüdsin vabaneda oma ülikonnast ja triiksärgist , ning see ei olnud parim viis vestlemiseks . " Sa ei tegele üldse koduste asjadega , " tõstis Riina häält . Tundsin seda tooni liigagi hästi , kohe oli temalt oodata tuld ja tõrva . Olin tülitsemiseks liiga väsinud , naine aga terve päeva korralikuks tüliks jõudu kogunud . " Riina , me ostame , mida vaja , ja kõik saab olema viimase peal , " püüdsin tüli tagasi hoida , " sa ei pea Peetri külaskäigu pärast stressama . Kellega ta tuleb , kas ta seda ka ütles ? " Olin leidnud peaaegu õige nupu , sest nüüd sai Riina võimaluse kogu oma päeva - või päevade - jooksul kogutud info mulle jalge ette laotada . Peetril olevat mingi temast üle kümne aasta noorem näitsik , keda Riina väga hästi tunneb , sest olevat koos sellega mingis loengus käinud . Kuuldu ei üllatanud mind . Pärast lahutust olid Peetri pruudid aina nooremad ja nooremad . Mees oli ise mulle napsuklaasi taga tunnistanud , et tegelikult oli noorte naiste murdmine tüütavaks muutunud , ta tahaks pigem oma vana naise juurde tagasi . " Vana " oli veidi üle <arv>-ne . " aga ta on sinu sõber , " lõpetas Riina oma kokkuvõtte erilise rõhuga sõnal " sinu " , " ja vahet pole , kellega ta tuleb . Ma pean siin niikuinii üksi rabelema , sa oled ju kogu aeg ära . Nii et pole mõtet lubada , kuidas sa kõike tood ja oled ! " " Mida sa siin siis üksi nii väga tegema pead , " hakkasin ka ise ärrituma , " saadad vahel lapse kooli ja võtad pärast vastu . Mis see nii kohutav tegevus siin on , mis sul konti murrab ? " Mul ei olnud midagi selle vastu , et Riina jagas oma aega kodusistamise ja igaõhtuses aeroobikatrennis kargamise vahel . Aga selle üle virisemist ma ei talunud . Tehku oma mängu-kooli diplomitööd või mida iganes . " Sinu meelest seisab siin kõik pühast vaimust korras ? " Riina peaaegu käratas . " Kes hoolitseb pesu eest ? Nõud ? Kes teeb söögi valmis ? Sina või ? " " Pesu peseb pesumasin , nõud nõudepesumasin ja , nii palju kui mina tean , asetab need sinna meie koristaja . Valmistoidu mikrosse asetamist ma samuti kulinaarseks saavutuseks ei nimetaks , vähemalt ei kulu selle peale tervet päeva , " tigedus muutus tüliga aina suuremaks . Riina ahmis õhku . Nüüd olin ma teda otsesõnu solvanud . Minu arusaamist mööda siiski tõe välja öelnud . " Aga ma vaatan , et koristaja kõik tõepoolest korda teeks , sa ei kujuta ette , kui hooletu ta muidu oleks . Ja Gerril on vaja , et ema ta jaoks alati olemas oleks , " prahvatas ta lõpuks nutuselt , " sellest sa aru ei saa , ega saagi saama . " " Mis tal puudu on ? Ma maksan ta koolid , toidud , ja selle , et tal ema kogu aeg olemas oleks , mille üle sa nurised ? " see lapse nina alla hõõrumine ajas mind iga kord vihaseks . " Sa ei hooli temast üldse ega ole kunagi hoolinud , " pühkis Riina silmist olematuid pisaraid , " kui sul endal oleksid lapsed , siis sa nii ei räägiks . " Riinal oli valusalt õigus . Minul lapsi ei olnud , see oli Riina laps . Tema eelmine abielu ei läinud lausa lõhki , vaid vajus ära , suikus . Kui Riina Gerriga minu juurde kolis , lasi ta eksabikaasa naisel tõrkumata ja kohe minna . Gerri oli aga rohkem oma isa kasvatada ja isa paistis olevat mõistlik mees . Aga kuidas pidin mina Riina lapse eest hoolitsema , kui too niikuinii enamiku ajast oma isa juures veetis ? Jah , isa elas tagasihoidlikumalt oma inseneripalgast , kuid seda rohkem oli tal aega Gerri jaoks . Meie juures nägin teda ainult paaril õhtul nädalas ja kontakti mul temaga tekkida ei jõudnud . Kodust aega oli mul vähe ning taipasin üsna kiiresti , et Gerri päris-isaga ma võistelda ei suutnud . Asja analüüsimisel tõdesin , et see poleks ka õige . Nii piirdusin tüdruku elu majandusliku kindlustamisega , lootuses , et ta oskab selle eest kunagi tänulik olla . Kui püüdsin meid koos lapsega [ E<arv> ] kuhugi korraldada , siis oli Riina see , kes alati hea põhjuse leidis laps isa juurde saata - nii jääks meil rohkem aega teineteise jaoks . Viimasel ajal olin siiski üha selgemalt taibanud , et Riina sai orgasmi mu rahakoti , mitte minu enda peale . Olin talle uks muretumasse ellu . Ja sellist elu oli nüüdseks kestnud paar aastat . Tahtmatult meenusid mulle tõlkebüroo Kirsika mahedad silmad - hea oleks tulla töölt ja mõne sellise naisega veidi juttu ajada , kasvõi tööst või ilmast . Mitte tülitseda mõttetutel teemadel . Siis meenus aga kohe , millise narri mulje olin endast Kirsikale jätnud . Jah , tema moodi iseseisva naise püüdmine oli liiga keeruline , eriti kui veel kehvad kaardid käes . Aga mis teha , et ta nüüdki taas meelde tuli . " Ära püüagi Gerrit endale kilbiks tõsta , " laususin Riinale kuivalt , " ta isa teeb ära ka suurema osa sinu tööst . Ole oma eluga rahul ja ära tekita endale olematuid muresid . " Lugesin sellega teema ammendatuks ja tõmbasin köögiukse enda taga kinni . Ilmselt oli ka Riina aru saanud , et sellise vingumisega võis ta oma eluviisi ohtu seada , sest hetke pärast oli ta köögis ja põimis käed mul seljatagant ümber . " Ära pahanda , " nurrus ta täieliku vastandina oma äsjasele käitumisele , " ma tunnen ennast siin nii üksi . " Tavaliselt lasin ennast pehmeks nurruda , kuid seekord oli mul kas väsimuse või tüdimuse tõttu kõigest ükskõik . Lapsi meil ju polnud , sest Riina neid lähiajal rohkem ei tahtnud . " Figuuri rikub ära , " nagu ta ütles . Sidusin Riina käed enda küljest lahti . Põrnitsesin külmkappi ja võtsin sealt välja külma mahlapaki . Ka mina tundsin ennast üksi . See oli kindlasti läbi aegade kõige kiirem kevad . Tööpäevad , mis kestsid varem tavaliselt ametlikust tööajast pigem vähem , venisid nüüd hiliste öötundideni . Euroopa Liidu ja selle ümber tiirlevate ametkondade ja firmade tekste tuli nii palju , et pidin inimesi juurde võtma . Juurde võetud kahest töötajast üks oli keskkooliõpilane , ja tuli tunnistada , et jutud noorsoo hukkaminekust olid suuresti liialdatud . Poiss oli andekas ja edasipüüdlik ning tõlgete kvaliteet kannatas võrdlust isegi Ivari tekstidega . Õnneks meie kontoris ruumi jätkus , õhupuudust me tundma ei pidanud . Olime väsinud , aga rõõmsad - rohkem tööd tähendas rohkem palka ning kõik kulutasid juba mõttes oma veel kätte saamata raha . Igal hommikul tulin tööle teistest varem ja lahkusin kõigist hiljem . Püüdsin olla nii väga firmajuht , kui olla andis . Isiklik eeskuju innustas - meie tähtajad olid kiiremad kui konkurentidel ja kvaliteedi üle ei pidanud keegi nurisema . Olin ostnud endale isegi uue kostüümi , sest üha rohkem hakkas meie kontorisse ilmuma hästirõivastatud euroinimesi , kes suutsid anda tõlke kvaliteedile hinnangu sulle otsa vaadates , teisisõnu oli moekas inimene teadupärast hea töötaja ja kottis kostüümiga tõlkija kanti mõttes maha ... Seepärast oli mul lausa piinlik Ivari ees , sest oma kõige paremat tõlkijat pidin kinniste uste taga hoidma . Mees nimelt keeldus põhimõtteliselt midagi muud selga panemast kui vanad kortsus viigipüksid ja sinna juurde kõrge kraega pullover . Suviti vahetas pulloveri välja päevinäinud T-särk . Ühesõnaga oli ta meie " euroinimeste " jaoks maakas , kes ei teadnud euro-asjadest midagi . Nüüd elasime juba aprilli viimaseid päevi ning higistasime kahe seadusteksti kallal . Seekord higistasime sõna otseses mõttes , sest erakordselt tugev kevadpäike lõõskas juba nädalapäevad ka läbi kardinate kontori akendest sisse . " Ma ei saa aru , miks need seaduseväänajad oma lauseid nii mõttetult pikalt üles ehitavad , " nurises Ivar juba teab mitmendat korda . " Kui lause lõppu jõuad , on algus meelest läinud . Aga see vist ongi nende eesmärk . " " Nemad stiili eest lisapalka ei saa , " pomises Andres , meie koolipoiss , teise laua tagant . " Mehed - või mees ja mehehakatis - paistsid välja nagu isa ja poeg . Ivar oli pärast paari päeva Andrese jälgimist võtnud poisi oma šefluse alla ning nende omavaheline suhe nägi tõepoolest üsna perekondlik välja . Kuni sinnani , et nad olla eelmisel nädalavahetusel koos kalal käinud . Ivaril endal lapsi polnud . Ma ei olnud küll otse küsinud , aga jutujuppidest olin aru saanud , et ta naine vist ei saanudki lapsi . Samas oli mul raske ette kujutada soojemat ja toredamat perekonda , kui olid seda Ivar ja Ruth Salumaa . Kõik lapseohtu ja veidigi neist endist nooremad inimesed said rikkalikult osa nende isalikkusest ja emalikkusest . Mulle tundus ajuti , et Ivari motiivid mu firmasse tulekul olid samuti kuidagi isalikud : et noh , aitame siis tüdrukul oma firmaga toime tulla . " Kirsi , kas meil vurtsuvett veel on ? " küsis Ivar töölt pilku tõstmata . Kirsiks kutsus mind ainult tema , sellega oldi harjutud , aga järgijaid see ei leidnud . Olin ma ju ikkagi ülemus . " Ma pean külmkapist vaatama , " pomisesin ega teinud katsetki pooliku töö tagant tõusta . Istusime koos saalis ehk kõige suuremas töötoas , mehed oma , mina puhkuselolija arvuti taga . Üheskoos läks töö kiiremini , olime tegemas sama seaduse erinevaid paragrahve ja tobe oleks mul seda oma kabinetis nokitseda . Ühtlustamine ja suurem toimetamine käis jooksvalt , nii piisas hiljem vaid ülelugemisest ja pinnaviimistlusest . Meie väike firma tegi ära sama töö , mille jaoks oli suurtes tõlkekombinaatides eraldi terminoloogid , tõlgid , toimetajad , juristid ja muud asjapulgad , kes igaüks oma näpud teksti ajasid . Loomulikult kasutasime meiegi ekspertide abi , keegi ei suuda kõigest kõike teada . Ent meid ei koormanud liigsed inimesed , tegime tööd just nii nagu parasjagu tarvis oli . Loomulikult läks Ivar ise vee järele ning hetke pärast pani igaühele laua peale pudeli Saku Vishyt . Meie kontori boonus . Või õigupoolest küll hädavalik tingimus , et töö üldse valmis saaks , sest vedelik stimuleeris mõttetööd . Uksekell ehmatas kõiki hetkeks arvuti tagant . Korterit ostes olin jätnud vana viiekümnendate uksekella vahetamata ning selle terav heli lõikas alati luust ja lihast läbi . Sekretärineiu nautis juba teist nädalat puhkust või õigupoolest valmistus ülikooli lõpetama . Nii tõusin ise ja läksin ust avama . Uksel seisis range lõikega ülikonnas umbes <arv>-ne meesterahvas . " Tere ! Teie olete tõlkebüroo ? " oli mehe küsimus lühike ja lööv . Naeratasin oma parimat " tere-tulemast " kliendinaeratust ning palusin mehel edasi astuda . Imestama pani mehe vorm - lips , triiksärk , kinninööbitud pintsak , kinnised kingad , pikk tolmumantel Tänase ilmaga pidi selline komplekt valmistama parajat piina . Tänasin õnne , et mees pole sunnitud meie kontoris kingi jalast võtma . Juhatasin härrasmehe oma kabinetti ja palusin ta istuma . Mees pani mantli puu peale , vabastas pintsaku alumise nööbi , istus enesekindlalt tugitooli ning asetas tumeda diplomaadikohvri põlvedele . " Ma olen advokaadibüroost Kallas Law &amp; Co , " teatas mees tutvustuseks ja kergitas ennast niipalju , et mu lauale visiitkaart visata . Üllar Kallas , lawyer , seisis elegantse kujundusega visiitkaardil . Aju püüdis automaatselt büroo nime maakeelde ümber panna - Kallase Seadus ja Kompanii . Või Seaduskallas ja Teised . Loomulikult lubasin endale sellist tõlkemängu vaid mõttes . " Mina olen Kirsika Lehtmets , " noogutasin põgusalt härrasmehe poole , " see tõlkebüroo on minu oma . " Mõttes punastasin oma kõnepruugi pärast - " minu oma " kõlas alati kuidagi pretensioonikalt . Meelsamini oleksin vabandanud ja oma positsiooni vähendanud , kuid firmajuhina pidin ennast algusest peale maksma panema . Keegi ei hakka tõsist äri ajama malbe ja tagasihoidliku hiirekesega . Ei , hiirekesi püüti ainult pügada . Mees ei lasknud mul kuigi kaua mõtteid mõlgutada : " Me oleme huvitatud teie kontorist . Millise hinnaga te seda korterit müüksite ? " Lootus maksvast kliendist varises kokku . Advokaadi aeg maksis . Iga minut oli arvel . Või mis minut ! Iga sekund oli loetud ja üleliigseid sõnu ei tehtud . Aga miks peaksin ma seda korterit müüa tahtma ? Kuhu ma siis kontori panen ? " Mul ei ole plaanis korterit müüa . Kuidas te selle peale üldse tulete ? " tundsin , kuidas kops hakkas üle maksa kerkima , kuid püüdsin sellest hoolimata ennast rahulikuks sundida ja naeratasin küsivalt . Mehe pilk püsis ilmetu , just nagu ei läheks kõik see talle üldse korda . " Kui on sobilik hind , siis võib alati müüa , " poetas ta mokaotsast . " Mul on selle korteri jaoks olemas investor , kelle huvi ei piirdu loomulikult ainult teie korteriga . Kesklinna maja on väärtuslik , kuid ainult õigete inimeste käes . Ja ma usun , et me jõuame igal juhul kokkuleppele . " Mehe jultumus pani mind õhku ahmima . Tema sõnade tagant võis välja lugeda , et sa tibi ei oska oma korraliku kesklinna korteriga niikuinii midagi mõistlikku peale hakata , ja raha sul ka pole . Seepärast peaks sul hea meel olema , et leidub inimene , kes selle korteri eest raha pakub . Tundsin mehe hindavat pilku oma rindadel . Kuid need polnud hetkel vahtimiseks välja pandud . Mu süda oli mitte ainult täis , vaid hakkas meest vaadates üha rohkem ka pahaks minema . Et olukorda mitte venitada , siis tõusin ja tegin kohtumisele lühikese lõpu : " Ma ei kavatse seda korterit müüa , " ja pärast hetkelist pausi lisasin siiski parastava naeratusega esimese pähe turgatava astronoomilise summa , " vähemalt mitte alla viie miljoni . Seepärast raiskate te asjatult oma hinnalist aega . " Advokaadihärra ei lasknud ennast aga sugugi heidutada . " Te saate ise ka aru , et te mängite mõttetute summadega , mõelge reaalne hind , " sõnas ta tõustes . " Ma astun nädala pärast uuesti läbi , mõelge hästi järele , selline pakkumine ei kordu . " Saatsin mehe ukseni . Uksel pöördus mees veel korraks ringi ja lisas : " Alati on parem hinnas kokkuleppele jõuda , muidu läheb elu liiga keeruliseks . Kohtumiseni . " Tõmbasin õhku kopsudesse , et midagi sapist vastata , kuid mees juba eemaldus kiirete sammudega . Ta tuli mind ähvardama !! Nii loll ma ka ei ole , et sellest mitte aru saada . Naisjuht - järelikult kerge saak . Ühed püüdsid mind mesijutuga tasuta tööle panna , teised ei pidanud naise tööd üldse mingi hinna vääriliseks ja proovisid ise tõlkimisele hinda määrata . Mõned üritasid ka ähvardada . Selliste tüüpide naistest oli kahju , sest nood said ilmselt minu pärast kodus peksa . Naissoo esindajatena või nii . Oli läinud päris kaua , et tekitada lojaalne ja haritud klientuur , kes arvestas minu kui spetsialistiga , mitte ei hakanud esimese asjana säärt silitama . Juhuslike klientide seas võis muidugi igasuguseid kohata - paksud rasva läinud bossid esinesid siin selliste naistelangetajatena , et vahel ei teadnud , kas naerda või vihastada . Kalli kella ja ülikonnaga käidi muljet avaldamas . Vöäk , vastik mõeldagi . " Noh , kuidas oli ? " tõstis Ivar pilgu ekraanilt . " Kas tuli töö ? " " Tööd ei tulnud , aga raha pakuti küll , " poetasin tujutult ning andsin kohtumisest lühida ülevaate . " Nad võivad ennast põlema panna , " läks Andres ise põlema . " Kurat , mul on paar seppa , kes võiks mehe vastu autokapotti õhemaks hõõruda . " Ivar kergitas vaid imestunult kulme . Rahustasin mehed maha , ma ei kavatsenud tõepoolest sellest korterist lihtsalt niisama loobuda - turuhinna eest ma teist samaväärset ei leiaks ning miks peaksin ma sel juhul korteriärile peale maksma . Büroo kolimine ja klientidele harjunud asukoha muutmine oleks paratamatult lisanud hulgaliselt kulusid , mille jaoks ei näinud ma mingit mõistlikku põhjendust . Telefon helises ning lõpetas Andrese edasise arutelu teemal , kui mitmel erineval moel on võimalik Üllar Kallasele haiget teha . " Tõlkebüroo Unikiri , " võtsin vastamise enda peale . " Hello , " murdis keegi teisel pool kõnetraati inglise keelt , " I am sorry , but I can speak in Finnish ? " " Kyllä , olkaa hyvä , Kirsika Lehtmets puhelimessa , " vastasin soome keelele üle minnes . Intonatsioon oli mehel püüdlikult tõusev , muidu poleks küsimust äragi tundnud . " Hienoa , " kostis torust soomlase kergendunud hääl . " Kauko Naarmunen , hyvää päivää . " Mehele olla tema keerulise probleemi lahendamiseks keegi meie tõlkebürood soovitanud - mhm , tore , et kuuldused hea töö tegijatest levivad . Ja hea hinnaga tegijatest , ei jätnud ma endale siiski illusioone . " Olen pelkkänä korvana , " väljendasin oma suhtlemisvalmidust ja püüdsin samas ennast soome keelde sisse elada . Iga keel vajas veidi harjumist ja suhu sobitamist , enne kui see sujuvalt huulte vahelt välja voolas . Soome keel oli pärast vene keelt järgmine võõrkeel , mille ma olin ära õppinud - ei saanud lihtsalt muidu ju Tallinna kandis televiisorit vaadata . Mind ärritas alati see tallinlaste ülim ülbus , millega nad minusse kui Tartust tulnusse suhtusid - " teil ju Tartus " soomet " ei näe , eks te järelikult pooljuhmid olete . Meie siin räägime kõik soomet , ja täiesti vabalt : tahaksidko mitaan jooda voi ei ? " Olin tollal vaid neliteist , kuid võtsin soome keele ette ülima põhjalikkusega - käänded , pöörded ja kõik soome keele kohta . Õppisin kogu aasta nagu hull ja järgmisel suvel olin juba mina see , kes teiste üle naerda võis - mu aktsent oli küll tugev , kuid grammatika pea täiuslik . Ja ega ma siis teiste vigu ka enda teada ei jätnud . Soomekeelsed seebioperid ja armastusromaanid olid mu tegelikud keeleõpetajad ja kujundasid kaua mu sõnavara . Nüüd hoidsin toru kõrvast kaugemal , et Kauko-nimeline mu kõrvakilesid puruks ei " puhuks " . Mehe jutust selgus , et tal oli tohutu hulk soomekeelseid trükiseid , muuhulgas ka üks kõvakaaneline raamat , mis kõik rääkisid tema maakonna ja maakonnakeskuse ilust , kaasaegsusest ja vaatamisväärsustest ning üleüldse sellest , kuidas eestlased peaksid just nende maakonda külastama . Nüüd oli projekti jaoks saadud mingist fondist raha , et kõik see materjal ära tõlkida , eestikeelsena välja anda , Eestisse toimetada ja siis eestlased lähevadki Soome ja Ühesõnaga innustus mees oma kõnest sedavõrd , et kutsus sama soojaga mind Soome nende maakonda vaatama . Kogu selle projekti idee oli minu arusaamist mööda innustada eestlasi ennast vaeseks reisima , ja ega ma ei kavatsenud sugugi esimese eestlasena sellele liimile minna . " Kiitos kutsusta , täytyypä miettiä , " püüdsin ebamäärase vastuse abil külastusest viisakalt ära öelda . Edasi järgnes loomulikult hinnaküsimus . " Mutta tuota , tässä onkin pieni mutta , " jõudis mees lõpuks rohkete sidesõnade abil probleemi olemuseni . Sajal erineval põhjusel ei olnud tekste arvutis olemas . " Kuvapankkis " ehk fotopangas olid olemas pildid ja kujundajad olid valmis kohe tööle asuma , kui keegi vaid võtaks tekstid tõlkida . " Kohtuuhintaan , tietysti , " õiglase hinna eest , loomulikult . Tähtaeg oli loomulikult " eile " , sest kohe oli ju saabumas Vappu ehk volber ja siis ka magus turismihooaeg ehk suvi käes . Kaalusin hetke . Selge , et mees maksaks töö eest korralikult , sest ta on mõttes juba otsuse meie büroo kasuks teinud . Mis seal ikka , julge hundi rind on rasvane ! Pakkusin välja ühe lehekülje tõlke maksimumhinna - ja lisasin , et üks lehekülg tähendab <arv> tähemärki tõlgitavasse keelde . Teadsin väga hästi , et soome tõlkijate hind oli isegi sel juhul kolmandiku võrra kallim , kuid Eestis poleks sellise hinna eest keegi valmis tõlget tellima . Isegi kui ma kümme protsenti hulga pealt allahindlust annan , võidan siit pea kahekordse kasumi . Teisel pool toru oli hetk pausi , kuulsin , kuidas kalkulaator kurssi klõbistas . " Kuulostaa ihan kohtuulliselta , " kostis lõpuks rõõmus tõdemus . Kliendile hind meeldis . Järgmisena kerkis üles küsimus tõlgitava teksti transpordi teemal . Posti ei tundunud soome mees kohe üldse mitte usaldavat , et sel teel materjali edasi-tagasi saata , see võtaks antud olukorras muidugi ka tarbetult aega ning hea oleks üheskoos tekst koos kliendiga üle vaadata ... Mõtlesin ja reageerisin kiiresti . Miks mitte ühendada meeldiv kasulikuga ning päevaks-paariks aeg maha võtta ja natuke välismaa õhku nuusutada . Valetasin sujuvalt torusse , et olin niikuinii lähemal ajal Helsingisse tulemas . Ma ei jõudnud oma mõtet veel lõpetada , kui Kauko juba jutujärje õhinal üle võttis ja leidis , et see oleks tõeliselt hea mõte - tema hüvitaks loomulikult reisikulud . Soome projektis olidki ette nähtud lähetusrahad , nii et nad olid valmis maksma edasi-tagasi piletite eest . Täpsustasime veel üksikasju , millal ja millega ma saabuda võiks ja täiesti ilma minupoolse kauplemiseta sai tulemus suurepärane . Praktiliselt oli bussipilet Tartust Tallinnasse mu ainus väljaminek , ülejäänud transpordikulud maksis kõik Kauko Naarmunen . Või tegelikult eurooplaste suur rahakott . Asetasin toru rahulolevalt hargile . Sellised tööd mulle meeldisid : tõlgitav sõnavara ei saanud olla kaelamurdev , makstakse hästi ja saab suure portsu ühekorraga ette võtta . Ning muidugi polnud mul midagi ka väikse reisi vastu , sest see võis tähendada kindlasti ka vahepealset kohtumist Rauliga , võib-olla isegi ühist reisi ? Ilmselt küll mitte reisi , olin realist . Kuid isegi volbriööst soome sõprade seltsis võis tulla vahelduseks igati lõbus ettevõtmine . " Ma lähen ülehomme Soome , " teatasin kolleegidele , " olen päeva tuulutamist ära teeninud . " Andres ei tõstnud pilkugi arvutiekraanilt , kuid Ivar muigas isalikult . " Eks meie peame siis niikaua seadust tegema , kui ülemus turismiga tegeleb , " teeskles mees pahameelt ise samal ajal klahvidel klõbistades . " Tasub see ka ära ? " " Tasub , " ohkasin rahulolevalt . " Ja kuidas veel tasub . " Rohkem ma kommentaarideks võimalust ei andnud . Kiirustasin oma kabinetti ning tõmbasin ukse vahelt kinni . Valisin käigu pealt Rauli töönumbri ning jõudsin vaevalt istuda , kui teisel pool juba toru tõsteti . " Tanne , " paitas Rauli rahulik hääl palsamina mu kõrvu . Kui kaua aega oli tema puudutustest möödunud ? Kaks nädalat ? Kolm ? Igal juhul teadsin , et seda oli liiga kaua . " Kirsika siin , saad sa rääkida ? " küsisin häält vaiksemaks sundides . Läbi paksude seinte poleks mind niikuinii keegi kuulnud , kuid varsti juba aasta jagu salajast suhet oli õpetanud igal ajal ja igal pool vaikselt rääkima . " Sina , Kirsike ! " rõõmustas Raul . Ilmselt oli ta oma kabinetis üksi . " Kuidas sul läheb ? Kas hakkasid igatsema ? " " Ma tulen juba homme Tallinnast läbi , lähen Soome , " jätsin küsimuse tähelepanuta . Niigi käitusin nagu kooliplika , vähemalt ei tohtinud välja näidata , et ma kogu vaba aja oma mõtteid temaga täitnud olen . " Tule kaasa ! " püüdsin teha mõõdukalt asjaliku ettepaneku . " Ma ei saa , tööl on hirmkiirus peal , " vastas mees kahetsevalt . " Aga kuidas sul homse õhtuga on ? " " Ehk saan sinu jaoks aega leida . Olen ju alati saanud , " valetas Raul ja mulle see meeldis . Loomulikult polnud tal minu jaoks alati aega , muidu elaksime me ju juba ammuilma koos või tuleks ta vähemalt Soome kaasa . Aga ometi oli seda kena kuulda . " Kus sa Tallinnas peatud ? " " Nagu ikka , " vastasin ja jäin pinevalt ootama . See " nagu ikka " tähendas odavama äärelinna hotelli numbrituba . Olime veetnud hotelli laias voodis aega kümnest minutist terve ööni . Hoolimata öömaja tagasihoidlikust välimusest oli sellega seotud hulgaliselt kauneid mälestusi , omal veidral moel mõjus juba hotell ise erutavalt . Pavlovi refleksi modifikatsioon . Vahetevahel jäi küll endal veidi kehv tunne - nagu oleksin maksnud seksi , mitte majutuse eest . Ja mõnikord maksis Raul , mis ei teinud tunnet eriti kuidagi paremaks . Aga samas tuli haarata neist võimalustest , mis olid antud . Ja nüüd ootasin kõrvad kikkis ja süda värisemas Rauli reaktsiooni . Vajasin meest iga hetkega üha rohkem . " Ma tulen siis pärast tööd ? " jättis Raul küsimuse õhku . " Kauaks sa jääda saad ? " püüdsin oma suurt igatsust hooletu küsimuse taha varjata . " Ma ei tea praegu , Erikal on mind õhtul vaja , et koos kaubamajja minna ja mul on raske sulle midagi täpsemat öelda . Ehk õnnestub midagi ära korraldada , aga ma ei hakka praegu lubama . Ma tahaksin seda ise rohkem kui midagi muud , " lisas ta veel leebelt . " Sa tead , kui halvasti ma ennast siin ilma sinuta tunnen . " Vaikisin . Rauli naise labiilne närvikava oli nende lahutust juba peaaegu aasta edasi lükanud . Surusin endas maha julma soovi , et see Erika oma närvidega lõpuks ometi hullumajja suletaks , saaksime ükskord juba Rauliga kahekesi olla . Muidu oli meie kohtumistel selline tunne , nagu oleks pidevalt juures keegi kolmas . Omamoodi ju oligi - Rauli naise närvid . " Ma pean nüüd minema , " alandas Raul ühtäkki häält vaiksemaks , " näeme homme . " Vajutasin toru hargile ja tõstsin siis kohe uuesti : oli vaja teha reisi jaoks vajalikud broneeringud . Igaks juhuks panin ka Helsingis hotellikoha kinni . Kui Raul saab minuga ka ülehomme kohtuda , siis ööbin Tallinnas , kui mitte , jään Helsingisse . Helsingis oli mul küll võimalus igal ajal ka oma sõbranna Mari juures ööbida , kuid ma ei tahtnud tema pere heatahtlikkust kurjasti kasutada . Mari peale mõtlesin ka järgmisel päeval bussiga Tallinna poole sõites . Meie ülikooliaegset sõprust polnud oluliselt jahutanud ka need viis aastat , mil ta proua Karppinenina Soomes elas . Olime mõlemad siiski oma eludega liiga hõivatud , et varasemal moel kõiki üksteise südamesaladusi teada . Sõbranna abikaasaks saanud Jari oli sattunud vahetusüliõpilasena postsotsialistlikusse metsikusse itta , kus naised teda täiesti mõõdutundetult piirasid . Oli ka põhjust : Jari nägi välja väga skandinaavialik , pikk , rühikas ja vaimukas , loomulikult ka rikas , nagu tollal kõik soomlased paistsid olevat . Pärast esimesi kuid täis rohkeid naisvallutusi oli mees võtnud tugevasti hoogu maha , sest kohalikud kaunitarid langesid ta embusse pelga käeviipe peale - pidades teda soomlaseks , kes otsib malbet kodukana ning lootuses teha hea partii . Seda taibanud , hakkas Jari lausa paaniliselt naisi vältima . Kuni ta oma Eestis viibimise poole aasta lustakal peol meile Mariga külje alla puges . Ju me paistsime talle piisavalt ohutu seltskonnana , sest olime kindlalt otsustanud härra Casanova sarmi ignoreerida . Mul õnnestus oma lubadust ka vaevata pidada , Maril mitte ... Mõne kuu pärast oli Mari kolinud meie ühisest askeetlikust erakast Jari juurde kõigi mugavustega kesklinnakorterisse ning sõitis pärast Jari stipendiaadiaja lõppu koos temaga Soome elama . Juba järgmisel aastal sain kutse nende pulma . Üllatavalt oli Jari osutunud hoopis inimlikumaks sellest eelarvamuslikust kujust , kelleks me teda ta seksiseikluste ja pidutsemiste põhjal olime arvanud . Igatahes oli temast saanud aastate jooksul ka mulle hea sõber , Mari oli aga olnud mulle alati nagu vaimne kaksikõde . Kuigi Jari oskas eesti keelt üsna hästi , kasutasin tema seltskonda alati enda soome keele teritamiseks , millele muidu igapäevast kasutuspraktikat polnud . Pärast Mari meheleminekut polnud ma jäänud pidudel küll päris üksinda , kuid kõigele vaatamata olin endiselt vaba ja vallaline . Ühiskond noteeris mehetaolekut omamoodi . Tobedate tädide " tik-tak , kell tiksub " -juttudest suutsin päris hästi üle olla . Rohkem ajasid vihale endiste klassiõdede kaastundlikud pilgud . " Issand jumal , sa peaksid ennast ruttu kätte võtma , et veel mehele saada , " kuulsin hiljuti ühelt heasoovijalt , kelle meelest noore naise kaubanduslik väärtus seisnes ilmselt enesele seadustatud ülalpidaja leidmises . Mina sain endaga majanduslikus mõttes õnneks ise hakkama . Ma ei vajanud meest kui papiteenimismasinat . Kahtlemata oli mul Mari üle ta Jari pärast ütlemata hea meel , sest nad olid üksteisele võrdsed partnerid ja sõbrad . Selle jaoks oli ta aga pidanud Soome kolima , et ilma seletamata ja vabandamata lihtsalt tema ise olla . Nende abielu kulges vähemalt pealtnäha harmooniliselt ja õnnelikult , hoolimata sellest , et mõlemad käisid tööl , pesid kodus nõusid , tegid nii teadust kui ka remonti . Siin kodumaal kippus abieluinimeste silmaring mõne aastaga kuidagi ahtaks ja piiratuks jääma Eriti abielunaiste oma , sest mõned mehed suutsid oma abielu kõrval näha ka muud elu . Klassikokkutulekul paistis , justkui oleksid naised kõik lugenud ühte ja sama tsitaadiraamatut nagu " Kuidas kirjeldan kõige klišeelikumalt oma emaks ( või abikaasaks ) olemist ? " või " Õnneliku abielunaise ja ema repliigiraamat . " Äravahetamiseni sarnased õhkamised , tüütud korduvad virisemised . Justkui polekski nad ise vabatahtlikult oma pereema rolli valinud , vaid kannataksid mingit vääramatu ettemääratuse sundi . Samal klassikokkutulekul kuulsin ühelt veidi napsitanud sõbrannalt , et tegelikult pole ta oma mehega juba pea kaks aastat kordagi maganud , ent kusagilt kõrvalt ta ka ei tihka suhet tekitada , Tartu on selles suhtes ju kitsas kui küla . Selge peaga olin kuulnud teda aga ainult abielu voorustest kõnelemas . Kui seks puudub , siis miks üldse abielus ollakse ? Majanduslik kooslus ? Lastekasvatusmeeskond ? Nende asjade jaoks ei pea vist küll abielus olema . Olin kusagilt äsja lugenud , et eesti inimesed uurimuse kohaselt abielus kõige rohkem vastastikkust austust hindavat ! Sama hästi võiks siis ju oma vanematega abielus olla , kui see austus on kõige tähtsam . Ei , öeldagu mis tahes , kuid abielus on peamine seks . Vähemalt üks peamisi . Miks mu pea neid seksiasju nii väga hekseldab ? Mul oli Raul , kellega aeg-ajalt voodit jagada . Kinnitasin mõttes , et kui teda poleks , siis leiaksin uue partneri . Endale oli aga raske valetada : seksist võis ühel hetkel saada suhte aseaine , kolmekümneselt tükkis naha vahele hirm üksijäämise ees . Kuidas nimetada seda , mida ma ootasin ? Stabiilne pereelu või avalik armastus salajase asemel ? Niimoodi oma elust vahekokkuvõtet tehes hakkaski Tallinna siluett paistma . Bussijaama jõudes olin juba üpris melanhoolses meeleolus . Lohutasin ennast mõttes romantilise õhtuga Rauli seltsis . Vähemalt õhtuga . ??? teistes kohtades ei ole , lihtsalt <arv> rida vahele jäetud ? " Tere , mu magus Kirsike , " suudles Raul mind õrnalt huultele , kui me Stroomi hotelli lähedusse jäävas pargis kohtusime . Õhtu oli ilus ning olime kohtumispaiga juba päeval kokku leppinud . Siin ei olnud võõraid silmi ning saime rahulikult kahekesi olla . " Sa näed väga ahvatlev välja , " õgis mees mind pilkudega , " vaevu suudan käsi eemal hoida . " " Aga sa ära püüa käsi eemal hoida , " libistasin pihkusid mehe selga pidi allapoole . " Ma ei hakka karjuma . " Raul põimis käed tihedamalt ümber mu piha ning suudles mind kaelale . Keha läbis mõnus surin . Mu rinnad olid nüüd täpselt õige koha peal , surutud vastu Rauli rinda . Aimasin seda läbi mehe õhukese triiksärgi ?? aprillil lõpp ning lasin oma keha ja vaimu mehe käte vahel puhkusele . " Kas joome baaris klaasikese ? " sosistasin tasakesi , sest eemal teeraja otsas hakkas paistma häiriv inimfiguur . " Saame veidi terrassil ?? aprill mõnuledamuusikat kuulata ? " Hotellis oli kõik tagasihoidlik - numbritoad , vastuvõtt , restoran , baar ja suviti välikohvik ?? aprill . Samas oli kõik piisav , et külastajad saaksid ennast hästi tunda . Raul hoidis mu pead oma suurte käte vahel ja vaatas mulle hellalt silma . " Mul on ainult pool tundi aega , kallis , " vaatas ta mulle nukralt otsa . " Võtame parem midagi kaasa ja lähme tuppa . " " Erika ? " küsisin teravamalt , kui oleksin tahtnud . " Tema ka , " tunnistas Raul vastutahtsi , " ma pean veel tööle jõudma , seal on parajad jamad kaelas . " " Aga homme ? " suri lootus mu huulil viimasena . " Ma tulen võib-olla juba homme tagasi . " " Ma sõidan ise ju ka ära välismaale , " pööras mees pilgu eemale . " Kui kõik nii kerge oleks , siis ei peaks me ennast varjama . " See tähendas nüüd jälle ta naise närvide säästmist . Samas mõistsin ka Rauli praegust olukorda , sest töötas ta ju oma naise isa alluvuses . Sellises situatsioonis tuli kõike , eriti lahutusasju , ajada väga delikaatselt . Vaikival kokkuleppel astusime kiirustamata hotelli poole . Jälle ootas ees rutakas seks ja siis üksildane õhtu koos oma üleserutatud kehaga . Raul esines voodis oma tavapäraselt heal tasemel , kuid aja lugemine ei lasknud mul vahekorda täiel rinnal nautida . Kõik kokku kestis umbes kümme minutit ja vahekorra lõppedes tuli mul vägisi nutt peale . Keerasin ennast seljaga Rauli poole ning keerdusin linasse . " Ega sul halb ei olnud ? " võttis mees mu kaissu . Kas ta siis ise sellest aru ei saanud ? Hoolimata Rauli korralikust sooritusest jäi hing siiski valusalt üksikuks . " Ei , väga hea oli , " sosistasin rohkem omaette . Tahtsin veel lisada , et ma tunnen temast puudust , kuid vaikisin . Kõik tundus nii mõttetu ja tühi , mu keha oli kui kasutu anum ning Raul nagu aednik , kes oma töökohustusi eeskujulikult täidab . Tundsin , nagu oleksin ka mina Rauli jaoks töö . Ületunnid , nagu armukest tihtipeale nimetati . " Oma aeda pead sina harima . " Hotelli linade vahel sai see tsitaat endale uue tähenduse . " Ma pean minema hakkama , " kostis Raul mõne hetke pärast . Mehe häälest kõlas selgelt kohmetusega segatud ärritus . Mehed ei suuda vaikust valitseda , vaikiv naine on nagu varjatud vaenlane . Keerasin ennast selili , riietuva mehe poole näoga . " Sa oled hea , Raul , " ütlesin oma kõige nurruvamal häälel . " Millal me uuesti näeme ? " " Ma ei tea veel , " vastas mees kiirustades , " kuu keskel pean ma korra Paides käima , ehk siis . Kui ma Havailt tagasi olen ja see tööjama selleks ajaks korda saab . " " Havailt ? Ma mõtlesin , et sa sõidad tööasjus kusagile ? " " Osaliselt ka tööasjus , aga Erikal oleks vaja puhkust ja ta tuleb kaasa . " Puhkust ? Mitte midagi tegemisest ? Kaubamajades sisseostude tegemisest ? Midagi sellist ma Raulilt ka pärisin , aga ta palus mul mitte norida , vaid arusaaja olla . Ja mina muidugi olingi . Veel üks põgus suudlus huultele , uksekopsatus ning vaikus . Peagi kuulsin , kuidas Raul oma uue mersuga parkimisplatsilt minema sõitis . Tundus näruselt ülekohtune , et mina siia hotellituppa üksi jäin , kui Raul samal ajal oma naisega reisiettevalmistusi tegi . Ja reis ise - Havaile ! Aga küllap me Rauliga reisime ise edaspidi üheskoos , jah , kindlasti hakkame me palju maailmas ringi rändama . Nende julgustavate unistuste saatel tõusin voodist ning käisin duši all . Keerasin ennast hiiglaslikku saunalinasse ning upitasin oma sülearvuti lauale . Mul oli terve õhtu , et tööd teha . Sest tee tööd ja näe vaeva , küllap siis tuleb ükskord ka armastus " Tervetuloa ! " müristas minust pool pead veidi lühem Kauko Naarmunen mulle ust avades ja samal ajal kätt ulatades . " Kauko . Tosi kiva tavata . " Hääl ei lasknud mehe siiruses kahelda . Hääle järgi telefonis ma Kaukot sellise keskealise ja ümarana ette olingi kujutanud . Soome noored rääkisid uskumatult head inglise keelt , samas kui veidi vanem põlvkond nägi sellega kurja vaeva ning ka siis kõlas english rohkem kurguhaigusena . Hoolimata enda keelteoskusest olin harjunud siiski tagasihoidlikuks jääma , kõigile inimestele lihtsalt pole keelteannet antud ja mõttetu oli neid siis selle pärast osatada . " Kuinkas käsi käyp ? " oli mees selgelt pilgu mõnda eesti keele õpikusse visanud . " Kiitos , hyvin , " püüdsin naljakast small-talkist sujuvalt üle libiseda . Kontor oli äravahetamiseni sadade omasuguste sarnane . Soome keskmist kontorit iseloomustasid külm mööbel , eurokipsist seinad ja asjalikud inimesed . Tervitasin teisel pool tuba istuvat paksude prilliraamidega ebamäärases vanuses naisterahvast , kelle tervitus oli väljapeetud , kuid pilk uudishimulik . Ei sattunud ju iga päev välismaalasi nende kolkasse . Päris kolgas see polnud , peaaegu vist isegi linn Lohja lähedal . Buss oli toonud mind Helsingi bussijaamast veidi rohkem kui tunniga otse Kauko kontori kõrvale , nii polnud kellelgi vaja mulle spetsiaalselt vastu tulla . Reis oli sujunud ladusalt . Õõtsusin kõigepealt kiirlaevaga üle lahe , endal eelmise õhtu rammestus veel kehas . Seejärel sõitsin trammiga bussijaama ja siis mööda kevadiselt heakorrastatud Soomet oma vastse kliendi juurde . " Kahvia ? " toimetas Kauko peremehelikult kohvitermosega . Seadsin ennast kättejuhatatud toolile istuma ning mu ette ilmus nagu võluväel pirukaid täis kuhjatud taldrik ja soomelikult valge kohvitass . Tõdesin , et kohv oli maitsev - nagu vist sadades teisteski Soome kontorites . Eestis harrastati töökohvina üldjuhul mingit ülikanget tökatisarnast ollust , mida püüdsin oma tervise huvides alati vältida . Kauko taris välja diplomaadikohvri ning asetas selle lauale . Kohvri sisemusest tuli välja aukartustäratav pakk erinevaid trükiseid : voldikud , brošüürid , vihikud ja lõpuks üks raamat , õnneks siiski mitte kuigi paks . Aegamööda liikusid materjalid mehe eest ükshaaval minu ette ning minu trükisekuhi kasvas proportsionaalselt mehe oma kahanemisega . Tegin märkmeid otse trükistesse , tõmbasin ebavajalikku maha ning paaris kohas lisasin märkusi . Mõttes jagasin paki kolmeks : üks osa mulle , üks osa Pillele , kes meie büroos samuti soome keelest tõlkis , ning kolmas majast välja Sigridile . Niimoodi oleks koormus jagatud optimaalselt ning kiirus ja kvaliteet tagatud . Oluline oli pärast muidugi kogu materjal üle toimetada , et tagada samade mõistete puhul alati samad vasted . Jagamise kasuks otsustasin kohe , kui kohver lauale tõsteti . Paariks päevaks võis ennast küll kokku võtta , häda sunnil olin tõlkinud päevas isegi kuni nelikümmend lehekülge . Kolmekesi peaksime siis paari nädalaga rahulikus tempos hakkama saama . Nii olin ma vähemalt soomlasele öelnud . Kauko osutus muheda jutuga härraks , kes suhtus kogu projekti üllatava irooniaga . Telefonis oli jäänud mulje , et ta on tõsimeeli oma maakonda muutmas eestlaste jaoks välismaaks number üks . Nüüd aga istus mu ees rahulikult kohvi rüüpav ja pidevalt itsitav Karlsson , kes ilmselgelt tundis rõõmu oma rahakorraldusoskusest . Oli ju tema isiklikult see , kes Euroopa Liidu põhjatust rahakotist oli selle projekti - " Euroopa Liit ja naabermaad . Turismialase koostöö edendamine . " - jaoks raha välja kaubelnud ning ilmselt pistis suure osa sellest rahast lõpuks enda taskusse . Muidugi ei käinud need asjad Soomes nii labaselt kui Eestis . Raha kasutamise kohta produtseeriti hulgaliselt pabereid ning mõõduka töö eest sai mitu inimest ülihead palka . Nagu seekord ma isegi . Vaatasin kella . Olime istunud kaks tundi ning tuli tunnistada , et mees oli mind kõvasti lõbustanud . Tänu Kauko nakatavale optimismile ei tundunud see töö enam nii sisutühi , kui ma alguses pelgasin . Või mis sisutühi ! ? Nii hästi tasustatav töö ja mina ajan nina kirtsu ? Endalgi hakkas häbi , ja see pani mind muhelema . Muhelemise võis muidugi panna ka järjekorras juba kolmanda kohvi ja ülimaitsvate pirukate süüks , mida Kauko mulle lahkelt pakkus . " Riitta tegi , " vaatas ta kiitvalt oma kolleegi poole , kes polnud meie vestlusse kordagi sekkunud . Kuid kordagi polnud ta ka laua tagant tõusnud , nii et ma kahtlustasin teda ka meie tagasihoidlikus kontrollimises . Mehe pilgud reetsid nende kahe omavaheliste suhete kohta kõik . Aga vabad inimesed vabal maal , kes saaks neile midagi ette heita . Pirukad olid tõesti väga maitsvad . Olin loojale ja vanematele tänulik oma figuuri eest - ükskõik , milliste hõrgutistega ma oma keha ka ei koormanud , üleliigsed kilod hoidsid ennast minust siiani eemale . Teisalt , ega ma oma keha mürkidega liialt ei koormanudki . Mõõdukalt terve eluviis ja head geenid . Ainsa asjana võisin teha etteheiteid oma säärejooksule , mille lihased lasid kunagise sporditüdruku ära tunda . " Entäs sitten sopimus ? " küsisin ma lõpuks lepingu kohta . Mul oli küll kotis üks tavaline lepingupõhi , kus tuli täita lüngad ja alla kirjutada ning valmis oligi . Teisalt tuli aga võimalus anda , et Kauko saaks omapoolsed tingimused lisada või kasutada nende lepinguvariante . " Mikä sopimus vielä ? " oli mees üllatunud , kui lepingust küsisin . Olin liialt harjunud Eesti tegelikkusega , kus tuli ennast kaitsta saja erineva lepingu , tööde vastuvõtu ja üleandmise aktidega ning muu pisibürokraatiaga , et klient ei saaks maksmisest kõrvale hoiduda . Sest mõned korrad oli jäetud töö eest ka maksmata . Soomes piisas enamasti käepigistusest või lihtsalt suulisest kokkuleppest - töö posti , arve järele ja tasu laekus arvele . Kõik . Lükkasin siiski mingit ebamäärast piinlikust tundes ingliskeelse lepinguvormi Kaukole nina alla . Mees vaatas kiiresti teksti üle . " Mitä tässä on ? " küsis ta kohmetult , mis lepingus seisab . Seletasin talle lühidalt , mis punktid seal kirjas olid . Mees kuulas mu seletusi noogutades , siis kirjutas pilku tõstmata alla , pani pastaka lauale ja naeratas kergendatult . " Okei ? " Noh , ega leping ei kaitse mind täielikult hommikust õhtuni , nagu Always sidemed reklaamis , aga on vähemalt mingi paber . Igaks juhuks . Lõpuks jäi lahendada veel vaid üks probleem - kuhu ma selle trükisepaki pidin toppima ? Käe otsas rippus mul elegantne portfell sülearvutiga , kuid sinna sellist paberihunnikut enam juurde ei mahutaks . Kauko märkas mu kimbatust ning urgitses enda diplomaadist välja korralikult kokku murtud Anttila kilekoti . " Kai sen on kelvattava , " säras ta oma heateo pärast täit rõõmu tundes . Mees kutsus mind sama soojaga lõunat sööma , ise vilksamisi kangestunult istuva Riitta poole vaadates . Ütlesin siiski töödele ja kohtumistele viidates viisakalt ära . Tahtsin varakult tagasi Helsingisse jõuda , et ennast hotellis sisse seada ning linnas õhtul ringi vaadata . Olin jõudnud Marile helistada . Arvatult saingi kutse nendega koos volbriööd veeta . Homme pidi ta mulle Helsingisse järele tulema , nii et sain tänase õhtu siiski veel saunatamata ja suhtlemata mööda saata . Kauko tundis mu äraütlemisest ilmselget kergendust - ta oli vist lihtsalt seda mehetüüpi , kellel tööjuttude ammendudes suu lukku läks . Nii ei pidanud ta seda kohustuslikku machovärki harrastama ning sai rahulikult kasvõi oma Riitta lõunale viia . Ja minule jäi võimalus mööda Helsingit ringi jalutada , kevadet ja iseennast nautida . Kõik üksikasjad korra veel üle rääkinud ja tähtaegades kokku leppinud , jätsime hüvasti ning Kauko saatis mind bussile . Õigem oleks küll öelda , astus uksest välja ja vaatas , kuidas ma bussi peale läksin . Lehvitasin ja võtsin naeratusega vastu Kauko sõjaväelise vastutervituse . Järgmisel hetkel olid selja taha jäänud kätt kõrva juures hoidev Kauko , väike lage bussijaam , kohvilõhnaline turismiameti kontor ja pirukad valgel taldrikul . Ees ootas Helsingi ning puhkus . Teist korda , kustutaks maha , varem ei ole , ei pea ju hakkama juurde lisama ? Või peab ? Teist korda sama õhtu jooksul jõudsin Kaisaniemi Cumuluse hotelli . Kõigepealt olin käinud seal oma pakke ära viimas ja ennast sisse registreerimas , nüüd saabusin õhtuselt jalutuskäigult , mille jooksul ka mõnda poodi sisse olin põiganud . Kodus polnud mul kunagi tahtmist otsese vajaduseta kauplustes ringi vahtida , välismaal oli aga kuidagi hoopis huvitavam šopata . See viimane toimus küll rohkem silmadega , oli põnev uusi ja kalleid asju käe vahel hüpitada . Tõele au andes leidsin ühest kaubamajast moeka pükskostüümi , mille ostmisele ma ei suutnud vastu panna . Ma nägin selles lihtsalt väga hea välja ning selle hind oli ka nii soodne , et Eestist ma sellist riiet ei leiaks ka tikutulega . Tänu õnnestunud ostule hakkasin üle saama solvumisest Rauli vastu või õigemini pettumusest , et lubatud lahutust veel ühe Havai-reisi võrra edasi lükati . Lõppude lõpuks mulle Rauli juures see meeldiski , et tal oli veel säilinud vanamoodne hoolitsus oma pere eest . Mis sai tema meie armumise ja armastuse vastu parata , ja tõesti ei pidanud kõrvalised inimesed selle pärast kannatama . Viskasin asjad voodile ja heitsin pilgu brošüüri , mis tutvustas Soomemaa pealinnas toimuvaid kultuuriüritusi ja muid vaba aja veetmise võimalusi . Käisin duši all ja nii ennast värskendanult jõudsin veel vaevata Elokuvasäätiö kinno , kus näidati ühte viiekümnendate aastate prantsuse filmi . Helsingis oli võimalik lisaks tavalisele Hollywoodi kinosaastale vaadata ka väärtfilme - võimalus , mida ma Soomes käies varmas olin kasutama . Kinosaalist väljudes jäi pilk pidama ühe mehe laial seljal , mis kahtlaselt tuttav tundus . Jõudsin õue samal hetkel kui nägin meest kino ees autosse istumas . Ilmselt olin siiski eksinud ja üksildustundest fantaseerima hakanud . Magama heitsin varakult ning vähkresin tükk aega und oodates . Liiga valge oli põhjamaa öö . Ja mina liiga üksinda nii laias voodis . Kuradi-kurat ! Ja veel kord kurat ! Tahtsin autole jalaga virutada , aga autoplekist hakkas kahju . Olgu peale , et mootor otsustas töö tänaseks lõpetada , auto tervikuna ei olnud siiski milleski süüdi . Seisin , käed taskus , Tartusse suunduva tee ääres ja vaatasin tigedalt mööda vurisevaid autosid . Sellistel hetkedel kahetsesin , et lasin Riinal enda uue masinaga sõita ja ise vana eelistasin . Õnneks olin aga niimoodi tee äärde jäänud varem vaid ühel korral , ning ka praegu oli Tallinn veel lähedal . Või oli Vaida juba Tallinnale külge kasvanud ? Polnud kunagi huvi tundnud . Selge oli see , et Tartusse ma täna enam ei jõua . Teisalt polnud sel ka erilist tähtsust , midagi ei põlenud , tavaline töötajaid innustav motiveeriv ringkäik . Järgmine kõne läkski Autoabile , kes paarikümne minuti pärast oma abiga kohale jõudis . " Haa , prantslane , " ütles autoabimees peaaegu parastavalt mu autole osutades , " kas sai paagist vein otsa või ? " Mehikese naljade peale ei saanud kuidagi pahandada , sest samal ajal lasi ta kätel kibekähku käia . Mind suruti rooli taha võtit keerama , seejärel tehti kapott lahti , peadpidi mootorisse , paar kobinat ja kolinat ja siis diagnoos : " Jagaja ? " " Kui sa nii ütled , siis olgu jagaja . " Abilise käed käisid kiiremini , kui mina mõelda jõudsin . Mõne aja pärast oli mehel jagaja-nimeline asjandus pihus , siis see avatud , läbi koputatud ja uuritud ning diagnoosile järgnes kohtuotsus . " See on läbi , ehk teenindus teeb midagi , ma ei saa kohapeal midagi rohkem teha . " Noogutasin vaevatult ja käisin mõttes läbi variandid . Sellise mudeli jaoks ma Eestist lähinädalatel jagajat ei saa . Tellimine võtab aega ja õigupoolest oli ainuke koht , kust seda tellida , mõni Soome autolammutuskoda . Ega paistnudki muud varianti , kui kõne Pekkale ja autoga Soome . Pekka Virtaneniga olin sõbrunenud aastaid tagasi , mil ma Vantaast oma tujuka prantslanna soetasin . Pekkal oli ainult vanadele Citro ? nidele spetsialiseerunud töökoda ja mees ise tegi autodega imesid . Tihti oli tal ka õige varuosa kusagil kõrvale pandud või teadis ta kedagi Pohjanmaalt , kelle vend Lappeenrannas tundis kedagi Turu kandis , kellel oli samasugune mudel kui minul . Ja selle käest sai selle inimese numbri , kes oli temale viimati sellise jupi hankinud . See kõik meenutas vabamüürlaste tegevust , oli ainult kindla peale tunduvalt tõhusam ja keerulisem . " Prantslased võiksid naiste ja veini juurde jääda . Asjata hakkasid autosid tegema , " märkis autoabiline pauguga kapotti kinni lüües . Jagaja leidis endale koha pagasiruumis , tagasi mootorisse polnud katkist asja mõtet toppida . " Kas tõstame masina selga ? " " Jah , ja sõidame otse sadamasse . " " Ajad sita merre või ? " irvitas remondimees . Mu nägu väljendas vist minu auto sellise nimetamise peale äärmist valu , sest ta kiirustas lisama , " Noh , sadamasse siis sadamasse . Ilusat asja ei tahaks niisama jätta . Kas poleks mõtet teenindusse viia ? " Lasin Citro ? ni vintsiga kasti kerida ning istusin ise mehe kõrvale - Mati Kupar , lugesin armatuurlauale kinnitatud töötõendilt . Linna sõites andsin mehele lühidalt ülevaate oma plaanist - auto sadamasse , ise koju ja kott kokku , siis tagasi sadamasse ja Soome . Võtsin kiire kõne Pekkale , mõned töökõned , jätsin teate sekretärile ning mõne päeva jooksul tohtisid mind tülitada vaid inimesed , kes lahendasid hädajuhtumeid . Ja need , kes ei teadnud , et ma puhkan . " Kas oma mehed siis ei saa autole õhku sisse ? " jätkas Ivo Mati oma juttu , kui ma olin mobiili tagasi taskusse pistnud . " Vana auto , kust sa ikka varuosi saad . Prantslastega ei mõista ma suhelda ja ega nad ei ole ka kohustatud üle kahekümne aasta vanusele autole jagajat otsima . " Originaalosi Prantsusmaalt leida oli lootusetu ettevõtmine , prantslaste lobast ei saanud ma midagi aru ning raske oli leida tõlki , kes mu probleemi õigetele inimestele ja õigel viisil vahendaks . " Teie auto pole terve ? " oli üks tädi paar aastat tagasi mu keelevahendajana teatanud . Püüdsin leida sobivat klaasi Citro ? ni purunenud esilaternale , ja palunud ühe Tallinna tõlkebüroo abi . Sissejuhatuseks oli naine prantslastele teada andnud , et tal on siin mees , kes tahab klaasi . Autole , mis valgust heidab . Ja telefonitoru naise käes seisis ootusärevalt püsti . Mida ma vastaksin sellele , kui küsitakse , kas mu auto pole terve ? Tänasin tookord ja lasin kõne lõpetada . Täiesti mõttetu oli paluda tõlkida mulle endale võõrast teemat naisel , kes ei teadnud ilmselt sedagi , mis asi auto on . Tädikese prantslastele esitatud kõne tõlkis mulle suurtes piirides meie tollane sekretär , prantsuse keelt kursustel õppinud näitsik . Ta ei riskinud ise kõne vahendamist ette võtta , küll aga suutis aru saada lollustest , mis niinimetatud tõlkebüroo tädi suust välja ajas . " Jaa , " tõi Mati mind uuesti praegusesse hetke tagasi , " siis tuleb su käru , ee-ee auto tõesti põtradele lahendada viia . " Naabriviha tuli mehe juttu ilma eriliste tunderõhkudeta . Tallinlased olid harjunud soomlasi jutujätkuks ja suusoojaks alati sõimama . Olin põhjanaabrite peale isegi korduvalt vihastanud , kui nad mõnes mu kauplustest nende meelest liiga kõrge hinna pärast lamenti lõid . Teisalt tõid turistid kogu ketile olulise osa rahast , nii et neid sõimata tundus kohatu . Ja lõpuks olid olemas Pekka-taolised inimesed , kelle rahvusel ega nahavärvil polnud mingit tähtsust . Tõstsime - Mati oma masinaga tõstis - auto sadama parkla ees maha . Kui mu Citro ? n , mu cilmaroem , juba siiani oli taritud , siis kuidagi pidi ta siit laeva ikka saama . Riinat polnud kodus , kuid telekas mängis sellest hoolimata . Lülitasin selle puldist välja . Pakkisin kiirustades kõige hädapärasemad asjad kotti ja kirjutasin Riinale väikse sedeli . " Läksin Soome , läheb paar päeva . " Siis kaalusin veel , kuidas kirjale alla kirjutada . Musi ? Selliseid magususi ei tahtnud ma Riinale jätta , polnud kunagi jätnud . Sinu Toomas ? Mis tema oma ma nii väga ikka olen . T. ? Liiga lühike . Nii jätsingi kirjale alla kirjutamata . Kes see teine Riinale ikka köögilauale kirju jätab . Jõudsin taksoga sadamasse samal hetkel , kui mu assistent oma auto mu Citro ? ni kõrvale parkis . Laevapiletid vahetasid omanikku ja juba kiirustaski tubli tüdruk tööle tagasi . Õigete inimeste abil sain jagajata Citro ? ni autotekile toimetatud ja hetke pärast leidsin ennast juba mõnusalt laeva baarist õlleklaasi tagant . Rooli ma ju niikuinii täna enam ei pidanud istuma , Pekka ootas teisel pool lahte oma kohaliku " autoabiga " . Vaatasin kaugenevat Tallinnat ning rüüpasin mõnuga õlut . Vähemalt mõneks päevaks pidid töö- ja muud mured selja taha jääma . Pekka sõitis oma masinaga otse autotekile . Samasuguste masinatega veeti Tallinnas valesti parkinud sõidukeid minema . Läks vaid mõni hetk ning juba me vurasimegi Pekka auto diislimüra saatel tema Vantaa kodu poole . Citroen püsis vaguralt autokastis ning mina õõtsusin Pekka kõrvalistmel . Kui oled sunnitud ise alati roolis olema , siis on vahelduseks päris mõnus maailmale kõrvalistuja pilguga vaadata . " No , mitä kotiin kuuluu ? " päris Pekka sissejuhatuseks mu koduuudiste kohta . Mida pidin talle ütlema - et see on mind hakanud tüütama ? Et Riina ei olegi see mõistev kaaslane , kelleks ma teda pidasin ? Absurdne oli see , et püsisin oma elukaaslasega koos ühelt poolt mugavusest , Riina ei seganud mind eriti . Teisalt aga lapse pärast , kes ei olnud isegi mitte mu enda oma . Kui ma aga ta ema ukse taha tõstaksin , siis karistaksin tüdrukut ta ema tüütuksolemise pärast . Milleks lapsele seda vaja ? " Ei mitaan eriti , se samanlainen , " andsin siiski vastuse , mida viisakates peredes on harjutud kuulma . Mu soome keel polnud kuigi hea , aga ajas asja ära , suhelda sai . Inglise keel oli mul päris korralik , Eesti oludes võib vist isegi öelda , et sorav või fluent . Seda oli ju üle poole aasta Toystock Ltd. projektijuhina Kanadas harjutatud . Soome keel oli aga pärit televiisorist , nagu enamikul tallinlastest . " No , mitä sitten autolle kuuluu ? " jätkas Pekka oma tavalist no-tamist . " No " kuulus iga Pekka kõnelõigu algusse , ilma selle no-ta ei saanud ta sõnagi suust . " Jagaja , " andsin seletust oma auto hädade kohta . Jupi soomekeelset nimetust ma ei teadnud . " Virranjakaja ? " täpsustas soomlane oma tavapärase no hetkeks unustades . Voolujagaja ? Mul ei olnud õrna aimugi , mida see jagaja õigupoolest jagas . Ja kas oli lisaks voolujagajale mootoris veel mõni jagaja , mis jagas midagi muud ? " Mä näitän , " lubasin Pekkale hiljem seda jublakat näidata . Mees hakkas täiel häälel naerma ja lõi endale käega põlve pihta plaksu . Nii kaua kui ma mäletasin , oli Pekka mind alati hulluks pidanud - mees , kes ei tea autodest suurt midagi , ei tohiks tema meelest vana Citroeniga sõita . Lisaks ohule teele jääda , oli see lihtsalt patt Citroeni vastu . Puterdasime veel oma segakeeles maast ja ilmast juttu ajada , kuni jõudsime Pekka koduõuele . Samas lähedal oli ka kaarhall , kus ta oma automustkunsti harrastas . Pekka naine Enni tatsas rõõmust üle voolates õuele ning auto peatudes rebis ta juba lahti minu poole peale jäävat ust . Naine peaaegu tõstis mind autost oma sülelusse ning patsutas mulle käega seljale , nagu püüdes mu hingetorru jäänut välja taguda , tehes samas mulle sõbralikult etteheiteid , et mind ei näe muidu , kui mu auto katki ei lähe . Tõepoolest , vaid paaril korral Euroopasse reisides olin samuti Virtaste juures öömajal olnud . " Tulka teie itse Tallinnasse , " õiendasin vastu ja hingasin pärast Enni kallistust jälle paar sügavamat sõõmu . " Haa , kyllä minä , " Enni viskas etteheitva pilgu Pekkale . Meest oli raske autode juurest õhtul voodissegi meelitada , rääkimata siis välismaareisist . Mehele olid autod sama mis ennemuiste inimeste jaoks loomad , kes kõik aasta <arv> päeva ja ööpäeva <arv> tundi ära sisustasid . Pekka sundis mind tuppa minema ning lubas ise auto eest hoolitseda . Saaks juba autoga kahekesi jääda , reetis Pekka vabandav Ennile pühendatud pilk . Külalistetoas oli voodi valmis ning Enni sõnul kohv ootamas . Viskasin koti tuppa ning istusin Enni juurde kööki . Hetke pärast oli mulle kohvitass nina alla lükatud ning Enni andis mu küsimise peale kiirkorras ülevaate endi elust . Pekka tegeles oma autodega ja Enni oli ametis kohaliku sotsiaalabi juhatajana . Ennil oli töö kaudu ka sidemed Eestiga , nii et ma ei olnud Virtaste ainuke eesti tuttav . Enni oli just jutuga sealmaal , kus kirjeldas oma noorema võsukese Prantsusmaal lapsehoidjaks olles külge tekkinud aktsenti , kui Pekka sisse astus . Mees pani kunagi mu auto mootoris asetsenud jagaja-nimelise kolaka mürtsuga keset söögilauda ja võttis laua taga istet . " Hei , Pekka , hei , " kõrgendas Enni häält , " etkä heitä niitä paskaisia vempaimeitas' pöydälle . Ihmiset syö täällä , jumal-auta . " " Noh , tä' on paskana , " osutas Pekka jagaja peale ning pöördus naise kisa tähelepanuta jättes minu poole . Läbi Virtaste kõne kõlanud " paska " ja " jumal-auta " , andsid märku , et autoga ei lähe asjad kõige libedamalt . Teadsin isegi , et jagaja katki oli , kas sai seda aga parandada - see oli miljoni dollari küsimus . Pekka sõnutsi ei saanud . Või vähemalt ei tasunud sellega hakata kohe vaeva nägema . Kergem oli kõigepealt veidi maad kuulata , kas kellelgi sellist juppi äkki üle ei ole . Mehel endal polnud , see oli juba kindlaks tehtud . Nii istuski Pekka järgnevad viisteist minutit telefoni otsas ja ajas mööda Soomet jagaja jälgi taga . Seekordne jälitusretk varuosade maailma toimus marsruudil Lahti-Kuopio-Turu-Lappi-Ahvenamaa ja viimase kõne ajal ilmuski mehe silmi rahulolev helk . Vajaminev jagaja oli leitud , ja pidi kohe volbriööle järgneval hommikul Pekkani jõudma . Enni päris seepeale , kas jään nende juurde vapput veetma . Vappu - see polnud mul meeleski . Vaatasin mõttes kalendrisse : kui täna oli <arv>. aprill , siis pidi vappu ehk volber homme olemagi ? Kunagi oli saanud volbriööl kõvasti pidutsetud , kuid nüüd olin kogu sellest niinimetatud pühast üsna kaugele jäänud . Loomulikult jään ma sellesse mõnusasse toapugerikku vappu viettama . Koht , kus saab tõeliselt ja tingimusteta puhata . Samas katkestas mu mõtisklused telefon . Enni tõttas vastama ning hetke pärast säras ta telefoni : " Kyllä , mutta ... Juu-juu , no tottahan toki ja ... Et voi olla tosissas' , kun " tundus , et isegi jutukal Ennil oli raskusi teise jutule vahele segamisega . Lõpuks õnnestus tal siiski üllatavalt pikk lause vahele karjatada : " mutta meilläkin on eestiläinen kotona . Täällä se juuri istuu . " Järgmisel hetkel pisteti mulle toru pihku ja Enni jõudis mulle veel kiiruga sosistada : " Mennään kaikki sinne , joo-ko ? " Kuhu me pidime minema ? Ja millal ? Hoia meeled avali , meenutasin ma kunagi mingil müügikoolitusel kuuldut . Anti telefonitoru , küllap antakse ka infot . " Toomas Kangru , " ütlesin telefoni . " Tere , siin on Anneli Ala-Rajala-Tuomanen , " kuulsin naishäält pehme soome aktsendiga torusse ütlevat . " Tere , ma ei mäletanudki , et Enni õde nii hästi eesti keelt räägib , " andsin naisele täie tunnustuse . " Oo , missanüüd . Tänan . Aga meie kodus saame kokku mõned eesti harrastajatega siin vappuna ja on ka teised Eesti külalised . Mina palun sinu ka tulla . Ja Pekka ja Enni . See oleks nii väga tore . " " Aitäh kutsumast , tulen meeleldi , " heitsin silmanurgast pilgu heakskiitvalt noogutavale Ennile ja Pekkale , kes oma mustade kätega kohvitassile tumedaid laike jättis , " ja Enni ja Pekka tulevad vist samuti . " " Jah , siis nemad toovad sinu kohale ja viivad tagasi ära . Kohtumiseni siis homme . " Andsin toru Ennile , kes jätkas telefoni otsas veel mõned minutid , enne kui ta oma " moi " sinna lõpetuseks sisse hõikas . " Noh , on se hieman hullu ämma , mutta harmittomalla tavalla , " iseloomustas Pekka oma naiseõde hullu aga ohutuna . Seda ta oli korduvalt ennegi teinud . Mu isa ja ema kaudu ma kunagi Anneliga olin kohtunud , kes mind omakorda autoostu ajal Pekka ja Enniga kokku oli viinud . Mulle sobis viimaste seltskond rohkem , kes see ikka tahaks oma vanemate sõpradega sõbrustada . Pealegi oli Anneli oma õest märgatavalt reserveeritum ja formaalsem . Mõne aja pärast jätsin Enni ja Pekka oma toimetuste juurde ning sõitsin ühega paljudest Pekka autodest Helsingisse . Meie omavaheline suhtlemine ei eeldanud pidevat külalislahket juurespassimist , kuid elu tehti mugavaks ja muretuks sellest hoolimata . Virtased teadsid hästi mu armastust kõige prantslasliku vastu , lisaks vanadele autodele kuulusid huviobjektide hulka ka vanad prantsuse filmid . Enni oli juba enne mu tulekut ajalehe kinokuulutustest ühe viiekümnendate kvaliteetfilmi välja otsinud . Kutsusin mõlemaid kinno kaasa , kuid nad lükkasid kutse tagasi , viidates sellise ajaviite täielikule kasutusele . Ühelt poolt olid Virtased avatud maailmakodanikud , teisalt jälgisid nad pidevalt , et nende aeg ei kuluks " kasutult " . Sellistena meenutasid nad vana klišeed töökast ja tõsisest soome maaharijast . Tundsin , et Soome-reis oli ennast juba praeguseks ära tasunud . Töömured tundusid kaugete ja tühistena . Helsingi tervitas mind rõõmsa õhtuse päikesekumaga ning film oli suurepärane . Küll veidi kerglane , kuid see sobis mu praeguse meeleoluga isegi paremini kui mõni eksperimentaalne epohhiloov oopus . Puhata sai korralikult ainult kodust kaugel ja seda ma kavatsesin ka teha . " Tere , tere , " raputas Enni õde pikalt mu kätt . " See on väga meeldiv , kui Enni võttis kaasa oma külalise . Tulge ma tutvustan sind kõigiga siin . " Olin juba esimesest šokist üle saamas . Pekka otsustas pakkuda mulle vappu näol eksootilise elamuse ja see oli tal tõepoolest õnnestunud . Üks asi oli näha soome noorsoo joomapidu televiisorist , teine asi seista keset rahvamurdu ning näha ümberringi vaid alkoholist õnnelikke nägusid . Mass oli ühiselt purjus , kuid sama ühiselt sõbralik ja joviaalne . Ainus võimalus siin normaalseks jääda oli end kiiresti täis juua . Õnneks või kahjuks , aga selle jaoks ei antud mulle aega . Pidime kella seitsmeks jõudma ühte eramajja äärelinnas , kuhu oli oodata üsnagi kirjut seltskonda . Välismaalased ja soomlased , keda ühendas huvi eesti keele vastu . Tõdesin peagi , et estofiilideks kutsutav seltskond oli täis meeldivaid inimesi , kellest vähemalt pooled olid jõudnud ennast juba parajalt purju juua . Kell oli siiski niipalju varajane , et päris segi ei olnud keegi . Küll aga õhetasid mind tervitama tulnud Enni õe põsed äraandlikult . Naise õ-d olid veidi ümarad , aga muidu oli ta eesti keel üsna korralik . Vähemalt võrreldes minu soome keelega . Kogemus oli üllatav , sest olin välismaal viibides alati valmis inglise keeles rääkima . Nüüd aga juhtis see veidi ümarusele kalduv naine mind külalise juurest külalise juurde ning enamikuga neist vahetasin eestikeelseid tervitusi . Varsti jõudsime umbes minupikkuse ja soomlase kohta üllatavalt tumedat verd meheni , kes poetas pärast enda tutvustamist nagu muuseas : " Ma olen sinust kuulnud , mitte palju , aga siiski . " " Jah , Enni ja Pekka on väga jutukad , " tõttasin kinnitama . Mees naeratas veidi irooniliselt ning võttis siis oma naise õlgade ümbert kinni . Äärmiselt sümpaatne paar . " Mari , " pistis naine oma käe mulle pihku , " ma olen ka siin esimest korda . " Järgmiseks ulatasin käe naisele , kes paistis välja nagu Mari õde . " Kirsika . " Tõstsin pilgu järgmise külalise naerukil silmadesse . Ja teel silmadeni jõudis mu pilk märgata veel palju muud meenutamist väärivat . " Mina puhun ka eesti keelt vabalt . " Saatusel olid oma plaanid ja keerdkäigud , mis lihtsurelikule arusaamatuks jäid . Kirsika Lehtmets seisis mu ees päikseliselt naeratades . Ma loodan , et mu suu lahti ei vajunud , tagantjärele on selles võimatu kindel olla . Igatahes andis ta hetke pärast kerge köhatusega märku , et ma võiksin ta käe lahti lasta . Mida ma kiiresti ka tegin . " Hemingway polnud päris täpne , kui ta ütles , et igas maailma sadamas võib kohata vähemalt ühte eestlast , " suutsin kohmetusest kiiresti üle saada . " Ta oleks pidanud veel lisama , et kõik need eestlased on omavahel kui mitte sugulased , siis vähemalt tuttavad . " Ennast Jarina esitlenud tumedat verd soomlane tõlkis mu öeldu kiiresti ühele külalistest ning kõik naersid muhedalt . Ka Kirsika naeris üha sõbralikumalt . " Proua Lehtmets , " lasin seejärel oma parimal naeratusel särada , " milline üllatav rõõm teid siin kohata . " Midagi olin ma juba valesti teinud . Igatahes varjutas vari naise seni nii rõõmsameelset naeratust . Kohe selgus ka põhjus . " Esiteks , härra Kangru , " rõhutas ta eriti härrat , " ma ei ole proua . Teiseks , prouatamine on ajast ja arust ning ma ütleksin isegi , et šovinistlik komme . Kolmandaks , prouatamine avaldab mulle umbes sama palju muljet , kui kui jänesele liha pakkumine . " " Andke andeks , kulla pr Kirsika , " naersin ma naise spontaanselt välja paisatud võrdluse üle , " tohin ma teid sind siis ikka nimepidi kutsuda ? " " Sa oled vist leidnud endale kaaslase , kes sind ei karda , " naeris ka Jari ja heitis paljutähendava pilgu Kirsikale . See punastas kergelt , kuid püsis endiselt tõrksana . Vaatasin ümberringi . Tõepoolest , me paistsime olevat kogu seltskonnast ainukesed , keda saatus oli sundinud siia üksi tulema . Heitsin kiire vilksamisi pilgu Kirsikale , kes oli ilmselt jõudnud sama tõdemuseni . Kevadel oli naine olnud liiga krambis ja ametlik . Nüüd nägin naist suviselt mitteametlikuna ning pidin tunnistama , et tegemist oli tõepoolest kena naisega . Helepruunid juuksed polnud liiga pikad ja samas ka mitte liiga lühikesed . Ta oli minust küll selgelt lühem , kuid kompenseeris seda oma veidi kõrgemate kontsade ja sirge rühiga . Riided istusid hästi ta kumerustega keha ümber . See naine oli ju lausa kena . Järeldus oli sedavõrd üllatav , et kaalusin hetke , kas mitte Kirsikat oma avastusse pühendada . " Palun nyid koik lauda äärde , " palus majaperenaine soomlaslikult kõlava häälega ning päästis mind kimbatusest . Laud oli kaetud verandale , mille äärde õigupoolest kellelgi polnud kavas istuda . Tegemist oli pigem sellise rootsi laua tüüpi õhtusöögiga , kus kõik endale midagi taldrikule - ja ennekõike klaasi - varusid . " Hyvä ruotsalainen lauda , " püüdsin kõrvalseisvale soomlasele jutujätkuks rootsi lauda kiita . See vaatas mulle arusaamatuses otsa ning pöördus küsiva liigutusega Jari poole . " Seisova pöytä , " tegi Mari oma mehe asemel kiiresti mu soomekeelsest lausest tõlke soome keelde . Seisev laud rootsi laua asemel ? Nojah , unustasin , et kõik rootslastega seotud oli soomlaste jaoks tabu . Niisiis oli meile tuntud rootsi laud ümber nimetatud seisvaks lauaks . Mis oleks vastand ? Lamav laud ? Naeratasin vabandavalt . Jah , keelegeenius ma kindlasti polnud . Otsisin silmadega Kirsikat , kes oleks teistmoodi oma kui need eesti keelt rääkivad soomlased ja soome keelt rääkivad eestlased . Naine oli aga kadunud . Valasin õlut klaasi ning ennast tagumikuga aknalaua vastu toetades lasin toidul-joogil hea maitsta . Pekka ja Enni olid eestlase jaoks juba üsna ülemeelikud , ja nende hääl oli kuulda üle teiste . Majas viibivast paarikümnest inimesest oli eestlasi umbes kuus , ning olukord üsna kaootiline : soomlased püüdsid vägisi eesti keelt rääkida , ja see tuli neil märgatavalt paremini välja , kui eestlaste püüud viisakalt soome keeles vastata . Lubasin endale , et suhtlen kõigiga inglise keeles , siis saan ise ka aru , mis ma räägin . " Sina oled Toomas , " toetas rõõmust ja punast pakatav umbes neljakümnendais isand ennast minu kõrvale . " Mina olen Tapani , ma alles tulin . " Ma olin näinud ta tulekut küll - ta paistis siin kõiki tundvat ja armastavat . Tapani lõi ilma pikemata oma pudeli vastu mu klaasi ja soovis tervist . " Ma ütlen sulle , et kohe läheb tantsuks . Sa oled nii tõsine siin , et sulle on vist vähe kallatud ? Jumal küll , me peame sulle leidma ühe korraliku pudeli , vaata nüüd , mida sa jood . " Mees ei oodanudki , et ma midagi vastaksin . Kiirelt oli mu lahja õlu välja vahetatud kangema vastu ning viinapits kõrvale ulatatud . See oleks vist ainus õige tegu , mõtlesin pitsi silmitsedes . Selline segane seltskond lausa nõudis , et siit kaine peaga keegi ei lahkuks . Samal hetkel märkasin Kirsikat . Naine kõndis rahulikult lauani ning hakkas väljapeetud liigutustega toitu taldrikule asetama . Jari ja Mari seisatasid hetkeks ta kõrval , et mõned laused vahetada , siis kõik naersid , ning Kirsika võttis suuna minu poole . " Need on mu vanad sõbrad , " ütles ta Jarile ja Marile osutades . " Aga kuidas sina siia sattusid ? " Kas oli Kirsika mind oma tänaõhtuseks kaaslaseks vastu võtnud ? Leppinud paratamatusega ? Igatahes asetasin pitsi ettevaatlikult lauale tagasi . Et seda oli võimatu märkamatult teha , siis püüdsin oma tõega mõeldud lausele veidi kergust lisada : " Et ei läheks nii nagu Tartus . Sa kohtad mind ainult pitsiga pihus . " " Vappu ajal on kõigil pits pihus . Soomes on see reegel , " teatas Kirsika nagu kõige loomulikumat asja . Mille poolest erinesid kahe maa joomakombed ? Eestis oli purjus olemine taunitav , Soomes vabandatav tegu . Seekord ei tahtnud ma aga ennast vabandada , vaid head muljet jätta . " Mul on siin samuti sõbrad , " viipasin ülemeelikult lõkerdavate Pekka ja Enni poole . Ontlike keskealiste lastevanematena nad praegu küll välja ei näinud . Tundsin endal Kirsika hindavat pilku . " Väga vanad sõbrad , " lisasin täpsustuse . Samas looviski Pekka koos oma käliga meie poole . Nad olid korduvalt " kaevul " käinud , nii et rõõmsalt tuikusid mõlemad . " Kirsika , " hõiskas Pekka kaaslane . " Sinä ei teagi , mis miehen ka sina konelet . " " No mis mehega mina siis kõnelen ? " lõõpis Kirsika vastu . " Aga see on mies , kes minu naaberilt auto ostis , " kuulutas mees võidukalt . Kirsika vaatas kulme kergitades minu poole . " Jaa-jaa , " jätkas Pekka napsukaaslane oma seletamist . Pekka seisis kõrval ja noogutas innukalt peaga , ehkki oli näha , kui vähe ta tegelikult kogu jutust aru sai . " Naaber ütles , et mies tuli Kanadast ja tahtis auton ka Eestisse soita . Mina talle andsin kohe ka Pekka numeri ja siin me oleme . " Ilmselt jäi kogu stseen Kirsikale mõõdukalt segaseks , aga talle ei antud aega ka teemasse süveneda , sest parajasti ilmus välja pahaselt Pekkat ja ta kaaslast piidlev Anneli . Kas perenaise kohustuste tõttu või niisama , aga naine oli suutnud säilitada kained liigutused ja ilmselt ka mõtlemise . " Pekka on autoparandaja , " jõudsin Kirsikale selgitada , enne kui Anneli jutujärje üle võttis . " Teie vabandage neid mehi , " pöördus ta meie poole ja heitis üha süüdistavamaid pilke oma rõõmsasti vastu tiksuvale abikaasale ja selle sõbrale , " nemad ikka joovad vahest liigast . Aga kuidas eesti külalistele koik meeldib ? " Kiitsime pidu ja seda mitte ainult viisakusest . Inimesed olid küll purjus , aga nad ei muutunud sellest ebameeldivateks . Üldine viinane elevus ei seganud , meeleolu püsis joviaalselt sõbralik ja ülev . Pekka koos oma napsukaaslasega taganes kihistades kõrvaltuppa ning Anneli tõstis meie poole laualt haaratud veiniklaasi . " Head volbrit ! " " Hyvää vappua ! " soovis Kirsika sama soome keeles . " Kas teie olete omavahel tuttavad ? " jätkas Anneli siis oma uurimistööd . Mingi sisemine hääl sundis mind ettevaatlikkusele , sest Anneli kuulus selgelt maailma kümne kõige uudishimulikuma inimese hulka . Kui mitte viie . " Eesti on ju väike , " naeris Kirsika oma rõõmsat naeru . " Kõik tunnevad kõiki . Eks meie niisamuti . Aga teie tunnete vist Toomast palju kauem kui mina ? " " Mina käisin Eestis esimese korra juba aastal <arv> , " alustas Anneli sügavalt mahvi õhku kopsu tõmmates . See küsimus oli viga . Nüüd pidin ma ära kannatama juba lõpmatu arv kordi kuuldud loo , kuidas Anneli juba aastal <arv> esimest korda Eestis käis ning kuidas sügaval nõukogude ajal midagi saada polnud , aga sellegipoolest nad ühesõnaga oli lugu suhteliselt tüütu ja tüüpiline , et seda ümber jutustada . Anneli loomulikult jutustas selle loo kõigest hoolimata uuesti . " Ja Toomas oli väike tubli pioneer , " jõudis ta ka minu ära märkida . Seda osa vihkasin ma kõige rohkem , kuidas mul kaelarätik kaelas oli ja kuidas ma soomlaste ees selle taskusse peitsin . Nende jaoks nali , meie jaoks üks alanduse vorme . " Tema ema juures me ju tegime intervjuu ja sellest ajast me tundsime siiamaani . " " Mida su ema siis teeb ? " pöördus Kirsika seekord minu poole , kuid Anneli jõudis ette . " Teie ei teagi Toomase ema ? Aga isa ? Oi-oi , ma arvasin , et eestlased teavad üksteisest kõike , " õiendas soomlanna . Oleks ta teadnud , kui palju vaeva ma olin näinud , et oma tuntud vanemate pojast kellekski iseseisvaks saada , siis oleks ta vait jäänud . Aga ei , lool ei paistnud lõppu tulevat . " Tema ema on ju väga , VÄGA hea poetess Tamara Vainumaa . Te ju teate seda " Ju kumas koit , kui päike käsku kuulas " . Noh , muidugi teate . Ja isa on " " tehnikaülikooli dekaan , " lõpetas Kirsika lause . Meie pilgud kohtusid täis üllatust . Kirsika ei osanud oma mõtteid ega ilmselt ka emotsioone varjata - seekordne pilk tähistas imestust , et minusugusel matsil nii intelligentsed vanemad on . Mu ema oli ju Eestis üldtuntud , kui mitte luuletuste järgi , siis nime poolest vähemalt . Ka oli ema äsjane kuuekümnes juubel ta vahepeal unustusse vajunud nime taas päevakorda tõstnud . Ilmusid valitud luuletused ja temast kirjutati kui kallist lahkunust . Mu isa seevastu oli kogu elu olnud suhteliselt tagasihoidlik teadusemees , tuntud oma kitsas ringkonnas . Tõsi küll , nende inimeste hulgas võis ta vägagi tuntud olla , tema teaduslike töid oli avaldatud isegi Kanadas . Esimene Toronto Eesti Majas kohatud eestlane oli mu käest küsinud , et Toomas Kangru , mhm , ega te Robert Kangru sugulane ei ole ? Kust aga teadis mu isa Kirsika - siin oli minu kord üllatuda . Anneli oli segaduses ja kibeles , et kõike meie omavaheliste suhete kohta välja selgitada . Kirsika siiski teadis mu vanemaid , aga salgas - kahtlane . " No näete , " püüdis ta edasi uurida , " Toomase vanemad on ju väga tuttavad inimesed . Te olete ju kohtunud nendega ? " Õnneks päästis meid Anneli üha pealetükkivamast seltskonnast kõrvaltoast kostev klirin , mis kõlas umbes nii , nagu oleks seal kandikutäis klaase maha kukkunud . " Ma hea meelega hingaksin ühe kosutava sõõmu värsket õhku , " tegin pärast Anneli minematormamist Kirsikale ettepaneku verandalt õue siirduda . Alkoholi aur imbus juba ihuni . Ilm oli aga endiselt soe ja meenutas pigem sumedat augustiõhtut kui alles hallaga võidelnud soome kevadet . Kirsika avas ilma pikemata veranda ukse ning vaatas silmi kissitades taevasse puude taha vajuva päikse poole . Naise juuksed vajusid taha ning kogu ta olemusest õhkus enesega rahulolu . Kirsika oli loojuva päikse valguses üllatavalt kütkestav . Või kas oli siin mingit üllatust ? " Kas teate , et olete ilus , " ütlesin endalegi ootamatult . Hoolimata spontaansest teietusest oli see jumala tõsi ning ei johtunud kindlasti mitte joodud pudelist õllest , see oli isegi minu jaoks tühine kogus . " Vappu ajal on siin kõik ilusad , " jättis naine õnneks üle mu huulte pudenenud avameelsuse erilise noteeringuta . " Ka eestlased võiksid ennast üldrahvalikult mõned korrad aastas täis juua , võib-olla oleks siis üldist stressi vähem . " " Kas siis jaanipäev ei olegi Eestis üldrahvalik joomapüha ? " püüdsin teemaarendusega kaasa minna . " Ja uusaasta . Ja siis , kui oleme Lätit korvpallis võitnud . " " Ma tõepoolest ei arvanud , et doktor Kangru on su isa , " vahetas Kirsika mu nalja tähelepanuta jättes teemat . " Te paistate nii erinevad . " " Kust sa õigupoolest mu isa tead ? " oli minu kord uudishimutseda . " Tean . Ma olen tõlkinud kaks tema ettekannet prantsuse keelde ja ma pean tunnistama , et hoolimata äärmiselt tehnilisest alast , olid need säravad ja huvitavad lugeda . Ma ei teadnud , et Tamara Vain ee su ema ja isa abielus on . " Kirsika puterdamine mu vanemate perekonnaseisuga polnud minu jaoks uus . Mu vanemad olid mõlemad äärmiselt iseseisvad inimesed ning nõukogude ajal veidrad erandid - nad ei olnudki ametlikult abielus . Ametlikult mitte , seda enam aga tegelikult ; nad olid kirikus laulatatud , seda aga ühiskond ei aktsepteerinud . Samas ei tahtnud nad kunagi rõhutada ennast teise abikaasana , seepärast ei leidnud nendevahelisi kooseluseoseid pea ühestki intervjuust . Ma olin nautinud erandlikult turvalist lapsepõlve , isa tutvustamas mind loodusteaduste turvalise maailmaga , ema talutamas mind kättpidi humanitaaria radadel . Kuni ma rebisin ennast mõlema käe otsast järsult lahti ning teismelise kompromissitusega vastu tegelikku maailma põrkusin . Ja pettusin aastateks oma vanemate sisepaguluses . Uuesti hakkasin neid õigupoolest mõistma ja nende tõekspidamisi andeks andma alles Kanadast tulles . " Sa oskad siis prantsuse keelt , " tõdesin sisemise rahuloluga . Olin ju alles eile Kirsika peale mõeldes ta keeleoskuse kahtluse alla seadnud . " Jah , ja inglise , soome , rootsi ja vene keelt . Ning hollandi , nagu sa isegi juba tead . Kuid ainult prantsuse keelt sellisel tasemel , et julgen hädavajadusel selles keeles kirjutada . " Torge ei jäänud märkamata . Märkamata ei jäänud ka see , et naine mäletas meie kevadist kohtumist . Ühelt poolt pluss , teisalt muidugi suur , väga suur miinus . " Miks sa isa jälgedes ei astunud ? " ei jätnud naine oma pärimist . " Ausalt öelda olen ma püüdnud kuidagi iseseisvuda , " tunnistasin vastumeelselt . " Teadus ja luule või tehnika ja kirjandus ei ole kumbki minu alad . Ja kui ka oleksid , siis tahaksin ikkagi luua midagi oma , mitte olla lihtsalt kellegi poeg . Saad sa aru ? " " Jah , loomulikult , " tekkis Kirsika silmi kelmikas helk , " ja äri tundus olevat kõige etem viis vanematest lahti ütelda ? " " Ma ei ole kunagi oma vanematest lahti öelnud , selleks austan ma neid liiga palju . Aga see , mille eest ma neile tänulik olen , ei ole mitte kultuurne teaduslik luulendav kodu . Nad suutsid panna mind asjadest innustuma , " vakatasin , sest naise survel või provotseerimisel olin sõnastamas seda , mida juba sisimas ammu teadsin . " Ilma sisemise innustumiseta ei ole võimalik saavutada mitte midagi . Võib ainult kohta täita . Edukas on võimalik olla vaid edust innustudes . " " Müümine vajab innukust , " tõdes Kirsika veidi irooniliselt . " Sa oled võimeline vist ükskõik mida ükskõik kellele müüma , sest sa suudad sellest müümisest innustuda . " " Jah , ja see on sama oluline , kui hea tõlgi töö , " püüdsin oma mõttekäiku naisele lähendada . " Sa pead ju tõlkides samuti innustuma , teksti enda jaoks meeldivaks tegema , kuidas sa muidu tõlgid ? " " Meeldivat teksti on lihtsalt kergem tõlkida , " oli Kirsika varmas vastama . " Aga kui on igav või isegi ebameeldiv tekst , siis tuleb see samamoodi ära teha ja ma ei hakka vaeva nägema selle enda jaoks meeldivamaks mõtlemisega . " " Kui ma midagi inimestele müün , siis on müümine ise innustav - kuidas sa suudad teist veenda , kuidas kauba huvitavaks teha , kui suurt kasumit välja rääkida ... " " ja samamoodi võib sinu arvamist mööda innustav olla tõlkimine ise , " rääkis Kirsika mulle vahele , " aga kas sa tõepoolest arvad , et ma tõlgin mõnda tobedat lepingut selleks , et see mulle innustust pakuks ? " " Aga milleks sa midagi teed ? " küsisin vastu . " Kas su töö ei pea sulle ka vaimselt midagi pakkuma ? " Kirsika vaatas mind hetke vaikides . " Sa oled siiski nii veidral moel oma vanemate laps , " ütles ta siis tõsinedes . " Sa vist ei tule selle pealegi , et inimesed raha pärast tööd teevad . Kõik muu tuleb lisaks sellele . Ja sa oled , mida sa teed . " " Aga , " püüdsin midagi sama teravmeelset vastata , kuid tal oli õigus . Ka mina tegin ju oma tööd raha pärast . Lihtsalt suurema raha pärast kui enamik . " Ma olen firmajuht , mitte müügimees , " alustasin , kuid tundsin , et ma ei taha enam jätkata . Jutt hakkas rappa kiskuma ning naise rahulikud silmad vaatasid mind vaidlusvalmimalt , kui ma seda ise olin . Kirsikaga vaidlemine ei olnud kindlasti mitte innustav . " Ka mina olen firmajuht , " tuletas Kirsika mulle samas meelde . Jah , loomulikult . Ja jättis viisakusest märkimata , et ka firmaomanik . Meie vestlus oli jõudnud eikuhugi . Nõjatusin vastu veranda seina ning vaatasin endast paari meetri kaugusel seisvale naisele otsa . Miks kadus just tema seltskonnas soov püsida oma tavalises edurollis ? Vandusin ma talle vaidluses alla ? Lasin ma ennast tema silmadest segada ? Nii või teisiti , kuid pidin uuesti tunnistama oma täielikku soovimatust edasist õhtut üksi veeta . " Kuidas on prantsuse keeles jagaja ? " esitasin ma vist antud situatsioonis täiesti kontekstivälise küsimuse . " Kuidas , palun ? " naise keelekasutus jäi korrektseks ka üllatudes . Tavaliselt küsitakse sellises situatsioonis möh ? või misasja ? Kindlasti aga mitte " kuidas , palun . " Seletasin talle , et mõtlesin auto osa , mis on soome keeles " virranjakaja " . " xxxxxx , " teatas Kirsika hetke pärast . " Oled sa ikka täiesti kindel ? " mu üllatus oli siiras . See naine oli täis üllatusi . " Jah , peaks olema , " jättis Kirsika endale veidi taganemisteed . " Tõlkida tuleb kõige eriskummalisemaid tekste ja midagi jääb alati külge . Tihtipeale kõige veidramat informatsiooni . " " Oleksid sa nii hea ja tõlgiksid mu läbirääkimisi prantslastega , " hakkasin variandist vaimustuma . Et mitte öelda innustuma . Ühtäkki tundus suurepärane mõte omada Eestis inimest , kes suudaks selges prantsuse keeles mu auto jaoks Prantsusmaalt varuosad välja võluda . " Ei , kahjuks ma suuliselt ei tõlgi , " teatas naine mu hämmastuseks . " Kuidas - suuliselt ei tõlgi ? " ei suutnud ma mõista . " Aga neile kirjutada võid ? Mis seal siis vahet on ? " " Vahe on suur , " seletas Kirsika rahulikult . " Kirjalik tõlk võib olla aluspesus , pesemata peaga , tumm või kriiskava häälega , ühesõnaga , ta müüb ainult oma oskust tõlkida . Suuline tõlk - see ongi tegelikult tõlk , kirjaliku tõlke tegijat kutsutakse tõlkijaks - peab aga lisaks oma ametioskusele mängu panema hääle , diktsiooni , ta peab oma häält valitsema , jaksama rääkida järjest ka väga pikka aega ning teksti endast nagu masinast läbi laskma , nii et pärast enam ei mäleta , millest jutt oli . Sellist tööd suudavad teha väga kõrge stressitaluvusega inimesed . See on palju raskem töö . " " Ja sina seda ei suuda ? " küsisin uskumatult . Helistada ja küsida midagi võõrkeeles nüüd küll nii keeruline ei tohiks olla . " Suudan , " vastas naine , " kuid ei taha . Ma olin mõned aastad tagasi , enne oma firma ee ... tegemist , pool aastat Brüsselis praktikal . Selline töö väsitas mind lihtsalt ära . Ilma isikliku eluta , süvenemas kõige ebavajalikuma sõnavara saladustesse ning kõige tipuks oled sa endiselt mittekeegi . Ja peadki olema - head tõlki tunned just sellest , et oma partneriga suhtlemisel unustad sa ta lihtsalt ära . " " Ja sina tahtsid siiski olla keegi ? " ei suutnud ma jätta mainimata . " Ei , ma tahtsin isiklikku elu , " sõnas Kirsika vaikselt ning pöördus siis järsult , liiga järsult , tagasi tuppa . " Külm hakkab , päike läheb looja . " Väljas oli vaid veidi hämardunud . Kindlasti ei tahtnud ma Kirsikal tuju rikkuda . " Vabanda , ma ei tahtnud muutuda pealetükkivaks , " seletasin naisele järgnedes , " mul oli lihtsalt Prantsusmaalt ühte varuosa vaja , ning ma mõtlesin paluda , et sa sinna helistaksid . Aga kui see on liiga keeruline , siis ma loomulikult , ei , ma loomulikult ei tüüta sind sellega . " Naine vaatas minu poole ning naeratus oli tagasi . Eneselegi teadmata olin ma suutnud ta huulile naeratuse tagasi võluda ! " Mis läbirääkimistest sa siis räägid ! " naeris ta nüüd lausa vabanenult . " Ütelnud siis kohe , et vaja on helistada . Ma kujutasin ette koosolekut , kus sinusuguseid ülikonnastatud härrasid kui murdu kohal on . Helistada võin ma loomulikult . " Seletasin vabandavalt et praegu kohe polnud mul midagi vaja . Nüüd oli mul õnnestunud aga välja kaubelda tagasi Eestisse jõudes kindel kohtumine . Kirsikaga oli meeldiv koos olla ? Hea koos olla ? Ma ei viitsinud otsida väga täpset sõnastust oma sisetunde kirjeldamiseks , kavatsesin kindlasti ka Eestis püsida Kirsika lähitutvusringkonnas . Millal mul ainult järgmine kord mingit vidinat vaja võis minna ? Kui muidu ei lähe , lubasin , siis lõhun midagi ära . Et oleks kindel . " Teil jätkub juttu kauemakski , " märkis meid toas ootav Mari , Jari muhelemas käevangus . Kõige loomulikuma liigutusega vahetas Mari Jari käevangu Kirsika oma vastu ning juhtis ta kõrvale . Ei passinud minulgi mujale minna ja tundus , et olin vastuvaidlematult nende kolme seltskonda vastu võetud . " Käisime samal kursusel , " andis Kirsika mulle lakoonilise seletuse nende omavaheliste suhete kohta ning pöördus siis teiste poole . " Muide , Raul lubas suveks kokkutulekut ee , ta helistas ja ütles , et pidi korraldatama . " " Ma vaatasin Kroonikast Tanne ämma nina , " itsitas Mari vandeseltslaslikult . Hakkasin taipama , kellest jutt käis . " Ma kohtusin selle Rauliga mõni aeg tagasi Tartus ühel peol , " püüdsin teemaga kaasa minna . " Ta praalis , et tal olla pruudid igas linnas . " Kirsika vaatas järsult mulle otsa ja ühtäkki märkasin ta silmis solvumist . Mis siis nüüd ? Mari-Jari naersid aga lõbustatult ning Jari lubas endale mõõdukat sarkastilisust . " Ei , noh , ilus lokkis mees , miks ei peaks tal naisi olema . " " Miks hea väljanägemisega mehel peaks kohe igas linnas naisi olema ? " pistis Kirsika vahele . Ta kuulus selgelt inimeste hulka , kes kohe pidid kaitsma seda , keda rünnati , olgu siis asjata või asja eest . " Te ju ka kumbki just halvad välja ei näe , kas teil on igas linnas pruut ? " " Kuule , Tannet teavad kõik , " ütles Mari lepitavalt . " Ta on alati selline elumees olnud , ega ta siis paha pärast . " " On kuulu järgi lahutamas , " lisas Kirsika pärast lühikest pausi trotslikult . " Võib olla paremagi leidnud . " " Ei see mees lahuta , " lõi Jari käega . " Tema on äi aidanud sooja koha peale ja mis tal niimoodi elul viga on . Ta oli juba ülikooli ajal maias " heast perest " naiste peale . " Jutt ei pakkunud Kirsikale ilmselt midagi , sest ta vahetas teemat : " Te lubasite ikka tantsu , aga ainus muusika on siin segase koori Saaremaa valss . " Tõepoolest kostis kõrvaltoast kohutavat segakeelset laulujoru , kus soomlased püüdsid Saaremaa valssi eesti keeles ja eestlased soome keeles laulda . Välja tuli heliteos , mis ei sarnanenud enam kuidagi Valgre muusikaga . Tegelikult üldse mitte muusikaga . " Tanssiin , noored , tantsule , " hõikas justkui Kirsika sõnade jätkuks ruumi sisenev Tapani ja viipas meile käega , " ma ju ütlesin , et nüüd alles läheb tantsuks , kun minä tulen . " Tõepoolest , Tapani oli kaasa toonud kõige võimatumat Eesti tümpsumuusikat , mille järele varsti kõik tantsida kargasid . Õigupoolest pidi sellise muusika järgi tantsimiseks olema veidi purjus . Või isegi päris purjus , kaine peaga oli seda jura võimatu taluda . " Sellise muusika saatel ma tõepoolest veel tantsinud ei ole , " vaatas Kirsika naeru helistades oma tammuvaid sõpru . Jari ja Mari olid esimeste seas rõõmsalt kaasa hakanud karglema , ning olime jäänud uuesti kahekesi . " Tohib paluda ? " ulatasin käe Kirsikale . Pärast hetkelist kõhklust toetas ta oma sooja pihu minu ootavalt väljasirutatud käele . See naine on tõesti võluvhämmastavalt oma , tõdesin uuesti , kui me koos teistega tantsupõrandal keerlesime . Volbriööl pidavat nõiad tantsu lööma . Midagi nõiduslikku selles õhtus tõepoolest oli . Pärast pea tundi aega kõige erinevamaid stiile ja keerulisemaid piruette jõudsime uuesti välja tähise taeva alla . Kirsika silmist ei lugenud ma enam midagi muud peale tantsurõõmu . " Sa tantsid hästi , " ütles Kirsika ja ta säravad silmad vaatasid mulle hämaras kevadöös otsa . Naine jäi seisma trepi alumisele astmele . Olin jõudnud trepilt maha kastesesse rohtu astuda , nüüd keerasin ringi ja avastasin oma silmad samal kõrgusel tema omadega . See tähendas , et samal kõrgusel olid ka suud . " Kirsika , lähme koju ! " kostis seest Mari hõige just samal hetkel , kui me huuled suudlemiseks kokku puutusid . Kirsika ehmatas justnagu unest , keeras ringi ning tõttas tagasi tuppa . Unenägu oli otsa saanud . Hommikul astusin esimeste seas varakult kiirlaeva trappi mööda üles . Kaks kätt arvuti ja kottide all kinni ning meel reisi tulemuste üle rõõmustamas . Ei teagi , mis kõige rohkem rõõmu tegi , kas oodatust veelgi suurem töö ja teenistus , volbripidu või uus pükskostüüm , mis istus seljas kui valatud . Vanad riided olin toppinud poest kaasa saadud kilekotti , ja viimasel hetkel enne Karppiste majast väljumist märganud oma tagumiku pealt ka hinnasildi ära tõmmata . " Kui mies suudab sellises kõiguvas seltskonnas naine juhtida , siis on see hea mies . Te sobite , " oli Jari volbriöölt tagasi sõites öelnud , ise mulle seejuures purjus inimese kindlusega otsa vaadates . Toomas oli tantsinud tõepoolest hästi ning olnud päris mõnus kaaslane . Mind ajasid naerma mehe püüdlused mulle maksku mis maksab muljet avaldada - ju tal kripeldas see kevadine vahejuhtum Tartus ikka veel hinge peal . ( Toim ?? ) Narritades olin andnud märku , et see mul meeles oli , ehkki sellel polnud minu jaoks mingit tähtsust . Kokkuvõttes olin tundnud ennast tegelikult üle pika aja ülihästi . Nii hästi , kui seda ilma Raulita tunda sain . Mari ja Toomase jutud Raulist ajasid mul küll hetkeks südame täis , kuid pärast mõistsin isegi , et ega kumbki oma hinnangutes just eriti objektiivne polnud . Raul oli üle kursuse poiss ja eks oli ka Mari talle silma visanud . Filoloogide seltskonnas on ju iga mees arvel . Toomasel olid minuga ilmselt omad plaanid , igasugune konkurent tuli hävitada . Tuli tunnistada , et siin oli Toomas võitleja ja meeldis mulle sellisena rohkem . Rohkem kui kes ? Ma ei vaevanud selle üle eriti pead , volbriöine põgus suudlus oli olnud igatahes magus ja meeldejääv . Laev oli rahvast juba üsna täis , sest soojenenud ilmad ja alanud argipäev ajas reisima kõige laiemad rahvahulgad - ostureisijad , turistid , ärimehed ja kõik ülejäänud soolisest , rahvuslikust või sotsiaalsest kuuluvusest hoolimata . Leidsin otsimise peale koha keset suurt kohvikut , istusin diivanile imetillukese laua taha ning asetasin oma pambud enda kõrvale . Tasahilju ilmus kohvikusse ka autoga reisijaid , kes saabusid uhkelt , kaks kätt taskus . Kadestasin neid veidi , kuigi ise ma autot ei juhtinud . Mul olid olemas küll igaks juhuks kooliajal tehtud juhiload , kuid mitte auto . Tallinnasse ja tagasi sai mugavalt bussiga , Tartu sees aga ei tasunud autoga sõita . Need sõidud , kus tuli sõita kesklinnast kaugemale , sain edukalt tehtud bussiga või kasvõi taksoga - igal juhul tuli odavam , kui autot pidada . Jõudsin ennast varustada kohvi ja salatiga , kui laev ennast kai äärest lahti võttis . Poolteist tundi sõitu pidi sujuma kiirelt ja mugavalt . Kummaline küll , aga kiiremini kui Tallinnast Tartusse , ja ilmselt ka mugavamalt . Helsingi siluett hakkas juba silmapiiri taha vajuma , kui ülemiselt tekilt koperdasid valju lällamise saatel alla kaks noorukit . Ühe peas ilutses kaabu kirjaga Costa del Sol , ning mõlemad olid näost punaseks põlenud . Päikserannikult põhjamaale naasvad Eestimaa pojad tundsid ennast väga suureliselt ja üleolevalt . Igaühe kohta oli neil hirnumise saatel midagi ilkuda ning õelatest kommentaaridest puutumata ei jäänud keegi . Kui eestlased kirtsutasid üldiselt nina nokastanud soomlaste peale , siis nüüd pidin häbenema oma rahvuskaaslaste pärast , nende purjusolek oli tunduvalt agressiivsem ja ebameeldivam kui vodkaturistidest soomlaste rahumeelne lällamine . " Tünn , sa püüa ikka oma kabja peal koju saada , " irvitasid noormehed parajasti ühe kereka vanahärra üle . Mees nägi välja rõõsa ja ümarik ning tervisest lausa pakatav . Ta keeras näo ära ning vaatas üksisilmi aknast välja . Tundsin piinlikkust , et ülejäänud reisiseltskond - ja tõele au andes ka mina selle hulgas - purjus nolkide jauramise ning inimeste solvamise vastu midagi ette ei võtnud , vaid seda kõike talus . Laeva turva polnud ilmselt veel olukorda märganud , hoolimata purjus olekust liikusid tüübid kiiresti . Enne kui ma jõudsin välja mõelda , kas ma peaksin neid korrale kutsuma või kõrvaltvaatajana lootma jääma , et reis varsti lõpeb , olidki kisakõrid minu lauakeseni jõudnud . " Vau , " istus kaabuga tegelane mu kõrvale diivanile ja püüdis kätt mulle ümber sokutada . " Siin on tõeline tšikk varuks , selliseid Hispaanias küll ei olnud . " See ilane örin pidi endast vist komplimenti kujutama , ent olin kaugel sellest , et rõõmustada . Püüdsin määrdunud teksajakis kätt püsti tõustes eemale lükata , ent see paistis kangelast vaid ergutavat . " Jess , tuline hispaanlanna , " teatas ta kaaslasele ja surus mind tagasi istuma . " Tule istu issi põlve peale . " Veri valgus näkku ning tundsin , kuidas kõigi pilgud mind jälgisid . Tegelikult uuriti küll põrandat ja lage . Tundsin ennast üpris abitult . Sõnadega seesugustele muljet ei avalda ja üldse paistis , et kuidas iganes ma selles situatsioonis ka vastupanu ei avalda , pöördub see lõpuks ikka mu enese vastu . " Oh , bljääd , maitse , kas on ilgelt piprane vä , " hirnus teine jõmm kõrval ja kaabukandja valmistus ettepanekut teoks tegema . Heitsin nüüd juba küll otsivalt abipaluvaid ringpilke , kuid reisijad jätkasid endiselt seina , lae või põranda vahtimist , akna all istujad kasutasid privileegi merd uurida . Korraga kostis lähedusest vaikne rahulik hääl : " Poisid , möllasite , aitab nüüd küll . " Hääl ei karjunud ega olnud agressiivne , kuid ei sallinud ka vastuvaidlemist . See hääl oli harjunud korraldusi jagama . Vaatasin kiiresti üles . Keegi ikka võttis vaevaks vahele astuda . Poiste kuraasi arvestades võis see tal ka hapralt lõppeda . Laua kõrval vaatas mulle otsa naeratav mees , jalas heledad teksapüksid ning seljas ühevärviline pullover , mis lubas aimata lihaselisi käsivarsi . " Vabanda , et pidid nii kaua ootama , " pöördus Toomas minu poole . Alles hiljuti olime lahkunud volbriööl teadmiseta järgmisest kokkusaamisest , nüüd seisis ta siin nagu tellitud abiline ja tahtis minu pärast sekkuda sellesse ohtlikku olukorda . Olin siiski liialt hädas pealetükkivate tüüpidega , et pääsemist tõotavast õlekõrrest mitte kinni haarata . " Tere , ee kallis , " püüdsin jätta mulje ülimast lähedusest . Noormehed aga ei kavatsenudki veel taanduda . Enda ümber olevast käest sain küll lahti , kuid noorhärra sirutas ennast mu kõrval lösutades välja ja ütles oma juhmi näoga seisvale kaaslasele : " Näe , Taunts , siin on hero , tead . On see sinu tibi vä ? " Mu päästeingel - loodetavasti - naeratas aga edasi oma süüdimatult laia naeratust . Ta kummardus veidi ettepoole ning ütles jõmmile nii , et teised peale minu ja tülinorija ei kuulnud : " Kuula hoolega , päikseranna mees . Kui sa oma kaabu ja kaaskonnaga siit kolme sekundi jooksul ei kao , siis on mul laevatäis tunnistajaid , kes tulevad mind kättpidi tänama , kui ma teile mõlemale haiget teen . Aga haiget ma teen . Ja himuga . " Siis ajas ta ennast taas sirgu ning vaatas lausa sõbralikult " päikseranna mehele " otsa . " Eks ole ju . Kallis , " lisas ta siis endiselt naeratades , ja seekord mulle otsa vaadates . Varjamatult kasutas Toomas mu olukorda ära ja rõhk viimasel sõnal pani uskuma , et ta tundis pigem lõbu kui ohtu . " No ladna , hoia oma pruut siis endale , " sõnas noorhärra laisalt ja üldse enam mitte nii purjus häälega . " Taunts , paneme edasi , siin läheb abielurahvaga igavaks . " Ilmselt luges ta samuti sekundeid , sest ma ise jõudsin mõttes neljani loendada , kui juba ajaski noormees ennast mõõduka aeglusega , ent siiski püsti . Ta pidi ometi näitama , et alla kolme sekundi ta nüüd küll ei lahku , teda juba keegi ei käsuta ! Nii et neli sekundit , ei kriipsugi vähem ega rohkem kulus lärmajatest lahti saamiseks . Abivalmis kangelane ootas viisakalt idioodipaari lahkumise ära ning ei teinud teise ajavõidust probleemi . Elasin üle sellise pingelanguse , et oleksin mehele heast meelest kasvõi kaela langenud . Tema istus aga rahulikult toolile teisel pool lauda . " Hea , et niigi läks , " seletas ta siis argiselt . " Ma ei ole tegelikult eriti kõva kakleja . " Mees vaatas naeratusest kissis silmade vahelt mulle otsa ja mul oli temas raske ära tunda volbriöö muljejätjat või seda müügimasinat , kelle peale ma kevadel solvunud olin . Hetkel ilmselt olukorra lahenemise soodsas valguses paistis mees isegi väga meeldiv . " Aitäh teile . Ja vabandust , " taandusin ma esialgsest plaanist mehele kaela langeda , " siin polnud tõesti kelleltki abi loota . " " Sellest pole midagi , kulla Kirsika , " naeris mees leebelt . " Ma oleksin ülimalt tänulik , kui soome moodi sinatamine kehtiks ka Eesti laevas . Ja loodan , et ma selle väikse manöövriga suutsin veidi hüvitada oma kesist esinemist volbriööl . " Tõdesin , et mu vastas istus hoopis sümpaatsem inimene kui eelmistel kohtumistel . Kas pidas ta kesiseks oma tantsuoskust või suudlust või veel midagi ? Suudlus oli mahe , tantsupõrandal oli mees samuti päris meeldiv . Siis aga meenus mulle äkitselt , kus ma olin seda südantsoojendavalt sümpaatset naeratust varem kohanud - kevadel mu kontoris oli mees just samasuguse naeratuse saatel mu firmat lihtsalt mõnu pärast nöörinud . Otsustasin ettevaatlik olla , sest ärimadu jääb alati maoks , ükskõik kuidas ta ennast ka naeratustega ei maskeeriks . " Sõidad Tartusse ? " jätkas mees ilma vastust ootamata kõnelust . Nüüd märkasin ka ise , et olin liialt oma mõtetesse süvenenud . " Ei , jaa , " puterdasin vastusega ning tundsin , kuidas punastasin . Lisasin siiski ennast kiiresti kogununa : " Jah , ma lähen tagasi Tartusse . " Toomas naeratas lakkamatult ning see hakkas mind juba häirima . Praegu tundus see küll tulevat südamest , kuid hinges kahtlesin , kas oli see ikka täiesti siiras . Olin äsja pealt näinud , kuidas ta sedasama naeratust ülbetest kuttidest edukalt lahtisaamiseks kasutas . " Kas sul on ka auto laevas ? " jätkas Toomas küsimist . Märgates pakke mu paremal käel ta korrigeeris oma küsimust . " Või tuleb keegi vastu ? " " Ei , " vastasin veidi nipsakalt , " olen harjunud ühiskondlikku transporti kasutama . " Mehe ilmselt tagamõtteta esitatud küsimused panid mind vastuseks turtsuma . Põhjuseks oli ühelt poolt hetketagune otsus Toomase suhtes ettevaatlikuks jääda , teisalt meenus koos Eestisse tagasi jõudmisega mulle paratamatult Raul . Olin eile Rauli mobiili otsa saanud , ja mees mängis selle otsas terve etenduse maha , et oma naisele jätta muljet töökõnest . " Jah , ma olen homme hommikust tööl , siis räägime , aga täna õhtul ei tahaks ma enam tööasju arutada , " oli Raul vastanud mu küsimuse peale , kas me ei võiks uuesti kokku saada . Olin ju jälle Tallinnast läbisõidul . Rauli põiklemine tundus seekord eriti valus . Ma olin nii pettunud , et nutt tikkus peale . Ja et nutta ei sobinud , siis muutusid pisarad kergesti trotsiks . " Ma lihtsalt olen ise samuti Tartusse teel , ja auto ootab alumisel tekil . Oleksin pakkunud oma tagasihoidlikku seltskonda , " tõi Toomase rahulik hääl mind tagasi tegelikkusse . Neetud uhkus , nüüd nagu ei sobinud pakkumist vastu võtta . Olin ju äsja kelkinud oma ühiskondliku transpordi kasutamisega . " Pakkumine on jõus , hoolimata ühiskondliku transpordi olemasolust , " paistis Toomas mu mõtteid lugevat . " Kas käisid Soomes tööasjus ? " viisin jutu mujale , et mõtteid koguda ning mõelda , kuidas käituda . " Ei , ainult Pekkal ja Ennil külas . Nimelt on Pekka mu autole üks väga suur sõber , kes talle korra aastas profülaktikat teeb ja vajadusel parandab . " No jah , nii suurel bossil ei kõlvanud ju Eesti autoteenindustes käia . Tabasin ennast mehe juurest vigu otsimas ning hakkas piinlik . Väiklane pole ilus olla , seda enam päästja vastu . Järelejäänud tunnike laevasõitu osutus üle ootuste meeldivaks . Toomas aasis lõbusalt Eesti ja Soome elu ning inimesi , tuli tunnistada , et tal oli väga terav silm . Rohkemgi veel meeldis mulle aga see , et mees paistis mu tagasihoidliku isiku seltskonda nautivat . Kust ma seda teadsin ? On asju , mida tuntakse , loetakse ridade vahelt . Seda vist flirt õigupoolest ongi . Ja kehakeel ei valeta , tõlgina olin paratamatult ka selle keele saladustega tutvunud . Vaatasin vargsi mehe sõrmed üle - abielusõrmust ei paistnud , aga sellistel headel partiidel pidi kusagil keegi olema . Niisuguse sissetuleku ja välimusega mehed lihtsalt ei olnud ripakil . Kui laev lõpuks randus , tõusis Toomas püsti ja kordas oma ettepanekut mind autoga Tartusse viia . Pikemalt ma enam ei tõrkunud . Paistis , et nii jõuaksin tõepoolest kõige kiiremini ja mugavamalt Tartusse , eriti mu pagasiks olevat paberilasu silmas pidades . Autotekil ootas mind aga tõeline üllatus . Millegipärast eeldasin , et Toomase masti mees sõidab mersu või bemariga , äärmisel juhul mõne maasturiga . Toomas aga seadis sammud ühe vana Citro ? ni poole , mis istus uhkelt , tagumik maas , hingetu seeriatoodangu keskel . " See auto ! " püüdsin oma vaimustust sõnadesse panna . " Kas see on sinu oma ? " " Meeldib ? " rõõmustas Toomas lapselikult . " Istu sisse , sees on efekt veel suurem . " Tal oli õigus . Esiiste oli nagu suur pehme tugitool . Nii mugavat autosõitu pole mul enne olnud , mõnulesin juba mõttes ette . Toomas demonstreeris lahkesti igasuguseid vigureid , mida ta masin sisaldas , ning seejuures olimegi märkamatult läbi jõudnud nii tollist kui passikontrollist . Ühtäkki köhatas mees kohmetult ning vaatas mulle süüdlaslikult otsa . " Vabanda , sa oled väga viisakas , " teatas ta lõpuks , " aga ära lase mul hakata oma autost vestma . Siis ma enam muust ei räägigi . " Kinnitasin siiralt , et kõik oli olnud väga huvitav . Ma ei olnud küll mingi autohull , aga vanadest ja omapärastest asjadest pidasin lugu . Mees oli suutnud mind uuesti üllatada . Soomes olid nõmedale eduinimesele lisandunud intelligentsed vanemad , nüüd oli mehele külge kasvanud boheemlaslikke jooni . " Kuhu me Tartus läheme ? " püüdis Toomas asjalikum välja paista ning tegi juba Tallinna sadamas Tartu plaane . " Kindlasti mitte Emajõe kaldale kõndima , " püüdsin ma Toomase kohmetust naljaks pöörata , " aga äkki viid mind Tähetorni tähti vaatama . " Mees naeris rooli keerates kaasa . " On meil siin Tallinnaski oma tähetornid , " kiitis ta tüüpilise tallinlasena . Loomulikult , mis see Tartu siis ka ära ei ole . On neil siin Tallinnas oma ülikoolid kah , niinimetatud . " Ei tea kus ? " ei meenunud mulle küll ühtki Tallinna tähetorni . " Sa von Glehnist oled kuulnud ? " päris Toomas edasi . Mu hetkelist pausi tõlgendas ta kui eitust ning jätkas imestades : " Kuule , sul on ju auk hariduses . Glehni lossis ega pargis sa ei ole käinud ? " Glehnist olin midagi kuulnud küll , kuid mitte tema valdustesse sattunud . " Kõrvaldame su hariduse puudujäägid , " pilgutas mees mulle silma , " selle jaoks peab aega võtma , eks ole ? " Kiiret mul polnud ja kui pakutakse , siis tuleb alati vastu võtta . Toomas heitis pilgu autokellale ja juba keeraski auto nina Tartu maantee asemel Nõmme suunas . Panin tähele , et mees järgis piinliku täpsusega liikluseeskirju - suhteliselt haruldane moodus naisele mulje avaldamiseks . Veerand tundi hiljem parkis Toomas auto idüllilisele mäenõlvale pseudogooti stiilis lossi kõrval - kui ma midagi üldse arhitektuuristiilidest teadsin . Pidin tunnistama , et siia polnud ma tõepoolest sattunud . Tallinna vanalinnas võisin giidiks olla - olin seal ringi uidates mitu suve veetnud , kuid muu Tallinn oli minu jaoks üsna tundmatu . Kesklinn ja Pirita , ülejäänud pidi olema siis kas aedlinn või magala ilma huviväärsusteta . Toomas kõndis siin aga nagu oma koduaias ning jagas laialt kätega vehkides selgitusi . " Loss on muidugi rekonstruktsioon , " viitas ta lossile . Midagi sellist olin isegi kahtlustanud . Toomas rääkis kiirelt ja muhedalt lossi ülesehitamisest , möödaminnes valas valvuritädi üle komplimentidega ja sai meile loa ka majas ringi vaadata . Vaade Mustamäe poole oli päris vahva . " See peaks olema paruni kavandatud vaade sadamale . " " Kuidas ? " ei saanud ma aru . Kõrge nõlva all rohetas mets , taamal tikukarbilised Mustamäe paneelmajad . " Mereni peaks siit kõvasti maad olema , " kahtlesin , kas Toomas midagi segi ei aja . " On küll , isegi kõvasti üle kümne kilomeetri . Kuid parun kavatsenud selle väikse asja kanali kaevamisega jutti ajada . " Päris huvitavaks läks aga pargis , kuhu ta lossist väljudes mind juhtis . " Tead , kellele see ausammas siin on ? " osutas ta koonusekujuliselt taeva poole tõusvale postamendile . Kehitasin õlgu . See nägi välja nagu mõne sõjamemoriaali vähendatud koopia , kuid ühtki selgitavat silti ma siin ei näinud . " Paruni hobusele ! " teatas Toomas võidukalt . " Oma naise mattis ta sohu , aga vanale truule hobusele püstitas ausamba . " Tähtsuse jaotus paistis mehele vaid nalja tegevat . Minu kommentaare ära ootamata ronis giid juba künkanõlva mööda üles . Järgnesin talle ettevaatlikult . Pilgule avanes üsna veider moodustis - koopa moodi auk , mis jäi aukliku kivikupli alla . Toomase sõnul oli tegemist kasvuhoonega ! Hull parun olevat jonniga igasugu võõramaa taimi püüdnud kasvatada , aga karmid talved tegid hellikutele väljamaalastele lõpuks ikkagi liiga . Juttu paruni veidrustest katkestamata ulatas Toomas mulle käe ning aitas künka otsast alla . Hoidsin kätt mehe suures peos viivu võrra liiga kaua , meenutades samade käte soojust ja kindlust , mis mind tantsupõrandal ringi ukerdavate piduliste vahel põrkumata ringi olid manööverdanud . " Teistest lähikonna maaomanikest erines parun kõige uuendusmeelsega , nimelt soostunud ta müüma maad raudtee tarvis , ka alevimajadeks , ja nii olla Nõmme oma alguse üldse saanud . Maad müüma ta aga pidi , sest ta ideed neelasid koletult raha , " seletas Toomas võidukalt , kui tähetorni juurest ringiga ettevõtlike inimeste poolt taastatud kuusekõrguse Kuradi ausambani liikusime . See nimepoolest Kalevipoeg kujutas endast veidrat nukitsamehe ja nuiaga sõjardi ristsugutist . Toomas osutus suurepäraseks giidiks , igatahes avastasin endalegi üllatuseks , et see oli mu viimaste aastate kõige huvitavam ekskursioon . Männimetsas kahe kuju vahel ? Endalegi uskumatu . Nii ma talle ka ütlesin . Toomas vaid naeris meelitatult . Edevust tal piisas , ega teist tüüpi inimene vabatahtlikult oma teadmisi sellisel viisil ei eksponeeriks . " Ülikooli ajal sai siin majas päris palju liigutud . Siin oli majahoidjaks või ma ei teagi täpselt , mis ametis , üks müstiline vanapapi . Põhjatu teadmiste vara-ait . Kui vähegi huvi tundsid , siis viitsis ta sulle pajatada lõputuid lugusid vanast veidrikust parunist ja tema ettevõtmistest " selgitas mees oma teadmiste tausta , ise veidra kivist looma otsa ronides . " Palun , see siin on Glehni krokodill lohe , talumehed kutsusid seda küll draakoniks . Talumehed ei teadnud sõna draakon . Vist oli vastupidi , kontrollime . Lohe ja Kalevipoeg pidid Glehni idee kohaselt moodustama ühtse grupi : koletis luurab kangelast seljatagant . Talumehed kutsusid lohet küll krokodilliks . Eks nende jaoks võisid paruni ettevõtmised ütlemata kentsakad paista , ega nad vist päriselt uskunudki , et selline loom kusagil päriselt olemas võiks olla , " tutvustas Toomas lahtisest suust paistva punaseks värvitud keelega elukat . Mul kippus suu vägisi muigele . Mulle tuletas see krokodilli-lugu meelde mu armsat vanaonu , kelle talu tuulelipp kujutas naabritädide naeruks ei midagi rohkemat ega vähemat kui kilpkonna . Hakkasin naerma ja rääkisin oma lõbususe põhjuse Toomasele ära . " Miks just kilpkonn ? " tundis Toomas huvi . " Ma arvan , et see on seotud selle Gal ? pagosele kolimise plaaniga , " seletasin ja Toomase imestuse peale selgitasin : " Ma väga täpselt ei tea , aga kolmekümnendatel olla mingil eestlaste grupil olnud täitsa tõsine kavatsus Vaikse ookeani Kilpkonnasaartele välja rännata . Seal pidi olema maailma kõige tervislikum kliima , rikkalik looma- ja taimeriik , meri kalu täis , nagu maapealne paradiis . Kolonistidel oli detailne kava , milliste kultuuride seemneid kasvatamiseks kaasa võtta , milliseid põllutööriistu ja kalapüügivahendeid ja muud kraami vaja läheb . Reis üle Atlandi ookeani Panama kanali kaudu pidi kestma kolm kuud . " " Kas sul on siis sugulasi Lõuna-Ameerikas ? " küsis Toomas . " Ei , mu vanaonu ei jõudnud kusagile . Ma ei tea , kas talu pärast või raha pärast või miks . Teised minejad olla võrdlemisi jõukas seltskond olnud , tuntud inimesed . Vanaonule jäi aga elu lõpuni külge suur geograafiahuvi ja rännukihk . " Kokku veetsime pargis pea tund aega . Kui mändidealust värskust nautides auto poole jalutasime , pidin kirjutama plussi mehe arvele . Tuli tunnistada , et nii lõbusat hommikupoolikut polnud mul ammu olnud . Lisaks heale välimusele ja edukale müügitööle oli mees suutnud säilitada lapsemeelse võime lihtsate asjade üle rõõmu tunda . Ilmselt oli ta oma naisele üsna hea partii . Kui tal naine üldse oli ? Uudishimu pärast lihtsalt otse küsida ei tihanud , ootasin võimalust info möödaminnes välja peilida . Tänasin viksilt ja viisakalt oma head giidi , mille eest sain galantse kummarduse osaliseks . Paugutasime auto ustega ning võtsime suuna Tartu poole . Kell näitas juba varajast lõunatundi . Tänasin mõttes õnne , et ma oma pirtsutamisest loobusin ning Toomase ja auto kasuks otsustasin . Avastasin end tahtmatult mõttes Toomast ja temast mõni aasta vanemat Rauli võrdlemas . Leidsin mõlemale plusse ja miinuseid . Raul oli oma uinutava baritoni ja tumeda juuksepahmakuga Toomasest tunduvalt muljetavaldavam . Vähemalt esmapilgul . Toomas nägi aga Raulist hulga sportlikum välja . Huvitav , kuidas see magamistoas väljendunuks ? Siivutud fantaasiad valdasid mu meeled . Toomas rääkis palju ja kaasahaaravalt , ise samal ajal teed jälgides . Selline situatsioon võimaldas mul teda tähelepanu äratamata kõrvalt silmitseda , ja seda ma ka salamisi tegin . Kas oleksin võimeline Raulile truudust murdma ? Kas see oleks üldse truuduse murdmine , sest Raul on ju teisega abielus ? Kas too volbriööl poolkogemata alguse saanud suudlus oli Rauli petmine ? Või mida arvata Mari klatšijuttudest Rauli kohta ? Ise ainult poole kõrvaga Toomase sõnadevoolu kuulates kaalusin erinevaid variante , kuni jõudsin otsusele , et Raul ei ole siiski mingi ringiaeleja . Ei ja veelkord ei . " Ei , " pöördusin ma mehe poole justkui oma mõtete kinnituseks . Toomas vaatas hetkeks mulle imestunult otsa . Pidin vabandama , sest ma ei kuulanud üldse , mida ta räägib . " Sa selle peale vastasidki " ei " , kui ma küsisin su käest , kas sa üldse kuuled , mis ma räägin , " mainis Toomas kerge muigega . " Sorri , ma jäin tõesti mõttesse , " püüdsin ennast välja vabandada . Adaveres pidasime kinni ja Toomas libistas auto vilunud liigutusega tuuliku ette . Meest tervitati siin nagu vana tuttavat . Tellisime - Toomas tellis - mahlad ja omletid , mida minu meelest menüüs ei leidunud , ning sättisime ennast massiivse laua taha . Võimatu oli mööda vaadata letil pakutavast Kroonikast , mille esikaanel ilutses suur pealkiri " Irma Nordberg : ilu nõuab ohvreid . " " Ma ei saa aru , kas inimesel tõesti mingit eneseväärikust ei ole või on nii suur vajadus ennast eksponeerida , et selleks kõlbab ükskõik milline põhjus , " valasin oma pahameele Kroonikale viidates välja . See teema jälitas mind nagu paha uni . " Kui kirjutatakse , järelikult oled sa olemas ja oluline . Mõne inimese jaoks on see eluküsimus , " seletas Toomas irooniliselt . " Hoopis ebameeldivam on peene vanaproua väimeespoiss , su kursusevend Tanne . " Tundsin , kuidas ma uuesti pingule tõmbusin . Miks pidasid kõik vajalikuks Rauli kohta arvamust avaldada ? Toomas jätkas : " Ta tuli tõepoolest mulle oma pruutidega kelkima ... " " Näe , juba tuuaksegi , " katkestasin mehe jutuvoo viidates kelneri saabumisele . Ma ei kavatsenud enam minutitki neid jutte taluda . Toomas suutis oma mõnusa vestlusega mu tõreduse kiiresti ära lahjendada , nii et veetsime kindlasti paremini aega , kui tagasihoidlikud road seda just eeldanuks . Pärast tuulikust lahkumist keeras Toomas sisse Adavere bensiinijaama . " Võta kindasahtlist niikaua mingit muusikat , " soovitas ta ukse vahelt , " mul kaua ei lähe . " Tegin mainitud koha lahti . Vastu vaatas hunnik kõige erinevamates stiilides muusikat polkast rokini . Mehel kas oli labiilne maitse või oli ta valmis sõidutama kõige erinevamate muusikaliste huvidega naisterahvaid . Kassettide vahel sobrades leidsin kaante vahele köidetud foto . Sealt vaatasid mulle vastu naeratav Toomas , keegi perfektse väljanägemisega naine , kellel Toomas ümbert kinni hoidis , ning üks ema nägu laps . Üle kaardi oli galligraafilise käekirjaga kirjutatud " Õnne ja tervist ! " , üleeilne kuupäev ja allkirjaks " Riina perega " . Lükkasin foto tagasi kassettide vahele ning haarasin kiiresti esimese ettejuhtuva kasseti . Joe Cocker , õnneks sobis see kuulata küll . Mees ei olnud lapsest poole sõnagagi rääkinud . Ei täna ega volbriööl . Milline on mees , kellel on kodus väike laps ning kes ise samal ajal volbrit tähistab ja võõrastele naistele linna peal ekskursioone teeb ? Oleks ta vähemalt kodustki läbi läinud ! Esimene mulje on siiski alati õige , madu jääb alati maoks . Pühkisin mõttes Toomase ära nii oma magamistoast kui igasugustest seiklustest . Kui mees tagasi juhikohale istus , otsustasin kogu info kätte saada . " Sind naine taga ei igatse ? " Ma pidin selle küsimuse ära küsima . Nüüd , kus mul juba osa infost koos oli . Alati võis ju olla põhjendusi - pere on Austraalias vanaonu juures või miks mitte Tartus ämma juures või midagi muud seesugust . " Mis naine seal ikka , " pomises mees pärast liiga pikka pausi ebamääraselt . Teema ajas teda selgelt tujust ära . Toomas kavatses siis kõike varjata . Et minust endale järjekordne võit teha . Oh ei , ei lähe läbi . " Firmajuhtidel on elu kiire , aga eks pere vajab aega . Ja usaldust , seda raha eest ei saa , " ma ei tundunud endale kuigi usutav , aga ma olin oma vaiksel moel tige . Meeste maailm - variseride maailm . Ma kujutasin juba ette , kuidas ta koju läheb ja naisele tööd ja koosolekuid ettekäändeks toob . " Millest sa nüüd õigupoolest räägid ? " ei kannatanud Toomas mu mõistukõnet välja . Nüüd oli minu kord liiga pikk paus pidada . Kas tegin pildist ennatlikke järeldusi ? Oli ta lahutatud ? Aga tekst kaardil - perega ? Ei , mees oli otsustanud oma pere lihtsalt maha salata . Noh , see oli tema õigus . Minu õigus oli selle kohta seisukohta omada . " Ma ma siin mõtlesin , et mul pole viimasel ajal olnud nii palju jõudeaega , kui need kaks päeva , " improviseerisin kiiresti . Ei hakka mina talle moraali lugema , ma lihtsalt lasen ennast kohale viia ja siis head aega . " Eks tulevikus hakkab pere mu elustiili tõttu kannatama , nagu ta ilmselt sul juba kannatab . Suve lõpus pean ju pulmi , enne ei jõua , ja seks ajaks on ehk tõlkebüroogi rahulikumalt tööle saanud . Praegu on inimesi nagu isegi liiga vähe , võiks rohkem olla . " " Õnnitlen , " Toomase näost oli näha , et valmistasin talle oma kõnevooluga pettumuse . Sellise teadmisega ta endale vaevalt illusioone teeb . Ja kui teeb , siis seda halvem talle . Olin endaga tõeliselt rahul . Mis siis , et fantaseerisin Rauliga pulmad sujuvalt augustisse , heal juhul saaks ta alles sellel ajal lahutuse . Pärast meie viimast kohtumist ning nii Mari kui ka Toomase jutte kahtlesin üha enam , kas Raul on üldse see õige . Minu meelest ringiaeleja ta polnud , aga kui ma nüüd enda vastu aus tahtsin olla , siis mehe lõputud lubadused olid aasta jooksul kaotanud suure osa oma veenvusest ning uskusin helget tulevikku vaid harjumusest . Ja päris hea voodikaasluse tõttu . Mehele ei tohtinud kunagi öelda , et sa oled voodis " päris hea " , pärast seda on kaks võimalust , kuidas seksi ära rikkuda - kas mees hakkab üle pingutama või loobub hoopis . Ei , mehed on alati " väga head " , muidu pole neist asja . Vana kursusevend , nagu Raul oli , oli välja- ja silmapaistev eksemplar , ta meeldis mulle nii voodis kui ka voodist väljas . Toomas sai siiski võrdlemisi kiiresti oma pettumusest üle . Mina olin vist ülejäänud tee liiga vaikne ja äraolev , sest Toomas pidi iga natukese aja tagant mu meeleolu põhjuste kohta pärima . Ise rääkis ta endise mõnuga , no problems . Kui ta lõpuks mu kodu ees oma auto peatas ning viisakalt seltskonna eest tänas , olin ma viimase kuuekümne kilomeetri jooksul jõudnud endasse piisavalt sappi koguda . Tahtsin kõigepealt koju jõuda , alles siis vaadata , mis ma edasi teen . Oleksin suutnud oma sapist hoolimata viisakaks jääda , kuid Toomas lausa kutsus halvasti ütlema . " Äkki sööme veel õhtust ? " naeratas ta mulle rooli tagant . " Ma jäin sulle ju viimati õhtusöögi võlgu . " " Aitäh sõidu eest . Ma usun , et sul võiks olla palju tähtsamat tegemist , " sõnasin kuivalt ja lõin autoukse enda taga kinni . Ma ei kavatsenud taas tegemist teha mehega , kellel on perekond , ning kes ei hooli sellest karvavõrdki , ka väiksest lapsest ! Kah mul kangelane . Koju jõudes helistasin esimese asjana Rauli mobiilile , et ta saaks mind häirima hakanud kahtlustused ise oma sõnadega ümber lükata . Kahjuks polnud tal üldse aega rääkida : " Musike , ma pean kohe tõttama ühele pikale koosolekule , mul on jube kiire ! " " Tuled sa varsti Tartusse ? Ma tahaksin sinuga üht asja arutada , aga see polegi õigupoolest mingi telefonijutt , " palusin enne , kui ta kõne lõpetada jõudis . Kuid Tartusse polevat tal kindlasti plaanis niipea sattuda , tööd on palju ja ta sõidab ju kohe ära Havaile . Rahunesin . Toomas oli valmis Raulile külge pookima kõike seda , milleks ta ilmselt ise suuresti võimeline oli . Otsustasin Toomase peast pühkida , milleks pidin ma ennast temast ja ta juttudest häirida laskma . Küllap sõidame meiegi Rauliga kuhugi . Kuhu iganes . Ühe käega pakkisin asju lahti ning teise käega valisin uut numbrit . " Sigrid ? Kirsika . Mul on sulle päris suur töö , kus kokku saame ? " Sigrid kuulus nende õpetajate hulka , kes pärast tunde tõlkisid , koostasid ristsõnu ja hoidsid püsti kodust majapidamist . Kuidas ta selle kõigega toime tuli , jäi minu jaoks saladuseks . Igatahes tõlkis ta alati kiiresti , korralikult ja ei öelnud tööst kunagi ära . Suhtluses eelistas ta kiirust ja konkreetsust , ilmselt just see jättiski talle rohkem aega töö jaoks - lobisemise peale ju enamik meie ajast kaob . Leppisime kokku varajase õhtutunni Werneri kohvikus , mis paiknes sobivalt Sigridi töökohaks oleva kooli lähedal . Nii sai ta töölt tulles veidi einet võtta , ja pärast minuga kohtumist edasi lasteaeda oma lapsele järele tormata . " Sa näed hea välja , " ütles Sigrid teretuse asemel siiralt . Ja jätkas samal ajal istudes , pastakat haarates ning jakist vabanedes : " Tingimusi sa tead , räägime siis tõlkest . " Imetlesin naise oskust teha üheaegselt sadat asja , ilma et ükski neist kannataks . Poole jutu pealt tellis ta endale kohvi ja saiakesi ning jätkas lauset sama koha pealt , kuhu see oli pooleli jäänud . Kui tekstid olid üle vaadatud ja võõraste pilkude eest seintega varjatud laualt paberid kokku korjatud , toppis Sigrid need kotti ja lasi kohale toimetatud suupistetel hea maitsta . Vaevu viis minutit rääkisime veel üldist juttu , kui ta juba viskaski pilgu kellale . " Anna andeks , poiss ootab , " vaatas ta ettekandjat oodates kannatamatult kella . Pakkusin ennast ise maksma , kuid olin sunnitud siiski vastu võtma Sigridi ulatatud täpse raha kohvi ja saiakeste eest ning juba nägingi ta lennukat seelikusaba pubi ukse vahelt välja vilksamas . Korrastasin mehhaaniliselt veel kord oma pabereid ning jõudsin ära oodata ka soliidse aeglusega kohale ilmunud ettekandja . Maksnud ja tänanud , tõusin minekuks püsti . " on pidevad koosolekud , " kostsid mu kõrvu Rauli maheda baritoniga lausutud sõnad . Ei , see ei olnud meelepete , mehe sõnad kõlasid kusagil siinsamas . Ei võinud olla ! Raul on Tallinnas koosolekutel . Ja siis Havail . Koos oma naisega . Mitte siin Tartu tagasihoidlikus kultuurikohvikus . " Kullake , aga täna olen ma ainult sinu päralt ! Nagu alati , sa tead ju , et ma tegelikult muud ei igatse , kui sinuga kogu aeg koos olla ! Kahjuks pean ma juba ülehomme Havaile lendama , jah , tõesti Erikal on olnud kohutavalt pingeline aeg ja ta lihtsalt vajab korralikku puhkust , nüüd kus ta ema operatsioon " Pöörasin ennast ümber ja tardusin ühekorraga soolasambaks . Järgmises lauavahes istus tõepoolest Raul . Kuid neid Rauli poolt korduvalt varemgi lausutud sõnu ei ütelnud ta praegu mitte mulle , vaid hoopis endaga kaasas olevale punapäisele lapseohtu tütarlapsele , kes aina naeratas ning mõistvalt noogutas , kui jutt jõudis ämma ümberlõigatud ninani . Tundsin , et hakkan hulluks minema . Näpistasin ennast valusasti , et veenduda : ei , see pole Toomase lorast sugenenud halb unenägu . Seisin paari meetri kaugusel lauast , mille ääres istusid minu poole poolviltu seljaga Raul ja tema vastas tundmatu beib . " Aga järgmisele reisile läheme kindlasti kahekesi koos , " lubas Raul väga veenvalt , samal ajal punapeal käest hoides . " Milline lollike ! " suutsin ainult mõelda . Enda kohta . Ja ka punapäise beibe kohta , kes vist oli kõnevõimetu , sest ta polnud siiani veel sõnakestki poetanud , kuid see-eest naeratas lakkamatult oma veatut valget hambarivi demonstreerides . Tüdruk võis olla vaevalt paarikümnene , Raulist kindlasti kümmekond aasta noorem . Ja minust ka . Seisin niimoodi terve igaviku ega suutnud ennast koguda . Pikk päev oli olnud seljataga . Mul olid näpus tõlkimist vajavad soomekeelset turismiarendusmaterjalid . Raul oligi selline mitmepalgeline petis , kelleks Toomas teda pidas . Toomas ise oli samuti kahenäoline topeltmängur . Siit sai teha ja pidigi tegema ainult ühe järelduse - mehed on sead ! Seesugune järeldus pidi nüüd tõenäoliselt põlistuma igaveseks mu vanatüdrukupõlve . Nagu ka kõik see , mis ma nüüd selles teadmises ette võtsin . Ma nimelt astusin mõned sammud edasi ja seisin sirgelt Rauli laua kõrvale . Et kuulda , mis tal mulle öelda on . Ja see oli rabav . " Palun tooge meile pudel šampust , " ütles Raul pilku plikal hoides ning mind ilmselt ettekandjaks pidades . Enne kui ta sai mahti jätkata , jõudsin vahele ütelda : " Ega ei too küll . " " Aga " Rauli võluv naeratus kustus tasapisi sedamööda , kui ta oma pead pööras . Küsisin kuivalt : " Ma rikun vist teil millegi tähistamise ära ? " " Kuidas ? Mille ? Sina ? " ei saanud muidu nii ladusa jutuga Raul esialgu üllatusest mind nähes sõnu suust . Kuid tema auks tuleb tunnistada , et ta kogus ennast ruttu . " Kallis , siin on tegemist arusaamatusega , ma võin selgitada , " püüdis ta seletada , ja polnudki päriselt selge , kas ta pöördus minu või kohkunud näoga tütarlapse poole . Ilmselt mõlema poole korraga . Kuid seletusi polnud enam tarvis . Mulle oli juba kõik selgeks saanud . Olin lasknud ennast kõige rumalamal kombel kena mehe libedatest lubadustest petta , ning ma ei olnud päris kindlasti ainus omataoline . Kas ma peaksin ühtlasi avama ka punapäise neiu silmad meessoo kahepalgelisuse suhtes ja tooma veel ühe liikme petetud naisterahvaste ridadesse ? " Sa oled vana " pahvatasin ma Raulile näkku , aga enne kui ma jõudsin lausuda " lurjus " , sekkus beib , kes lõi järsku pea kuklasse ja teatas uskumatult nipsaka häälega : " Ma olen igatahes juba kaheksateist täis ! Kas ei usu vä ? Ma võin näidata oma õpilaspiletit ! " See ootamatu teadaanne lõi mu hetkeks veelgi enam rööpast välja , kui ma seda juba niigi olin . Nii et tütarlaps oli kõnevõimeline . Ja kaheksateist täis . Nii noor , et pidas mind pahaks ettekandjaks , kes ei taha talle alkoholi pakkuda . Mul hakkas temast päris kahju . Ja nii umbes ütlesingi : " Mul on väga kahju ! " . Ja lisasin Rauli poole pöördudes retoorilise küsimuse : " Mul ei tasu ilmselt Tallinna kolida ? " . " Ega vist ! " vastas Raul aru saades , et on mulle oma valedega vahele jäänud . Tüdruk muutus samal ajal veelgi närvilisemaks . Ta siristas Raulile " Ah , musi , ta on ju täitsa sooda , tellime juba toidud ükskord ära . Joome siis šampust , aga koos millega ? " Tundsin ennast kui tegelane odavas farsis , mis polnud aga üldsegi naljaks , sest käimas oli parajasti üks mu isikliku elu suurimaid kokkuvarisemisi . Pigistasin käed rusikasse , suunasin Raulile sõnad : " Oleks hea , kui me enam ei kohtuks ! " ning kõndisin ukse poole . " Oota ! Kirsika ! " hõikas mees mulle järele . Ma ei kavatsenudki seisma jääda . " Kirsiga ? " imestas ajudeta punapea valjusti . " Milleks juuakse šampust kirsiga ? " Ma pöördusin uksel ning hüüdsin neile kahele lahkudes südametäiega " Ämma nina terviseks ! " Ma ei mõista naisi . Ei ole kunagi mõistnud . Ei saa kunagi mõistma . Kurat küll , ma sisuliselt päästan inimese pättide käest , raiskan oma aega tema kultuuriliseks harimiseks , olen päev otsa inimese vastu kena , aga mis ma selle eest vastu saan ? " sul võiks olla palju tähtsamat tegemist ! " ehk teisisõnu " käi nüüd põrgu ! " Nagu ma sureksin , kui ei saa temaga õhtust süüa ! Esmapilgul ei võinud arvata , et ta endast nii palju peab . Volbriööl kõrva taha pandud laeva väljumisaeg lubas mul laevas kohtumisest juhuse tekitada . Siin ei oleks enam midagi imestada , sest kohtumine estofiilide segases seltskonnas oli olnud samasugune juhus . Lihtsalt üks tõeline ja õnnelik juhus . Olin ennast tundnud üle pika aja suurepäraselt , Kirsika seltskond oli vaba ja lõõgastav . Ta erines suuresti sellest rangest ja ametlikust naisest , keda ma olin kevadel kohanud . Pärast ühist pidu oli ta kuidagi ligipääsetavam , avatum . Tõsi küll , silmad olid endiselt targad ja rahulikud . Omamoodi olin siis mörisevatele jõmmidele isegi tänulik , sest nende abil sain etendada seekord kangelase rolli . Kui neil kahel jõmmil oleks piisanud tahtmist ja julgust , oleksid nad mu ilmselt vaevata katki tampinud . Tavaliselt sellised mehepojad aga kardavad endast pisutki suuremat , ja kui oleks tõepoolest läinud kakluseks , siis on igas laevas selliste olukordade lahendamiseks vahendid ja inimesed olemas . Oma arust olin ma sellest hoolimata vähemalt väiksemat sorti kangelane . Ent nüüd selline suhtumine ! Istusin hetke juhmistunult ning keerasin siis auto vihaga ümber . Meie kontorisse polnud siit pikk maa , kuid tuju oli läinud . Tegelikult polnud mul otsest vajadust üldse Tartusse tulla , mõtlesin lihtsalt meeldiva kasulikuga ühendada ja olin enne laeva väljumist Tartusse teatanud , et nad mind oodata oskaksid . Koju polnud niikuinii tahtmist kohe minna . Nüüd polnud meeldivat ega esialgu ka kasulikku mitte . Rootsi emakontorist olin enne Soome-sõitu saanud kinnituse järgmise poolaasta finantsplaanile ning oli tulnud üle vaadata kogu uute toodete nomenklatuur . Peatasin auto Tartu kontori ees . Meeles mõlkusid endiselt Kirsika halvustav pilk ning jäist külma õhkavad sõnad . Kas olin ma minetanud oskuse mõistusega naistele muljet avaldada või vaatasid minuvanused naised samuti nooremaid ? " Tere , ee Toomas , " punastas kohalik sekretärineiu . Olin kogu firmas teinud reegliks üksteise sinatamise , teietamisega autoriteeti ei saavuta . Tartus suhtuti aga uuendusse - või mis uuendus see pea poolteist aastat vana korraldus enam - endiselt skeptiliselt . Huvitav , et tartlastel ja venelastel oli see ühine ülemuse kummardamise joon , ebamugav oli ülemust sinatada . Sekretär vaatas silmade vilades ringi justkui mujalt kabinetist toetust otsides . Teised aga vaatasid energilist tööd imiteerides oma pabereid ja lootsid , et neid ei kõnetata . " Ee , sind otsiti siin täna , jah , " sekretäri näost oli näha , et midagi oli viltu . Tüdruk oli küll koba ja aeglane , ent üldiselt mitte närviline . " No kes siis , " püüdsin kergelt infot koguda , " miks nad mulle mobiilile ei helistanud , see on mul ju alati kaasas . " " Me helistasime , aga sa olid levist väljas . " Õngitsesin taskust oma pisikese mobiili lagedale . Loomulikult oli aku tühjaks saanud , kahe maa vahel kõikumine imeb akut rohkem kui kõnelemine . Et siis vähemalt kolm tundi olin ma infost ära lõigatud - milline suurepärane tunne . " Kõigepealt helistati Äripäevast ja siis kohe Päevalehest , " jätkas neiu veekalkvel silmadega . " Ja Rootsist olla samuti helistatud . " Samal hetkel astus oma kabinetist fuajeesse kohalik boss Vladimir Ivanovitš . Sõnalausumata noogutas ta tervituseks ning lükkas oma kabineti ukse laiemalt lahti , et mind sisse lasta . Seejärel sulges ta ukse hoolikalt seestpoolt ning istus mu vastu diivanile . " Nu tõ šutiš ! Sa oled väga palju sitas , " ei tseremoonitsenud ta oma sõnavalikuga . " Tallinn on sind hommikust saati taga ajand . Sa oled mingile kuuradi vennale meelehead pakkund ja ta lasknud läbi peksa . " Hakkasin naerma . Süüdistus oli nii absurdne , et kuidagi teistmoodi ei osanud ma reageerida . Vladimir püsis tõsisena . " Kjurat , lehenjegrid on ka siin kohapeal käind , sekretaaritirts teatas ju esimesele küsijale , et sina siia tuled . Telefon on kuum . " " Ja sina usud ? " ei saanud ma küsimata jätta . Vladimir oli mõistlik mees , teda naljalt mingi kõlakaga ei kõigutanud . " Usun või mitte , aga sina peab njuud selle sita seest välja tulla . Göran on Tallinnas , hjelista sinna . " Vladimir oli siiralt mures . Elu oli õpetanud teda mitte kedagi uskuma , kuid talle omasel moel pakkus mees siiski toetust . " OstuCentrum , tere päevast , " kostis praktiliselt kohe pärast helinat Tallinna sekretäri hääl . Kõik töötas nagu kellavärk , pidin tahtmatult ennast hea töökorralduse eest kiitma . " Tere . Toomas siin . Anna Göranit , ma tean , et ta seal kusagil on . " Järgmisena oligi boss toru otsas . " Tuumas , kas sina oled hüll ? " mehe skandinaavia aktsent lõi veel rohkem välja kui tavaliselt . " Ma olen hommikul juba õnneks siin , et need ajakirjanikud mingi vastus anda . Sina ei ole kusagil , miks ei saa sinu kätte ? " Andsin lühidalt oma tegemistest ülevaate , jättes muidugi Kirsika ja Glehni pargi nimetamata . Lõpuks sain küsitud , mis õigupoolest lahti oli , mida kurja ma siis nüüd teinud olin . " See ei ole telefuunijutt . Tuled kohe Tallinnasse . Ja pane mobiil sisse , aga kommentaarid anname ühes , enne ei üks kommentaar kellelegi . " Niipalju sain siiski targemaks , et kaevatud ei oldud mitte ainult minu , vaid ka firma peale . Ajakirjandus olla suhteliselt uudistevaesel ajal haaranud nagu hagijad kuulduse hambusse ning ma olevat juba mõttes risti löödud . Pikemalt keeldus Göran midagi seletamast , nii ei jäänud mul muud üle , kui Vladimirile õlale patsutada ning autole uuesti hääled sisse panna . Kasulikum oleks olnud igal juhul kohalik tootenimistu läbi käia ja järgmisi kampaaniaid planeerida , kui mingi ajakirjandusliku kõlaka pärast kahe linna vahel edasi-tagasi sõeluda . Kas oli siis vähe selliseid asju nähtud - alguses materdavad kõik lehed nagu jaksavad , materdamise objekt ei reageeri ja leheneegrid väsivad . Ja kogu asi ununeb . Nüüd tahtis Göran olla mingi karistav isa , vähemalt nii oli ta jutt telefonis kostnud . Vaatasin tee ääres hääletavaid üliõpilasi , kuid ükski neist ei meeldinud mulle sedavõrd , et neid auto peale võtta . " Istu ! " käsutas Göran pärast tervitusi . Ta istus mu ametikabinetis minu laua taga ning ainus vaba istekoht oli laua kõrval uhkeldav nahast tugitool . Vajusin sellesse . " Göran , mis lahti ? " küsisin toonil , mida me omavahel olles kasutasime . Olime koos nii mõnegi pindi õlut ära joonud ning saime hästi läbi . Saime rääkida asjadest nende oma nimedega , formaalne ülemuse-alluva suhe ei seganud . Vähemalt ei seganud see mind , bossi koha pealt ei olnud ma enam nii kindel . " Tuumas , Tuumas , mida sa oled läinud tegema ? " Görani hääl oli tooni võrra ametlikum ja ta olek selgelt häiritud . " Saan aru hästi , et uus kauplusekoht on hea , aga me ei saa sellist endale lubada , altkäemaksu . Sa tead meie poliitikat - kõik aus , ametlik . Mis sa mõtlesid ? " Kuulasin hämmastunult . Mida kauem Göran rääkis , seda suuremaks mu üllatus kasvas . Bossi jutu järgi oli ajakirjandusse lekkinud info , et mina olla pakkunud linnavalitsusest Jaak Tuhknale pistist kevadel vabanenud kaubanduspinna eest . Et viimane oli aga ülimalt aus ja korralik linnaametnik , siis loomulikult ta keeldus . Mina olevat selle peale korraldanud talle korraliku keretäie , mille ta olla paar nädalat tagasi koduteel kätte saanud . " Ja sina usud seda jama ? " pahvatasin lõpuks . Göran oli juba viis minutit mind nagu poisikest noominud . " Kas sa tõesti usud , et ma võtan firma raha ja kõnnin linnavaraametisse pistist pakkuma ? Kui kaua me oleme koos töötanud ? " " Tuumas , me oleme sõbrad , aga see ei ärgu varjutagu töösuhe , " teatas boss õpetlikult . " Eesti on veel metsik maa , nagu sa ise ütled . Kui siin asjad nii käivad , mina ei tahan samamoodi käia . Firmale ei sobi . " Görani toonist küll välja ei paistnud , et me sõbrad oleksime . Rootslane polnud aga veel lõpetanud . " Mina ei pea uskuma , mina tean , mida ma nägin , Tuumas , " ütles ta häälega , mis pidi väljendama ühtaegu nii kurbust kui pettumust . " Su oma käega kirjutatud pakkumine , ja summa suur . Ja teised veenvad materjalid , väga veenvad . Ma mäletan , sina rääkisid selle kohast ja pakkumisest , mida sa arvutasid . Rentaabel asi , ütlesid . Kui nüüd tagasi ajad , siis ei aita . " " Kes sellest rääkis ? Tuhkna ? " Lugesin Görani vaikimise nõusolekuks . Loomulikult , patukotist oli saanud pühak . Ilmselt tegid Estomarketi omad mehele tuule alla ja veenvuse lisamiseks pidi ta mind ründama . Olin ootamatult süüdistaja osast süüdistatava rolli langenud . Kuu aega tagasi olin Tuhknalt telefoni teel lubaduse saanud , et olukord laheneb kuu aja jooksul . Sellist lahendust ma just silmas ei pidanud . Rääkisin nüüd Göranile minu ja Tuhkna kohtumisest üksikasjadeni ning eeldasin , et mees mõistab . Kas oli Göran pime , et mitte Tuhkna-taoliste intriige läbi näha ? Ta oli mu ülemuseks olnud minu firmasse tulekust alates ning teadis vägagi hästi , kus olin ma seadusesilmast firma kasuks mööda hiilinud , millise koha peal seadusest näpuga järge ajanud . Görani vastusest aga selgus , et sõprus sõpruseks , aga " Ma ei tea , mis Tuhknaga juhtus teil . Tema on riigi esindaja ja linna esindaja . Meie ei saa anda andeks ee vaadata , kuidas OstuCentrum ja meie firma nimi porisse tuleb , " mees vaatas maha ja rääkis edasi mu lauaplaadile , " seepärast rääkisin juba juhatusega . Nad tahavad , et sa lahkud ära . Meie ei tea midagi altkäemaksust ja mis sina tegid , sina tegid ja vastutuse võtad . " Vaatasin põlgusega Göranile otsa ja püüdsin ta silmi tabada . Mees põrnitses aga endiselt lauaplaati ja ei tundnud ennast oma rollis kuigi hästi . Vanasti lasti halva uudise toojad hukata , ja kui mind kord juba nii kuritegelikuks elemendiks peeti , siis oleksin pidanud talle vähemalt peksa andma . " Göran , " ütlesin selle asemel vaikselt , aga polnud kahtlust , et mees kuulis igat mu sõna , " heaoluühiskond on sind ära rikkunud . Siinsel metsikul maal - nagu sina ütlesid , mitte mina - saate te ilma teejuhita hukka . Minu lahkumisega olete te oma näo päästnud , aga ilmselt saad sa isegi aru , et olete mind kergema vastupanu mineku hinnaks maha müünud . Ei , ma ei tee seda olukorda sulle kergemaks , " katkestasin ma bossi , kes püüdis midagi vahele öelda , " sest sa käitud oma ülemuste ees alandlikult nagu lakei , mitte nagu mu sõber . Süüdistatavale jäetakse vähemalt viimase sõna õigus , te viskate mu välja ilma asjasse süvenemata . Ma tahan , et sa vähemalt endale tunnistad , mida sind on tegema saadetud . " Ühtäkki tabasin ennast mõttelt , et seda kõike olin ma alateadlikult lootnud - mitu aastat samas ametis tõi küll sisse korralikult raha , aga midagi huvitavat selles enam ei olnud . Olin harjunud innukalt läbi rääkima , energiliselt müüma ja seejuures entusiastlikult naeratama . Vaadates nüüd Göranit lauda põrnitsemas , mõistsin , kui halvasti ma selles süsteemis ennast tundsin . " Sina saad muidugi piisav lahkumiskompensasiuun , " pomises boss - eksboss - endamisi . " Firma tahab lahkuda sõpradega . " " Ma ei lahku teist sõpradega ega sõpradena , " vastasin kibestunult . Sama mees oli mind nädal aega tagasi taevani kiitnud - parimad müügitulemused kogu kontsernis , teistele eeskujuks , tulge vaadake , kuidas tuleb teha ja nüüd " lahkumiskompensasiuun . " " Ma võtan vastu nii suure kompensatsiooni , mille eest te usute , et ma oma suu kinni hoian ning lihtsalt unustan teid ära . " Tõusin tugitoolist ning astusin sammu lauale lähemale . " Sul on paberid kindlasti valmis kirjutatud ? " heitsin seekord pilgu otse üles vaatava Görani silmadesse - mehel oli häbi . Tore . " Kahju , et sina võtad seda raskelt , " pomises mu eksboss pabereid mulle ette lükates . Vaatasin kompensatsiooninumbrit - ohoo , vähemalt aasta ma küll midagi tegema ei peaks . Vaestel rootslastel oli ikka vesi ahjus , koos minuga kõndis ju minema hulgaliselt infot nende firma kohta . Noh , erinevalt oma niinimetatud sõpradest oli mu nimi mulle tähtis ja mul polnud mingit plaani seda nende mustamisega määrima hakata . Mulle anti aega täpselt pool tundi , et kaasa võtta kõik isiklikud asjad ning lahtised otsad Göranile üle anda . Kontoris oli matusemeeleolu ning ka mu enda enesetunne ei olnud kiita . Mul ei õnnestunud lahkuda sirge seljaga , vaid mind heideti tänavale , piltlikult öeldes metsloomade ehk ajakirjanike kätte . Göran ütles , et ta on näinud minu käega kirjutatud pistisepakkumist . See " oma käega kirjutatud pakkumine " võis olla ainult Tuhkna õele suunatud summa , midagi muud ma Tuhkna juures paberile ei kirjutanud . Leidsid ikka asitõendi - mõni number koopiapaberil ! Mida nad sellega tõestada kavatsesid ? Rootslaste asemel oleksin ma Estomarketile andnud väärika lahingu , mitte poleks , saba jalge vahel , võitluseta loobunud . Nagu oleks linna peal häid müügipindu jalaga segada . Enne ajakirjanikega kohtumist pidin aga Tuhkna juures seisud välja selgitama , sealne informatsioon oli edasise käitumisplaani seisukohast otsustav . Vaatasin kella , linnavalitsuses polnud ilmselt enam kedagi , koju ma meest samuti otsima ei läheks . Tuli vaikselt homset oodata ja vaadata , millest hommikused lehed kirjutasid . Siis kohe linnavalitsusse . Mul läks mu ausat nime ka edaspidi vaja , ega lahkumiskompensatsioonist ei piisa eluks ajaks . " OstuCentrumi käed määritud " teatas Päevalehe pealkiri esileheküljel . Teistes lehtedes oli samuti asjast kirjutatud , kuid väiksemate pealkirjadega ning veidi kõhklevamalt . Kuidas said kauplusteketil olla käed ? Leheneegrid püüdsid vägisi üha võimsamaid kujundeid luua , ja tulemusena ei saanud enam keegi aru , millest jutt käib . Oma pilti ei avastanud ma ühestki lehest , küll aga ilutses meie esinduskaupluse pilt suurelt keset Päevalehe esilehekülge ning Äripäev oli saanud enda käsutusse Görani portreefoto , mis nägi roosal paberil ja retušeerituna välja nagu poliitbüroo parematel päevadel . " Oleks kahetsusväärne , kui Toomas Kangru oleks tõepoolest segatud altkäemaksuafääri , kuid sellisel juhul on ta tegutsenud ilma kõrgema juhtkonna teadmata omal algatusel . Loodame siiski , et aeg toob antud asja selgust . Seni on Toomas Kangru tegevus tegevjuhina peatatud . " Görani kommentaar oli väljaõpitult ümar ja poliitiliselt täiesti korrektne . Ühelt poolt firmat puhastav , teisalt mind otse mitte süüdistav . Vallandamist nimetas ta tegevuse peatamiseks . Selle analoogia põhjal nimetab ta ilmselt tapmist elamise peatamiseks . Isa helistas hommikul ja küsis mornilt , ega ma tegelikult asja segatud ei ole . Segatud olen , aga mitte altkäemaksu pakkunud , vastasin . Noh , lahenda see tobedus siis ära , teatas isa , me muidu emaga muretseme . Vanemad ei kujutanud päris hästi ette , kuidas see ärimaailm töötab . Nende meelest piisas , kui olla ise tubli ja austusvääriline , siis pidid asjad lahenema nagu nõiaväel . " Jah , " kostis tuttav hääl pärast koputamist . " Ma loodan , et te võtate mind vastu , " ütlesin sisse astudes tere asemel . " Loomulikult , mis kahju saaks sellest mulle sündida , " vastas Tuhkna samuti teretamist vahele jättes . Võtsin istet ja nii tegi ka mu vestluspartner . Iroonilise ootusega vaatas ta mind nagu jahimees ulukit ning lausa pakatas enesekindlusest . " Ma ei saa küll aru teie visiidi eesmärgist , kuid kuulan heameelega . Pistist mulle ilmselt enam ei paku , " mees otse irvitas mu üle . " Hästi , ma ei saa teilt võtta seda väikest rõõmu mu üle naerda , " sõnasin rahulikult . " Nüüd , kus ma enam teie väikseid ärisid ei ohusta , tahtsin lihtsalt küsida , kuidas te nii tõsised inimesed uskuma saite , et ma teile pistist pakkusin ? Ja teid peksta lasin ? " Jaak Tuhkna naeratas enesekindlalt ja isegi meelitatult . Tema oli ju jumal , mina lamasin põrmus . Lasin tal selle arvamuse juures püsida , et võimalikult rohkem kuulda . " Sellise ähvardamise jaoks , mida sa üritasid , oled sa liiga rumal , " lubas ta endale juba otseseid solvanguid ja üleolevat sinatamist . " Sa ometi ei arva , et ma jäin käed rüpes ootama , millal sa oma neetud poeketiga siia kohale lohised . Ma ei tea ega tahagi teada , kust sa selle ee summa välja uurisid , aga samal hetkel tegid mitu kasulikku viga , mis lubasid meil süüdistused sinu vastu pöörata . " Mees tõmbas hinge . Ma olin selgelt oodatud publikuks , sest kelle teise ees oleks ta saanud kelkida - mitte kellegi . Tuhkna juttu hakkas tekkima " meie " , mis pakkus mulle erilist huvi . Vajutasin ennast veelgi rohkem kössi , et julgustada meest rääkima . Juba ta jätkaski : " Jah , see nõudis veidi aega ja tööd , aga tasus ennast ära . Ehk saad sa kohtus võimaluse ennast kaitsta , me oleme avalduse esitanud , ja ka kriminaalasi peaks olema algatatud , " lisas ta mulle otsa vaadates . Võpatasin äraandlikult , see oli järjekordne uus informatsioon . " Me poleks nii õelad , aga ajakirjandus vajab ju krimkat . Mis siis , et veidi kehvapoolset , aga krimka nad saavad . " " Sa tahad mind süüdistades ennast puhtaks pesta ? " küsisin ettevaatlikult . " Üks üleskirjutatud number ei ole just kuigi veenev asitõend , isegi meie kohtusüsteemi jaoks mitte . Kui sa just siin kabinetis inimeste lindistamist ei harrasta , aga isegi siis ei tohiks sul minu vastu midagi olla . Võib-olla šantaažis võiksid mind süüdistada , ent see ei õnnestuks sul ilma enda paljastamiseta . " Mu arutlustele reageeris Tuhkna kavala naeratusega . " Ei , siin mul kaameraid ei ole , küll aga on need koridoris . " Mees oli kehastunud rahuolu . " Vaata siia . " Järgmine hetk pidi olema täis pidulikkust , sest mulle hakati paljastama maailma kõige kavalamat alttõmbamise trikki . Tuhkna tõusis , võttis lauasahtlist videokasseti , torkas selle kabinetis leiduvasse videomakki ning lülitas teleri sisse . Pärast kahinaid hakkas paistma pilt ning tundsin ekraanil ära enda ja Tuhkna . Seisin näoga kaamera poole ning rääkisin midagi . Siis astusin lifti , ja pilt ekraanil kustus . " Nüüd võtsite mind küll vahele , " laususin irooniliselt . Paberile kritseldatud number ja turvakaameraga filmitud lõik ei olnud küll kuigi veenev süütõend . " Vaatame veel , " vaatas mees kavalalt ja keris linti tagasi . Siis lülitas ta selle jälle käima ning ilmusime uuesti teleriekraanile . " Ma valmistan teile ilmselt selle summaga veidi peavalu . Kuid eks te ise tea kõige paremini , kuidas selliseid probleeme lahendatakse , " dubleeris Tuhkna mu huulte liikumise taktis . Ja see tuli tal vägagi treenitult välja . Olgu neetud mu korralik diktsioon ja selge rääkimismaneer . Tuli kiiresti reageerida . " Kohtus ei oleks ka sellest mitte mingit kasu , " väitsin ma pikemalt mõtlemata . Pärast väite väljaütlemist oli aega järele mõelda ja väide tunduski õige . Isegi koos numbrikritseldusega polnud sellel nn tõendusmaterjalil mitte mingit väärtust . " See ei huvita meid kuigivõrd , " oli Tuhkna aval ja rõõmus . " Meie oleme juba eesmärgi saavutanud . Sa oled meil jalust ära . Ajakirjandus haarab mistahes sellisest infost kinni ja nämmutab seda niikaua , kui keegi seda lugeda tahab . Aga lugeda seda tahetakse , ohoo , ära mitte arvagi . Eesti inimene on verejanuline ja eriti maitsevad talle sinusugused lakutud valgekraed . " Mehel oli õigus . Ma oleksin võinud firma viia edukate TOP kümne hulka , ja keegi poleks plaksutanud . Kui aga teatataks mu auto ärandamistest , siis oleks rõõmustajaid märksa enam . " Ja see lint on antud ? " jätsin lause õhku rippuma . " Mitte kellelegi . Esialgu . Küll on aga üks Päevalehe ajakirjanik seda näinud ning televisioonis on üks kassett oma inimese käes . Ehk sa mõistad , milline on situatsioon . Ja su konkurendid teevad juba arusaadavatel põhjustel remonti . Ning sa ei pea muretsema , kõik on äärmiselt seaduslik ja tagalad - niiöelda - kindlustatud . Lisaks kõigele on mõne päeva pärast kohtus eelistung , kus su halb käitumine seaduse ees läbi valgustatakse . Ole siis kindlasti kohal , sest muidu arutatakse asja tagaselja . Ja sinu kallis konkurent saab samas viimase vajamineva allkirja . Uskumatult kiiresti käib Eestis elu , kui vaid viitsitakse veidi organiseerida . Nüüd aga pole mul rohkem aega . Ma pean , muide , tööd tegema . Erinevalt sinust . " Kahjurõõm on tõepoolest see kõige magusam rõõm . Mees nautis iga hetke , mil ta sai mulle ära teha . Ega minagi polnud kade poiss : " Kes su silmnäo selliselt üles äestas ? Kuna mina see ei olnud , siis on ilmselt meie konkurendid su õpetamisega vaeva näinud ? " Nägin kohe , et tabasin märki . Teadsin Estomarketi poisse hästi , meeste laiad õlad ja lömmis ninad andsid nende annetest kõige paremini aimu . Eks neil oli mure oma dekoratsioonitasu tuulde lendamise pärast ja Tuhknale said sõnad suhu pandud . Korraga avanes uks ja keegi härrasmees pistis enda nina ukse vahelt sisse . " Sul on külaline ? " küsis tulija ülemuslikult ning vaatas siis minu poole : " Keda siin näha võib ! " " Meie peavalu on möödas , Raul . Härra on sellest isegi aru saanud ning asutab ennast minema , " püüdis Tuhkna ülemuse ees lipitsedes mulle kohta kätte näidata . Nüüd tundsin ka mina tulija ära , kevadel oli ta mu ees oma naisvallutustega kelkinud ja soovitanud tulla " asju korraldama " . Mind Tuhkna jutule saatnud sõber oli lisanud : " Kui Tuhknast asja pole , siis Tanne või selle äi teeb asja ära . " Tuhkna allus Tannele , Tanne äi , Nordberg , oli aga nende mõlema boss , kes kuulu järgi kamandas kõige suuremate rahavoogude üle . Meie väike kauplus kuulus niisiis pisiteenuste hulka , Tuhkna sai au selle pinnaga asju ajada . " Loomulikult hakkan ma minema , " poetasin püsti tõustes , kuid ei tunnistanud ennast võidetuks , " aga ma vaatan , mis minu tagataskust leida võib . Ma olen ähvardamiseks liiga rumal , härrased , nii et te ei pea ju kartma . Ärge siis ainult üllatuge , kui uusi ja põnevaid fakte hakkab ilmnema . Kohtus või ajakirjanduses . " Nende sõnadega kergitasin piltlikult öeldes kaabut ja jätsin nad ilma võimalusest mulle vastata . Mingit edasise tegevuse plaani mul polnud . Liftiga alla sõites taipasin ühtäkki ennast meeste peale tänutundega mõtlemas . Tänu nende intriigidele olin tööst vaba mees . Järgmisel hetkel meenus aga mu määritud nimi ja püüdsin mõtted selle puhastamise suunas tööle panna . Võisin üldjoontes oma visiidiga rahule jääda , sest nüüd teadsin vähemalt , milline asjade seis täpselt oli . Järgneva sammuna peaksin tööle rakendama sõbrad-tuttavad , ajakirjanduses tuli vaht linnavanade vastu üles lüüa ning selle varjus enda süütusele osutada . Mulle polnud sellised PR-mängud kunagi meeldinud , seepärast pole ma ise sellega ka tegelenud . Vajadusel sai alati kasutatud professionaalsete suhtekorraldajate abi . Nüüd polnud mul PR-inimesi kusagilt võtta , tuli ise lahingusse asuda . Sõda oli sõda . Kui ma ennast ise ei kaitse , ei tee seda keegi . " Tere , Toivo , " helistasin mobiililt otse klassivennale , " Toomas siin . Kuule , sa oled seda tänast juttu lugenud ? " Kaugemale ma ei jõudnud , sest mu klassivend ei lasknud mul lõpetada . " Tere , jah , ee-ee tead , mul on jube kiire , tead , praegu . Ei , sind on kihvt kuulda , jah , tead , aga ma mõni teine kord helistan , eks ole , kui sul kiire asi ei olnud . " Hästi . Toits oli alati paras vingerdaja olnud , ja hetkel kujutasin ma tema jaoks ilmselt ebasoovitavat tutvust . Mis seal ikka . Valisin käigu pealt uue numbri ja istusin samal ajal autosse . " Tere , Mart ! Noh , mis värk on ? " Endise naabripoisiga , praegu riigikantseleis mingit ametit pidava Mardiga mängisime korra nädalas korvpalli ning olime teinud seda alates ajast , mil ma Kanadast tagasi jõudsin . Nüüd oli aga ühine minevik vist ununenud . " Terve , terve , " venitas Mart aeglaselt nagu ikka ning küsis siis otsesõnu , kas tahaksin ennast üles anda ? " Lolliks oled läinud või ? " muutusin juba närviliseks . " Ma pole kellelegi midagi pistnud , tahtsin lihtsalt uurida , mis teil seal toimub . " " Ei , noh , meil ei toimu midagi , " venitas Mart edasi ja tegi siis lühikese lõpu : " Sa vabanda , aga niikaua , kuni sind uuritakse ja ajakirjandus sinust pasundab , ei saa ma su jaoks midagi teha . Ole terve . " Kahel sõbral olid kriipsud peal . Proovisin helistada veel sõpradele , kes oleks saanud kusagil hoobasid liigutada ning lihtsalt semudele , kellega olin viimastel aastatel koos vaba aega veetnud . Kelle ma üldse telefoni otsa sain , ei tahtnud minuga pikalt rääkida , sest ühtäkki oli neil hakanud nii põrgulikult kiire Peeter ei võtnud oma mobiili üldse vastu . Niipalju siis sõprusest . Kes mu sõbrad üldse olid ? Viimase kümne aasta jooksul polnud ma hetkekski peatunud , et selle üle järele mõelda . Edu innustas inimesi , ning olin oodatud igas seltskonnas . Olin harjunud kõiki sõpru-tuttavaid võtma iseenesestmõistetavana , pikemalt analüüsimata , miks ja mismoodi keegi minuga suhtles . Tundus , et sõpra hädas ei tuntud , või ei olnud ma tegelikult kellegi jaoks sõber . Helistasin Pekkale . " No , moi ! Onko autolla taas jotain ? " kuulsin torust rõõmsat pärimist . Tahtsin ma Pekkale teiste peale kaevata ? Sain viimasel hetkel sõnasabast kinni ning lihtsalt tänasin möödunud päevade eest ja kutsusin teda koos kaasaga külla . Pekka lubas paljusõnaliselt tulla ning ootas ka mind alati Soome enda juurde . Neist ma vähemalt ei uskunud , et nad mulle selja pööraksid . Või mine tea , Soomes on altkäemaks palju karmim asi kui siin , mõtlesin kõnet lõpetades . Vaevalt olin jõudnud Pekkaga kõne lõpetada , kui mobiil helisema hakkas . " No tere , patukott , " lõõpis teisel pool Peeter , " kas helistasid , et mulle kõik üles tunnistada ? Ma lugesin jah su seiklustest lollidemaal , väga muljetavaldav . Millal su'st ainult nii kõva poksija on saanud ? " Häälest ei kostnud küll mingit võõristust . Vähemalt on keegi , kes seda süüdistust tõena ei võta . Või võtab kõike tõena , aga lihtsalt ei pea ta patuks altkäemaksu jagada ? " Ütle , sa usud seda jama ? " küsisin teab mitmendat korda . " Kammoon ! Ma ikka veidi tunnen sind , sa ju päris napakas ei ole . Aga teeme ühed , tead küll - väiksed " Leppisime kokku järgmise päeva õhtupooliku , lubasin Peetri suurde poissmehekorterisse külla minna . Mõni aeg tagasi oli mees meil oma järjekordse vallutusega külas käinud . Peeter oli õhtu lõpuks üha rohkem ja rohkem kössi vajunud , sest ta blond kaaslanna oli lasknud oma kõnel voolata . Vaikiv Riina tundus vaese tibi kõrval akadeemikuna . " Mu meelest on ka täitsa normaalne , et inimesed ennast veel ilusamaks lasevad lõigata , " avaldas beib arvamust , kui me parajasti ironiseerisime ühe ilulõigatud prominendi üle , kellest viimasel ajal arusaamatutes kogustes juttu oli . Iroonia oli tibile selgelt tundmatu mõiste . " Praegu pole muidugi vaja , aga ehk kümne aasta pärast pean juba mõne lihase siledamaks lõikama . " " Sul üks lihas juba on täiesti sile , " oli Peeter püsti tõustes pomisenud ja mulle lisanud : " Teeks õige köögis väiksed . Muidu ei ole sellisest õhtust mingit lõbu . " Ma isegi ei küsinud - Peetri korter pidi mind homme taas ilma ühegi naiseta vastu võtma . Erinevalt Peetrist ei uskunud mina hetkekski , et ta eksnaine veel tagasi tuleks . Kogesin üle mitme aasta , mis tunne oli päev ilma töö peale mõtlemata õhtusse libistada . Helistasid mõned ajakirjanikud , kellele suurima heameelega kogu afäärist oma versiooni rääkisin . Ekspress saatis isegi kohale oma hajevil pilgu ja kitsehabemega staarajakirjaniku , kellega Kadrioru kohvikus poolteist tundi juttu ajasin . Paistis , et ajakirjandus polnudki nii valmis Tuhkna pakutud konksu alla neelama , kui viimane mulle oli püüdnud näidata . Ma ise ei tohtinud loomulikult mingeid vigu teha , kuid praegu polnud paanikaks põhjust ja tundus , et ma ise ei pidanudki oma nime puhastamiseks suurt midagi ette võtma . Nagu järgmisel hommikul selgus , oli see siiski vaid tundunud . Ajakirjanikele räägitud loost oli järele jäänud vaid riismed , ja needki näitasid mind ennast puhtaks pesta püüdva aferistina . Mis ma neile teinud olin , arutlesin vist ärijuhi jaoks liiga sinisilmselt . Püüdsin oma paberite seast üles leida Katrini hangitud pangaväljavõtet , et see ajakirjanduslikus kakluses kasutusele võtta . Vähemalt lasta seda uurida vastavatel instantsidel , sest Katrinit ei tahtnud ma kõigest hoolimata ohvriks tuua , isegi mitte asjasse segada . Tuulasin parajasti oma kodukabinetis , kui Riina ennast uksele seadis . " Tead , Tom , ma olen siin mõelnud , " alustas ta oma jutu veeretamist . Selle tobeda kombega olin juba ammu harjunud ning isegi ei püüdnud teda katkestada . Ta pidi oma mõtte ja selle saamisloo ära rääkima , enne ei suutnud ta kuidagi asjani jõuda . " Ma olen siin pidevalt nii üksi . Ja ega sul ei ole mu jaoks aega . Ja Gerri on pidevalt Ilmari juures . Ja ma siis siin üksi olen mõelnud , et ilmselt on ka temale parem , kui ma Ilmari juurde siiski tagasi lähen . " Mu selg tõmbus kangeks . Kas ma olin siis nii totaalselt maha kantud , et Riina vaistud minus enam raha ei haistnud ? Ma ei tundnud erilist kaotusevalu , pigem tegi heameelt see , et uueks väljavalituks - või õigupoolest siis uus-vanaks - osutus Ilmar . Mina sain Riinast lahti , Ilmar sai tagasi oma perekonna , ning Gerri oma mõlemad vanemad . Riina seebiooperitest matkitud traagilist ilmet vaadates võis arvata , et tema oli kõige suurem kannataja . Omamoodi ju oligi , kaotas ta vist suure osa oma sissetulekutest : minu sissetulekud . " Eks sa ise tead , täiskasvanud naine , " ütlesin ennast püsti ajades . Riina oli ilmselt oodanud murtud mehe uut murdumist , ent seda rõõmu polnud mul talle pakkuda . " Millal sa mõtlesid seda teha ? " " Mul on asjad pakitud , Ilmar tuleb varsti järgi , " ütles naine kiirustades ning võttis ette ka selgelt kõige ebameeldivama teema . " Ma mõtlesin , et autopaberid ja võtmed panin ma telefoni kõrvale . Et sa saad ju aru , et lapsele on nii parem ? " " Jah , loomulikult saan ma aru , " vastasin ma tõsinedes . Riinal ei olnud nii vähe asju , et tunniga pakitud saada . Ta pidi oma äraminekust teadma juba eile , kui mitte veelgi varem . Aga mind oli lahti lastud ju alles üleeile ! Ega ma eile eriti kodus ringi ei vaadanud , olin käinud õhtul ujulas ning tagasi tulles väsinuna magama vajunud . Kuus kilomeetrit ujumist polnud naljaasi . Uksekell päästis meid vaikusest . Meil ei olnud enam tõepoolest mitte midagi öelda . Noogutasin uksele ilmunud Ilmarile tervituseks . Olime suhelnud siiani viisakalt , nii pidi see jätkuma edaspidigi . Jalgade tüminal jooksis sisse ka Gerri , kes mind nähes hetkeks kangestus . Isalt julgustava pilgu saanud , suundus ta siiski kiiruga oma tuppa , kust hetke pärast väljus suuri pampe käe otsas tassides . Kaalusin sekundi , kas aidata asju välja kanda või mitte , ning otsustasin siis kaasa lüüa . Saaksin nad siit kiiremini minema . Nii kandsimegi lõpuks Ilmari tellitud kolimisautosse kogu lastetoamööbli ning rehmasin vaid käega mehe ettepanekule need asjad kinni maksta . Ma ei olnud väiklane ja voodirahast ma rikkamaks kindlasti ei saaks . Kui toad lõpuks Riina ja tüdruku asjadest tühjad olid , jätsin nendega hüvasti ja saabusin tagasi oma tühjusest haigutavasse residentsi . Hetke pärast järgnesid mulle lapselikud jalatümpsud . " Ma unustasin raamatu , " ütles Gerri punastades ja põikas veel kord oma nüüdseks endisesse tuppa . Sealt väljudes ei jooksnud ta siiski kohe minema , vaid astus mulle kõheldes paar sammu lähemale . " Sa ära kurvasta , " ütles ta siis oma kaheksa-aastase siirusega , " isal on meid väga vaja . Ta sai nüüd ühte firma nõukogusse ja meil on rahadega parem . Ema lihtsalt ta lihtsalt on selline . " Loomulikult ei lahkunud Riina ligimesearmastusest , Ilmari sissetulekud olid kindlasti mitu korda üle kontrollitud . Tüdrukuke astus aga veel sammu lähemale ja ma kükitasin jäädes näoga tema silme kõrgusele . " Sa oled kah hea , aga sa ei ole isa , " ütles ta mulle vist esimest korda silma vaadates . " Ja isa ütles , et sa saad ikka ilusti hakkama . " Laps tõmbas oma veidi niiske peoga mul üle põse ja jooksis siis ust paugutades minema . Millest tänapäeva lapsed küll peavad mõtlema - kas täiskasvanud saavad hakkama . Oleksin ma õrnema hingega , oleksin nüüd ilmselt peatäie nutnud . Riinal polnud õnnestunud oma egoistlikus piiratuses last päris ära rikkuda , ja see oli pigem ime . Mina ei olnud tõesti kellegi isa . Ja pärast vallandamist ka kellegi mees mitte . " Kaik om lännü , " resümeerisin Peetri juurde sisse astudes . Kellaosutid olid jõudnud juba üle viie ning paigutasin ennast hoogsalt sõbra avarasse nahkdiivanisse . " Töölt sain lahti , seda sa juba tead . Päeval läks Riina oma eksmehe juurde tagasi . Aga elu ei tundu sellegipoolest kuigi halb , pigem vastupidi . " " See on ainul alguses niimoodi , " püüdis Peeter mind süngelt maa peale tagasi tuua ega paistnud kuigi üllatunud . " Alguses on jah meri põlvini , aga siis tahaks ikka kedagi kodu soojendama . Kasvõi vana tagasi . Ja üldse - kuidas kaik lännu ? Tuled tüli norima või ? Kes mina siis olen ? " " Okey , a single lonely friend . Üks sõber ka parem kui mitte midagi . Ma arvasin küll ekslikult , et parem sada sõpra kui sada rubla , aga tuleb välja , et kui rublasid pole , pole sõpru kah . " " Kuule , sa räägid nagu eilne , " oli Peeter mu vastu range . " Sa nagu ei teaks , kuidas elu käib . Kammoon , mees ! Või arvasid , et tuled siia filosofeerima , kuidas Eesti elu on hukka läinud ? Minust sa küll halakaaslast ei saa , ma olen kogu aeg teadnud , milline maailm välja näeb . " " Ma tahtsin pigem ühe hea napsi teha , mida sa nii vihjamisi lubasid , " viitasin peaga Peetri baarile . Eritellimusel tehtud baarikapp sisaldas - oli alati sisaldanud - kõige hõrgutavamaid ja kallemaid napse , mida ülepea meie vabariigist leida võis . Ja hulga selliseidki , mida Eestis kunagi müüma ei hakata . Peeter valas ühest kõverast pudelist klaasi helekollaselt sillerdavat jooki ning võttis mu vastas tugitoolis istet . " Ära lase igasugusel sital ennast ärritada , " ütles ta klaasist lonksu võttes . " Sa ju tead isegi , kui kerge on ennast äris määrida . Kas sa mõtled , et ma vähe kuulnud olen , kellele ja kuidas ma meelehead maksan ? Ja mis siis ? Ma ei lähe ju kellelegi vägisi tõestama , et ma kaamel pole . Räägivad , siis räägivad , seda oskavad kõik . Proosit ! " Kummutasime klaasid tagurpidi ja sees hakkas soe . Kui mul vähemalt üks sõber on , siis on kõik korras . Tundsin , kuidas mõte hakkas juba esimesest klaasist vinti jääma . Astusin välja kevadvihma . Peetri juures oli aeg möödunud lennates ning pärast sauna ja häid napse tundsin ennast tõeliselt hästi . Tõsi küll , veidi vintis , kuid omal jalal ja sirge seljaga . Olime üksipulgi läbi arutanud kõik pistisejamaga seonduva ning muu jutu sees müüsin Katrini Peetrile maha . Sõbral läks uut raamatupidajat vaja ning seda Katrin ju õppinud oli , viimastel aastatel õhtuti töö ja lapse kõrvalt juurdegi . Teadmised olid kasuks ka pangatöös . Ja milline aeg oleks Katrini jaoks veel parem , et tööd vahetada ! Otse sauna eesruumist olime Katsile koju helistanud ning õeraas pidi Peetri juures tööle hakkama kohe , kui pank ta ära laseb . Nii poleks midagi lahti ka siis , kui ma peaksin seda pangaarve väljavõtet oma õiguse tõestamiseks kasutama . Järgmisel hetkel olin aga kõhuli paisatud ja pead läbis terav valu . " Tere hommikust ! " irvitas mulle otsa täiesti tundmatu ma ütleksin , et lõust . " Kas sädemed hakkavad ära minema ? " Vaatasin enda ümber . Lamasin mingi mikrobussi plüüspõrandal ja õõtsusin sõidu taktis . Lisaks mind kõnetanud peletisele istusid mu ümber veel kaks meest , kes nägid välja nagu ühemunakaksikud . Kokku oli siis tegemist kolmikutega . Nahkpintsak , mustad teksad ja kullast klotser sõrmes paistis tapaosakonna vormirõivastusena . Kuidas ma siia sattusin ? Ja kuhu me sõidame ? " Ära kiireid liigutusi tee , lama vaikselt ja vaguralt ning midagi ei juhtu , " jätkas lõustaomanik isalikul toonil . " Me viime sind mõneks ajaks sanatooriumisse ennast kosutama , küll sa varsti jälle tagasi saad . " Püüdsin pead tõsta , kuid valus oli . Tegin nagu mulle öeldi - lamasin vaguralt . " Kes te olete ja kuhu te mind viite ? " küsisin põrandal lamades . Kui oleks tahetud mind maha lüüa , oleksin juba ammu küpse . Ehkki võisin surra ka peavalu kätte , sest pähe löödud obadus ja joodud alkohol kokku tegid olemise üsna kehvaks . " Me oleme su sõbrad , kes hoolitsevad , et sa rumalusi ei teeks . Küll sa mõne päeva pärast jälle koju saad , " kordas tüüp oma lubadust . Rabelda polnud mingit mõtet , kolme musklimehe vastu ma poleks saanud . Liigutasin vargsi käsi ja jalgu , kinni seotud ma polnud . Ilmselt ei tohtinud mul ühtki tarbetut muhku ega kriimu küljes olla , kõik pidi andma tunnistust mu omapäi ja vabatahtlikust seiklemisest . Küll olin aga vabastatud kõigist üleriietest , mu garderoob koosnes teksapükstest , sokkidest ning triiksärgist . Kadumiseks oli aeg suurepärane - kui keegi hakkaks uurima , miks mind kohtus pole ja kus ma üldse olen , siis kuuleks ta Peetrilt , kuidas me koos napsi võtsime ning kuidas ma oma jala peal koju hakkasin minema . Et see oli viimane kord ja koht , kus mind nähtud , siis joomatuurina võis mu kadumist vabalt lasta välja paista . Ja samal ajal - kohus saab mu arvel veidi pahandada , konkurendid õiglaselt kätte oma kauplusekoha , ning Toomas Kangru pole kedagi segamas . Kuhu poole me sõitsime ? Itta ? Läände ? Püüdsin jälgida kurve ja pöördeid , kuid selliselt auto lage vahtides oli võimatu mingitki selgust saada . Igatahes sõitsime me täie auruga ning hoogu pööramisteks maha ei võetud . Kaua me olime sõitnud ? " Mis kell on ? " püüdsin mingitki infot hankida . " Pool üksteist , " polnud peletis kade . " Sa kukkusid kakskümmend minutit tagasi ja lõid pea ära . Me aitasime su autosse , et sa külma kätte ei jääks . " Kõver naeratus andis tunnistust , et mees tegi nalja . Ei ajanud see naerma mind ega mehe vaikivaid kaaslasi . Kakskümmend minutit ? Ühtlane sõit tõendas , et Tallinnast oleme me igatahes väljas . Ükskõik mis suunas , aga sel kellaajal pidi läbi linna sõiduks kuluma umbes kümme minutit . Seega oleme linnast väljas olnud vast kümme minutit . Pärnu maantee ? Tartu või Peterburi ? Viljandi ? Kõik variandid olid võimalikud . Püüdsin jälgida , millal asulasse sisenemiseks hoog maha võetakse . Tundsin ju kõiki maanteid nagu oma taskuid , aastate jooksul oli Eesti risti-põiki kümneid kordi läbi sõidetud . Mu detektiivikalduvusi ei läinud siiski vaja . Mõne aja pärast võeti hoog maha ja peatati auto - või kaubik või mikrobuss - poe ees , mille reklaamsilt ka mulle kätte paistis . Olime Kosel , Kose ristil , selles polnud kahtlust . Edaspidine teejälgimine pidi olema kerge , sest teades stardikohta oli juba hõlpus aja ja aeglustuste-kiirenduste järgi asukohta määrata . " Sigaretõ vazmi ! " mõmises üks kaksikutest teisele , kes ainukesena autost välja astus . Siis sellepärast olid mehed vait , et eesti keel polnud suhtlemiseks see kõige kergem . Teisalt - millest meil rääkida oligi ; Tolstoid ei olnud ma lugenud ning ilmselt ka nemad mitte . Mind kõnetanud peletis ei võtnud samuti enam jutuotsa üles , niisiis otsustasin silmad kinni panna , jõudu koguda ning oodata sobivat silmapilku jalgalaskmiseks . Jõmmidega sihtpunktini jõudmine vähendas oluliselt mu võimalusi enne nende tahtmist vabadusse jõuda . Autojuht - kes iganes see siis ka polnud - sõitis piinlikult korrektselt kõiki kiirusepiiranguid järgides ning alles tüki aja pärast tundsin , kuidas me üle raudtee Tartusse sisse sõitsime . Terve see aeg oli möödunud vaikides . Silmade vahelt piiludes nägin alati ühte tagimeestest mind jälgimas . Nagu professionaalne konvoi - kaks tukkusid , üks jälgis . Tartusse jõudes äratati kõik üles , mina välja arvatud . Teesklesin üha energilisemalt magajat ja lasin kuuldvale isegi paar norsatust . Ainus viis põgeneda oli teha seda ootamatult . Vahepeal kuulasin pealt meeste venekeelset juttu . Pidime veel kellegi peale võtma ning siis edasi sõitma . Mehed kahtlesid ainult , kas " Vitjuk " mitte jälle purjus pole - kak vsegda , bljääd .. Pärast Tartu tänavaid mööda tiirutamist auto lõpuks peatus ning sisse tulvav värske õhk andis tunnistust , et uks oli lahti tehtud . Piilusin tasahilju ümberringi . Ühtki mu valvuritest polnud näha , küll aga hakkas autosse sisse voolama tubakavingu . Jutukõmina ja tossupilvede järgi võis arvata , et seltskonnas polnud ühtki mittesuitsetajat . Nüüd pidi mu põgenemishetk käes olema . Ajasin ennast ettevaatlikult küünarnukkidele ning piilusin istmerea alt välja . Meeste seljad paistsid paar meetrit eemal ning suits tõusis meeste vahelt taeva poole . Upitasin ennast istukile ning vargsi aknast kiigates püüdsin jõuda selgusele , kus ma olen ning kuhupoole peaksin jooksma . Oma asju polnud mingit mõtet siit otsima hakata - rahakott ja mobiil pidid jääma jõmmidele vaevatasuks . Kingades oleks kindlasti olnud parem joosta kui sokkides , aga sellel hetkel polnud ma kuigi pretensioonikas . Pidime olema kusagil Karlova kandis , sest aknast paistsid mitmekorruselised puumajad . Supilinna oleksime varem jõudnud , Karlova see pidi olema . Lükkasin ennast autoukselt tugevasti ära ja langesin kogu oma raskusega ühele jõmmidest selga . " Bljääd , " jõudis mees vanduda , kui teine talle täie hooga peale langes . Kolmas oli ilmselt majas , autojuhti polnud samuti näha . Meeste püstitõusmist ootamata panin mängu kogu oma treenituse ning kadusin sokkide välkudes majade vahele . Kell pidi olema juba kõvasti üle südaöö , väljas oli pime . Läbi sokkide olid valusasti tunda killustikutükikesed ning mitu korda lõin varbad valusasti millegi vastu , mida pimedas näha ei olnud . Ma ei peatunud siiski enne , kui tundsin ennast väljaspool hädaohtu . Mis edasi ? Kuhu ma sokkis läheksin ? Politseisse ? Mul olid lõhnad juures , seal pandaks mind kõigepealt pogrisse välja magama . Surusin selja vastu ühe maja seina ning püüdsin tuvastada oma asukohta . Olin mõne minutiga läbinud vähemalt kilomeetri , sest pimeduses oli kuulda vaid koerte haukumist ja kauguses mürisevaid autosid . Jõmmidest polnud kippu ega kõppu . Siin kusagil olin ma paar päeva tagasi Kirsika autost välja lasknud . Ta kodu pidi olema lähedal . Liikusin ettevaatlikult ennast majade vahele peites edasi , kuni jõudsin tõepoolest tuttava pruuni puumajani . Selle ukse taha oli naine kadunud . Ülbelt ja solvavalt autoust paugutades , aga olgu . Kuhugi mujale mul siin igavas linnas samuti minna ei olnud . Lipsasin lukustamata välisuksest trepikotta ning leidsin hämaras postkasti , kus seisis selge käekirjaga nimi Lehtmets . Korter kolm . " Kes on ? " küsis Kirsika hääl hetke pärast läbi ukse . Unisena see õnneks ei kõlanud . " Toomas Kangru , vabandage , " püüdsin oma häälde võimalikult palju asjalikkust lisada . Uks läks lahti ning koduses T-särgis ja teksastes Kirsika seisis uksel . Pika pilguga vaatas ta mu väljanägemist , mis ei sobinud kuidagi mai alguse kohalikku kliimasse . Ja hoolimata kliimast kandsid inimesed kindlasti ka muid jalavarje lisaks sokkidele . " Astu sisse , " kutsus naine pärast hetkelist kõhklust . Ma ei lasknud seda kaks korda öelda . Astusin edasi ning hetke pärast leidsin ennast Kirsika Lehtmetsa hubases korteris . " Ma teen teed . Sina niikaua räägi ! " sõnas naine köögi poole suundudes lihtsalt . " Kui tohib , siis ma võtan enne oma jalavarjud ära , " ütles Toomas esikutoolile istudes . Esimese hooga ma ei märganudki , et mehel olid jalas vaid sokid . Varjudeks oli neid muidugi palju nimetada , pigem võttis Toomas jalast need räbalad , mis sokkidest järele olid jäänud . Panin teevee tulele ning istusin söögilaua taha . Hetke pärast maabus teisele poole lauda ka Toomas , keda nüüd rääkima ärgitasin . Ta ilmumine ja välimus olid vähemalt veidrad . Ma ei saanud ka öelda , et mees oleks pärast meie mitte just kõige soojemat lahkuminekut olnud kuidagi eriliselt teretulnud . Et ma aga niikuinii veel ei maganud , siis polnud mul öise visiidi vastu ka midagi . Toimetasin järjekordset krimkatõlget ja arutlesin parajasti , kust sellised tõlgid tulevad , kes kõik väljendid inglise keelest otse eesti keelde ümber panevad : " make my day ! " asemel " tee mu päev ! " See ei tähenda ju eesti keeles mitte kui midagi . Tõlge kubises lollustest ning oli näha , et inimene tundis küll mõnevõrra keelt , kuid kogu keele taustsüsteemi tundmine oli tal nullilähedane . Olin jõudnud neljateistkümnendale leheküljele ning otsustanud kirjastajal otsesõnu raamatu tõlge tagasi lükata . Kergem oli kogu tekst uuesti tõlkida , kui piinelda selle parandamise käes . Seda enam , et mul tuli tegeleda ka Soomest kaasa saadud tõlkega , aeg läks ja ma polnud sellega veel õiget algust teinud . Vaatasin üle laua istuvat Toomast , kelle ta joomatuur nüüd otsaga ühte Tartu tillukesse öisesse kööki oli lennutanud minu tööd katkestama . Olin kogu meessoo suhtes okkaline , kuid kahtlemata tuli mul Toomast tänada vähemalt selle eest , et ta aitas mul Rauli lahtiste silmadega näha , küll hilja , aga siiski . Toomasesse olin algusest peale üsna kahetiselt suhtunud . Nii ka nüüd . Ühelt poolt oli pilt eemaletõukav , alkoholilõhnadega mees pluusi väel keset ööd mu korteri ukse taga . Teisalt võisin ennast meelitatuna tunda , napsisena tuleb eesti mees ju alati selle ainsa ja õige juurde , või vähemalt selle juurde , keda ta peab ainsaks ja õigeks . Sain siiski oma kaine mõtlemise kiiresti tagasi , ilmselt oli see rahvatarkus küll kõva liialdus ja sellisena vale . Toomase räsitud välimus ning veidi hüplev jutt , millega ta oma väljanägemist põhjendas , olid tõesti väärt omaette kriminaalromaani , igavust ma seda uskumatut lugu kuulates küll ei tundnud . Valgekraeliste kuritegusid ei pidanud minu arusaamist mööda inimröövid ilmestama . Kui see kõik oli tõsi , siis pidi Toomase elu lausa ohus olema . Eilsed lehed pasundasid kõik Tallinna pistiseafäärist , kuid mina polnud sellele mingit erilist tähelepanu pööranud . Oli juba harjumuspärane , et pealinna kogu tegevus käis skandaale ja afääre pidi . Uudise juures Toomase pilti nähes olin alguses tundnud isegi pisukest võidurõõmu : " Ma teadsin , et mees , kes oma perest ei hooli , peab kaabakas olema . " Nüüd Toomase jutustust kuulates pidin aga tõdema , et kogu lugu tundus enam kui absurdne . Seejuures pidin endale tunnistama sedagi , et oma südames ei uskunud ma Toomase süüdiolekut kõigis nendes pattudes , mida ajaleht kirjutas . Ekstegevjuht istus mu köögilaua taga ning liigutas oma marraskil varbaid . " Miks sa siia tulid ? " küsisin lõpuks . " Kui vaja , siis ligimest aitan muidugi , aga ega minust eriti palju vist abi ei ole . " " Mul ei olnud just kuigi palju valikuvõimalusi , " tõmbus Toomase väsinud nägu irooniliselt muigesse , " Karlova oli esimene , viimane ja ainus koht , kus mul õnnestus jalga lasta . Mina ei tea , kuhu kaugele nad mind vedada tahtsid , lõunapoole me igatahes teel olime . Keset ööd võõras linnas ilma dokumentide , riiete , raha ja mobiilita - pole just palju kohti , kuhu sind niimoodi sisse lastaks . Nii et vabanda , aga sa olid lähim abi . Kui väga täpne olla , siis ainus saadaolev . " " Saatus , " pomisesin omaette , kuid juba tõusis Toomase silmadesse lõbus naeratus . Ta oli toibumas ning noogutas innukalt kaasa . " Just nimelt , saatus . See pole ainus kord , kui ta sõrm meie kohtumisele kaasa aitab . " Mäletasin veel liigagi hästi auto kindasahtlis lebavat fotot , naist ja last . Ei , mees ei saanud minult rohkem kui hädavajaliku koguse kaastunnet ja abi . Mulle piisas täiesti Raulist ja kogu pettumusekogusest , mida olin edukalt viimased päevad töö alla matnud . Tee tööd ja näe vaeva , küll siis ununeb ka armastus . " Tahad sa kellelegi helistada , kuhugi minna ? " püüdsin mehe plaanides selgusele jõuda . Toomasele silma vaadates paistis sealt vastu aga tohutu kogus väsimust . Vaatasin kella , osutid lähenesid juba poole kahele . " Diivanil saad ennast välja puhata . Ma pean hommikul vara ühele kohtumisele minema , sina võid siia jääda . Telefon on su käsutuses , aja oma asjad korda . " Tõusin , et tuua kapist varutekk ja padi . Toomas oli kiirem ning oli püsti enne mind . Ta haaras mul käest ning pigistas seda õrnalt . " Kirsika , anna mulle andeks , et ma siia niimoodi tungisin . Aga kui mul oleks olnud valikuvõimalus , siis oleksin ma ilmselt ikkagi just siia tulnud . " Neetud . Miks arvatakse , et tühjad sõnad ei tähenda midagi ? Loomulikult tähendavad , ükskõik kui palju valet nad ka ei sisaldaks . Vähemalt oskas Toomas siira mulje jätta . Ohkasin ning tõmbasin käe vabaks . Toimetasin asjad kiiresti diivanile , jätsin head ööd ning sulgusin magamistuppa . Uinudes sõnastasin uue Murphy seaduse : kui mees tundub sümpaatne , selgub , et tegu on kaabakaga , kui mees tundub kaabakana , siis selgub , et mul on õigus . Hommik äratas mind kardina vahelt piiluva valgusega . Kell polnud küll veel seitsegi , kuid juba oli väljas valge . Läksin vaikselt läbi elutoa vannituppa ning seejuures oli võimatu mööda vaadata teki eemale lükanud Toomasest . Pidin tunnistama , et mehe lihaseline selg pakkus silmale puhkust . Tahtmatult meenus volbriöö ja tähistaeva all antud suudlus . Või saadud , kui täpne olla . Raul oli pikk ja tõmmu ning nägi välja nagu naiste unelm . Sinised silmad , hoolitsetud käed , alati laitmatult viisakas ja šikk , muidugi mõjusid nõrgemale soole ka atribuudid nagu uue mudeli sport-Mercedes , kallid parfüümid . Ainus silmaga nähtav miinus oli see , et pealt kolmekümnesele kursusevennale olid hakanud ka üleliigsed kilod külge kasvama , millele olin seni vaadanud kui juhtiva töökohaga kaasnevale paratamatusele . Olin püüdnud näha sedagi soliidselt positiivsena . Märkasin , et Raulile mõtlemine ei viinudki mind sügavasse enesehaletsushoogu . Kas oli nüüd selle põhjuseks tõsiasjaga harjumine või diivanil magav Toomas ? Elutoas magas üks võõras mees , kellele ma ajutiselt ulualust pakkusin . Ja ei enamat . Käisin duši all ning harjasin vihaselt hambaid . Olin sunnitud halastaja samaarialase rolli ja see võis mulle meeldima hakata . Kolmas kord . Ära ?? " Tere ! " Advokaadi tervitus oli kuiv ja külm nagu koolnu puudutus . Eile oli mees helistanud ja leppinud kohtumise kohe tööpäeva alguseks . Olin jõudnud Üllar Kallase pakkumise juba unustada , kui seda mulle nüüd uuesti meelde tuletati . " Kas olete jõudnud järele mõelda ? " küsis Kallas ilma pikemalt keerutamata . " Te saaksite hea hinna ja meie saaksime oma äriga edasi minna . Kõik oleksid rahul . " Viimast lauset pidi saatma leebe ja isegi heatahtlik naeratus , kuid advokaadi huulil moondus see pigem üleolevaks irvituseks . " Ma ju ütlesin teile , et mul ei ole mingit plaani müüa , " püüdsin anda oma sõnadele võimalikult palju autoriteeti . " Miks te teiste korteritega ei räägi ? " " Olen enamikuga rääkinud ning paariga on juba leping sõlmitud . Ma võin väita , et te olete viimane , kes müügis midagi halba näeb . " " Teistes korterites elavad vanemad inimesed , kellele te võite rääkida mistahes juttu . Mina pean aga siin oma kliente vastu võtma , " hakkasin juba ärrituma . Olin kõrvalkorteri vanamemmelt tõepoolest kuulnud hirmulugusid selle maja lammutamisest . Vaene memm oli mu vastuväidetest hoolimata veendunud , et advokaadihärra oli lausa päästja , muidu aetaks neid siit majast lihtsalt välja ja keegi ei maksaks punast pennigi . " Ma ei mõista , kas teil on siis midagi raha vastu ? " ei saanud omakorda Kallas minust aru . " Ma ei püüa ju teid siit lihtsalt niisama välja ajada , vaid pakun korralikku tehingut . Miks te hinda ei taha nimetada , see ei tohiks ometi nii raske olla . Omapoolse pakkumise olen ma ju teinud . " Tõepoolest , pakkumine oli mulle tehtud . Mitte liiga väike , mitte liiga suur , iga ruutmeeter hoolikalt maksude ja kulude ja ei tea millega veel läbi arvutatud . Ise ma sain oma firma raamatupidamisega küll hakkama , kuid arvutamine ja kalkuleerimine ei suutnud mind sütitada sellise leegiga nagu advokaadihärrat . Ei , ma ei armastanud numbritega mängimist . " Ma olen mitu aastat harjutanud kliente siia tulema . Ma olen teinud siia investeeringuid ning see on hea koht äriks . Selle raha eest ei saa ma teist samaväärset . " " No öelge siis ometi summa , mille eest te saaksite , " hakkas advokaat ärrituma . " Aga ärge hakake jälle oma viie miljoniga naljatama . " " Mida te selle majaga siis teha tahate ? " ei jõudnud ma endiselt kuigivõrd müügile lähemale . " Proua , see on esialgu ärisaladus , saage palun aru . " " Te siis soovite , et ma müüksin korteri ära , aga tegelikult saaksin hoopis siin kavalat äri ajada , " ei jäänud ma seletusega rahule . " Ma ütlesin juba eelmisel korral , et korter üksikuna ei tähenda midagi . Koos teiste korteritega saaks sellega midagi ette võtta , aga selle jaoks läheb vaja hoopis laiemat haaret , " seletas Kallas . Oli näha , et mehe kannatus oli katkemas . " Ma vastan homme , " võtsin pärast tulutult jätkunud vestlust mõtlemisaega . Oli halb selliseid asju endale tunnistada , kuid ma olin kartma löönud . Kodus istus mul üks valgekrae , kellel palju ei puudunud , et ta maha oleks löödud . Üllar Kallase masti mees ise ei hakkaks kindlasti oma käsi määrima , kuid kujutasin juba vaimusilmas elavalt ette näiteks kontoris kogemata süttinud tulekahju , mille advokaadi mustatöötegijad ära oleks korraldanud . Kallas tõusis ohates ning ähvardas mind lahkudes veelkord : " Andke siis palun homme oma lõplik vastus . Vastasel juhul peame hakkama muid lahendusi otsima . " Hakkasin paaniliselt aru pidama , kuidas leida homseks lahendus , mis advokaadid nüüd ja igavesti mu kontorist eemale hoiaks . Väike lootus oli isegi Toomasel - tema oskaks kindlasti nõua anda . Tabasin ennast mõtlemas Toomasest kui sahkerdamises Kallasele võrdsest vastasest . Kartsin aga , et mehe mõtted olid on ilmselt rohkem Tallinna altkäemaksuprotsessi kui minu hädade juures . <arv>. Korda ?? " Palun lauda , " kostis köögist Toomase hääl . Astusin esikusse ning ninna ulatusid tõepoolest hõrgutavad toidulõhnad . Piilusin üleriideid seljast võttes köögi ukse vahelt sisse ning imestus aina kasvas . Toomasel olid seljas samad riided mis eilegi . Nende peale oli ta pannud mu satsidega köögipõlle ning nägi välja pehmelt öeldes naljakas . " Sa näed väga perenaiselik välja , " itsitasin kööki astudes . " Kas sa koju ei lähegi ? " " Ei , ajasin asjad telefoni teel korda , " teatas mees lihtsalt . Mis tähendab ajas korda ? Ja kavatses ta nüüd siia jääda ? Kui kauaks ? Nalja teeb või ? Toomasest ei õhkunud kindlasti muremõtteid , mis oleksid tema olukorras enam kui mõistetavad . Kuuldavalt esitasin siiski üldisema küsimuse : " Ja kuidas läks ? Mis politsei ütles ? " " Mida ma oleksin pidanud politseile ütlema ? " tegi Toomas suured silmad ja jätkas siis kannatajat etendades : " Kulla politsei , mina vaene väike , võtsin napsu ja siis rööviti mind ära ja järgmisena leidsin ennast Tartust Milline politsei seda sinu meelest usuks ? Ma rääkisin hoopis sõbraga , kelle juurest ma tulin , uurisin kohtuistungi aega , vestlesin ajakirjanikega - ühesõnaga tegin seda , mis asja edasi viiks . Ah jaa , mobiili ja pangakaardid panin samuti kinni . " Mees vaatas mulle võidukalt otsa ja aitas galantselt tooli istumise alla . " Ma jään siia sinu juurde kuni kohtuni . See on mõne päeva pärast , " teatas ta ja lisas siis küsimuse , " sul ei ole ju selle vastu midagi ? " Ma ei osanud midagi kosta . Ei sobinud uisapäisa nõustuda nagu oleks mul teda hädasti vaja . Toomase olukorda pisut teades ei sobinud ka liiga tõrksalt vastu punnida . Nii ei vastanud ma esiotsa mitte midagi ja jäin edasisi selgitusi ootama . " Peeter , see sõber , tähendab , pidi siit enne kohut läbi tulema ja mind otse kohtusse viima . Ma helistasin talle ja selgus , et lömmis ninadega mehed ja lugupeetud linnaametnikud otsivad mind ikka päris tõsimeeli taga , ma ei tahaks nende otsijate hambusse jääda . Siit ei oska mind küll mitte üks hing otsida , " oli mees kummaliselt rahulolev , mis tema olukorras pigem hämmastas . Ega ta ometigi pole oma ebaõnnestumiste tõttu kaotanud seda sisemist tasakaalu , millest naistelehed nii palju kirjutavad . Noogutasin nõusoleku märgiks pigem automaatselt kui kaalutletult . " Ja su riided ? " Toomas heitis kõõrdpilgu sitsilisele põllele ja muigas rõõmsalt . " Ma ei kavatse kusagil eriti ringi rännata . Eks Peeter võtab riided tulles kaasa . Kohtusse peab ikka ülikonnastatult ilmuma . Niikaua võin aga vabalt nende sandaalidega läbi ajada . " Langetasin pilgu ja tabasin Toomase jalas Rauli sandaalid , mida mees oli siin olles kandnud . Mõni inimene lihtsalt ei saa ilma jalanõudeta , isegi toas mitte . Ma polnud taibanud neid veel ära visata , nüüd aga paistis Toomasel nendest palju rõõmu olevat . Pobisesin midagi remondimehe jäetud jalavarjude kohta , ehkki Toomas ei paistnud mu vabandusi eriti ootavatki . Sellega paistis teema Toomase jaoks olevat ammendunud . Ta asus mind hoopis oma kulinaarsete saavutustega tutvustama , jättes mind veidi segaduses endiselt pistiseafääri kaaluma . " Toomase jaoks paistis olevat teema sellega ammendunud . Ta asus mind hoopis oma kulinaarsete saavutustega tutvustama , jättes mind veidi segaduses endiselt pistiseafääri kaaluma . " Poodi ma ei saanud minna , nii et püüdsin läbi ajada sellega , mis su kappidest leida ol tähendab , siis muidugi , vabanda , " taipas ta vist alles nüüd oma ebaviisakust . Üksiku naise kappides ei ole tõepoolest kuigi kena kolada . Toomas ei lasknud ennast kohmetusest kuigi kauaks segada ja jätkas monoloogi . Ma ei püüdnudki vahele segada . Õigupoolest olekski minu poolt viisakas olnud puupaljaks tehtud mehele abi pakkuda , mitte siin kappides tuulamisest probleemi teha . Ja oli päris mõnus niimoodi töölt tulla , kui keegi sind sooja toiduga vastu võtab . " Näe , jagasin kõik produktid kolme ossa , ühest osast sain segapasta - sul oli igast pakist veidi põhja peal , " vaatas ta kõigepealt süüdistavalt minu otsa ning osutas siis esimest kaussi , " teisest osast sain kastme - muide , veidi kuivanud aed- ja juurviljadest saab suurepärase pastakastme , kui sinna veidi hakkliha ja tomatikonserve lisada . Ja kolmas hunnik on ainukestest asjadest , mis ma su külmakapis värsketena leidsin . " Komponendid ei kõlanud kuigi gurmaanlikult , aga nagu ma hiljem tõdesin , oli mehel mingil arusaamatul moel õnnestunud sellest kõigest päris maitsev roog valmistada . Ma tundsin ennast muidugi kõrvust tõstetuna , et keegi viitsis mu jaoks nii palju vaeva näha , kuigi tagaajus tuksus pidevalt teadmine , kelle arvelt ta kõike seda teeb . Otsustasin mängida lahtiste kaartidega . Kui ta mulle siin niikuinii allüürnikuks tikkus . " Mis su naine selle kõige kohta ütleb ? " püüdsin häälde manada võimalikult palju ükskõiksust . " Mille kohta ? " küsis Toomas kõige argisemal toonil , justkui rääkinuks me kartulivõtust . " Noh , et sa kodus pole ee ja nüüd selline asi , teed siin süüa . " Mees hakkas naerma , pikalt ja mõnuga . Mida ma siis nüüd nii naljakat ütlesin ? Eelmisel korral , kui ma ta naisest juttu tegin , vastas ta põigeldes ja moka otsast . " Kuule , ma ei ole kunagi abielus olnud , ja kogu oma naistelugu ma sulle ette laduma ei kavatse hakata . Kulla Kirsika , ära ütle , et sa oled armukade ? " " Veel mida ! " kihvatasin ja salvasin kohe tagasi . " Ja lapsi sul loomulikult ka ei ole ? " Uskumatu , et mu köögis tegutses omatahtsi mees , kes oma perekonna lihtsalt maha salgas . " Kust sa selle peale tuled ? " küsis mees siira hämmeldusega . " Hea küll , kes see meie ühine tuttav on ? Eesti on ju nii neetult väike , et sa oled mu veregrupi kah välja uurinud . " " Pole mul mingit tuttavat . Sa ajad mul südame pahaks oma oma varjamisega . Endal laps kodus , " olin tõeliselt hoos ega kavatsenud katkestada . " Tead , kuidas sinusuguseid nimetatakse ? Su naisele peab ainult kaasa tundma . " Olin ennast petetud naiste õiguste kaitsmisega enam-vähem tühjaks laadinud , aga mu spontaanne kõne ei avaldanud Toomasele kõige vähematki mõju . Vihastamise , solvumise või salatsemise asemel astus mees mulle lähemale , haaras kahe tugeva käega mu õlgadest ning vaatas mulle otse silma sisse . " Ma ei tea , kust kohast sa oma info võtad , " alustas ta oma seletusega , kuid jõudsin siiski vahele susata : " Autost , sinu kindasahtlist , su perepilt täies hiilguses . Ja see salgamispüüd sind ei kaunista . See muudab su vastikuks . " Püüdsin ennast püsti ajada ja mehe käsi eemale raputada , kuid see ei õnnestunud . Toomase silmadesse ilmusid naerukurrud ning ta surus mind õrnalt tagasi köögitoolile . " Nüüd ma saan alles aru , sa nägid pilti mu ekselukaaslasest oma lapsega , see on vedelenud seal juba vist aasta aega . See oli mõeldud kellelegi kingituseks , kelle poole lõpuks jätsime minemata , sellest ajast see pilt autos vedeleb . Aga mis puutub minu ekselukaaslasesse , siis ta on oma mehe juurde tagasi läinud ja loomulikult ka lapse kaasa võtnud . On sul veel küsimusi või etteheiteid ? Või soovid sa veel detailide põhjal teha kaugeleulatuvaid järeldusi , miss Marple ? " Tundsin kuidas puna mu näos tõusis juuksejuurteni ja kõrvetas põrguliku häbileegiga . Varmalt olin ma temast kõike halba uskunud , aga kui see paika ei pidanud , ei osanud ma enam ennast kaitsta . Taipasin seda niisama teravalt , kui teravalt häbipuna mu palgeid põletas . Olin otsinud mehes halbu jooni ning ennast tema vastu nende teadmistega kindlustanud . Nüüd oli mu kilp lõhutud ning tundsin ennast alasti ja kaitsetuna . " Vabanda , " suutsin vaid omaette pomiseda , " ma mõtlesin kogu aeg , et sa oled oled selline libe elumees . " Mida rohkem ma rääkisin , seda lõbusamaks muutus Toomas . Lõpuks ei ütelnud ma enam ühtki sõna . Otsustasin , et enne Toomase lahkumist ei ütlegi . Pikapeale lõpetas ka mees oma rõõmsa itsitamise ning tõsines . " Proovi siis ometi mu kokakunsti , " soovitas ta , nagu poleks midagi juhtunud , " kelle jaoks ma siis nii väga püüdsin . " Et ma endiselt vaikisin , siis tõstis ta mulle ise portsu ette , valas mahla klaasi ning tõstis " kolmandast hunnikust " salatit toidu kõrvale . Portsjon nägi välja hõrgutav , lõhnad olid juba ammu mu maitsmismeeli ärevil hoidnud . Sõnatult haarasin noa ja kahvli ning lasin hea maitsta . Toomas jälgis tähelepanelikult igat mu näoilmet . " Maitseb ? " küsis ta lootusrikkalt . Polnud mõtet valetada , mu nägu reetis ilmselt niigi kõik . Tühi kõht on muidugi kõige parem kokk , aga alati on abiks , kui midagi maitsvat taldrikust vastu vaatab . Ühtaegu olin tusane ja rõõmus , et mulle püüdis meeldida mees , kes oli äsja vallaliseks osutunud . Mitte lihtsalt keegi , vaid köögis osav , meeldiva olekuga , piisavalt haritud , sportlik Mis veel ? Pistise pärast vallandatud . Mhm , müügimees selline . " Kui sa oled töökohast lahti saanud , ja su edasine edukus küsimärgi alla seatakse , siis jääb alles üllatavalt vähe sõpru , " katkestas mees mu süvaanalüüsi . " Selles mõttes oskan ma su vastutulekut hinnata . " Toomas oli tagasi oma kohale istunud ning endale samuti mehise portsu ette kühveldanud . Seda hävitades vaatas ta mind endistviisi tähelepanelikult ning ulatas leiba , soola , margariini ja kõike , millele mu pilk pikemaks kui sekund peatuma jäi . " Kuidas su tööpäev läks ? " jõudis ta samal ajal huvi tunda . Millal oli keegi viimati seda mult küsinud ? Raul polnud seda kunagi teinud . Küll aga mäletasin , kuidas Rootsis oli peremees igal õhtul seda oma koduprouast abikaasa käest küsinud . Kes küll minu arusaamist mööda mingit tööd ei teinudki . Lisaks minule kui lapsehoidjale tegutsesid majas veel üks või mitu koristajat , aednik , dekoraator , aknapesija , koerakammija ning kogu seda armeed juhatas majapidajanna . Nojah , aga võib-olla seisneski proua " tööpäev " ilus olemises ja mehe raha kulutamises ? Nende lapsi hoides olin proua elu pealt vaadanud hämmastuse ja kasvava vastumeelsusega . Olin endale tookord lubanud , et mina ei taha saada kellegi mõttetuks iluasjakeseks , et minust endast peab saama keegi , mitte ainult oma mehe proua . Et tahan ise endale ülalpidamist teenida , mitte teiste rahakoti peal liugu lasta . Rääkisin Toomasele oma mõtted millegipärast ära . Toomase seltskond mõjus julgustavalt , et mu tollast lapseohtu eluetappi uuesti läbi käia . Olin läinud kodust laia maailma õnne otsima ning sattusin rikastele koduorjaks . Suutsin pidada vastu kümme ja pool pikka kuud , aga siis ei kannatanud enam koduigatsust välja ning jooksin ära koju , poolteist kuud enne lepingu lõppemist . Selle lapsikuse pärast tundsin siiani häbi , aga lõppude lõpuks olin saanud sealt ikkagi kaasa korraliku rootsi keele , mida nüüd tihtipeale õnnestus ka rahaks teha . " Sulle siis Rootsis ei meeldinud ? " mehe küsimus sisaldas endas juba tõdemust . " Iseseisvusest jäi puudu . Sellepärast vist tulingi sealt varem kui pidanuksin tagasi Tartusse . " " Iseseisvuma ? " pistis mees jälle tabavalt vahele . Jah , iseseisvumine võis tõesti olla see õige sõna . Asusin ülikooli õppima . " Ma olen mõnikord katsunud ette kujutada seda teise rahast ja armust elamise tunnet , " püüdsin oma seisukohti selgitada . " Elatustase ja tingimused võivad olla super , aga kui sa pead päevast päeva elama sellega nagu kingitusega , siis võib see kohutavalt väsitavaks muutuda . Ei jaksa olla pidevalt tänulik . " " Tahaks vahel tagant üles lüüa ? " Mees oli hakanud mõtetelugejaks . Seda ma loomulikult ei öelnud , kuid fakt iseenesest tegi ettevaatlikuks . Toomas jätkas : " Ma ei oska ilmselt päris täpselt kaasa rääkida , kuid mu ekselukaaslasel oli sinule vastupidine probleem . Selles mõttes oskan ma hinnata su suutmatust teiste armust elada , " sõnas ta ja tõttas kohe oma mõtet täiendama , " mitte et sellest midagi oleks , aga iseseisvus on oluline lisaväärtus . " " See oli nüüd küll romantiliselt öeldud , " suskasin ma irooniliselt , jätkasin äriõpiku stiilis : " ja naise kui toote elukaar võib jõuda järku , kus seda peab turul lisaväärtustega uuesti turgutama . " Toomas puksus rõõmsalt naerda . " Rootsi rikkuritest hoolimata , tulid sa täna koju , nagu oleks tööl raske päev olnud . " " Tõlkimine konti ei murra , kuid tuju ajas ära mind painav seaduseväänaja , " leidsin lõpuks Toomases kellegi , kellega oma probleeme arutada . Firmajuhina pidi ta neid seaduseasju samuti teadma . Andsin kiiresti ülevaate Üllar Kallase eelmisest ja tänasest visiidist ning ladusin lauale põhjused , miks ma ei kavatsegi oma kontorit ära kolida . Toomas kuulas tähelepanelikult mu väiteid ja vastuväiteid , ning küsis lõpuks veidi pilklikult : " Sa oled siis otsustanud , et su firma ei kasva kunagi , vaid istud surmani oma neli korda nelja meetrises kabinetis ? " Miks ta kasvama peaks ? Või kuhu mul siit kasvada oli ? Ma ei kavatsenud võtta sadat inimest tööle , et Põlva kohvikule menüüd tõlkida . Niipalju mul ikka majanduslikku mõtlemist oli . " Laiendamine ei tasu ära , " teatasingi pärast pausi oma mõttetöö tulemused . " Rentaabel on hoida praegu inimeste hulka just nii suurena , nagu see on . Ja suuremate tööde puhul kasutan ma niikuinii alltöövõttu . " " Aga Tallinn ? Skandinaavia ? Euroopa ? Sealt ju põhiosa su leivast võiks tulla , " uuris Toomas edasi . " Nojah , aga , " püüdsin põhjendusi leida , " tallinlased on meepotile niikuinii lähemal , mul pole mõtet nendega konkureerima hakata . " " Kulla Kirsika ! " Panin tähele , et Toomas oli otsustanud mind hakata " kulla Kirsikaks " kutsuma . " Sa mõtled nagu tüüpiline Tartu filoloog . On see Tartu sulle siis mingi asjade algus ja lõpp , kust ei saa minema minna ? Sa muust maailmast nagu ei teagi . " " Ma elasin pea aasta Rootsis ja aasta olen ka Hollandis elanud , " teatasin tõredalt . Mulle ei meeldinud , kui mees oma olen-šeff-Tallinnast-poosi sisse võttis . Nagu peaks Tartu samasuguseks saama nagu Tallinn , hoidku jumal selle eest . " Rootsis hoidsid lapsi ja Hollandis ? " " Olin vahetusüliõpilane . Aga miks sa meie laienemist tahaksid ? " ei saanud ma aru . Tahtsin Toomasega oma muresid arutada , kuid tema kippus kohe peale suruma minu jaoks vastuvõetamatuid lahendusi . Seepärast sõnasin irooniliselt : " Siis laieneks juba Helsingisse , seal ju veel kõvem konkurents ja paremad hinnad ? " " Jah , miks mitte . Ja tõlkebüroo Unikiri Madridis või Pariisis kõlaks samuti hästi . Rääkimata rahadest , mis seal liiguvad , " vastas Toomas täiesti tõsiselt . " Kulla mees , " võtsin kullatamise veidi üleolevalt üle , " kes Pariisis või Madridis , isegi Helsingis , tahaks eestikeelseid tõlkeid ? Sa paisutad oma plaanid ikka päris üle äärte . " " Ja sina keeldud üldse oma aknaalusest kaugemale mõtlemast , " ütles Toomas peaaegu kurjalt . Istus siin , varbad paljad , minu köögis ja luges mulle moraali ! " Sinu meelest ma peaksin siis saba jalge vahele tõmbama ja Tallinnasse põgenema . Selle korteri raha eest ei saaks ma Tallinnas kuuri kah ! " " Miks põgenema , saba jalge vahel ? Küsi siis niipalju raha , et saaksid midagi rohkemat kui kuur ! Mille üle sa kurdad ? Su paha advokaat pakub sulle raha , mille abil saad laiendada või mida iganes sa teha tahad , aga sulle mees ei meeldi ja jonnid - ei müü , ei müü . Sa ju alternatiive pole arutanudki , hinda pole küsinud - aga kütad ennast siin asja eest teist taga üles . " Võib-olla oli mehe jutus iva sees . Armastasin tõepoolest väga oma kontorikest , aga laienemine .. ? Mees jätkas : " Kui ma kõigiga , kes mulle ei meeldi , äri tegemata jätaksin , siis oleksin ammu firma pankrotti ajanud . Küsi oma advokaadi käest , äkki ostab sulle ise Tallinnasse kontori ! Kui su tulevane sind muidugi Tartust ära laseb . " Olime mõlemad oma toiduportsud ära söönud ning Toomas oli juttu ajades nõud kokku korjanud . Veelgi enam , ta oli need ka juttu ajades kraanikausis ära pesnud ning restile kuivama asetanud . Odav trikk meeldimiseks , aga mõjus . Kui juba teenindust nautida , siis olgu see täielik . Oma tulevasest olin ma tõepoolest kiusu pärast rääkinud , pidin nüüd tegeliku seisu üles tunnistama . Oli Toomas minu vastu aus , siis pidin vähemalt samaga vastama . " Mu niinimetatud tulevane on ise ka Tallinnas , " alustasin ning märkasin Toomase rahuolematut liigutust , " aga ma kardan , et pulmi ei tule . Ta pole veel lahutanud ja ma ei tea , kas ja millal ta lahutab . Ja kui ta ka lahutab , siis mind see enam ei huvita . " Rahulolematu liigutus muutus käigu pealt kõige rahuolevamaks poosiks , mida on võimalik ette kujutada . " Tore , " teatas mees rahulikult ja tõstis pliidilt ära keema hakanud teevee . Vaikisin , sest see polnud päris see , mida ma olin kuulda tahtnud . Ma ei teadnud isegi , mida Toomas oleks pidanud ütlema , lohutama või parastama , aga kindlasti mitte " tore " . Igatahes ei jõudnud mees vett kannu valada , enne helises telefon . " Halloo ! " võtsin toru . " Tere , vabandage , kas ma tohiksin Toomasega rääkida , " kostis teisel pool juhtmeid tundmatu mehehääl . Ulatasin sõna lausumata telefoni Toomasele . Mees noogutas torusse , mis oli selgelt tarbetu tegevus ning andis poole sõna või silbi haaval vastuseid . Pärast minuti jagu kuulamist jättis nägemist ning asetas toru hargile . " Peeter on koos Katriniga - mu õega - ja kui ma õigesti aru saan , siis on mind ka Katrini juurest otsimas käidud , " selgitas mees olukorda . Siis ta muigas kavalalt : " Me anname korraliku lahingu , kuid kohtus . Praegu on veel vara . Las nad ärrituvad , paanitsevad , teevad vigu . Sa vabanda , tõepoolest , aga sinu juures olen ma kuni kohtuni nagu vanajumala selja taga . Mitte üks hing ei oskaks mind siit otsida . Peeter soovitas mul siin püsida , kui sa vähegi lubad . Muide , paistab , et see su kursusevend , Tanne , tunneb ennast väga koduselt selles korruptantide pätikambas . " Jälle Raul , kihvatas mus viha . Kõik teised paistsid Raulist rohkem teadvat kui mina . Mina ei teadnud Raulist õigupoolest muud , kui mees oli heaks arvanud mulle rääkida . Linnaametniku hea palk , lisatasud ! - minu uskumatu naiivsuse pärast mind ilmselt nuheldigi . Nüüd pidin Toomasele häbiga tunnistama : " See kursusevend see tulevane ongi . " Mees vaatas mind pika pilguga ning valas siis sõnalausumata tee kruusidesse . Mul oli endast hale . Minu ülestunnistus oli ilmselt mu aktsiad Toomase silmis kõvasti langusesse viinud . Võib-olla kahtlustas mindki seotuses " korruptantide pätikambaga " ? " Sa tahtsid öelda , niinimetatud tulevane või endine tulevane ? " küsis mees viimaks ning astus , mõlemad tassid peos , elutuppa . Järgnesin sõna lausumata ja istutasin ennast mugavalt diivanile . Toomas asetas tassid ettevaatlikult lauale ning istus mu kõrvale tugitoolile . " Vabanda , ma ei teadnud . Siis oli sul mu lobajuttu Tanne armukestest üsna ebameeldiv kuulata ? Aga noh eks naistele meeldib tulega mängida . " " Mul ei olnud õrna aimugi , mis mängu Raul mängis , " kaitsesin ennast . Kas ma tõesti ise varem midagi polnud aimanud ? Või tahtsin armunud naiste kombel meelega sulgeda silmi ilmselgete asjade ees ? Toomas vaatas rahulikult ja kuidagi julgustavalt mulle otsa . Mehe pilgust oli näha , et mu jutt tõepoolest huvitas teda . Meenusid meie omavahelised vaidlused ning see Toomas , kes oli minult iga hinna eest hinnaalandust välja kaubelnud . Kui erinev võis see mees siin praegu olla ilma oma igapäevaste rekvisiitide ja töömuredeta ! Kuigi teisalt - eriti arvestades äsjast telefonikõne , et ei olnud töömured teda veel maha jätnud . " Ma käitusin nagu tüüpiline armunud naine , " püüdsin veenda oma arutlusega nii ennast kui oma kuulajat . " Raul on väga esinduslik ja oskab olla vägagi galantne . Ta räägib täpselt seda , mida iga naine kuulda tahab . Ta pani kergesti uskuma , et olen ainus , kes teda mõistab . Et olen ta elu mõte . Heietasime tulevikuplaane sellest , kuidas me hakkame koos elama või vist rääkisin mina sellest , kuidas me koos elama hakkame . Nagu sa näed , suudan ma vajaduse korral endale suurepäraselt valetada . " Mu silmad hakkasid vägisi niiskeks tõmbuma , tundsin ennast väga haledalt . Hakkasin alles nüüd aru saama , et sellal , kui mina ennast eriliseks pidasin ja armumise roosades pilvedes hõljudes ennast ilusa ühise tulevikuga petsin , olin terve aasta etendanud üht kõige proosalisemat armukest . Toomas polnud kordagi veel mu jutu vahele seganud . " Sa ei ole tõepoolest esimene ega viimane , keda see mees on alt vedanud , " ütles ta lõpuks . " Enesepettus ongi tihti rohkem nagu enesekaitseinstinkt . " Noogutasin kaasa : " Ma oleksin pidanud isegi aru saama , et mees , kes oma abikaasaga Havaile sõidab , ei mõtle parajasti temast lahutamisele . Ma hakkan isegi veidi Rauli naist mõistma , mul oleks samamoodi närvid läbi , kui mu mees mööda Eestit ringi aeleks . " Siinkohal punastasin , sest oma väljendiga olin tahtmatult ka iseendale varju heitnud . Toomas jättis selle siiski viisakalt tähelepanuta . " See kõik oli lihtsalt nii usutav . Nii ilus ja usutav , " pomisesin õnnetult . " Mõne päevaga on mu plaanid mis plaanid - kogu mu elu - pea peale pööratud . " " Kui see sind lohutab , siis sa ei ole ainuke , " ütles Toomas oma marraskil kukalt hõõrudes . " Ma olen ka täpselt samas seisus . Aga püüa vaadata seda nagu võimalust - nüüd on sul võimalus muuta kogu oma elu . " Mu silmadesse kogunes vett juurde . Vajasin nii väga tunnet , et keegi minust ikka hoolib . Kasvõi veidigi . Oma pisaraid katsusin välise reipuse taha varjata : " Ah , ma ei tohiks viriseda . Kõik on tegelikult ju niigi hästi , kodu olemas ja töö ka . " Lisasin trotslikult : " Ma ei kavatse kõike vägisi muutma hakata . " Toomas vahetas teemat ning tegi minu meelest siiani parima ettepaneku : " Ma panin tähele , et sul on kapis üks päris korralik vein . Kas praegu ei oleks õige hetk see ära juua ? " Noogutasin nõustumise märgiks . Mehe käsi pühkis justkui möödaminnes mu põse pealt pisara ning hetke pärast kuulsin köögist kapiukse tuttavat kriuksatust . See kriuksatas veel teinegi kord ning juba ilmuski Toomas tagasi elutuppa . Kõrge jalaga päranduspokaalid lauale asetanud , kangutas ta pudelil korgi pealt ning valas punetava nektari klaasidesse . Siis kadus ta veel lühikeseks viivuks kööki ning naasis sealt tikutoosi , pika küünla ja vanaaegse küünlajalaga . " See seisis pudeli kõrval , ma mõtlesin , et võiksime pidulikkuse lisamiseks ka küünlaid põletada , " seletas ta . " See küünlajalg on mu vanaonu talust pärit , " polnud mul midagi selle vastu . Toomas tõmbas tikku ja pani küünla põlema . Veini hõrk aroom ja küünla võbin lõid tuppa hubase meeleolu . Mees istus mu kõrvale diivanile ja me kõlistasime klaase kokku . " Pärast vihma tulgu ikka päike välja , " ütles ta filosoofilise toosti . Tundsin , kuidas veinist tekitatud soojus mööda mu liikmeid mõnusalt laiali valguma hakkas . " Sul on vist palju asju selle vanaonu talust pärit ? " küsis Toomas hindavalt ringi vaadates . " Igatahes võib ennast siin väga mõnusalt tunda , neil asjadel on hing sees . " " See korter ja mu kontor ongi vanaonu talu . Talu pole enam ammu , ma müüsin selle maha , " tõdesin nukralt . " Sa ei paista just asjade külge klammerduva inimesena , " sõnas Toomas . " Ühe talu eest kaks head korterit on väga hästi saadud . Sa ei näi aga rõõmustavat ? " " Miks ma peaksin rõõmustama ! ? Unikiri oli mu eluunistus , mille ma maha müüsin " " et teisi unistusi täide viia . Väiksemate unistuste ülesanne on tihti sisse juhatada midagi hoopis muud ja suuremat , " püüdis Toomas justkui trööstida . Kuid asjata , mälestused tulvasid esile , muutsid mind melanhoolseks , samavõrd kui joodud vein avalaks . " Ma olin kõik oma suved lapsena vanaonu juures . Mind pole keegi niimoodi hellitanud kui tema . Unikiri - nii oli selle talu nimi - oli ilus koht , mere ääres , liivane rand , puutumatu mets . See oli koht , kus ma ennast tõeliselt õnnelikuna tundsin , " jätkasin oma kurva saatuse väljavalamist . " Ja testamendis jättis onu selle talu mulle . Olin ju alati kiitnud , kui väga mulle seal meeldib . Ja varsti pärast taluomanikuks saamist muutsin talu rahaks . " " Onul oma lapsi ei olnud ? " päris Toomas osavõtlikult . " Ei , meie suguvõsa pole eriti suur ning õigupoolest pole mul kedagi peale paari kauge sugulase kusagil Saare- või Hiiumaal , ma isegi ei mäleta . Ema kasvatas mind oma õpetajapalgast üksi . Ta oli ühel hetkel lihtsalt otsustanud , et on aeg laps muretseda ning needki vähesed sugulased kaugenesid säherdusest kergemeelsusest kuuldes . Oma isast ei ole ma kunagi midagi teadnud . Kui vanaonu suri , olin ma parajasti Hollandis . Ta oli juba ka üle üheksakümne . Ema korraldas tema matuseid . Sel talvel olid ebatavaliselt pakaselised ilmad ja ema külmetas end vanaonu ärasaatmist korraldades nii kõvasti , et jäi raskelt kopsupõletikku . Süda ei pidanud sellele aga vastu ning ta suri mõni nädal pärast vanaonu matuseid . Tulin ema matustele ning kolisin temast jäänud vähesed asjad meie üürikorterist heade inimeste tühjana seisvasse garaaži . Jäin ühekorraga ilma kahest kõige lähedasemast inimesest . Õnneks oli mul veel stipendium , nii sõitsingi esimesel võimalusel mälestuste eest eemale , Hollandisse . Nii et mul ei ole kedagi . " " Mina olen , " lausus Toomas kõige loomulikumal moel ja nägi tõepoolest niimoodi välja , nagu oleks ta alati siin diivani peal istunud . Proovisin märkamatult pisaraid pühkida , kuid eriti hästi see välja ei tulnud . Toomas kummardas mulle lähemale ning uuesti tundsin mehe jahedat kätt oma kuumaval põsel , kui ta pisara juba harjunud liigutusega sealt ära pühkis . " See talu oli tegelikult kahe väiketalu liitmisel sündinud koht , " püüdsin olla asjalik , et jätta Toomase öeldu ning tehtu tähelepanuta . Kuigi mees oli tegelikult esimene ja ainus , kellele mu talujutt korda oli läinud . Mu endine talu . Minu ? Ei , nüüd kellegi võõra , keda ma ei tundnud ega tahtnudki tunda . " Keegi esivanematest olla naabertalust endale naise toonud ja nii said ka talud kokku liidetud . Nime kohta ei oska tagantjärele enam keegi täpselt öelda , kust see tuli . Vanaonu seletas seda omamoodi , nagu ta paljusid asju omal moel teha armastas . Tema ütles , et unikiri on unemuster , nagu unenägu või unistus , noh . Vanaonu ise oli suur fantasöör ja õhutas mindki pilvelosse looma . " Mida rohkem ma rääkisin , seda õnnetumana ma ennast tundsin . Et aga Toomas kuulas huviga , siis jätkasin , ühtlasi lootes , et ehk mõistab ta siis paremini , mida ka mu kontor mulle tähendas . " Kui ma olin umbes viiene , siis rääkisin onule , et tulen kunagi sinna elama ja abiellun temaga . Kümneselt lubasin ikka sinna elama minna , aga abielluda mõne tõeliselt ilusa printsiga . Panin oma plikaunistustes detailselt paika , missugused peavad olema pruutkleit ja loor , muidugi pikad ja valged . Minust pidi saama maa ja mere kuninganna . See paik tundus mulle veel pikka aega täieliku muinasjutumaana , kus kõik mu unistused võisid reaalsuseks saada . Vanaonu juures oli aeg otsekui seisma jäänud , kõik siin - vanad asjad , mööbel , raamatud ja maalid - erines täielikult sellest maailmast , kus me emaga iga päev läbi ajada püüdsime . Talvel elasime emaga ühes kehvas kitsas keldrikorteris . Suviti kogesin seda maalapse iseolemise võrratut vabadust olla ja tulla , täiel rinnal päikesest rõõmu tunda . Ma ei kujutanud ette , et kusagil võiks olla Unikirjast parem koht maa peal . Ainus , mis seal täiuslikkusest puudu jäi , oli mu unistuste lastetuba . Minu fantaasiates olid sel päikesekuldsed seinad ning taevasinine tähislagi . See oli minu ettekujutuses üks säärane tuba , kus ei saanud keegi kunagi kurb olla . " Märkasin järsku , et olin liiga sügavale oma mälestustesse kaevunud . Jäin vakka . Toomas keerutas veiniklaasi mõtlikult peos ega kostnud õnneks midagi mu rumalate lapsepõlvefantaasiate kohta .. " Kui ma aga Hollandist lõplikult tagasi tulin , siis konkreetsete tulevikuplaanidega . Mis nägid ette mu lapsikute unistuste hävitamise . " Mu lapsepõlve kaunimate unelmate meenutamine häälega väljaöeldult puudutas valusalt . Olin arvanud , et see kõik on juba ammu selja taha jäänud . Tundsin suurt tühjuse- ja ilmajäetuse tunnet , nuuksatasin ja võtsin vastu Toomase ulatatud salvrätiku . " See oli väga ilus , isegi luuleline , " ütles mees . See ütlus oleks võinud tunduda irooniline , kuid tajusin , et sellesse lausesse oli pandud palju enam kui lihtsalt tõdemus . See oli mõistmine . " Kõigil on lapsepõlveunistused . Enamikul need aga muutuvad , elu teeb neisse korrektuure või osutuvad need lihtsalt liivale kirjutatuks , " sõnas Toomas . " Ma tean , " ohkasin vaikselt . Toomas võttis mu näo õrnalt oma kahe käe vahele , vaatas oma siniste silmadega mulle otse hingepõhja ning vajutas siis mu huultele kerge suudluse . Ja siis veel ühe . Ja veel . Kuni suudlused muutusid nõudlikumaks ja panid mind vastu suudlema . " Ma olen sind otsinud , " sosistas Toomas , kui me lõpuks ühest toast teise , diivanilt voodisse ning teki pealt linadele olime jõudnud . " Nüüd siis leidsid , " vastasin mina . Kõik oli hetkeks täiuslik , täpselt nii , nagu pidigi . See oli mu elu kõige lühem öö . Enam ammu ei olnud ma leidnud põhjust ööd naise pärast üleval olla . Seekord oli aga teisiti . Me kehad püüdsid tungida teineteisele võimalikult lähedale , me jutt ei tahtnud lõppeda . Me oleks justkui elanud viimaseid päevi enne maailmalõppu - tahtsime teineteist tunda ja üksteisest kõike teada . Ja kohe ja kiiresti . Hommik leidis meid teineteise ümber põimununa . Uni oli tulnud viiv enne äratuskella helinat , nii vajutaski Kirsika kella kinni ja me magasime edasi . Tund hiljem ehmatas ta ennast aga üles . " Kallas . See advokaat tuleb lõuna paiku oma vastusele järele ! " Nüüd meenus mullegi , et ta oli eile ühest alatust advokaadist juttu teinud . Milline advokaat oleks aga õilis ja üllameelne ? Pelk mõte tundus naljakana . Küll aga leidis nendesuguste tegelinskite vastu rohtu faktidest ja seadusesätetest . Et advokaadid polnud reeglina rumalad , siis ei hakanud nad lootusetus olukorras võitlema , vaid otsisid alati kompromissi . Sellest kõigest ma Kirsikale ka rääkisin . " Sul on hea rääkida , " lausus naine mind tagasi voodisse tõugates . Olin püüdnud samal ajal käte abil veenda teda oma töökostüümist loobuma ning uuesti voodisse tulema . " See ei ole sinu elu . " " Aga näe - nüüd on , " vastasin naljatamisi . Kõik ülitõsised asjad esitatakse naljaga pooleks . Et oleks taganemistee . Kirsika vaid vaatas mind pika pilguga , suudles kiiresti ja läinud ta oligi . Jäin naise boheemlaslikult kodusesse korterisse enda varjamisega tegelema . Peeter oli lubanud helistada , kui midagi uut selgub . Istungini oli veel aega . Tundsin ennast üsna rahulikuna . Olin endiselt veendunud , et õige hõlma ei hakka keegi . Ja kui hakkab , siis ebaõnnestunult . Peetri abiga lootsin kõik korraldada — linna parim kaitseadvokaat , sõbrad ajakirjanike hulgas , transport , riided ja muu ... Inimene , kellel on hea sõber ja armastatud naine , võib ennast õnnelikuks pidada . Ei , katkestasin ma mõtte , polnud mõtet hakata minu ja Kirsika suhet tagant torkima , armastusest rääkima ja muid rumalusi tegema . Kõik tuleb omal ajal. Öösel olime rääkinud kõigest muust , ainult mitte armastusest . Teisalt polnud meil lihtsalt tarvis sellest rääkida . Oodatud telefonihelin katkestas mu mõtisklused . See oli Peeter . " Tere , Tom , " alustas mees ebalevalt , nagu oleks midagi juhtunud . " Tead , ma pean sulle midagi rääkima . " Mida põrgut ? Hääle järgi otsustades polnud Peetri jutust midagi head oodata . " Nii ? " lasin Peetri ärevusel ka ennast nakatada . " Seda , et ... , " ei jõudnud Peeter kuidagi oma jutuga kaugemale , " sa ju tead , et ma olen üldiselt siiski korralik inimene . Ja noh , on olnud ... ee truudusetust ja kõike , aga ... ee . " See hakkas mind juba ärritama . Ei olnud just Peetri moodi selline ebamäärasus . " Räägi , mis seis meil on ? " käsutasin kannatamatult . " On nad ka sulle mingi solgi kaela tõmmanud ? " " Kes ? " ei saanud Peeter aru , kuid taipas siis . " Aa , sa mõtled Nordbergi sulisid ! Ei nendega ei ole midagi lahti . Ma tahtsin öelda , et me arutasime siin eile õhtul Katriniga su asju , rääkisime kaitseadvokaadist ja siis ... e ... ta jäi pikemaks minu juurde ja ... Tead , ma ütlen ausalt : meil Katriniga sobib ikka väga hästi . " Hakkasin naerma . Mis Katrini valvur mina olin ! Ja kui mu õde ning hea sõber ka magasid üheskoos - siis see oli nende oma asi , suured inimesed mõlemad . Paistis , et lõpuks oli Peeter leidnud kellegi enda jaoks sobiva - kuidas ma ise varem selle peale polnud tulnud . " Kuule , te olete kaks täiskasvanud inimest , " itsitasin ma telefoni , " kas sa helistasid , et mu käest luba küsida või ? Hästi , luba on antud , saage õnnelikuks . " " Ei , no kuule , " etendas Peeter solvunut , " ma tahtsin , et sa aru saaksid , et see ... et Katrin ei ole mingi järjekordne . Tead , ta on intelligentne ja meeldiv naisterahvas ... " Peeter ei saanud enam jätkata , sest ma juba kõõksusin naerust . Peetri suust polnud ma midagi sellist enne kuulnud . Kõlas nagu kirjeldaks ta emale oma klassijuhatajat . " Peeter , palun , " kõõksusin ma naeruturtsatuste vahele , " säästa mind . Tehke , mis te tahate , mul on teie üle siiralt hea meel . Ja kui sa talle liiga teed , siis tead , kes su suunas esimese kivi teele saadab . Aga räägi mulle parem linnavalitsejatest . Kas advokaat tegutseb ? " " Kui sa tahad , ma tulen sulle õhtul järele , " teatas Peeter endiselt väikse solvumisega hääles . " Ma arvan , et kohtuni hoiame advokaadi igaks juhuks alles , aga ajakirjandus tapab kogu selle pundi enne , kui meie seda teha jõuame . Kohus on ülehomme , kuid tänane leht annab turmtuld nii Nordbergi kui väiksemate kalade pihta ning raadio teatab esimese uudisena peade kukkumisest linnavalitsuses . Kas sul seal provintsis lehti ei käi ega raadiot pole ? Mida sa üldse teed seal ? " Pidasin lühikese pausi . Kas pidi Peeter minust ja Kirsikast teadma ? Ei , las olla , vara veel . Seda enam , et kuuseis paistis Kangrute armuelu soosivat . Mul ei olnud mingit soovi siit mõnusast pesast kuhugi minna . Nii ma Peetrile ütlesingi . Leppisime kokku , et ta tuleb mulle järele ülejärgmise päeva varahommikul ning viib mind siis otse kohtusse . Kui vahepeal midagi ei muutu . Asetasin toru hargile ning vajutasin raadio mängima . Uudised olidki juba alanud , kuid jõudsin siiski oma kõrvaga kuulda , kuidas ajakirjandus üha uute ja uute faktidega armutult raehärrade pistisepoliitikat paljastas . Tuli tunnistada , et leheneegrid olid üllatavalt tõhusat detektiivitööd teinud . Tõenäolisem tundus aga variant , et infot on kogutud juba pikema aja jooksul , ning praegune skandaal lasi sellel lihtsalt käiku minna . Suur probleemipundar paistis minutagi lahenevat , pidin ainult kindluse mõttes kohtusse jõudma . Paistis , et olin tõusnud süüalusest võtmetunnistajaks . Hetke pärast helises uuesti telefon . Uuesti Peeter , uuesti veidi segase jutuga . " Kuule , Nordbergi punt võttis just praegu oma süüdistuse tagasi , " seletas Peeter veidi hämmastunult . " Teisisõnu , eelistung küll toimub , aga see on sujuvalt muudetud pistiseasjade aruteluks . Linnapea ise on asja organiseerimise taga ja püüab ilmselt protsessist näidishukkamist kujundada . " Käik tundus veider , ma olin ju siiski nende pluss - minusugused tõprad ju tulevadki neile ausakestele pistist pakkuma . Ilmselt oli kulissidetagune tegevus siiski tormilisem , kui see ajakirjandusest läbi kumas . Ikka eelistung ?? Arutasime Peetriga veel edasist käitumist , kuid otsustasime - mu aktiivsel pealekäimisel - et eelistungini ?? kuni istungini ootan samas kohas . Toru uuesti ära pannud , läksin kööki ning märkasin kohe lauale jäetud rahatähte ning sedelikest : " Too poest midagi head . Tulen koju , kui kallas laseb . " KINGAD Kirsika oli meelega Kallas väikse tähega kirjutanud . Mis teha , see mees ei meeldinud talle . Mäletasin ju isegi , millise näoga naine oli mind vaadanud meie esimeste kohtumiste ajal. Jah , kindlasti polnud ma tollal tema lemmiktegelane . Aga Kallas ... Haarasin uuesti telefoni . Esimene kõne infotelefonile , teine juba Tartu linnavalitsusse . " Rasmus ? Tere , Kangru siin , " tervitasin oma tuttavat kohalikust võimuladvikust . " No tere , Toomas , " kostis telefonist tuttav hääl , " kas Tallinnas on elu tuliseks tehtud , et Tartu poole pöördud ? " Mehe hääl kõlas enesekindlalt , lausa sõbralikult . Tartu kohalikud skandaalid polnud isegi mitte tormid veeklaasis , vaid lainetus teelusikas . Seepärast vaatasid tartlased parastavalt Tallinnas toimuvat pealt ja naersid pihku . Lõõpisin moe pärast vastu , kuni jõudsin asjani . " Kas sulle Üllar Kallase nimi ütleb midagi ? " " Loomulikult ütleb , aga mida sa tahad kuulda ? " vastas Rasmus kiiresti . " Mis äri ta kinnisvaraga ajab ? " Nimetasin ka aadressi ja kirjeldasin veidi olukorda . " Mhm , " köhatas vestluskaaslane pärast pikka pausi , " tema ärid on tavaliselt parklad . Ma ei tea , kas tahab ta Tartusse midagi sarnast rajada või kuidagi teisiti seda maja kasutada . Aga sa oota , ma helistan sulle tagasi . " Andsin Kirsika numbri ja jäin ootama . " Rasmus siin , " kostis poole tunni pärast mehe erutatud hääl uuesti telefonis . " Kallas jahib tervet kvartalit . Ja tal on pool sellest juba käes . " " Ja mis ta sellega teeb ? " ei saanud ma asjast aru . " Sa vist ei kujuta ette , mis see ühes tükis maksab ! Kallas on juba üle aasta seda vaiksetviisi nii oma nime kui sugulaste nimesid kasutades kokku ajanud ja kui sa poleks helistanud , siis poleks keegi vist enne arugi saanud , kui tal üks linna magusamaid kohti käes . Siis võiks sinna mida tahes ehitada või lammutada ja ehitada . Saad aru ? " " See pole ju ebaseaduslik ? " ei saanud ma Rasmuse innust aru . " Ei ole , aga konkurendid vaatavad seda kõike pealt ega taipa midagi ! Ja ühel hetkel saab Kallasest üks mõjukamaid Tartu kinnisvarategijaid . " Nüüd hakkasin taipama . Siin oli Rasmuse suur võimalus - Kallas paistis inimesena , kelle paati ennast varakult sättida . Või vähemalt selleks valmis olla . " Rasmus , teene teene vastu , " püüdsin ennast võimalikult neutraalselt sõnastada . " Sa said infot , millega oled varsti rikas mees . Vastu tahaks ma Lehtmetsale Unikirjast korralikku hüvitust korteri eest . Kallas läheb sinna täna kaupa tegema , las pakub raha ja korterit Tallinnas . Omavahel öeldes - nad mõlemad jäävad rahule . " Rasmus püüdis seletada , et ta ei kavatsegi ja mis sa nüüd ja muud sarnast . Lõpetasin mehe sõnadevoolu ja kõne kuiva tõdemusega , et ma ei püüagi teda milleski veenda . Tehku , kuidas tahab . Teadsin , et järgmisel hetkel on Rasmus Kallase jutul . Oli selge , et mingi nipiga saaks Kallas Kirsika oma korterist ikka välja või teeks tal lihtsalt elu ebamugavaks . Kirsika ei olnud rumal naine . Kui talle teha piisavalt hea pakkumine , siis oskaks ta seda hinnata . Ja kuidagi ... tore oleks Kirsikat Tallinnas näha . " Sa ei kujuta ette ! " teatas Kirsika juba ukselt . " Sa lihtsalt ei kujuta ette . " " Kujutan küll , kui sa sellest räägid . Muidu tõesti ei kujuta . " Kirsika istus mu kaetud lõunalauda ja vaatas isukalt pakutavat . Olin käinud nurga peal toidupoes köögilauale jäetud rahaga - selline kogemus oli viimati umbes viieteist-aastasena - , mistõttu oli ka toiduvalik rikkalikum . Ja olin nautinud iga hetke , mis õnnestus poes ja köögis veeta . Kunagi võiksin sellest endale hobi kujundada . Kirsika jutt mind ei üllatanud . Kallas oli halvasti pahameelt varjates lubanud Kirsikal endal Tallinnasse koht välja vaadata ning siis talle arve esitada . Kolimis- ja muud kompensatsioonid veel pealekauba . Minu kallis filoloogis oli pead tõstnud ärinaine . Juba ta kaalus , mida kõike ta saab ette võtta ja kuidas oma elu sisse seada . Kas ka mina tema plaanidesse mahun , mõtlesin melanhoolselt . Kirsika oli õige hoo sisse saanud . Aeg enne istungit möödus kiiresti . Öödest jäi küll unevõlg , kuid esmakordselt üle pika aja sain proovida päevast magamist . Kui mu olukord oleks olnud kuidagi selgem , oleksin olnud lihtsalt õnnelik . Ööl enne kohut ja Peetri tulekut tundsin ennast kehvalt . Justkui laps , keda püütakse liivakastist kõige lõbusamal hetkel välja meelitada . " Tuled sa tagasi ? " küsis Kirsika lõuga mu palja rinna peale toetades . " Kui sul on mingid muud plaanid , siis ära palun lubama hakka . " " Kui mind kinni ei panda , " püüdsin nalja teha . Mis või kes ma Kirsikale olin ? Kes oli tema minu jaoks ? Olime piisavalt kogenud , et hoiduda igasugustest tühjadest lubadustest . Mina ootasin kohut ja oma hea nime taastamist . Kirsika oli asunud oma elu ümber korraldama , mis võis tähendada muutusi ka meie suhetes . Meie omad olid ainult need mõned päevad ja ööd siin Kirsika juures , selle peale võisime me kindlad olla . Kõik ülejäänu oli ebakindel . " Praegu läks sul abi vaja . Aga kui midagi poleks juhtunud ? Sa oleksid endiselt oma töökohal austatud ja hinnatud ? " Kirsika rääkis justnagu omaette . " Siis oleksin ma teine inimene ja see oleks teine lugu . Ja ... mis sest enam , " lõpetasin seletuse juba eos . Mida oli mul seletada või lubada ? Kõik on muutuv , miski ei püsi igavesti . Peeter tuli täpselt kokkulepitud ajal ning leidsin autost eest ka Katrini , nii et mul jäi üle tahapingile kolida , sellal kui tema oli hõivanud juhi kõrvalistme . Katrin oli jõudnud pangas pilgu peale visata nii Estomarketi kui Tuhkna suguseltsi arvetele , nii oli kõik õigupoolest majanduspolitsei pädevuses . Rohkem polnud Katrinit mõtet asjasse segada . Tallinnas võtsid meid vastu ajakirjanike hordid . Ja seejärel saalis istuvad mornid linnaametnikud . Kohtunik tegi suhteliselt kiiresti ja minu jaoks lahenes asi poole tunni jooksul — süüdistus oli tagasi võetud ja soovi korral võisin ma minema minna , polnud põhjust mind kinni hoida . Ajakirjanduse survel oli majanduspolitsei oma tööd ääretu tõsidusega võtnud , nii et Nordberg ja Tuhkna jäid veel pärast mind saali , ja nagu ma hiljem kuulsin , jäi Tuhkna kuni järgmise istungini ka vahi alla . Nordberg oli aga iga riigikorra ajal puhas poiss , tema kinniminekut ma ei uskunudki . Tahtsin kogu sellest seltskonnast nii kaugele kui võimalik , seepärast ei hakanud ma kohtus rääkima oma röövimisest . Vaevalt , et pärast tänast mind keegi puutuda võtaks . Tannet istungil ei olnud , ja ilmselt püsib ta oma Havail nii kaua , kuni teda seal talutakse . Või kuni raha otsa saab . Igatahes ei kujutanud see ilueedi endast ilma kaaslasteta mitte mingit ohtu . Astusin kohtusaalist välja , andsin ajakirjanikele mõne kobava kommentaari ja püüdsin võimalikult kiiresti kohtumaja tolmu oma jalgelt maha pühkida . Kõndisin mind ootava Peetri autoni , istusin sisse ja vajusin istmele . Samal hetkel helises Peetri telefon , mille ta viivu pärast mulle ulatas . " Tere , Tuumas , " kõlas Görani hääl , nagu poleks ta vahepeal " mu töökohustusi peatanudki . " " Ega meie ei uskunud seda asja hetkeks ka mitte . No nüüd on resultaat ikka ilus . " " Tere , Göran , " laususin pigem imestunult kui vaenulikult . Viimaseks mul oma arust oleks põhjuseid piisanud . " Kuule , sina olid ära nagu peidus , " jätkas Göran oma seletamist . Paistis , et mees püüdis piinlikkust rohkesõnalisuse taha peita , kuid olin tähelepanelik kuulaja . " Meie juba mitu päeva otsime sinu taga . Kui nimi on jälle puhas päris formaalselt , siis töö ootab ju . " " Göran , " peatasin mehe sõnadevoolu , " ma ei kavatse OstuCentrumisse tagasi tulla . Ära näe vaeva . " " Me ei räägi ju kompensasiuuni tagasimaksmisest ! " kiirustas mu endine ülemus kinnitama . " Ja palganumbrid peame üle vaatama , see on elementaarne . Sina nüüd tunnista - meie firma tingimused on väga head . Vääga head . " Mees rõhutas oma " väga head " , nagu oleksin ma pidanud seepeale tänutundes ta rinnale langema . Pakkumine võis olla ahvatlev , kuid tagasi vana koha peale ? Tänan , ei . Milleks pidin ma järgmist korda ootama , mil mõni konkurentidest mind uuesti mustata võtaks . " Tingimused on head , " tunnistasin Göranile otsa vaadates , " aga praktikas kuidagi ebakindlad . " " Tuumas , sind tahetakse tagasi . Ütle oma tingimused . " " Ei ole selliseid tingimusi . Vähemalt mitte praegu , " lisasin tagaust lahti jättes . Göran ei jätnud jonni . " Ma ei tunne neid kohalikud ! Kõik tahavad kõrget palka , aga ei usaldust kellegi suhtes . " " Just nimelt , " märkisin kuivalt . Tundsin , kuidas ma ei taha lahendada probleemi , mis ei ole ei minu ega kellegi teise probleem , kes mulle korda läheks . " Head aega , Göran , " oli ainus , mis ma oma eksülemusele enne telefoni sulgemist laususin . " Päris hea oli , " tõdesin Peetrile otsa vaadates . Sõber muigas . Loomulikult oli tema mind päästnud lahenduste taga rohkem , kui ta mulle tunnistas . Kas ma oleksin ise Peetri jaoks sama palju teinud ? Ilmselt küll . Peetri jaoks alati . Valisin Peetri mobiili pealt Kirsika numbri . " Tragöödia on lõppenud , " teatasin vaieldamatu pateetikaga . " Millal sa Tallinnasse tuled ? " Teadsin väga hästi , et Kirsika oli temale omase põhjalikkusega kogu info Tallinna kinnisvaraturu kohta läbi jahvatanud ning omad valikud teinud . Maakleritega oli ta juba võimalikest variantidest rääkinud , kuid vaja oli objektid veel üle vaadata . " Kulla Toomas , " alustas Kirsika minult üle võetud hellitusega , " tragöödia lõppeb alati kangelase surmaga . Et sina oled elus , siis milline kangelane surma sai ? " Lõõpisime veel mõne hetke , mis Peetri paljutähendavalt köhatama pani . " Ma ei jõua lähema ... nii umbes kolme päeva jooksul Tallinnasse , " teatas Kirsika , kui vihjasin , et ma pole üksi . " See Soome tõlge on teatud põhjustel vähevõitu edenenud . Tähtaeg on aga ukse ees . " Nojah , erinevalt minust tegi Kirsika tööd . Pärast võõrastele kõrvadele sobivaid hüvastijätusõnu lõpetasime kõne . " Läheb hästi ? " küsis Peeter . " Läheb . Paremini kui kunagi varem . " Ma ei saanud öelda , et oleksin olnud armunud nagu poisike , kuid vaieldamatult olin leidnud inimese , kelle peale mõtlemine täitis mind sooja surinaga . Tundus , nagu oleksime olnud aastaid tuttavad — me teadsime , mida teine tahab , mis teda huvitab , ... Ja lisaks kõigele meeldis meile enamik asju , mida teine tegi , mõtles , arvas . Olgu , ma siiski olin nagu armunud poisike . Peeter viis mind koju , mida oli vahepeal puistatud . Mitte just maatasa tehtud nagu mõnes filmis , aga siiski . Ma ei hakanud isegi uurima , kas midagi oli ära viidud või mitte . See kõik oli tähtsusetu . Kulutasin ülejäänud päeva enda staatuse taastamisele . Teisisõnu sain panga silmis taas inimeseks , hankisin endale vana numbriga uue mobiili ning püüdsin oma laialipillatud asju veidi kohendada . Koduabiline oli ülimalt hämmastunud , kui ta mind mööda korterit toimetamas leidis . " Te ei olegi tööl ? " imestas ta sisse astudes . Mõnel inimesel lihtsalt on omadus mitte millestki mitte midagi kuulda . Jätsin koristaja oma tööd tegema ja istusin üle pika aja taas kord oma uunikumi , et kusagil restoranis endale midagi head lubada . Küll üksi , kuid mitte üksikuna . Samal hetkel helises mobiil . Samuti taas kord üle pika aja . " Toomas Kangru ? " kostis teiselt poolt mahe naisehääl . " Inna Vorobjova tülitab AM Electronicust . Ma ütlen keerutamata , et me kuulsime nendest skandaalidest , kuid ka nende lõppemisest . Mis vähemalt teisse puutub . Kas te olete veel vaba ? " Naine rääkis veidi kanget , kuid muidu veatut eesti keelt . Kas ma olin veel vaba ? Abielus ma ei olnud , kusagil tööl samuti mitte . Loomulikult olin ma vaba . Ennast Vorobjovaks nimetav naine palus viisakalt kokkusaamist , et rääkida tööpakkumisest . Ära võisin ma inimese ju alati kuulata , seda enam , kui sellega pidi kaasnema lõunasöök korralikus restoranis . Veerand tunni pärast leidsingi ennast ühest Pirita restoranist . Minu vastas istus soliidne neljakümnendatele lähenev daam , kes nägi välja täiesti veatu . Tema iga liigutus , iga ilme ning iga detail tema elegantses kostüümis andis teada tema positsioonist ning lihvitud etiketitundmisest . Jutt oli lühike ja konkreetne . " Kas te olete kuulnud AM Electronicust ? " oli esimene küsimus , mille naine pärast tervitusi ja tellimist esitas . " Pool tundi tagasi teie käest kuulsin , " vastasin ausalt . " Te ei ole sellest kuulnud sellepärast , et see on äsja Eestis registreeritud . Koduelektroonikat valmistav ja turustav korporatsioon peakorteriga Ühendriikides , harud mitmel pool maailmas . Keskmise suurusega Ameerika ettevõte , kuid väga tervel majanduslikul alusel . " Lühidalt tehti mulle pakkumine , millest oli raske keelduda . Mind kutsuti Baltikumi turundusdirektoriks , lubati ameerikalikku palka , euroopalikke töötingimusi ja väljakutseid esitavat tööd . Minu karjäär oli daamil peas , sellepärast nad minu poole pöördusid . Ajakirjandus oli ju viimastel päevadel mu reklaamimisega tänuväärset tööd teinud , kogu mu eelnev töökäik oli ilusti kajastamist leidnud . Minu plaan mõnda aega tööd tegemata täiel rinnal elu nautida pidi jääma oma järge ootama . Kohe pärast minu jah-sõna , mille pidin andma hiljemalt homme hommikuks ( ameerikalik efektiivsus ) , pidin veetma kuu aega Ühendriikides väljaõppel . " Ma annan vastuse homme hommikul kell üheksa , " lubasin oma potentsiaalsele ülemusele . Mõtlemiseks ei olnud äris kunagi liiga palju aega , ja kui seda kord pakuti , tuli see terves tükis vastu võtta . Pärast lõunatamist helistasin oma uuelt mobiililt kohe Kirsikale . " Mis sa arvad ? " küsisin lõpuks , kui olin kõik kuuldu nüanssideni edasi rääkinud . Kirsika pidas pika pausi ning vastas lõpuks ettevaatlikult : " Kas minu vastusest sõltub midagi ? " " Jah , loomulikult , " olin varmas vastama . Samas mõistsin , et tegelikult olin ma otsuse juba teinud . Kogu mu jutul oli seletamise mekk juures . Olin Kirsikaga kohtunud vaid selleks , et kuuks ajaks uuesti lahku minna . Ameerikalik mõtlemine ja tööstiil olid mulle juba aastate eest tuttavaks saanud . Studeerimine Kanada suurimas ülikoolis viis peagi võimaluseni tõusta võõrüliõpilase seisusest Toystock Ltd. Ida-Euroopa projektijuhiks . Need , kes on mõnes välismaa suurfirmas kasvõi kordki töötanud , teavad , mis tunne see on . Justkui oleks senine äriajamine Eestis liivakastimäng , harjutused iseseisvaks eluks . Pärast poolt aastat meeletut tööd saabusid tulemused , aga niisamuti ka pohmell ja äratundmine , et raha kutsele ei tohtinud liialt järele anda . Ameerikalik elustiil ei paistnud mulle sobivat . " Live fast die young - ela kiirelt , sure noorelt " küll , kuid pool aastat vahetpidamata särasilmil ööpäev läbi tööd teha polnud minu jaoks . Mitte et ma vastu poleks pidanud , aga see tundus ühel hetkel nii tobe ja mõttetu - kulutada nelikümmend aastat vahet pidamata oma aega ja energiat , et siis energilist ja aktiivset pensionipõlve pidada . Nii panin oma seitse asja kokku ja tulin Eestisse tagasi , esialgu Toystocki Baltikumi esindajana , ning kui see süsteem oli lõplikult üles ehitatud , siis juba teiste firmade turundus- ja müügiameteid mööda edasi kuni praeguse tegevjuhi kohani . Eraäri ? Oma firma ? Pigem ei , parem oli riskida teiste rahadega ning puhkepäeval puhata . Kuulusin kohalike palgatöötajatest juhtide hulka , ning sellega rahul . Kanada kogemust pidasin endiselt kogu oma järgnenud tööelu aluseks . Ühelt poolt muidugi kogemused , mida andis rakendada kõigil järgnevatel töökohtadel . Teisalt aga poole aastaga teenitud raha , mis andis tollaste Eesti hindade juures võimaluse soetada suur korter Tallinna kesklinnas ning Soomest unistuste auto - mis siis , et Pekka seda kohe veidi kohendama pidi . Ja raha jäi veel ülegi . Nüüd oli aeg teine , mina ise erinev sellest aastatetagusest kõigega nõus olevast tuulepeast , ja vajadus taas midagi uut luua sundis mind ameeriklaste pakkumise vastu võtma . Võib-olla polnud see kiirelt elamine mulle siiski nii võõras , kui olin arvanud . Nii nagu polnud mind kedagi saatmas , nii polnud mind ka kedagi lennujaamas vastu võtmas . Olime Kirsikaga kokku leppinud , et ootame , vaatame ja anname oma suhtele aega , kuid kui igatsus tekib , siis suhtleme meili või telefoni teel . Alguses olin meili pea iga päev teele saatnud . Kirsika vastused olid asjalikud , et mitte öelda jahedad . Tõsi , tunnetest ei olnud me tihanud kumbki rääkida , kuid Kirsika reipa koore all peitus siiski palju rohkem soojust , kui ta vastused lasid aimata . Kui viimaks helistasin , taipasin Kirsika häälest ja ebamäärastest vastustest , et midagi oli valesti . Varsti pärast seda saabus ka e-mail : " Mul ei ole midagi selle vastu , et sa kirjutad , aga vabanda , mul on praegu tõesti kiire ja ma ei saa vastata . " Mu telefonile ta enam ei vastanudki . Nüüd seisin lennujaama ees ja ootasin taksot . Oli suvine nädalavahetus ja taksod ilmselt valdavalt sadamas saaki ootamas . Seljataga oli kuu aega ühelt poolt eht-ameerikalikku ajupesu ning teisalt kohtumisi väga professionaalsete inimestega . Inna oli suurkorporatsioonis igal pool oodatud ja hinnatud inimene , kes pääses vajadusel ka kõige suuremate ülemuste jutule . Hiljem sain aru , miks - Eesti esindaja võis olla väike tegelane , kuid inimest , kes tundis Venemaa turgu ning omas vajalikke kontakte Moskvas , pidi hoidma . Tänu Innale oli mu maabumine AM Elektronicus kerge ja sujuv . Sain õiguse ise oma meeskond kokku panna , ning paarile inimesele helistasingi otse Ameerikast . " Ne šuti , " kostis teab mitmendat korda telefoni . Ma vajasin Vladimirit kui kogemustega ja kaine mõtlemisega professionaali müügis ja venelastega suhtlemisel oma paremaks käeks . Vladimir ei palunud mõtlemisaega , ta ütles oma jah-sõna pärast esimest küsimist ning leppisime lihtsalt kokku , et võtan uuesti Eestis ühendust . Koolitusel omandatu ootas nüüd koos uue meeskonnaga ellu rakendamist . Nagu aga selgus , lükkus mingi paberimajanduse tõttu tegevuse algus ühe kuu võrra edasi , nii olid ka minu järgnevad kaks nädalat veidi kergemad . Jaanipäev lähenes suure hooga , ning ma polnud maha matnud plaani see Kirsikaga koos veeta . Enne tuli aga naine üles otsida . Ma ei kavatsenud Kirsikale enam helistada . Lasin ennast taksol otse oma kodu ukse ette sõidutada . Aeg kulus vaid riiete vahetamisele ning juba ma istusin autos teel Tallinnast Tartu poole . Sõitsin terve tee veidi kiirust ületades . Suviti lubatud <arv> kilomeetrit tunnis kulus mu kärsitust arvestades marjaks ära , spetsiaalselt kasutasin täna oma liisinguautot , mille kiirus oli lihtsalt kindlam . Tartu turult haarasin kaasa pundi rukkililli ning parkisin auto Kirsika kodu ette hetkel , kui nägin tuttavat juuksepahmakat majja sisenevas . Kell näitas juba seitsmendat õhtutundi . Olin saabunud just õigel ajal. Trepikoja uks langes mu selja taga nõrga kolksatusega kinni , kui kuulsin teiselt korruselt hääli . Peatusin ja jäin kuulatama . Polnud võimalik eksida , üks hääl kuulus mehele . " Kallis , jäta palun uks lahti , ma lähen viin kohe panged välja . Kuule , kas sa lampi siia mõtlesid ? " " Jah , see on hea koht . Kas sa selle värvi said ? " kõlas Kirsika hääl vastu . " Jah , toon on täpselt sama , mis sa ütlesid . Minu meelest muutub tagumine tuba sellest kõvasti hubasemaks . Aga eks me rääkisime selle juba niikuinii selgeks . " Tagumine tuba , millele värvi otsiti , oli magamistuba . Alles kuu aega tagasi olin seal olnud mina . Nüüd askeldas seal keegi , kes nimetas Kirsikat kalliks . Sellepärast siis oli Kirsikal nii " kiire " , et mu meilidele ei vastanud ning telefoni vastu ei võtnud . Selle asemel , et Tallinnas midagi oma eluga peale hakata , matab ta ennast siia koos mingi ... mingi ... ma polnud meest näinud , ega tahtnudki näha . Siis käis uks ja kuulsin , kuidas mees sosinal ütles : " Ma armastan sind , väike musi . " Et mu närvid veel eriliselt proovile panna , järgnes sosinale hääl , mida oli raske millekski muuks kui suudluseks nimetada . Seejärel hakkas trepilt kostma pangede kolksumist ja lohisevaid samme . Keerasin ringi , avasin ja sulgesin ettevaatlikult ukse ning kõndisin tagasi autosse . Käivitasin mootori ning sõitsin tagasi Tallinna . Mäo bensiinijaama prügikasti jätsin rukkilillekimbu . Järgmine hommik leidis mind Omakodu kinnisvarabüroos . Keegi Peetri sõber istus mu vastas laua taga ja kuulas rahulikult mu soove . " Selle korteri jaoks ostja leidmine ei ole probleem . Pigem on see homnepäev müüdud , " seletas mees . " Kui saladus pole , miks sa oma korterit müüa tahad ? " " Ma tahan Tallinnast ära , " ütlesin tegelikult juba teist korda . Miks on inimestel nii raske uskuda , et keegi elaks parema meelega kusagil mujal kui kesklinnas . Ma ei hakanud mehele seletama , et ma tahaksin muuta oma elus nii palju kui annab . Hetkel , kui sinilind oli olnud käeulatuses , libises ta siiski mu sõrmede vahelt välja ja kadus . Kirsika oli mind muutnud , pannud mind mõtlema ka muu kui edusära peale . Nüüd muutis ta mind veel kord , seda ise nägemata ja teadmata . Mu uus elu pidi olema teistsugune , töö töö ajal , puhkus puhkuse ajal , ning elamine eemal Tallinna saginast . Tahtsin luua midagi püsivat , linn oli oma olemuselt juba täis ajutisi asju , pinnalisi suhteid ning tühisust . Lõime kinnisvaramehega käed . Ta firma pidi hoolitsema selle eest , et mu korter müüdud saaks ning samal ajal pidi otsitama mulle korralikku maja kusagil Tallinna lähedal maal . Mehe küsimused olid professionaalsed . Kas abielus , mitu last ? Omamoodi piinlik oli vastata , et ma tahaks maja vaid endale . Sai seegi ära öeldud , et mingeid mahajäetud mõisaid ei tasunud mulle pakkuda . Omakodu töötas laitmatult . Juba järgmisel päeval helistas sealt maakler ja lubas mind oma uude koju viia . " Meil on olemas ostja teie korterile , " seletas daam viisakalt , " Ja maja , mis vastab kõigile teie nõudmistele . Kui soovite , siis võime kõik paberid juba kaasa võtta . " Ütlesin kuivalt , et lähen mainitud maja esialgu ainult vaatama . Ma ei uskunud , et ma esimese pakutava kohe võtaksin . Võtsin maakleri peale ning sõitsime üle poole tunni Peterburi maanteed pidi Narva poole . Kui me olime lõpuks viimase kilomeetri mööda külavaheteed sõitnud ja maja ees peatusime , piisas mul selle vaatamisest , et majasse armuda . Oma uue töö olin vastu võtnud pärast <arv> tundi mõtlemist . Kas peaksin ma maja lühema ajaga ostma ? Mõttes tegin otsuse veel enne , kui olime läbi käinud kõik majas olevad toad ja kõrvalhooned . Eelmine omanik oli õnneks vana maja vähe muutnud , see nägi välja just selline , nagu ta kunagi kolmekümnendatel oli siia ehitatud . " Meeldib ? " päris maakler endise viisakusega . " Jah , meeldib , " vastasin veidi hämmastunult . Oma peas valmis mõeldud maja oli siin lihtsalt oodanud , et ma tuleksin ja ta ära ostaksin . " Miks seda müüakse ? " küsisin , et midagi küsida . " Inimene jäi üksi , tahab linna tagasi , " ütles maakler tõsinedes . " Ega siin üksi kerge pole . " Naine märkas ka ise , et oli teinud peaaegu saatusliku vea — mina ju justnimelt üksi seda ostmas olingi . " Ma pean silmas , et nad olid ka juba eakad inimesed , " silus ta kiiresti oma eksimuse . Üksi või mitte , igatahes oli see siin koht , kus võis ka suuremat pere planeerida . Kui see õige peaks kunagi välja ilmuma . Heitsin pilgu rahuolevalt taevasse , sealt katusel keerlevale tuulelipule . " Jah , teil oli õigus , " ütlesin seejärel maaklerile otsa vaadates , " siin on minu uus kodu . " Naine naeratas ja võttis mapi vahelt välja lepingu - kodus tutvumiseks . Hea inimestetundja pidi see daam olema või siis lihtsalt äärmiselt lootusrikas . Sain paberid enda kätte , viskasin neile kiire pilgu ning istusin tagasi autosse . Kodu ootas . Aeg-ajalt oleksin valmis ennast kasvõi kloonida laskma , et mitmele poole korraga jõuda . Ja vähemalt kahes linnas pidingi ma ju samaaegselt korraldama remonte , kolimist , sisseseadmist ja firma tööd . Tõlkebüroo Unikiri Tallinna osakonna - millise toreda kõlaga nimetus - uus kontor asus kesklinnas , kahe sissekäiguga kivimaja alumisel korrusel . Peasissekäik viis otse kontorisse , tagaukse kaudu võisin siseneda oma uude Tallinna koju . Nii olin saanud ühekorraga nii kontori kui kodu omanikuks . Üllar Kallas osutus üllatavalt normaalseks ja tõhusaks partneriks . Kui ta oli tulnud kolmandat korda mu vastust saama , siis oli ta otsekui ära vahetatud . Ülbus ja kõrkus olid asendunud pahameelekortsuga laubal , kuid pakkumine oli juba hoopis teisest puust . Mu jäärapäine järjekindlus oli toonud tulemuse . " Ma võin teile pakkuda kompensatsiooniks samaväärset , kui mitte paremat pinda Tallinnas , " oli advokaat hammaste vahelt ilmse vastumeelsusega välja pressinud ning mu vastust saamata lisas , " valige ise välja . Siis vaatame edasi . " Ühesõnaga , leppisime kokku , et vaatan ta pakutavad variandid lähemal ajal üle , Kallase firma maksab mulle kinni hädapärased remondikulud ning veel ka kolimiskompensatsiooni . Olingi niisiis mitmeid kohti läbi käinud , enne kui otsuse praeguse kasuks langetasin . See siin nõudis küll pisut põhjalikumat remonti , akende ja põrandate väljavahetamist , kuid asukoht iseenesest oli väga hea ning akendest avanes vaade nii vanalinnale kui merele . Kõige rohkem meeldis mulle , et korter oli väga valge , <arv>-ndatel algselt ehitatudki ühe tuntud kunstniku ateljeekorteriks . Kontori siia paigutamine nõudis küll väikestviisi nupukust , kuid otsustasin kohe alguses , et kui kõik valmis saab , peab tulemus olema viis pluss . Olin enda üle uhke . Kes oleks küll mõni kuu tagasi uskunud , et asjad nii hea lahenduse võivad saada ? Toomas , meenus mulle . Tema oli midagi sellist kohe välja pakkunud , kui asjast kuulda sai . Pidin talle siis omamoodi tänulikki olema , et ta oli mind tegutsema keelitanud . Olin ju alguses olnud nii kohutavalt õnnetu oma armsast Tartu kontorist lahkumise pärast , et midagi muud pähe ei mahtunudki . Mida rohkem ma mõttes Toomase jutule vastuargumente otsisin , seda ületatavamad need paistsid . Kuni olingi jõudnud sinna , et julgesin riskida , vaadata kui kaugele tiivad mind kannavad . Kahjuks polnud meest enam minu kõrval jagamas rõõmu mu edusammudest . Toomasele mõeldes läks meel nukraks . Olime mais nädalapäevad kodu mänginud , kuni ta Tallinnasse sõitis ja sealt varsti edasi Ameerikasse . Enne oma Ameerikasse-sõitu oli ta aga millegipärast väga tõsiselt mulle südamele pannud , et ma meie suhte üle järele mõtleksin . Ta tahtvat meile aega anda , et jõuaksime oma soovides selgusele ja ei seoks ennast uisapäisa . Mulle jäi mulje , et ta tahab minna Ameerikasse vaba mehena ja mitte jääda halval ajal pakutud peavarju eest tänuvõlglasena igaveseks minu ettevõtmisi toetama . Midagi sellist võis ju tegelikult oodatagi - nüüd , kus tal suuremad mured möödas , ei peaks temasugust meest enam ühe keskpärase naisterahva tegemised köitma . Rikkad ja ilusad otsisid ju ikka omasuguseid . Pidin leppima möödunu kui saatuse kingitusega . Olin kogenud , kuidas ennast mehe seltsis hästi tunda , nautinud iga ta puudutust , iga sõna , mis ta mulle õrnalt kõrva sosistas . Ta oli ilmunud mu ellu just vajalikul hetkel palsamina leevendama reetlikust Raulist sinna jäänud jälge . Ja äratanud sellega uusi lootusi . Kuigi hästi järele mõeldes polnud mul mehele mingit õigust . Tema arvates võib-olla oli , sest olin juhuse tahtel sattunud teda raskel hetkel aitama ja lohutama . Meie esimesele ööle järgneval päeval olin tööle jõudes esimese asjana Rauli mobiilile helistanud . " Teie Tallinna kamp võtab Toomas Kangru kohta käiva süüdistuse tagasi , " teatasin ilma sissejuhatuseta ennast rangeks sundides . " Vastasel juhul kuuleb su äi kõigist su afääridest . " Kõlasin vist veidi ülepingutatud dramaatiliselt , kuid eesmärk oli ju õilis . Raul püüdis mind jälle oma madala baritoniga pehmeks rääkida , aga vastasin üsna kuivalt , et lahendused on nüüd tema probleem . " Kui sa soovid , võin rääkida Erikaga , " lisasin vürtsi juurde . " No kulla Kirsike , Erika on mõistlik inimene , " vastas Raul peaaegu üleolevalt . " Kas su äi ka nii mõistlik on ? " andsin kohe vastu . " Ma ei tea , mis see Kangru sinusse puutub , " ütles Raul pärast pikka pausi , kuid lubas siis " veidi asju korraldada . " Kuulu järgi ka korraldas . Olgu siis selline pisike ärategeminegi lohutuseks mehe reeturlikkuse eest . Hoolimata oma anonüümsest abist , olin otsustanud , et annan Toomase vabaks . Parem siis juba lahkuda sõpradena . Olin tulnud mõttele seda kõike talle Ameerikasse lahkumisel kaasa üteldagi , kuid kui ma taksoga lennujaama juurde jõudsin , nägin Toomast eemalt ühe silmapaistvalt kauni naise seltsis . Nad vestlesid ja naersid , Toomas haaras naise kohvri ning nad suundusid koos registreerimisleti poole . Mu hea tahe lihtsalt sõprust kinnitada oli seda nähes sulanud kui kevadine lumi . Tahtmata ennast lõplikult narriks teha , pöördusin kähku ümber ja põgenesin ootavate taksode rivi suunas . Sain sama takso peale , millega lennujaama olin sõitnud . Taksojuht võis mind õigustatult napakaks pidada , sest olin terve tagasitee linna pisaraid poetanud . Olin lootusetult armunud ja mahajäetud . Kirusin oma heausksust maapõhja . Alles Raul ja nüüd Toomas . Olin ju enesele lubanud pärast viimast kohtumist Rauliga , et mehed pole minu jaoks . Sellegipoolest olin esimesel võimalusel Toomast teistsuguseks , eriliseks pidama hakanud . Nojah , mis pistmist võis edueliiti kuuluval mehel minusugusega olla . Jäi üle ainult hetkelise lumma haihtumist kahetseda ja imestada , kuidas olin ma üldse võinud nii ruttu pärast Rauli kellegi teise rüppe maabuda ? Ilmselt just sellepärast , et oma haigetsaanud hinge kosutada . Tagajärjeks oli kahekordselt katkikärisenud süda . Saatusel minu jaoks varuks olnud õppetundide peamine teema paistis olevat , et mehi ei saa usaldada . Ning et õpilane ikka kindlasti sellest aru saaks , siis tuli tal korduvalt sama reha peale astuda lasta . Kordamine on ju tarkuse ema . Vägisi kedagi paremat ma ka ei kavatsenud otsida . Kui tähed tahtsid , et ma pigem oma firmat arendaksin ja karjääri teeksin , siis olgu . Olin järelikult loodud karjäärinaiseks , tuli siis sellele pühenduda ja oma võimeid kontrollida . Vähemalt ühes olin ma Toomasele tänu võlgu : ilma temata poleks ma hakanud Tartust Tallinna kolima . Nüüd olin aga lausa hasardist haaratud : kas saame Tallinnas jalad alla ? Kui peaksin kõrbema , siis võis alati Tartusse tagasi tulla haavu lakkuma . Nii siis tuligi sisse seada Tallinna kontor ja elamine , leida uus meeskond ja see tööle panna . Võtsin oma õblukestele õlgadele suure koorma , kuid õnneks paistsid ka kõige võimatumad seisud kuidagimoodi lahenevat . Kõige hullem oli olnud küll Üllar Kallase viimane katse hinda alla kaubelda . Olin vist kogu vestluse aja näost valge , mõtlesin ilusaid mõtteid päiksetõusust ja liblikatest , et mitte Kallase argumente kuulda ja neist ennast mõjutada lasta . " Nagu te näete , on siin tegemist juba selgelt mitmesaja tuhande võrra suurema väljaminekuga , mille jaoks pole katet arvestatud , " lõpetas advokaat oma seletuse ja vaatas mulle ootavalt otsa . " Aga meil oli kokkulepe ja ma ei tagane sellest , " korrutasin ma juba teab mitmendat korda nagu mantrat . Pärast kahetunnist vaidlust , kus Kallas kord veenis , kord karjus , kord mangus ja mina nagu papagoi oma eitust korrutasin , loobus advokaat vaidlusest ja pobises mokaotsast oma lõpliku nõusoleku . Sai ta ju alles pärast kõigi mu Tallinna kulude katmist enda omandusse mu Tartu kontori . Kallas ei arvestanud lihtsat tõsiasja - mul lihtsalt ei olnud neid paarisadat tuhandet kusagilt võtta . Kui oleks olnud , siis oleksin ilmselt ta survele järele andnud . Mõnikord oli siis rahapuudusest kasugi . Kui Tallinna korteris tänu Kallase operatiivsusele remont pihta hakkas , näitas tähtede asend juba poolt juunit . Ostu-müügi leping , remondieelarved ja kõik muu oli jõudnud minuni koos advokaadi sapise märkusega : " Kinnitasin ära . Loodetavasti saate nüüd õnnelikuks . " Olin hetkeks kangestunud , sest niikaua kui muutused olid alles võimalikud , ei muutunud ju midagi . Nüüd muutus kõik . Tuli haarata härjal sarvist ja hakata varem planeeritut ellu viima . " Ivar , sa tead kindlasti Tallinnas kedagi , kelle tõlkimise kogemus ja tase vastaks umbes su enda omale ? Sinust paremat vist on palju tahta , " küsisin Ivari käest , kui ta ennast mu kabinetti istuma sättis . Olin just maha pidanud pika kõne oma Tartu töötajatele , kus püüdsin seletada Tallinna kontori avamise tagamaid . Tegelikult kartsin parasjagu , kuidas see teade vastu võetakse - on ju Tallinn Tartu igipõline konkurent . Kui ma aga otsaga sinnani jõudsin , et tänu Tallinna kontorile ka Tartusse rohkem tööd saabub , siis paistis nägudelt vaid heatahtlik rahulolu . Suhtumist võis kirjeldada nagu " paneme jah Tallinna meie heaks tööle . " Üldiselt võttes see muidugi nii oligi . Polnud mul ju Tallinnas veel ühtki töötajat . Tartu büroost loobumise peale polnud ma kordagi mõelnud . Osalt inimeste pärast , osalt tööde pärast - oli ju Tartus välja kujunenud kindel klientide võrk . Ja osalt muidugi sellepärast , et ma armastasin Tartut ja ei tahtnud lihtsalt linnasid vahetada . Tallinn pidi juurde tulema , ja seda Tartu osakonnana , mitte vastupidi . " Kõigepealt pakuksin ma muidugi iseennast , " naljatas Ivar . " Jah , aga tõsiselt . Mul pole peale mu enda ju veel Tallinnas kedagi , " vastasin paluvalt Ivarile otsa vaadates . " Ise kuulsid , siit kolime välja kohe , kui mu kodu tähendab korter saab Tartu kontoriks ümber kohandatud . Ja Tartu saab siis valutult tööd jätkata . Tallinnas see niisama kerge ei ole , et hakkan muudkui töid Tartusse saatma . Tead ju isegi , meili teel tulnud asju saab kerge vaevaga edasi saata , aga kui tullakse , paber näpus , siis tuleb tõlge kohapeal ära teha , muidu läheb liiga keeruliseks faksida , skannerdada või cargotada . Ja alati on tekste , mille hingeelu klient tahaks ära rääkida ja mida tõlkimisel arvesse võtta . " Vaatasin Ivarile otsa , mis ta kostab . Ivar vaatas maha ja muigas . Muigas ? " Kõik trügivad vägisi marjamaale " naeris ta oma muhedat naeru . " Kirsi , kallis , ma räägin sulle täiesti tõsiselt . Võta mind Tallinnasse kaasa . Kui sa muidugi arvad , et minust kasu võiks olla . " " Sina ja Tallinna ? Aga su naine ? " " Meid ei hoia ju Tartus mitte midagi . Ruth sai Tallinnasse väga hea pakkumise ja ma oleks selle jutuga ilmselt lähipäevadel su jutule tulnud . Nüüd hakkasid sa aga ise Tallinnast rääkima . Minu seisukohast oleks see lahendus ideaalne . " Ma polnud Tallinnas veel remonti alustanudki ja juba oli mul esimene töötaja . Kusjuures parim , keda ma suutsin endale ette kujutada . Rõõm vaheldus kiiresti murega : mis pidi saama siis Tartu kontorist ? " Minu lahkumine ei tähenda siin midagi , " vastas Ivar mu sellekohase küsimuse peale , " Sul on tööl suurepärased inimesed . Ja Anna saab täiskoormusega jätkata . " Ivaril oli õigus . Anna oli muidugi tubli . Algusaegade vaiksest hiirekesest oli kasvanud eneseteadlik noor daam , kes ainult ootas rakendust ja oma võimete proovilepanekut . Teine küsimus oli see , et olin mõelnud Anna oma Tallinna kontorisse tema praeguse ameti peale kutsuda , ta ju Tallinna tüdruk ja ülikool sai kohe läbi . Nii nagu Ivar valmistas mulle üllatuse , nii võisid aga omad plaanid olla ka Annal . Äkki Anna isegi nõustuks Tartusse jääma , siis saaks Tartu tõepoolest oma töödega kindlamalt hakkama . Ivar vaatas mulle naeratades otsa . " Räägi rohkem inimestega , ära proovi kõike ise teha ja kõigega ise hakkama saada . Selle jaoks sul ju alluvad ongi . " Alluvad - see oli võimsalt öeldud . Ma ise pidasin ennast pigem kolleegiks , kellel oli küll suurem sõnaõigus , aga siiski mis alluv see Ivargi mulle oli . Ivar aga püsis kahe jalaga maa peal . Nagu alati . " Ma saan aru , et sa ei ole Annaga veel rääkinud . Ma saadan ta siia . " Tundsin juba ette kergendust , et mul sai olema Tallinnas keegi , kes minuga kaasa mõtleb . Noogutasin ja tänasin Ivarit . See pilgutas vaid silma ja lubas Tallinna tormijooksuga vallutada . " Sa kutsusid , " pistis Anna oma rõõmsa näo ukse vahelt sisse . Ülikooli lõpetamiseks olin ostnud talle firma poolt Websteri sõnaraamatu , mida ta alati mu kabinetis kurb-igatsevalt vaadanud oli . Olin alles praegu taibanud , et koos lõpuaktusega pidi üks etapp ta elus otsa saama . Sellest polnud küll juttu olnud , aga vabalt võis see tähendada Unikiri unustamist nii Tartus kui Tallinnas . " Istu , mul on sulle üks jutt , " alustasin kobamisi . " Sa saad peagi pidulikult oma lõpudiplomi kätte , oled sa mingeid tulevikuplaane ka teinud ? Et kui sa enam ei õpi , siis mis sa tegema hakkad ? " Anna näkku ilmus siiras ehmatus . Kiirustasin kinnitama , et keegi ei taha teda lahti lasta . Tüdruku jutust sain aru , et pikemaid plaane tal polnud ning nende puudumine oli tingitud ta peigmehest , kelle haridustee veel pooleli oli . Uurisin , nagu Ivar soovitas , kas ta oleks nõus siia edasi tööle jääma . " Kui te mind ära ei aja , siis küll , " vastas ta rõõmsalt kõheldes . " Ma oleksin küll tahtnud rääkida sinuga sellest , et et sa võiksid mind nüüd rohkem tõlkijana rakendada . " Nii lihtne see oligi . Sealsamas lõime käed ja leppisime kokku , et eks peab palganumbergi tõusma . Anna oli üks neist tallinlastest , kes ei kartnud ennast Tartusse " matta . " Pigem oli Tartu tema jaoks võimalus ennast näidata mitte ainult kena sekretärineiuna . Imelik , et ma seda alles nüüd märkasin , nii harjunud olin ma Anna asendamatusega sekretärikohal , mis praktikas tähendas aga kõige tegemist . See kõige tegemine meenus mulle juba järgmisel päeval ja sealt edasi iga päev . Üllatavalt taipasin , et praktiliste asjade ajamises teistest Annale võrdset ei olnud . Isegi Ivarist mitte . Niisiis , kui mul oli midagi vaja , siis helistasin ma Annale , kes asja korda ajas . Ise tuli mul ju pidevalt Tallinna remonditolmus passida , ja sel ajal oli Anna minu asemik maa peal - võttis tööd vastu , jagas tõlkijatele laiali , kirjutas arveid , vaidles klientidega , tegi ise mõned tõlked Ja lõpuks leidis ka firma mu Tartu korterit kontoriks ümber remontima . See , tõsi küll , tähendas tema poiss-sõbra sekkumist , kes oligi see remondifirma ühes isikus - eks igaühel olid õpingute rahastamiseks oma skeemid . Ja poisil olid kuldsed käed ning kiire taip , töö edenes vähemalt sama kiiresti kui Tallinnas tervel brigaadil . Aga eks olnud ka suurused erinevad . Niimoodi laabus kõik , mis me vähegi ette võtsime ja me moodustasime Annaga monoliitse löögirusika , nagu mäletasin kunagi rahvaste sõpruse aegadel sotsialismileeris kõneldavat . Remondimehed lõpetasid Tallinna osakonna seinad ja laed kiiresti , töödejuhataja suutis akende vahetuse kõige kiiremal tööajal kahe päevaga välja võluda , mis oli saavutus omaette . Oma korteri elamise osa jätsin kõige viimaseks , see ei vajanudki nii põhjalikku remonti . Üllar Kallasel oli aga mu Tartu pesa endalesaamisega nii kiire , et mõne nädalaga pidi Tallinnas kõik valmis olema . " Ma soovitaksin siiski vastupidavamat materjali . See on ju kontori pool . Kodu poolele võime panna midagi kergemat ja odavamat , aga kontorisse lihtsalt on vaja tugevamat põrandamaterjali . Ja ära helista mulle pidevalt , ma teen tööd . Jah , on küll meeles , mis päev täna on . " Oli tolmune juuni lõpp ja seisin keset oma uue kontori ehitusprahti mehega , kelle firma pidi siin põrandad ära vahetama . Mees rääkis kordamööda minu ja mobiiliga , nii ei saanud ma alati aru , millal ta minu , millal telefoniga rääkis . " Eks lapsed vajavad ikka hoolt , " ütlesin lõpuks järjekordse mobiilihelina peale . Mees vaid kehitas närviliselt õlgu ja kirjutas oma märkmikusse mingeid nimesid ja koode , mis tõenäoliselt pidid tähistama põrandasorte . Meest vaadates mõtlesin hirmuga , milline ma ise aasta pärast olen - närviline , alati kiirustav tallinlane ? Ohkasin , ja ka mees ohkas . Ühel päeval , kui ma parajasti Tartus olin , tuli löntsides minu juurde firma kõige noorem töötaja , äsja keskkooli lõpetanud Andres ja küsis alandlikult , ega mul tema jaoks Tallinnas tööd ei ole . " Mul juhtus selline asi , et ma pean Tallinnas elama hakkama , " teatas poiss punastades . " Ilmselt lähen siis Pedasse , ja siin käis kevadel kunstikooli ettevalmistusel üks tüdruk , aga ta sai Kunstasse sisse ... ee ... kellega ... et ma saan vist tuleval talvel isaks või nii . " Vaatasin naeratades poisile otsa , ja soovisin talle õnne , ise mõeldes nagu polkovniku lesk , et tänapäeva noormehed abielluvad liiga vara . Andres kehitas mu õnnitluste peale kohmetult õlgu . Ta oli aga igati asjalik ja kohusetundlik , nii olin ma üsna kindel , et poisist saab hea pereinimene . Ja mis minu kui kapitalisti jaoks kõige tähtsam - nüüd oli mul Tallinnas juba kaks head tõlkijat . Alguse jaoks polnud seis üldse paha . Tartusse leiame uue , olin ma kindel . Tihti olin päeval Tallinnas ja tulin õhtul veel Tartusse sealset tööd üle vaatama . Kord sattusin sinna ajal , kui ka Anna " tööd üle vaatas . " Vähemalt nii tüdruk pärastpoole punastades ütles , kui ma sisenedes Anna oma boyfriendiga suudlemas leidsin . Mees hakkas hoogsalt midagi remondi kohta seletama ja kiirustas siis huupi haaratud prügipangesid välja viima . Anna oli punastades vait , ja vaatas süüdlaslikult põrandale . Tundsin ennast sel hetkel nii põrgulikult vanana . Selle asemel , et ise kedagi salaja suudelda , peletasin siin noori üksteisest eemale . Valusalt meenus uuesti Toomas , kui hea oleks praegu siinsamas tal ümbert kinni võtta ja näo ta tugeva õla vastu suruda . " Vabandust , " pomises Anna oma tarbetule seletusele lisaks . " Mis sa tühja vabandad , " laususin pool nukralt , pooleldi lõbusalt . " Kui töö laabub , siis on eraelu igaühe isiklik asi . " Istusin aknalauale ja toetasin pea vastu jahenevat akent . Ilmselt oli praegu see õige hetk Annaga rääkida . " Seda enam , et ma pean su isiklikule elule ju lausa tänulik olema - oleksid ju muidu vist Tartu tolmu jalgelt pühkinud ? " Anna noogutas innukalt kaasa . " Ma olen sind viimased nädalad jälginud , " jõudsin ma lõpuks asjani , mille peale vaene Anna näost ära vajus . " Ma olen tõepoolest püüdnud , aga osa on puhkusel ja kõige korraldamine on päris keeruline ... " Katkestasin käeliigutusega tüdruku kõnevoolu . See tuli mul väga ülemuslik välja . " Anna , vastupidi . Ma olen sinuga väga rahul . Just sellepärast teen ma sulle ettepaneku Tartu büroo juhtimine enda kätte võtta . " Et Anna ei vastanud , vaid vaatas mulle segaduses otsa , siis taipasin ka ise oma viga : " Tähendab , jah , muidugi . Sa ju juba juhidki seda . Ma pean silmas ametlikult , tõlkebüroo Unikiri Tartu kontori juhatajana . " Anna näkku valgus tasapisi sära tagasi . Kuulsin paljusõnaliselt , kuidas ma ei pea kahetsema , ja kuidas ta püüab ja Uskusin seda kõike niigi . Tundsin , kuidas kahe linna vahel elamine ja suurte asjade ajamine mind oli väsitanud . Ma ei jaksanud Anna rõõmus täiega osaleda . Vähemalt käitus Anna poiss-sõber rüütellikult ja lubas vastse juhataja pidulikule õhtusöögile viia . Ära nad üsna pea ka läksid , jättes mind veel värvimata tuppa öömajale . Töö oli tõhus eneseabivahend . Niipalju kui ma eneseabiõpikuid lehitsenud olin - kuidas rikkaks saada , kuidas õnnelik olla ja muud sarnased - , polnud neist kindlasti nii palju kasu kui tööst . Käisin praktiliselt ülepäeva Tallinna ja Tartu vahet ning mõtlesin tõsiselt auto soetamisest . Kui kõigele lisada veel Du Bellay tõlkimine prantsuse keelest , siis sain oma tööpäevade pikkuseks tihti neliteist ja isegi kuusteist tundi . Üks nende tõlgetega tegelenud vanema põlve literaate oli üheksakümnendate keskel pärast ärisse sukeldumist infarkti surnud . Et ma juba ülikooli ajal Du Bellay'ga julgesin rinda pista , siis nüüd andis kirjastus pikalt sahtlis seisnud tõlke mulle lõpetamiseks ja toimetamiseks . Vähestel vabadel hetkedel pidin enda vastu aus olema : kogu sellest rabelemisest oli saanud asendustegevus . Tapsin ennast tööga , et mitte lasta mõtetesse Toomast ja meie lühikest ühist aega . Olin lootnud pettumusest kiiremini üle saada , kuid ilmselt polnud see asendaja puudumise tõttu kerge . Pärast selliseid mõtteid haarasin harja ja käisin töömaad puhastamas , mis järgmisel päeval uuesti sama tolmuseks muudeti . Või võtsin kätte prantslase keerulised luulendused ja asusin ennast neist läbi närima . See kõik aitaski . Ajutiselt , kuni järgmise korrani . " Õnne uuele juhile ! " soovisin Annaga klaase kõlistades . Kõik meie töötajad - nii uued kui vanad - seisid mu Tartu korteri tundmatuseni muutunud elutoas ja tõstsid klaasi . Kontor oli kolitud , nüüd õnnistasime seda sisse . Osa mu kodusest ja töisest vanavarast olime Anna ja ta handy-man'i abiga Tallinnasse kolinud , kuid mu sealne korter nägi ikka veel suhteliselt kõle välja . Kontoripool oli peaaegu sisustatud . Kui tahtsin aga edaspidi Tartus ööbida , pidin seda tegema diivanil väikeses juhatajakabinetis ehk endisel telekavaatamise sohval endises magamistoas . Oma laia taluvoodi olin uude koju transportinud . " Ühe mõtte tahaksin ma siia siiski lisada , " ütles Ivar kavalalt silma pilgutades . " Tartu on heade mõtete linn . Et Kirsika häid mõtteid ei unustaks , ei piisa ainult sellest , et ma kaasa lähen . Aga muidugi mitte sellest ei tahtnud ma teile täna rääkida . Vaid sellest , et Kirsika laual võiks alati olla midagi , mis laseks tähtedel lähemale tulla , nii et need iga päev häid mõtteid tekitaksid . " Selle segasevõitu aga siira kõne lõpuks võttis ta seljatagant välja savist Tartu tähetorni kujulise vaasi ja pistis selle mulle pihku . " Me midagi suuremat ei hakanud sulle kinkima , ega sa ju päriselt ära ei kao , " lisas Anna . Varjasin vapralt silma tikkuvaid pisaraid . Kõik nad olid omamoodi armsad ja vahvad . Tallinna kontor pidi avatama mõne päeva pärast . Avamisele olin kutsunud ka mõned potentsiaalsed kliendid ja esimesed töödki olid lähinädalateks olemas - keskkonnaministeerium oli tellinud mingi kalade kohta käiva Euro-määruse tõlke . Algus oli tagasihoidlik , aga väga lootustandev . Lahkusin viimase bussiga Tartust ja jätsin seltskonna pidutsema . Kuidagi imelikult tühi tunne oli , kui Anna teab mitmendat korda lubas kõige eest hoolt kanda . Maabunud õhtul oma uue elukoha vanas voodis , lubasin endale , et nädalavahetusel võtan kasvõi korrakski aja maha . Üle kuu aja pidevat jalulolekut , suuremaid ja väiksemaid otsuseid ning hingematvat remonditolmu olid mind täiesti ära kurnanud . <arv>. Kord ?? Astusin bussist maha ja tõmbasin kopsudesse ninna kanduvat soolast meretuult . Oli laupäeva hommik , ilm päikseline ja viie minuti pärast pidin ma jõudma randa , mis lahutas merd vanaonu talust . See meenutustereis pidi olema selleks puhkuseks , mida töine argipäev vahelduseks nõudis . Jalutasin mööda sadu kordi tallatud teerada , mis viis tee pealt otse mereni . Rada oli rohtu kasvamas , sest kes see enam jalgsi kusagil kõnnib ! Ikka autoga , kasvõi künklikul külateel . Tundsin peedipõllu peal koogutamas ära naabritädi , kelle juurest me olime alati värsket piima saanud . Soovisin jõudu ja lehvitasin . " No näe , jumal-imet ! No kes see seal on ? " hõikles tädi vastu ja astus vagude vahel ukerdades ja käsi põlle külge pühkides minu poole . " Mõtlesin esiti , et kas oled sina või ei ole . Aga on ikka Kirsika tõepoolest . Lase ma vaatan sind ! Kenamaks oled läinud , päris preiliks kohe . Sind pole siin kaua aega näha olnud . Kas lähed vaatad talu üle ? " " Ei tea , kas ma taluni minema hakkangi , " vastasin kohmetult . Tundsin ennast reeturina , kes lahinguväljalt enne lahingu lõppu lahkub . " Ma mõtlesin lihtsalt korraks mälestusi värskendada ja veidi rannas olla . Lihtsalt puhata . " Miski sundis mind selle vana naise ees vabandusi otsima . Südametunnistus , mis muud . " Ei , sa latsekene vaata ikke Unikiri kah üle , seal ju nüid üks noorsand muudkui rassib . Too vanamees , kes siin pärast su onu oli , läks linna tagasi . Sa mine vaata , maja on päris uhke kohe . On suure taldriku katusele ehitanud , saab veel vanuigi sellist nalja näha " Naeratasin tädile ja lubasin vaatama minna . Eks oli Unikiri nüüd mõne suvitaja kätte sattunud , polnud see ju Tallinnast kuigi kaugel . Teerada mööda edasi kõndides nägin puude vahelt vilksatamas maja tuttavaid kontuure . Keerasin otsustavalt rajalt kõrvale ja marssisin läbi heina majani . Kellegi hoolsad käed olid parandanud maja laudist , katus oli uus , kõik oli värskelt värvitud ja kasitud . See oli täpselt selline , nagu ma teda lapsepõlvest mäletasin . Jälle käis hingest läbi süütundega segatud piste : oleks pidanud ise selle kõik korda tegema . Ohkasin - omal ajal polnud see kuidagi võimalik ja nüüd oli juba hilja taga nutta . Pidin leppima sellega , et see talu oli andnud mulle uued võimalused , töö ja kodu , algul Tartus , nüüd pealinnas . Majas endas ei paistnud elu olevat , see kõik ainult kinnitas minu versiooni suvitajatest . Halvemal juhul ilmuks pererahvas mingil ajal randa , nädalavahetusteks olid suvemajad ju mõeldudki . Keerasin kanna pealt ringi ja kiirustasin huult hammustades sinnapoole , kust mändide vahelt paistis meri . Kas see oligi see puhkus , mida olin tulnud siit otsima ? Mis pidi aitama mul argipäevale vastu panna ? Pigem ajas see mind veelgi rohkem rööpast välja . Trikood selga tõmmates kirusin ennast maapõhja : otsisin mälestustest lohutust nagu tõeline vanatüdruk . Kuhja kogutud riietele ja asjadele rannalina peale visanud , jooksin ?? pea ees vette . Kui ma umbes kümne minuti pärast veest välja sumpasin , nägin oma riiete kõrval istuvat meest . " Hei , ärge puutuge ! " hüüdsin esimese hooga . Millal ja kust oli mees välja ilmunud ? Kaua ta seal niimoodi juba istus ? Oli mu asjad juba läbi sobranud ? Lähemale jõudnud , ei uskunud ma oma silmi . Rannas istus Toomas , lühikesed püksid jalas ning värviplekiline sinine T-särk seljas . " Tahtsin jah endale veidi naisteriideid varastada , " naeris Toomas lõbustatult . " Kui kaua sa siin sedaviisi juba istud ? " küsisin tõredalt . Toomast olin ma siin kõige vähem oodanud . Mida mees siin üldse tegi ? " Naabritädi ütles , et vanaperemehe silmatera olla randa ilmunud . Eks mul uudishimu ei andnud asu . Ja näe , olidki sina . " " Aga ... mida sa siin teed ? " ei taibanud ma endiselt mehe ootamatut ilmumist . " Käisin just värvi ostmas . Aga muidu ma elan siin . Unikiri talu on mu kodu . " " Siga ! Sa oled siga ! " Harva , kui ma niimoodi ärritusin , aga see oli Toomasest alatu . Mu õnnetu lugu ära kuulata , lohutada ... ja siis minu lapsepõlveunistused endale krabada . Alatu , nii kohutavalt alatu ! Hakkasin oma asju kokku korjama . Tõmbasin kleidi otse märja trikoo peale ning toppisin rätiku vihaselt kotti . " Lase mul seletada ! " püüdis mees mu lahkumist takistada . " Seleta oma pruudile ! " käratasin , soovimata meest enam kauem taluda . " Või tuleb sul talle peale maksta , et ta siia tuleks ja sind kuulaks ? Haa , sa ei vasta ! " " Millest sa räägid ? Ja ära rabele , ükskord juba tegid väiksest asjast valed järeldused , " sõnas mees mind ettevaatlikult mu rabelevast käest tagasi hoides . Kui Toomas niimoodi ütles , siis ehk oli ta ärakuulamisel mõte sees ? Igatahes ei muutnud see enam midagi , rebisin ennast lahti ja hakkasin lihtsalt rannast eemale marssima . " Millest sa räägid ? " küsis Toomas veel kord , sättides ennast ilusti mu kõrvale kõndima . " Ise viid tumedatverd kaunitare välismaale ja siis imestad , " alustasin oma süüdistuskõnet , kuid Toomas katkestas mind jälle . " See niinimetatud tumedatverd kaunitar , keda ma üldse olen kuhugi viinud - või pigem tema mind viinud - võib olla ainult Inna , ameeriklaste usaldusisik ja käepikendus . Kuule , ta on ju sisuliselt mu üle- või järelevaataja , ja lisaks minust pea kümme aastat vanem . Kuidas sa üldse selle peale tuled ? " " Noh , teil oli vähemalt väga tore isekeskis , " vastasin juba veidi ebakindlamalt . Samm aeglustus automaatselt , kuid seda märgates panin kohe auru juurde . " Ja üldse , käi või reisi kellega tahes . Minuga ei kõlba sul ju niikuinii suhelda . " " Ma ei saa aru , miks sa nii tõre oled , " kõlas Toomase häälest ärritumise märke . " Noh , piisab sellestki , et sa oled juba ammu Ameerikast tagasi , aga pole mulle kordagi helistanud . Selleks ei pea olema selgeltnägija , et seda üheselt mõista : meie vahel ei ole midagi olnud ega ole kah ! " Viimase lause ajal olin valmis nutma puhkema , sest Toomasel oli kõik hästi , minu arvel oli kõik veelgi paremini kui hästi . Mina olin ainuke , kes oma lapsepõlve unistustemaalt oli välja aetud ning pidin veel oma tõreduse kohta arugi andma . " Muidugi ei ole helistanud . Ära unusta , et sa ei vastanud mu kõnedele ega meilidele . Ja miks sul minu helistamist veel vaja on , kui kaaslane olemas , kellega pesa punuda , mis minust ! " Seisatusin ja vaatasin mehele otsa . Toomase pruuniks põlenud näkku tekkis nukker naeratus . " Ja ära hakka tagasi ajama . Ma nägin kõike oma silmaga või kuulsin ja igatahes - see ei olnud lihtsalt mingi koos naermine , " lisas Toomas sapiselt . Olin automaatselt rannast maja poole kõndinud . Lapsepõlves tekivad harjumused , mis võivad isegi aastaid hiljem varjusurmast ärgata . Seisime Toomasega vastamisi taluhoovis õunapuude keskel . Õunad olid juba valmimas ning vabalt oleksin võinud käesirutusega endale mõne punapõskse pihku haarata . Aga ei - need olid võõrad õunad , võõras aed . " Nüüd ei saa ma sinust aru , " alustasin ettevaatlikult , " mida sa nägid ? Mis kaaslane ? " " Ma tulin pärast Ameerikat otse Tartusse . Mõtlesin sulle üllatuse valmistada , ma ei saanud terve reisi ajal sind peast välja . Sina ju ei vastanud , " seletas Toomas kibedalt . " Valmistasin aga paraja üllatuse , endale . Ma arvasin , et meie vahel oli midagi rohkem kui lihtsalt seiklus . " " Ja seda ütled sina mulle ! " peaaegu nuuksatasin . " Mõnuled siin minu talus , lased ilma mööda ringi , ja ... ja ... " " ... ja mis ? Mida ma siis teinud olen ? Ostnud kinnisvarabüroost maja , mis parajasti müügis oli ? Miks ma peaksin su järele jooksma , kui sina endale mingi kallimaga kodu ehitad : " Kallim , viin prügiämbrid välja , musike , mis värvi me magamistoa värvime ? " " Toomas paistis kuri ja tige . Ma polnud teda niimoodi kunagi osatamas kuulnud . Hakkasin tasapisi taipama . " Millal sa Tartus olid ? " küsisin pinevalt . Tundsin , kuidas vägisi hakkas hoopis naer peale tikkuma . Pill tuleb pika ilu peale , aga paistis , et seekord hakkas pika pilli peale ilu tulema . " Ma ei mäleta täpselt , aga ära ma olin täpselt kuu aega , " vastas Toomas ja ka tema silmadesse tekkis lootusesäde . " Sa läksid oma korterisse ja ma kuulsin trepikotta ära , kuidas te üksteisega kudrutasite . Ma pikemalt seda imetlema ei jäänud , sõitsin tagasi Tallinna . " " Kui rumal sa oled , seal oli Anna ... " Ma ei jaksanud enam . Töö , kolimine , remont , seinast seina kõikuvad emotsioonid - seda kõike oli minu jaoks liiga palju . Lisaks paistis keskpäevane päike mulle otse lagipähe , märg trikoo kleidi all ajas peale külmavärinad ning Toomas seisis siinsamas ... maailm mattus mu ümber heleroosasse uttu . " Kirsika , kallis , on sul parem ? " Toomas istus mureliku näoga mu voodi ees ning samas sisenes tuppa keegi võõras mees . " Noh , kuidas patsient ennast tunneb ? " päris viimane ilma pikemata . Jumal küll , voodi kõrval lebas üle tooli heidetult mu kleit . Kiikasin allapoole , ma olin teki all poolde säärde ulatuvas säravvalges meeste triiksärgis . Toomas oli ilmselt mu ilmeid tähelepanelikult jälginud , sest ta oli varmas seletama : " Anna andeks , ma võtsin su märjad riided seljast . Sa oleksid võinud niimoodi haigeks jääda . Sinu õnn , et Aivar kodus oli . " Tundsin Aivariks nimetatu ära . See oli naabritädi poeg , keda olin siin lapsena harva kohanud , oli ta ju alati üliõpilasmalevas . Naabrid olid aga " poisi " üle uhked , sest temast pidi varsti saama valmis tohtrihärra . Nüüd seisis mees voodi kõrval , katsus mu pulssi ja seletas midagi ületöötamisest ja puhkusest . Tema versiooni põhjal vajas mu ülekurnatud organism puhkust ja rahu . Toomas seisis ja noogutas nõusolevalt . " Hea , et Tom mulle kohe helistas , " lausus tohtrihärra lahkudes , " nüüd pole enam muud muret kui puhkus . " Viimaste sõnade juures vaatas ta hoiatavalt Toomasele otsa . See vaid ohkas ja noogutas . Kui Aivar oli läinud , istus Toomas mu voodi kõrvale tagasi . " Usu , sa oled kõigest valesti aru saanud , " ütlesin samal ajal , kui mees mu käe oma suurde pihku peitis . " Usun . Puhka nüüd , kallis , küll me jõuame kõike seletada , " sõnas Toomas ning pani oma jaheda käe mulle laubale . Tõmbasin ennast pehme teki all kerra ning vajusin jälle unne . Kui ma lõpuks silmad lahti tegin , hakkas hämarduma . Olin toas üksi . Lesisin veel minutit paar liikumatult ning nautisin ritsikate siristamist lahtise akna taga ja kaugusest kanduvat lainete vaikset loksumist . Kusagil maja peal kolistati nõudega . Lükkasin teki vaikselt kõrvale ning ajasin ennast jalgele . Toomase pluus oli lootusetult kortsus , aga muidu sobis see öösärgiks oivaliselt . " Tere õhtust , " ütlesin vaikselt ukseavas seistes . Toomas oli katnud kõrvaltuppa laua , justkui oleks ta külalisi oodanud . Normaalselt ei saanud inimesel selliseid hõrgutisi kodus olla . Mees oli endale selga vahetanud puhta valge T-särgi , muidu nägi ta välja samasugune kui päevalgi . Ainult ta päevitus valgel taustal paistis veelgi rohkem silma . Mina olin pool suve ehitustel ja kontoris veetnud , nii et mu nahk oli üsna samas toonis triiksärgiga . " Kullakene , " lausus mees ja võttis mind oma embusse , " ma mõtlesin , et sa magad kogu suve maha . " Seisime viivu ukseavas , siis võttis Toomas mul käest ja juhatas laua äärde . Elutuba nägi välja hubane ja soe . Vanaonu seisev aeg ja vanad tapeedid olid kadunud , kuid midagi soojast meeleolust oli säilinud . Värske mereõhk ja söömata maha magatud päev olid mu kõhtu tekitanud tühimiku . Istusin lauda . " Kui kaua sa siin juba elad ? " pärisin endale ette tõstes . " Varsti kuu aega . Ega sa enam selle maja pärast ei pahanda ? " vastas Toomas , kui esimene nälg oli kustutatud . " Ma ei saanud ostmata jätta , mõistad . Kui mulle seda kohta näidati ja ma katusel seda kilpkonnalippu nägin , oli kohe selge , et see ongi Unikiri . Sa olid oma mälestustega seda talu niimoodi kirjeldanud , et mina omakorda kirjeldasin seda automaatselt kinnisvarainimestele . Nii täpse kirjelduse peale oli võimatu midagi muud leida , kui justnimelt Unikirja . Remondimehed lõpetasid siin nädal tagasi , ma olen ise sisustamise ja remondiga tasakesi edasi toimetanud . Aga sisustamise juures oleks abi vaja ... " Toomas vaatas mulle otsa ja ma sain aru , kui tarbetu oli olnud enda tööga lõhki kiskumine . Abi , tugi ja veel midagi enamat , millele ma ei tihanud ikka nime anda , oli olnud käeulatuses . " Hea , et sa mind vihastasid , " lausus Toomas , kui olin lõpuks ära rääkinud ka korra , mil mina - ja nagu selgus ka Toomas - Annale ja ta poisile olime peale sattunud . " See oli viimane piisk karikasse , mis sundis mind midagi uut otsima . Muidu oleksin olnud lihtsalt uuel töökohal , aga elanud vana elu edasi . Sa ei kujuta ette , kui hästi ma ennast siin praegu tunnen . " " Väga hästi kujutan , " naersin ma vastu . " Sa unustad , et see siin on minu kodu . Oli , peaaegu ... , " lisasin punastades . " On , " parandas Toomas ajavormi nagu muuseas tagasi olevikuks . " Tule , ma näitan sulle . " Hetke pärast seisime käest kinni hoides päikesekollaste seintega toas , millel oli helesinine lagi . Kuldkollaseid tähti jagus nii lakke kui akendele . Ja maheroheline põrand ? See kõik nägi välja vapustavalt ilus , ilusam , kui ma sellest unistades olin ette osanud kujutada . " Ma ei saanud seda tuba kuidagi peast välja , " ütles Toomas vaikselt hämarusse vaadates . " Mul oli ruumi ja aega , miks ei oleks ma pidanud seda su unistuste järgi sisustama . " Toomas vaikis hetke ja ka mina ei tihanud vaikust lõhkuda . " Tead , ma ei ole kunagi varem ühegi naise pärast niimoodi pingutanud , aga ma teadsin kindlalt , et ükskord tulen ma sulle niikuinii järele . Mitte nagu India filmis , neljakümne aasta pärast , " püüdis Toomas naljatada , " vaid kohe , kui siin kõik oleks valmis saanud . Aga sa tulid ise . " Vaikisin . Minu naiivsed lapsepõlveunistused seisid siinsamas . Olin kuninganna , ja mu kõrval seisis prints , kes oli kinkinud mulle terve tähistaeva . Kuukiir puudutas õrnalt seina ning jättis sinna varju . Kartsin ennast liigutada , et mitte lumma lõhkuda - hetk paistis oma ebamaisuses veelgi uskumatum kui India film . Filmis oleks siinkohal olnud kindlasti koht muusikalisele etteastele , ja seejärel ... " Tähed , " vaatasin unistades lakke ja siis aknast sumedalt täherohket suvetaevast . Jälle kord olin tabanud täiusliku hetke . " Mulle piisab sinu silmadest , " vastas Toomas . " Oma tähti võin ma nendest vaadata . Peaasi , et need siin on . " Unistustega peab ettevaatlik olema , need võivad täide minna - vanaonul oli olnud õigus ... Tundsin mehe nägu oma näo vastas , ta kuum hingeõhk puudutas mu huuli . Sulgesin silmad ja lasin suudlusel oma huultel mängida . Kui ma uuesti silmad lahti tegin , oli Toomas mu sülle tõstnud . Toetasin pea vastu mehe õlga ja lasin ennast kanda unistustesse .