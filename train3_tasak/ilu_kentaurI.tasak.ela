kirjak	ilu_kentaurI.tasak.ela	Nikolai Baturin PÖÖRIPÄEV Mitte meie ei vali nimesid – nimed valivad meid . Inimese nimi , kõnelevad ürikud , peidab oma sügavuses saladust , mis seob teda hilisema elu ja saatusega . Nomnomantika , nimede järgi ennustamine . . . Mida tähendas ende järgi nimi BIGART ? Suur kunst saada sigitatud ( sängimängudes on suure kunsti palangut ) . Suur kunst sündida ( köietrikk nabaväädil ) . Suur kunst elada ( võtta elu kui suurt kunsti ) . Suur kunst surra ( " Surmatants " kui viimane suur kunst ) . NIKYAS BIGART sündis ( aasta pole paljuütlev , küll aga aastaaeg – kirsiõites kevad ) kõrbemaal Taarimi Emiraadis , Õlilinnas . Mõistagi oli linnal veel teinegi nimi , kuid teades seda , et ta oli Õlilinn , polnud tol teisel enam suuremat tähendust . Ühest küljest piiras Õlilinna õlilapiline liiv , tumedad teated kõrbeõlist . Teisest küljest uhtis õlilinna Õlimeri , mida katsid õlilaikude virmeldavad palakad – isegi suurimad tormid ei käristanud neid puruks . Õlimere mehed olid mustad kui kuradid , ning orgasmi ajal , kõneldi , purskasid nad Õli . Õlimere naistest räägiti , et kui nad olid kurvad , siis nutsid nad tavalisi pisaraid , ja kui nad olid rõõmsad , siis Õlipisaraid . Kalaparved ja delfiinid õlis . Õlised merilõvid lesisid liival . Tumedad kajakad tiiblesid õhus ja kiitsusid mahedalt , õliselt . Kõrbemaod jätsid liivale vonklevaid õlimustreid ja sisalikud vikeldasid õlivinjette . Varjud lõhnasid õli järele . Sõnad ja suudlused , tuuled ja jäljed vihjasid õlile . Õli õilmitses kõikjal – ka kirsiõitel . Õli värv , õli lõhn , õli maik oli kõigel – ainult mitte vihmal , sest vihma ei sadanud siin pea kunagi . Õliparadiis , Õlielüüsium oli Nikyas Bigarti sünnimaa ! Kogu see lõputu luiteriik oli läbi imbunud " mustast maaverest " : kõik suri ja sündis siin naftast nagu ingel Elia Jumala pisarast . Ega saanud see olla teisiti ka Bigarti puhul . Nikyas sündis ja sirgus Õlilinnas , põliste õliammutajate perekonnas . Tema vaarisa Michael Bigart , esimene õppind naftaluuraja ( sõna " geoloog " tol ajal ei tuntud ) , tuli Euroopast , lõi oma rännusaua neitsilikku kõrbeliiva . Kui sealt purskas naftat , noor punastas noor insener ning lausus uhkelt : " Mina olin esimene ! " ( Õnneks ei varjutanud Michaeli esmaläbijauhkust teadmine , et esimene oli Qini riigi keiser , kes kaks aastatuhat varem soola puurides oli tunginud liiga sügavale , sattunud naftafontäänile . . . ja lausunud needsamad sõnad . ) Pärast Michaeli õlileidu ( tema leiukas sau leidis väärika koha Naftamuuseumis ) tõusis kõrbesse esimene puitpuurtorn . Seejärel puurtornide mets : hakkasid tööle esimesed kaamelajamiga kiikõlgpumbad . " Must maaveri " jooksis rennidesse , sealt edasi tammepuuvaatidesse . . . Ning lõputu pikad õlikaravanid rändasid mööda lõputu pikki karavaniteid Õlilinna poole . ( Naftast , kaameli- ja inimluudest sillutatud suur Õlitee on kõrbes tänini . ) Õlivälja puurmeister bai Bigart nais endale elukaaslaseks heleda jumega kreeklanna Dido , kelle luikvalge lambakari kord Michaeli õliväljale eksis . Vaadeldes üheskoos õlilapilisi lambaid , valgusid nende südamed kokku nagu õli . " Kogu õnnistus on õlis . . . " lausus katoliiklane Michael . " . . . ja lammastes ! " nihvas kreeka õigeusku Dido . Sellest kaugest , aegade hämarusse jäävast õnnelikust sündmusest saab nafta Bigartite suguvõsa kultusõliks ; panatseaks iga alanduse vastu ja võideõliks iga ülenduse puhul . Pärast kümmekonda õnnelikult koosrännatud aastat juhtus seletamatu : Dido seisatas kord naftajoa all , läks kaugele kõrbesse ja põletas enda ära . Karjused tõid ta söestunud keha õliväljale . Ning puurmeister Michael võttis ta omaks – tumeda tähekese järgi kulmukaare kohal , mis ta veatuvalgest näost oli ainsana põlemata . Too sajanditagune , samavõrd kurb kui kaunis inimkehast tõrvik ei vähendanud Bigartite õlikiindumust . Vastupidi : nafta kohale tõusis nüüd ka Ohvriõli oreool – mis lõpuks andis " mustale maaverele " seni puuduva pühapaiste . Didost ja Michael Bigartist jäi maailma maha . . . . . . Odid Bigart , Nikyase vanaisa . Võis öelda ka ühe olemusliku sõnaga : Naftainsener . Tol ajal juba kasutati õliverbaale nagu " naftageoloogia " , " metallpuurtornid " , " naftatöötlus " ( krakkimine ) . Kõrbet läbisid torujuhtmete läikivad metallmaod . Must piitsavorp kõrbe kollasel seljal – Õlitee – paakus pikkamisi , kattus tuiskliivaga ; kaamelid pääsesid hirmsast sunnitööst ning Euroopa tammikute laastamine õlivaatide alla lakkas . Kõrbes leiti üha uusi naftaallikaid , rajati aina uusi puurauke , nende hulgas mitmed kuulsad " purskajad " . Õlimerest pumbati merenaftat ; platvormideks kasutati vedudest väsinud reisiaurikuid ja vanu kaubapraame : poolest saadik uputatud alustele aeti püsti puurtornid – mastimets , mis paistis merel kaugele . . . Kummaline " uppunud laevade sadam " sai sellest . Taarimi Emiraadis toimusid järjest õlitööliste streigid , õlišeikide mässud , verised sõjaväepöörded . Isegi üks revolutsioon leidis aset , mis tõotas kõrberahvale kõike hüüt , muuhulgas vabadust : " Olge vabad , aga allakugistatuna , minu maos ! " ( Selle poolest sarnanes iga revolutsioon kõrbepüütoniga . ) Pärast järjekordset paleepööret tõsteti Taarimi valitsejaks Muhammad ibn Bridž . Peale kaardimänguvõimaluse emiiri palees sai valitseja kõrbest Euroopa õlimängurite meelispaik . Valitsegu kes tahes . . . . . . aga naftamaardlate valdajaks oli " kolme kõrbe õlikuningas " Erebus Emerson . Tsivilisatsiooni üleküpsend vili , inimprügimägede heidik , vaene ja harimatu – ent eht Erebusliku energiaga ( tegevvulkaan Antarktises ) . Kuid sellest vulkaanist kuulis ta alles üsna oma elu lõpul geograafist palatikaaslaselt oma isiklikus vaimuhaiglas . Emerson seikles mitmes Aafrika , Araabia , Aasia kõrbes . Enne kui hakata avastama naftat . . . . . . avastas ta lihtsameelseid šahhe , šeike , külavanemaid ; andekaid naftageolooge ja töökaid otsingugruppe , ostis kokku kontsessioone kõrbealadele , kuhu isegi kitsekarjadel polnud asja , teenides sellega ära häbistava hüüdnime Kõrbetrukker . Kahekümne aasta pärast oli " tulisesse liiva tagujal " haarem , millist polnud šahhidel ega emiiridel , tema endistel pilkajatel . Erebus Emerson omas kõrbealadel arvukaid õlivälju , õlilinnakuid , töölisarmeed . Emersoni naftabisnis tegi miljardeid ( kõige rohkem sõja ajal , täites nii oma kui ka vaenlase sõdurite välgumihkleid ) . Ta andis õliturul nooti ja tegi kvoote . Omades niiditõmbamiskeskusi maailma paljudes metropolides . . . . . . rajas sir Emerson ehk Vana Purskaja , nagu teda vulkaanilise loomuse tõttu nimetati , oma peakorteri Õlilinna . Selle kirev elanikkond – siin olid esindatud pea kõik ilmarahvad – moodustas paljunäolise müstilise miljonilinna . Oma marmortsitadelli oli Erebus rajanud väljapoole linna kõrbepiirile , kuhu võrdselt hästi paistsid ära nii kõrbe- kui ka mereavaruste puurtornidemets . Ebaharilik mees oli Erebus Emerson : Õliröövik , Naftakäsn , orjapidaja . Samas tööandja miljonitele , kes ahtral kõrbemaal varem või hiljem oleksid temata hukkunud . Õlikuningas , kes südamest õli armastas ( kuigi see oli aheldanud ta nooruse ja valmistanud talle ränka alandust ) , oli õliasjanduses täielik profaan – näiteks ei teadnud ta elu lõpuni nafta keemilist valemit . . . . . . Teine mees oli Odid Bigart , Nikyase vanaisa , Taarimi kõrbe üheksanda ruudu õlivälja vahetusinsener . Tema teadis naftast kõike . Odid armastas naftat nagu salanaist ega jaganud seda tunnet . . . . . . Fatimaga , türgi päritolu tüdrukuga , kellelt oli üle võtnud islami usu ; kellega elas kõrbe servas , usteta-akendeta valges majakeses . ( Fatima oli üheksandast eluaastast prostituut ning valdas oma kunsti täiuslikult . ) " Kogu õnn ja õnnistus on õlis . . . " sampsis Odid tüdrukut armastades . " . . . ja minu puusades ! " nihvas Fatima . Odid nõustus : Fatima keha oli tõmmu , nagu oleks ta õlis supelnud , ning tema vetruvad puusad meenutasid õlikõrbe tumedaid volüüme . Odidi isa Michael oli rangelt selle õliusu äravalgumise vastu : " Kooselu hooraga on dionüüsilise enesesalgamise vabatahtlik vorm , " koolitas ta kolmekümneaastast poega . " Fatima ei ole hoor , vaid õliparadiisi huur , " püüdis poeg avada isa silmi . " Allah , aita ! Isegi nende sõnad tilguvad naftat ! " kostis korraga nende selja tagant . Bigartid pöördusid ringi nagu õlitatult : uksel seisis tulivihane Fatima . Niipaljukest nad teda nägidki – igaveses naftajoobes isa ja poeg . Valge savimajake kõrbepiiril jäi tühjaks ning mattus lõpuks rändliivade alla . Võib-olla jäi Fatima sinna ? Odid väljakaevamisi ei teostanud . Siis lõi Allah kõrbet katkuga . Esialgu tulid teated kaamelikatkust . Lõppes palju karju , toredaid dromedare ja vadides elutsevaid metsikuid baktriane . Lõkendava kõrbepäikese all lagunesid loomad kiiresti , linnud ja paariakoerad kandsid katku inimasulatesse . Õlilinna turmas epideemia – tüüfus , difteeria , difteriit ( heal lapsel mitu nime ) . . . Õlitöölisi langes kui loogu , pooled puurtornid jäid seisma . Bigartid kümblesid naftas , jõid naftat , olles kindlad , et see panatsea neid päästab . Michael jäigi terveks , aga Odid , kes kukkus otse naftavahis jalalt , kanti punaristiga automobiili ja toimetati koos kümnete teiste nakatanud õlitöölistega kliinikusse . Otsatu oli sanitaride imestus , kui nad avastasid , et tõbialuse noormehe taguots ei töötanud samal fluidumil kui teistel haigetel , vaid . . . . . . tumedal kvaliteetsel kõrbenaftal . Kui Odid meelemärkusele tuleb . . . . . . näeb ta üht tähte enda kohal . Sinkjat , väga kaunist . Veidi rohkem endasse tulles näeb ta , et see täht ei ole õliväljade kohal kõrbetaevas . . . . . . vaid valges kitlis tütarlapse kulmukaare kohal . Noormees võtab oma kuumade tukslevate näppudega ta jaheda rahuliku käe . " Fatima . . . " liigahtavad haige palavikus huuled . Ja ta kaotab uuesti meelemärkuse . Kui Odid kahe päeva pärast taas meelemõistusele tuleb . . . . . . sirab sinkjas täheke südilt ta kohal ning ta hoiab endiselt kinni rahulikust jahedast käest . " Ma tean su pruudi nime , " ütleb halastajaõde – või kes ta muud on – , tehes talle kelmavalt silma ( toda , tähekesepoolset ) . " Fatima . " Odid noogutab , rohkem ta ei jaksa , ja kaotab taas meelemärkuse . Kolmat korda ärgates – see on nüüd juba kindel , et elusana ja pisut tugevamana – tõmbab ta tütarlapse jahedad sõrmed oma põlevate huulte juurde ja küsib ta nime . " Dido . Kreeklane . Kursustelt . Kui tüüfus hakkas , kursus lõpp . Meid kliiniku kästi . Mina ... sind põetama . " Õde naeratab . " Arst ütleb , see suur nafta insener , tema elama peab ! " Ja lisab kurvalt ( täheke kulmul otsekui kustub poolenisti ) : " Noored mehed palju katku sureb . " " Dido . . . " alustab Odid paljutõotavalt . Halastajaõde paneb jaheda näpu ta tulitsevatele huultele . " Ei vaja ütelda , mina las : Dido , sinu naine . " Nõnda kõlab Odidi ja Dido , Nikyase vanaisa ja vanaema , väike-suure armastuse lugu . Jääb vaid soovida kõigile , kel veel ei ole suurt armastust , üht korralikku kõhulahtisust , et see suur armastus nii või teisiti tuleks . ( Armastuse žanr on tragikomöödia . ) Pärast tervenemist Odid ja Dido abiellusid ning asusid elama vanalinna moslemite hulka , sest tagasi ristiusku pöörduda Odid ei soovinud . Miks ? See oli tema vaimu saladus . ( Võib-olla oli kõik palju lihtsam – naftapõhjaga kõrb oli rohkem Muhamedi kui Kristuse kodumaa . ) Mehe südi usupööramatus tegi kreeka nüansiga õigeuskliku Dido kulmudeni kurvaks . . . . . . kuid ta armastas oma meest ning elas temaga pika piinarikka elu ( Odid purjutas kõvasti ja hullas endiselt huuridega ) . Nende elamu ( Nikyase lapsepõlvekodu ) asus Õlilinna iidsemas osas , kaljuvaablaste pesa meenutavas kärgkvartalis , kus ühe maja katus oli teise elula õueks , kus räägiti Didole võõrast keelt ( Odid oli selle Fatimalt ära õppinud ) , kus hommikust õhtuni kilksusid nardikivid ( islamimaailma meelismäng ) , undas surna , tärises däff ja kostsid venivad mugaamid . Mida Odid avalikult armastas , seda Dido endapeidus põlgas . Nende tülid ei võtnud suurt tuld , sest Odid kustutas nad sõnadega : " Allah 'a 'lam " . ( " Allah teab seda paremini . " ) Dido ja Odidi esmasündinu , tütar Aele , suri imikueas skorpionihammustuse kätte ( neid elukakesi pudenes läbi katusepragude naabri õuest ) . Tütrekese surm vapustas Didod sedavõrd , et kustus sirav täheke ta kulmul . . . . . . ja süttis taas , kui sündis puhta palgega poisslaps ( puhtad olemused ei sigi sängivõnkeist , vaid saavutatakse erilise intuitsiooni abil – kreeklanna pidi seda antiikpärimust teadma ) . Nii võrsus sugupuu kandvaim oks Kiryl , Nikyase isa . Kiryl Bigart kasvas moslemite hulgas , õppis ära nende keele , nende armastuse armastada maist , vaimu poolt põlatavat ( see vast oli sügavam põhjus , miks teda hiljem islamimaailmas austati ja lugupidavalt koheldi ) . Aga Dido muutus sellest ärevaks : siit õhkus ohtu puhta vaimsuse vastu , mida ta ihuvili pidi endas kandma . Ning kreeklannas sündis kindel otsus . Sel ajal kui Odid õliusus puurtorne kummardas . . . . . . võttis Dido ette oma usurännaku . Mitte mõtteski Meka suunas , vaid kreeka linnaossa , väikese valendava õigeusukiriku poole . Suur on kreeka kiriku preestriiIsa Georgiose üllatus , vahest pahameelgi , kui vaiksel keskpäeval kiriku puhastuspalvuse ajal ilmub pühakotta tikitud rahvarüüs , suure seljakorviga noor kreeklanna ning nõuab kindlalt : " Püha isa , tahan ristida oma last ! " Vagamees sulgeb pühakirja ... ning avab registri , et kuupäeva kirja panna . " Kunas lapse ema seda soovib ? " " Kohe . " " Aga k-kus on . . . ? " " Takistust ei ole ! " ütleb kreeklanna , libistab kiiresti kanderihmad õlgadelt alla , paneb viigimarju täis kandekorvi maha ja kaevab nende alt välja . . . . . . umbes kuueaastase embrüopoosis kügeleva poisikese . " Magama jäänud , väeti , " sõnab preester . " Teeskleb ! " ütleb ema , näpsab poisikest kõrvast : poiss ärkab , haigutab , lausub : " La il ? ha illa – El ? h ! " ( " Ei ole muid jumalaid – peale Allahi ! " ) " Veel on Jeesus Kristus , mu poeg ! " lausub preester poisile . Ja sõnab tolle emale : " Siin on ristikirik , mošee on üle tänava . " " Eiei , olemeõigeskohas ! " räägib kreeklanna kiirkõnel . " Ta isa on islamiusku ja poiss on selle mõju all . " Preester silmitseb neid mõlemaid rangelt ning lausub : " Teadku mu lapsed , et selle eest võib teid oodata surm . " " Jumal meid kaitseb ! . . . Olgu ta nimi Kiryl ! " ütleb kreeklanna kirglikult ja langeb preestri ette põlvili . " Sündigu , kui see on Jumala tahtmine ! Aga ristituna tõuseb inimese Kaal – kuis jõuad sa teda koju kanda ? " " Olen siis tugev kui muul ! " ütleb noor ema , ning hämar kirik lööb äkki helendama , sädeleb . . . . . . sinkjas täheke kreeklanna kulmukaare kohal . Selline on lühike histooria poolmoslemi Kiryl Bigarti saamisest poolkristlaseks ristivee abil ( ehkki nafta abil oleks olnud oodatum ) . Kiryl kasvas , õlikutsumus temas tugevnes . Dido vastuseisust hoolimata pani Odid poisi medrese-kooli , põhjendades seda sellega , et mulla Mahmud al-Almahan oli nende üleaedne . " Kristus ja Muhamed olid samuti üleaedsed , " kinnitas Odid naise rahustuseks . Et poisist ei tuleks kaameliajajat ( Kirylile küll meeldisid need haisvad armsad elukad ) , vaid vannutatud naftainsener . . . . . . pandi ta edasi õppima inglise setelmendis asuvasse kolledži . Sellele järgnes õlilõhnane Naftainstituut , mille diplomi andis talle komplektis kuldmedaliga kätte lõpuaktuse aukülaline , ta tulevane leivaisa . . . . . . sir Erebus Emerson isiklikult . ( Bigart mäletas läbi elu Emersoni laia , punaste karvadega kaetud käelamikut , mis olid tihedalt täis lükitud vääriskive , just nagu poleks see inimese käsi , vaid teemandifondi rändnäitus . Kiryl mäletas nii selle käe raudset pigistust kui ka sõnu , mis seda saatsid : " Mu naftaväljad ootavad sind , kuldpoiss ! " Need erebuslikult mürisevad võlusõnad võisid noorele naftainsenerile tähendada üksnes paljutõotavat õlikarjääri . ) Emersoni poolt talle kaelariputatud medal veel viipus paela otsas ning vastsaadud diplom õnnestas ta kätt . . . . . . kui aula kõrge lae all kostis reproduktorist üksainus mahukas sõna : Sõja lõppedes leiab Kiryl Bigart end Kreekast mägismaalt hospidalist , ohvitseri auastmes , ilma käeta . Seda olematut kätt hoiab valges kitlis tütarlaps . . . . . . kelle kulmukaare kohal , otsekui tema ellujäämist õnnistav märk , sirab sinkjas täht . " Ema ! " sampsib haavapalavikus Kiryl . " Dido , " naeratab tütarlaps . " Halastajaõdede kursustelt . Kui sõda puhkes , võeti meid hospidali . Põetan sind . . . Mitte nii . . . Armastan sind ! " Nõnda kõlab Kiryli ja Dido , Nikyase isa ja ema , väike-suure armastuse lugu . Jääb vaid soovida kõigile , kel veel ei ole suurt armastust , üht õnnelikku pommiplahvatust . . . et käsi otsa jääks , ning et suur armastus nii või teisiti tuleks . Kiryl Bigart naasis sõjast koju nagu sõdur muistegi . Vasemal pool saatis teda pilkuköitvalt kaunis ning võimatult noor ( viieteistkümnene ) naine , paremal . . . . . . tühi sinelikäis . Isa Odid rõõmustas , et suurem osa pojast sõjast tagasi tuli . Ema Dido samuti ; ent heites pilgu poja naisele , võpatas ta läbi keha ning vaimu ; ta ei vaadanud pojanaise kaunist palet , figuuri ega kuhte , ta ei näinudki teda , sihkis vaid kivinenud silmil ühte punkti : . . . . . . sinkjat tähekest minia kulmu kohal , mis pulseeris ühes rütmis tema südametuksetega . " Sa ei k-kirjutanud , et tuled k-kahekesi . . . " kogeles teemantkõva Dido . " Kolmekesi , " hõiskas Kiryl , keerutades ema oma ainsa käe haardes ringi , " aga teda näed sa mõne kuu pärast ! " Dido-ema ei võtnud Dido-miniat vastu . Majja küll võttis – südamesse mitte . Mehed ei saanud nende vaenust aru ; nemad pidid , et mõista tähti , tõusma tähetorni . Pärast viljatuid tööotsinguid leidis halastajaõe paberitega veetlev Dido lõpuks rakendust inglise linnaosas paiknevas vaimuhaiglas . Sõjaväeinvaliidist insener aga ei saanud tööd kusagil : ei kõrbes naftaväljadel ega õlimerel . Siin äkki meenus Odidile Naftainstituudi lõpuaktuse episood ( see täitis tema isapõue veel nüüdki uhkusega ) : " Emerson . . . Vana Purskaja surus sul kätt ! " lausus ta pojale . " Ta ei saa seda korrata , " muigas Kiryl kõveriti ja sorkas tühja käise sügavamale taskusse . " Käe pärast ... mitte pää pärast ! " surus Odid hammaste vahelt . Ja tormas minema . Odid Bigart pani end Emersoni vastuvõtule kirja . " Kolme kõrbe Õlikuninga " juurde audientsile polnud lihtsal Õlipluusil kerge pääseda . Ent veel raskem oli Odidi peatada . Murdnud läbi peainseneride kabinettide ja peadirektorite büroode . . . . . . seisis tormi täis Odid – nagu ta puuraugult tuli – õlist lätsuvates saabastes heledal pöökpuuparketil Emersoni ees . Too tõestas oma hiilgavat mälu : " Kuldpoiss , muidugi mäletan ! . . . Üks käsi ees või taga . Tulgu aga ! " Ja Õlijumal kallas masuudise õlikuradi üle vägeva naeruga . ( Piiritu rikkus andis talle piiramatu vabaduse suhtlemisel . ) " Ütle Kuldpoisile , et ta läheb mul Õlimerele . . . Ühekäelised kroolivad kõige paremini ! " Taas purskas tulemäelaava ning kostis vallutav naer . " Pea ! " ütles Erebus naeru vahele . Bigart , kes oli juba uksest väljumas , pöördus ringi . " Et sa , va Õlikurat , teaks – Õlijumala pöögisallu ei tulda õlistes saabastes - haahhh ! Oled tänasest vallandatud . " Naftainsener Odid Bigart , kes kui preester oma rituaalis ei vahetanud reeglina õliseid jalatseid puhaste vastu , märkas seda alles nüüd . Hilja . Nikyas sünnib kirsiõites kevadel . . . Tuul hõljutab uksekardinaid ja mõned juba langevad õielehed kleepuvad lapsevaevas Dido higisele palgele . . . Dido-vanem seisab ta peatsis ning vaatab äraoleval pilgul skorpioni , kes ukerdab üle kivipõranda – maas nöörmatil sünnitaja poole . Kui ämmelgas on jõudmas Dido kõrvaleheidetud käerandme juurde . . . . . . litsub ämm ta sandaalininaga puruks . Ja ärkab võpatades . " Au-ooo ! " oigab sünnitaja . Ämmamoor Selima aitab Nikyasel tulla – ehkki ta tuleb aitamatagi : pisike , kõhetu , kipras . " Lapselt , ja veel laps ! " toriseb Selima , et nii üks kui teine võiksid veel kasvada . Poiss on vupsti väljas . Rusikad püsti pea kohal , sibeleb valgel verisel matil . Tõmmu , just nagu õline . " Veel üks naftainsener ! " lausub vanaema Dido hella irooniaga . Sinkjad tähekesed mõlema Dido kulmukaare kohal sädelevad vastamisi . Sedapuhku unisoonis , leplikult . Kiryl Bigart sai lõpuks tööd ( saamata iial teada , millise hinnaga ) . Ta määrati Õlimerele puurmeistriks , ning juba esimene tema juhtimisel läbitud puurauk tabas naftasoont . Seejärel teine , kolmas . . . . . . ja varsti levis kuuldus noorest , hea õlihaistmisega läbijast , kes ei vaevunud naftat otsima – nafta otsis teda . Kiryl Bigarti originaalse projekti järgi alustati Õlimerele platvormlinnaku ehitamist , mis mitme avastatud " purskaja " tõttu sai hüüdnimeks " Erebus-erekteeriv . " Õliakvatooriumi ülevaatav Emerson , kes seisis kiirkaatri sillal ning silmitses läbi binokli merest tõusnud linna , lausus kaaskonnale : " Tõeline Õli-Atlantis ! Kes selle püstitas ? " " Bigart , " Mereõli " peainsener , " vastati talle . " Pole kuulnud , " ühmas Emerson . Ning järsku möirgas : " Kuldpoiss ! Eks ma öelnd , et ühekäeline kroolib kõige paremini . " Kasutades ära vana Möira soodsat tuju , otsustati tõsist juttu elavdada naljaga : " Linna tegelik nimi on " Erebus-erekteeriv " . " " Siin on ta mind üle hinnanud , " heitis Emerson kuivalt . . . . . . nähes binoklis sadu puurtorne . Odid Bigart sestast nagu soikus . Kolmekümneaastase staažiga õliäss istus päevavaraste seltsis plataanide all ja sirvis peos kaardinolke , milllel polnud küljes õliplekkigi . Vaikis päevade viisi . " Justkui oleks suu õli täis võtnud ! " nihvas talle Dido . Seepeale avas Odid suu ning näitas , et õli sealt just puuduski . Mõnikord ei pidanud ta vastu : pani käima oma vana , naftast läbiimbunud istmetega džiibi . . . . . . ja sõitis kõrbesse , üksikute vähetootlike puurtornide juurde . Või veel kaugemale liivamerele , kus paiknesid sootuks seisvad puurtornid – mahajäetud ja kõrvale heidetud , kujutasid nad endast otsekui Odidi teisikuid . Ta seisis seal , laup vastu laatunud masuudiga kaetud metalli . . . . . . ning hingas kogu rinnaga sisse ääspalava päikese ja kirbe liiva segust õlihõngu . Ta nimetas seda " tühja hinge tankimiseks " . " Odid , kas oled juba täis ? " hõikas pojapoeg talle luiteharjalt džiibi juurest . " Kohe-kohe , Nikyas . . . Mõned barrelid veel ! " Pärast seda võis vana Õliäss jälle mõnda aega plataanide all päevavarastega nardikive kilksutada . Kõik kordus , kuni Dido-kaasa ühel päeval pättidele heldelt maksis , et nood džiibi ära ajaksid . Õlilaikudes taguotste järgi polnud raske äraajajaid kindlaks teha . " Kuule , kas sa arvad , et meil mujalt polegi naftat ammutada kui sinu džiibi istmetest ! " hurjutasid vargad Odidi , kes asitõenditele osutades nõudis oma sõiduriista tagasi . Odid lõi lõpuks raudkaamelile käega ja ostis turult ühe karjuse käest . . . . . . tõelise kaameli , pikkade neitsilike ripsmetega noore dromedari . Nii jätkusid vana naftanõrgutaja retked südakõrbesse mahajäetud puuraukudele , kus ta pidas oma salajasi õli-destorysid , ainsaks pühendatuks pojapoeg Nikyas . Mõnda aega elasid Bigartid , vanad ja noored , koos islami linnaosa massiivses , ent mitte rõhuvas kivimajas . Nikerdatud uste , sepisvõredega akendega ning kõrgete kuppellagedega majal ei puudunud mõningane toreduski – endisaegadel võis hoone kuuluda mõnele mullale või kaupmehele . Lõõskavast kuumusest hoolimata oli majasisemus alati meeldivalt jahe ning rahustavalt hämar . ( Nikerplaatidega kaetud põrandad aga lausa hellitasid paljaid jalgu ! ) Mööblit polnud palju ; aeglases rütmis mööduv moslemite elu kulges enamasti iste- ja palvevaipadel . Euroopa harjumustega külaliste jaoks seisis saalis kuldtupsudega diivan , paar tumbat ja pronksjalgadega kaardilaud . Seinu katsid lillemustrilised vaibad , millel sädelesid vanad inkrusteeritud relvad , kilbid ja muud naftatööliste poolt buldooserite eest üleskorjatud kõrbeleiud . Kohta majas jätkus kõigile Bigartitele ning jäi ülegi . Selle eluruumi kasutasid ära maaväringulõhedest majja tunginud skorpionid , maod ja sisalikud ( vanad moslemid mäletasid suurejoonelisi maavärinaid , mil läbi seinapragude pääsesid majja ka inimesed ja koduloomad ) . Dido-vanemal oli omaette ruum : tikitud vaipade , kiretute vaaside ja kirglikult kriuksuva raudvoodiga kambrik . Ehkki ammendatud säng vaikis juba aastaid , ning vanad elasid kumbki eraldi majasopis . See-eest oli poja ja minia magamiskamber otse seina taga . . . . . . millest jooksis läbi lai maaväringulõhe . Sakilist pragu ei pandud kummalgi pool tähele – rahutu Maapõuevaim oli selle leidlikult sobitanud mõlema toa lihtsasse seinamustrisse . Dido-vanem avastas selle juhuslikult . Kambriseina müüritud vaskpeegli ees juukseid kammides . . . . . . märkas ta äkki seinas sõrmelaiust pragu ning selle taga mingit talle esimesel pilgul arusaamatut liikumist . See meenutas õlist läikiva pumbakolvi sukeldumist kahe heleda liivakünka vahele . Ent mitte see ei üllatanud Didot ( minia keni näkke oli tal olnud juhust silmata varemgi , kui nad temaga kahekesi pesuruumis kümblesid , ja Kiryli suguti ei saanudki meenutada midagi muud kui hea tootlikkusega õlipumba kolvi ) , vaid üllatas see , et tähekesed tema ja Dido-noorema kulmukaare kohal tuikasid ühes rütmis . Ning kui pumbakolb viimaks seiskus . . . ... tundsid mõlemad Didod end ühtviisi rahuldatuna . Nikyas – ehkki hukule määratud – , nagu kidur kõrbetaim , aina kasvas kõigi kiusajate kiuste . Eraklapsena mängis ta enamasti üksi maja taga nõlvaaias , kuhu Odid oli aastakümnete jooksul seljakorviga kandnud mulda , istutanud viljapuid ning põõsaid . Kevaditi puhkes aias tõeline õiepillerkaar . Õitsesid kirsi- , õuna- ja mooruspuud ; kõiksugu kodustatud ja metsikud lilled nagu viigikaktused , soomuk- ja õrnaõieline kõrberoos ( need meenutasid Nikyasele pärituult hõljuvaid värvilisi suitsupilvekesi ) . Nõlvaaeda pistsid nina ka kutsumata külalised nagu rünnakas seedrimaadjas ja viljapuid ahistav kõrbeliaan . Vanaema Dido lõikas neid võsanoaga ühtjärge välja , köitis kubudesse ja põletas lamedal kaljul keset aeda . Nikyasele meeldis vaadata seda mühinal taevasse tõusvat tulekeeritsat . Hoopis kummaliselt mõjus see metsik Tuleõis . . . . . . vanaema Didole : ta kangestus pikkamisi , käed tõusid mööda keha ülespoole , vallandasid teel juuksed ning jäikusid pea kohal . Silmis kivinenud kujupilk , seisis vanaema puhk aega tardunult – ja hakkas siis vakshaaval liikuma Tuleõie poole , nagu veaks teda sinna nähtamatu käsi . Kord tõmbas Nikyas Dido tagasi just hetkel , kui too oli tulesambasse astumas . Seik kohutas poissi sedavõrd , et ta värisedes karjus : " Vanaema ! Miks sa lähed tulle ? ! " " Armastan , tuld kallistada tahan , " lausus Dido kahvatunud huultega . " Mitte tuulelipp ei käi tuule järgi , vaid tuul käib Tuulelipu järgi , " suvatses Erebus Emerson öelda oma õlipoliitikat ajades . Pidades end Kuldpoisi ristiisaks . . . . . . määras ta Kiryl Bigarti kõigi oma merenaftaleiukohtade tootmisjuhiks . Ametikõrgendus nägi ette tõhusat palgatõusu ja plutokraatiale vastavaid elukondlikke ümberkorraldusi ( erebuslikus tõlgitsuses polnud need soovituseks , vaid täitmiseks ) . Tootmisdirektor Bigartile oli ette nähtud . . . . . . koloniaalajastu stiilis puitpalee Õlilinna inglise setelmendis koos teenijaskonna , aedniku ja autojuhiga . ( Kogu inglise linnaosa kui vanim naftatööliste asum kuulus müüridest katusteni õlikuningas Emersonile . ) Kirylile mõjus lahkumine lapsepõlvekodust valuliselt . . . Ent pärilik õlivanne kohustas teda taluma suurematki valu . " Nikyas , " ütles Kiryl , kutsunud poja nõlvaaiast majja , " sa jääd veel mõneks ajaks vanaisa-vanaema juurde . Kuni me emaga uue kodu soojaks elame ja sinu toad seal sisse seame . " Nikyas ei vastanud : ta tahtis naerda ( mitte alati ei ole sul peos sisalikku , kes teeb naljakat kõdi ) , kuid ei julgenud . Üldse oli ta laastkõhn kartlik poiss , igavesti oma ulmade-luulude kütkes ( hiljem , et oleks täiskomplekt , lisandusid vinnid ja nautlev komme nina urgitseda ) . Peale omade ei valmistanud ta rõõmu kellegi silmale . " Sa ei vastanud isale , " ütles ema Dido ( ta valdas keelt üha paremini ) , libistades peoga üle poja juuste . " Sisalik ! . . . Ei tea , " lausus Nikyas . " Selge , " ütles Odid , mõistes , et poiss kipub tagasi aeda , " las lippab . " Kiryl ja Dido naeratasid teineteisele , lehvitasid pojale , viskusid uhiuude autosse , mis õõtsatas raugelt kui unine vaal , ja vurasid minema . Nikyas tunneb end kõrbetaimede-loomade seltsis koduselt . . . . . . nii nagu nemadki tunnevad end hästi tema seltsis . Poiss ronib puuokstel niisama osavalt kui kameeleonid ning muudab , kui vaja , vilkalt värvi . Pole sugugi imestada , kui hamstrid ja hüpikud liival mängiva poisi sülle vupsavad ja mürgine eefa kerratõmbunult ta jalutsis puhkab . Näib , et mingi kaitsev vägi , Jumala hõlm ( Allahi , Kristuse ) laotub poisikese üle . Nikyast ja Odidi võib tihti kohata avakõrbes – poiss kõrgel kaamelisadulas , vanamees ohelikku hoides ees – , otsimas liivalt tumedaid Õliõisi . Vahel nad põikavad vadile , kus kasvab kadalat haljust : Odid otsib siit mingit võlutaime . " Mida sa otsid ? " " Oga , mida Didole sisse torgata . . . Ta pole rahul , et minu oma läbi paindub , " nihvab vanamees . Seal silmab Nikyas ( ta peab seda esmalt liaaniks ) oksalt oksale sööstvat süstmadu : välkkiirelt heidab siug saba ümber linnu ja halvab saagi mürgiga . Poiss haarab vadi põhjast kive ja hakkab madu pilduma : " Lase . . . Lase lahti ! " " Pea , Nikyas , " püüab Odid ta käe , " kas sa oled hommikust söönud ? " " Jah . " " No vaat . Madu veel mitte . " ( Seda , ja palju muud julmust näeb Nikyase lapsesilm kõrbe kollastel teedel : Karakal , suur luitekass , murdmas saigat Verise põllega lihunikud tapmas oaasiturul lihaks kaameleid – neid leebeid , peaaegu inimlikke olendeid Hammaadas , kivikõrbes , hukkunud teelist , kelle sisikonda raisakullid harutavad nagu beduiini naised värvilist lõnga Hõlmapidi täistuuridel ringleva puurvarda külge jäänud õlitöölist ( ja pärast seda , mis temast järele jäi ) Õlilinna taga kõrbelagedal poiste kaklust , kus käiku lähevad noad ja kivid ( ning hiljem nende käsi murdvaid vanemaid pooliti liiva tuisanud laipade kohal ) Ootamatult nagu kaamelivarss , kes võinuks temast ka mööda minna . . . ... jõudis Nikyasele ligi kooliminekuaeg . Ning seoses sellega tekkis küsimus : millist kooli valida ? Polnud ju Nikyas seni ei moslem ega kristlane , ning enne kui see perekondlikule otsustamisele määrati . . . . . . oli Dido seljakorviga teel kreeka õigeusukiriku poole . " Nii et jälle korvitäis viigimarju on saanud küpseks , " sõnas nüüd juba hallipäine isa Georgios . " Pistaatsiamandlid seekord , püha isa , " lausus hallinev kreeklanna . Ning libistas seljakorvi vagamehe ette . " Öeldud on : " Kitsas , väga kitsas on Tee Jumala juurde ja vähesed on need , kes selle leiavad . " Ehk valite seekord laia tee , šariaadi ? " Tumm vaenlev silmavälgatus oli kreeklanna vastus . Ristimistseremoniaali ette valmistades lausus isa Georgios : " Pistaatsiamandlid , kauge kodumaa kibedad viljad ! " " Las olla , püha isa . . . Ei loom siis neid õgi ega inime kauple nendega ! " " Nikyas Kiryli poeg , " kirjutas preester raamatusse , " BIG. . . ART . " Muhelus näol , pöördus kirikuisa ringi , leides nüüd alles põhjust ristilast silmitseda . Ent muhelus kustus äkki nagu ärapuhutult , kui ta nägi keset kirikut valgusvoos seisvat . . . . . . lausa läbipaistvat kõhna poisikest , kelle aukuvajunud silmakoobaste miniatuursetes kuristikes loitsid kaks rohelist silma . " Kui vägev ja kaunis ! " pomises preester ja tegi poisikese üle ristimärgi . Nad väljusid päiksekuumale-valusvalgele väljakule . Varjud olid siin sügavtumedad , teravapiirsed ning tundusid elavamad kui varjude heitjad . Oli kalendaarne pühapäev . Ent kellele püha . . . kui pea kohal kumisesid kirikukellad , minarettidest hüüdsid muezzinid , võplevate gaasileekide kohal kostis tulekummardajate palvesosin ning merelt kuulutasid õliusku tankerite tumedad huuatused . . . " Uske on palju – Jumal on üks ! Uske on palju – Jumal on üks ! " korrutas Dido , Nikyas kättpidi järel , terve tee , nagu kartes , et kaotab ses jumalate paljuses oma Jumala enne , kui nad jõuavad koju . Väike ere kodulahing punavalge poolkuu ja taevasinise ristilipu all peeti Bigartite pool veel samal õhtul . Kui nad vanaemaga kirikust koju jõudsid . . . . . . seisis maja ees juba kord nähtud lai tume limusiin . " Nagu õliloik ukse ees ! " nähvas Dido . " Me tulime siia , et üheskoos otsustada , kuhu kooli Nikyas panna , " avas Kiryl perekonnanõukogu . " Kreeka kooli ! " kuulutasid ühel häälel mõlemad Didod ( tähekesed nende kulmukaarel sädelesid sedapuhku solidaarselt ) . " Medrese-kooli endastmõista , " ütles Odid . " Iga korralik naftainsener peab tundma nende keelt ja kombeid ! " " Naftainsener . . . " nihvas Dido-vanem , " elu sees pole kuulnud ! " " Mina ka mitte ! " nöökas Dido-noorem . " Medrese-kooli ! " ütles Kiryl kindlalt . " Kus õppis isa , seal õppigu poeg . " " Oleb õige temalt endalt küsib , " ütles Mahmud , naaber katuselt . " Mis tähendab " kool " ? " jahmas Nikyas kõiki küsimusega . " K-kool . . . " kokutas Dido-noorem , " kreeka keeles " schóle " , tähendab " jõudeolek " . " " Lähen kreeka kooli ! " kõlas Nikyase reibas otsus . Soovid tähendavad veel vähem kui sosinad – hoolimata Nikyase valikust , pandi ta medrese-kooli . Peainsener Bigarti sekretariaat ajas joonde poisi koolivõtmise ametliku , moslem Odid usulise külje ( mitmed mošeevaimulikud – Odidi nardipartnerid – andsid poisile lahkelt oma soovituse ) . Dido-noorem , näinud pärast meestelt saadud lüüakut äkki võiduka kaotuse võimalust . . . . . . otsustas ise Nikyase medrese-kooli viia . Üleni mustas , palgest valge , sõitis ta ohverdushommikul poisile järele . Nikyas , kelle pea raseerimist Odid parasjagu lõpetas , sai kiila nupu otsa valgest vildist koorikmütsi , selga halli halati ning jalga püstninaga pärsia käimad . Vanaema Dido sõnul nägi ta välja nagu helmes derviši palvekees . Harutades oma laia autoga vanalinna kitsaid vaeserikkaid tänavaid ( linna muinasnimi oli Sadachiba ( Telkide Õnn ) , see tekkis aastatuhandeid tagasi mere äärde kõrbesse , oma õnnetuseks õlirikkale alale ) , jõudsid nad järgemööda välja prantsuse , hiina , inglise , kreeka jt kvartalitesse . Kõigi nende linnaosade elanikud – kes töö , kes kutsumuse , kes seikluse otsinguil – olid kokku tormanud " musta kulla " peale , millest Sadachiba mulksus kui ülejoodetud kaamel . Tänaval summiva rahva tüübistik oli kirev nagu kujutis pilditorus , ja kui mõni näotüüp hakkaski kindla rahvatõu ilmet võtma . . . . . . keeras keegi kaleidoskoopi – ja taas lagunes kõik värvilisteks kildudeks : kollasteks , valgeteks , pruunideks nägudeks , välkuvateks pilkudeks ja tulisteks žestideks . Dido juhtis autot , linnaplaan põlvedel – Sadachiba iidne osa , kus asusid emiiri serail ja enamus kultusehooneid , oli talle samahästi kui tundmatu . Ta oli seda näinud vaid linnulennult , Kiryli ametikopterilt , neil harvadel kordadel , kui mees oli võtnud ta kaasa inspekteerima kaugkõrbes asuvaid õlivälju . Ülalt võis hästi näha kõrbe pealetungi iidlinnale : rändliivad olid matnud pea kõik madalamad ehitised , muinasvaremed ja osa linnamüürist . Liivade väehulgad vallutasid linna veretult , millega ei tulnud sajandite vältel toime vaenlaste hordid . Vanalinnas polnud mingeid liiklustähiseid – võis kohata vaid märke " Ettevaatust , kaamel ! " ja " Aetakse kitsekarju ! " Seetõttu Dido eksis sageli : keeras valesse tänavasse , sõitis kitse asemel otsa kaamelile või tänavakaupmehe puuviljavankrile . . . Punastes pearättides valgete portupeedega politseinikud üksnes muhelesid selle peale – ilusat naist kalli auto roolis ei peatanud ses linnas keegi . Kogu aeg ta rääkis pojale midagi üle õla , andes pisut edvistades endale aru , et kujutab noort võluvat hoolitsevat ema – ning sai ka selle eest karistatud . Vaadanud lõpuks tagasi , et küsida , miks poeg talle sõnagi ei vasta . . . . . . leidis ta Nikyase õndsaunes magavana , portfellist väljalibisenud vihikud körtsus külje all : oli selge , et ka moslemina valib too kreeka kooli . Stopp-märk keelas edasisõidu . Dido jättis auto seisma ning hakkas minema – riided lotsi maganud haigutav Nikyas käekõrval – üle valge ornamentaalselt sillutatud väljaku medrese suunas . . . . . . kuhu oli suundumas teisigi vanemaid koolijütsidega . Kõik olid eranditult poisslapsed , välimuselt nagu üksteise suust kukkunud : hallides halattides , raseeritud peanuppudel vildist koorikmütsid . Dido ja Nikyase kõrvale võttis heledapäine moekalt riietatud noor naine , kelle kõrval kargles haukanäoga tõmmu poiss . " Salam ! " kraaksas poiss , enne kui ema sai suud avada . " Nad on eurooplased , sa sikhi röövel , " ütles blondiin poisile . Järgmisel hetkel lendas Nikyas täies pikkuses väljakule , tegi seal paar ringi ning jäi nagu kadunud asi liikumatult lebama . " Võllaroog , sa pead seda igakord tõestama ! " kihvas blondiin poisile . " Minu oma on Pilliroog , " ütles Dido vaoshoitult . Koos blondiiniga tõstsid nad Pilliroo püsti . ( Võllaroog , jalad harkis , seisis eemal ja irvitas . ) " Olen Fanny . . . Pean Emersoni avenüül salongi . . . Mu mees Rashid töötab õliväljal . . . Poisist tuleb terrorist või mafiooso , " vuristas Fanny . " Dido , " ütles teine jahedalt , pühkides poja veritsevat nina . Nikyas vaatas kõike tuimal osavõtmatul pilgul . Medrese hiigelportaali ees seisatasid kõik järsku : aega ja ruumi täitev hiidehitis tegi nad hoobilt olematuks . " Islamimaffia istandus . . . Terrorismi taimelava . . . " pilkusid pabinas Fanny huuled . ( Dido noogutas kiirelt . ) " Tulete valesse kohta – siin pole kumbagi ! " kostis nende ees seisev valges rüüs vanur ringi pööramata . ( Kostja oli , nagu peagi selgus , Ahmad Assan , islami õpetlane , medrese imaam ( schóle tähenduses direktor ) . Niisama äkki kui põhjatu islam oli nad endasse kaotanud . . . . . . niisama äkki lasi ta neil end leida . Igaüks tundis ära enese ja puhk hiljem ka oma lapse . Oli keskpäev : hämune kõrbepäike nagu tuhm sõrmejälg paistis vaevu läbi hõljuva liivatolmu – kuumus oli talumatu ! Valges riides vanur liikus sagedal sammul ees , et kiiremini viia inimesed põletava päeva eest varju . Inimvoog läbis hiigelportaali rüsinal nagu kvartsiterad liivakella koonuse . . . . . . ning kogunes keset lõputu avarat õue taas imaami ümber . Alles siis , kui õpetlane hakkas seletusi jagama , vaadati areldi ringi . " Medrese , kus Allahi õnnistusel , püha koraani valguses hakkavad õppima teie lapsed , on ehitatud kalifaadi ajal , budistliku kloosterülikooli põhimõttel . . . Näete seda suurt valget õue , marmorbasseini selle keskel ; neid taevasse tõusvaid minarette – kõik see hüüdleb mõistuse avatuse ja hinge valgustatuse poole . . . Need üllad glasuursed kuplid sümboliseerivad taevasfääre ; nende all neljas küljes paiknevad õpiruumid – neli ivaani . . . " " Ei mingeid Ivaane ! Dah-dah-dah !!! " kostis korraga nende selja taga . Kõik pöördusid ettevaatlikult ringi . . . . . . ning nägid originaalses üksinduses seisvat haukanäoga poissi : jalad harkis , hävitav muie suul , kihutas ta automaadist nende pihta tuliseid kuule . " Võllaroog ! " sisistas Fanny . " Automaat oli kujuteldav – liigume edasi , " ütles imaam rahustavalt . Esimese kooliaasta lapsed ning nende vanemad seisavad ühes eelpoolnimetatud ivaanis , müstilise mustriga seina ääres ning ootavad vastuvõttu õpetaja juurde . Aeg-ajalt avaneb siseuks ja liikumatu näoga koolisulane kutsub järgmise paari sisse . Jaheda seina ääres tundub õhk talutav ; läbi võlvukse paistab ruumi sinine taevasegment ning kostab hõrke helisid – keegi õpilastest sõrmitseb suusi . On Fanni ja ta poja kord siseneda . FANNY ( pabinas ) : Kardan ! muud ei midagi , neid mehi kardan ! Surmahirm . Aga armastan – ja kõik ! . . . See on tal neljas kool , kui ka Allah ei aita . . . DIDO ( sorkavalt ) : Keda siis veel . FANNY : Teil pole probleemi . . . ( Silmitseb haletsedes Nikyast . ) DIDO ( äkki valuliselt ) : Kes teab ! KOOLISULANE ( ruumist ) : Järgmine . . . Arman an Ambra . FANNY ( nihvab üle õla Didole ) : See Võllaroog lõhnab hästi ! ( Kaovad vastuvõturuumi . ) DIDO : Palav . . . Umbne ! ( Võtab žaketi seljast – all on loorõhuke must pluus . ) Aga sinul . . . Pi<arv>liroog ? ( Jääb poja uue ootamatu nime kütkesse . ) Samas lendab uks lahti ning koolisulase jäme ranne tõstab Haukanäo nattipidi ukse taha . Poiss pöördub välkkiirelt ümber ja virutab mehele jalaga hargivahesse . KOOLISULANE : Võllaroog ! ( Peod hellal kohal , vangub tagasi ruumi . ) DIDO ( juhtunust lõbustatud ) : Lähme , Pilliroog ! ( Siseneb pojaga väljuvast Fannyst mööda ruumi . ) Vastuvõturuumis kohtab neid range ilmega ebatavaliselt ilus noor mees . " Mulla Suleiman , " tutvustab ta end kirjutuspuldi tagant välja astudes . DIDO : Dido . ( Lööb õhetama , teeb segaduses kniksu . ) MULLA ( rangelt ) : See on kultuslik kool . Siia tulles pole nõutav , et euroopa naine kannaks näoloori , aitab , kui tal on rinnahoidja . DIDO ( silmade välkudes ) : Naise rinnad pole kaamelid , et nad peavad rakmes olema . . . Siin põrgukuumuses ei kanna ma seda kunagi ! MULLA : Elate islamimaal ja teil tuleb meie seadusi austada . Hidžabi-koodeks nõuab , et naine peab katma oma keha . Usun , et te ei unusta seda , kui järgmisel korral medresesse tulete . ( Osutab ainukesele toolile ruumis . ) Istuge palun . ( Läheb puldi taha , lappab mahukat matriklit . ) DIDO : Tänan . ( Libistab žaketi selga . ) MULLA ( leidnud otsitava lehekülje ) : Teil tuleb oodata . Panen teie poja andmed kirja ja arvutan õppemaksu välja . DIDO ( Nikyasele ) : Istu . Meil tuleb osaleda arheoloogilistel väljakaevamistel . . . ( Mullale . ) Arvutil oleks kõik palju lihtsam . MULLA ( sulge pidurdamata ) : Arvuti , inimsoo veretu surm . DIDO : Te pole Euroopas käinud ? MULLA : Ei . Õppisin seal , lõpetasin doktorantuuri . ( Klõbistab vilunult abakust . ) Õpetaja Suleiman lõpetab kirjutamise . Hoiab puhk aega lehekülge kuivatamise eesmärgil päikeselaigus ning pöördub nende mõlema poole . MULLA : Loen teile nüüd matrikli sissekannet . Kui on midagi puudu või liigset , palun katkestage mind ja teatage sellest : " Nikyas Kiryli poeg BIG . . . ART . . . " Mulla vakkab , tõstab pilgu kirjarealt ja langetab selle orientaalse vaoshoitusega . . . . . . keset ruumi üksikul toolil istuvale kõhnale , lagritsakommina läbipaistvale poisile . Mõistnud , et kohe ei tule tollest midagi , jätkab muutumatul häälel matriklisissekande lugemist . Medrese-koolis , see sai Nikyasele kohe selgeks , ei õpetatud – seal õpiti . Õpiruumid paiknesid avatud õue neljas küljes ja eri vanuses õpilastele : algajad , edasijõudnud ja edukad . Kogu õpiprogramm põhines koraanil ja sunnal : Olemisõpetus : Jumal tegi teid ja selle , mida te teete . Ajalugu : enne islamit oli " Jahilia " , eimiski . Peale islamit on " Jahilia " , eimiski . Aritmeetika : kui Muhamedil oli nelisada isakaamelit ja nelisada emakaamelit , siis kui palju oli Muhamedil kaameleid kokku ? ( Õige vastus : koos vasikatega tuhat kakssada . ) Kunstiõpetus : ära loo endale ebajumalat , elavat ornamenti ega lõpetatud pillilugu . Laulmine : ( Kaheksakümne esimene suura . ) Viiel palvekorral päevas elustusid minarettide kivinenud hääled – muezzinid hüüdsid õpilasi palvele : " Allah on jumalatest suurim ! Muhamed on prohvetitest ülim ! " Medrese hämaratest soppidest valgusid õpilased valuvale õuele ning langesid Meka suunas põrmu . . . Tolm tõusis kõige üle – püha tolm , mis ajas õpilased kooris aevastama . " Seda teeb kurat Iblis teiega , " ütles noor mulla muheldes . Nikyasele meeldis algusest peale medrese-koolis . Kuna " jõudeoleku " poolest oli too selgelt parem samasisulisest kreeka asutisest . Siin ei pidanud õpilane tingimata vastama , kui õpetaja küsis , küll aga said tingimata vastuse , kui küsisid õpetajalt . Kui sa jäid istevaibale tunni ajal magama , ei äratatud sind armutult , vaid õpetaja kattis su oma kuuega kinni . Medrese-kooli metodoloogia oli lihtne : " Allah näeb teie kõigi pähe , teie südamesse ja küünte alla . " Sellepärast õppisid lapsed hästi , olid ausad ja kasitud . Usust otsesõnu ei räägitud : usaldati igaühe taju leida oma ainuline tee läbi elukõrbe Olemise Oaasi juurde . " Usud ja pühad raamatud on erinevad , kuid üks ja sama on nende sisu , nagu üks ja sama on valgus , mis läbib erinevaid aknaid , " rääkis mulla Suleiman oma õpilastele . Islami valgus tungis sestast Nikyase hinge mitte kui vaenlane , vaid kui liitlane kristlikule valgusele . Medrese-koolis oli üle viiesaja õpilase . Seal õpiti kõike : muusikat , täheteadust , keeli . ( Õpiaja jooksul sai Nikyas selgeks mitmed turgi ja semi-hami keeled : araablased pidasid teda läbi elu araablaseks , pärslased pärslaseks , aserbaidžaanlased aserbaidžaanlaseks . ) Hoolimata oma " paljurahvuslusest , " ei tekkinud Nikyasel identiteediküsimust iial : " Otsi identsust inimesega , ja kui sa oled selle leidnud , siis oled sa identne ka rahvusena , " rääkis mulla oma vaiksel väärikal häälel edasijõudnuile . Kõigile õpilastele oli kohustuslik koolipagu ( ühiselamu sch ? le tähenduses ) . Ühel nädalavahetusel kuus lubati linnalastel kodu külastada ; nomaadide lapsed , kes olid kõrbest ja kaugematest oaasidest , said sel päeval linnaloa . Medrese-koolis tehti kõik ise . Söödi lihtsat toitu ja napilt ; pidev näljatunne sundis tugema vaimutoidule . Õpiti aastaringselt ; see ei tähendanud sundust seal aasta läbi õppida – igal ajal võis panna tahvlid-krihvlid kompsu ja näidata koolile kandu . Oriendi demokraatiat ja inimõigusi ( see ei tähendanud , et su pea pidi jääma õlgadele ) kujundasid kõrbeavarused – udu silma lasta siin ei saanud , kuna see hajus kiiresti . Niipalju medrese-koolist , mille valgete müüride üheks Kõnelevaks Kiviks sai Nikyas Bigart . Seda mitmeks pikaks aastaks . Tema läbisaamine kõigiga oli hea , kuna ta ei jäänud kellelegi ette ; ja kui see tahtmatult juhtus , siis ta lihtsalt tõugati eest . Või paisati ümber , nagu toimis ta ainus vaenlane . . . . . . Arman , heleda Fanny tume ihuvili . ( Mulla , kellele haukad meeldisid , võttis kooli vaimulikkonna vastuseisust hoolimata poisi oma õpilaseks . ) Pilliroog ei saanud ega püüdnudki Võllaroale vastu seista . Viimane jälitas teda kõikjal . Lausa sõbraliku hoolekandega piinas ta kaaslast : andis talle hämaras kujas peksa . Ta tegi seda mõnuga , asjatundlikult : lõi poisi pikali , tagus jalgadega , lohistas enda järel , istus ta seljas ja " minkis " sõrmenukkidega tolle silmaalused sinesiniseks . Nikyas nautis oma välimust nagu surmamõistetu : varsti on ta veel ilusam ! Õpitunnis võttis Võllaroog oma koha istevaibal sisse Pilliroo kõrval ( pinginaaber sch ? le tähenduses ) , et vassida tolle arvutusi või sodida joonistusi . ( Nikyas tundis piina piinaja pärast , et too ei saanud koolitunnis oma võimeid kasutada täiel määral . ) Pärast õhtupalvet magamisruumis , kus nad kivipõrandal vildisiiludel olid aset võtnud . . . . . . puges Võllaroog Pilliroo juurde kaamelivillast teki alla , pigistas tolle tillukesi munandeid , ning et summutada poisi oigeid , naeris vallatult ning valjusti . Ükskord keskpäevasel puhketunnil , kui medresel lasus sügav rahu ja rõhuv kuumus . . . . . . istus Pilliroog keset õue paikneva basseini veerel ning vaatas liikumatul pilgul jahedat vett : see värskendas . Korraga tundis ta tõuget selga – ning järgmisel hetkel juba rübeles basseinis . Pillirool pole paremat põlve kui olla silmini vees ; mere ääres kasvanud poisina ujus Nikyas hästi . . . . . . kuid peagi väsis , ning ulatumata basseiniservast kinni haarama , hakkas vajuma . " Karju . . . Miks sa ei karju ? ! " nõudis Piinameister . " Upud ära kui rott ! " Nikyas noogutas – ja vajus . Ta tuli meelemärkusele ülal basseiniraandil ; Võllaroog oli ta välja tõmmanud ja nüüd ta , Pilliroog , kuivas . Kord saadeti nad medrese keldrisse juurvilja järele . " Võitleme ! vereni ! " ütles Piinameister ja surus Nikyasele noanuki pihku . Kui Pilliroog poetas pussi peost . . . . . . paiskas Võllaroog poisi ümber , kiskus tal keele suust , pani pussitera külge ja kähises : " Sa ei võitle , ei karju – lõikan liigse ripatsi ära ! " Nikyas tundis palaval keelenibul külma noatera , nägi Armani silmi – nood olid vidus ja halvad – ning mõistis , et too teeb seda . ( Big art – oli tema hetk ! – , ja ta naeratas oma piinajale julgustavalt . ) Järgmisel viivul tundis Nikyas , kuis raske keha temast kõrvale viskus . Keldris kostis veider heli : pikk meeleheitlik nuuksatus – kannatav instrument , üks neist , mis õhtuti kajas medrese võlvide all . Aegamisi , kinnisilmi ajas ta end seina najale püsti . Avas silmad , niipalju kui need avanesid . Ning nägi keldripõrandal vigastatud sisalikuna . . . . . . visklevat poisikeha . Võllaroog nuttis . Nikyas kummardus krampides viskleva Armani kohale , mõistmata , mis tollega toimub . Õigemini ta kahtlustas , et Piinameister oli välja mõelnud mingi eriliselt mõjuva piinamisvõtte , ning see , mis toimus , oli rafineeritud eelmäng . Ta taganes usaldamatult ja surus end vastu seina . Ent teine ei tõusnud ega tunginud talle peale . Piinameister , oma jõu välja viselnud , tõmbles vaid , veritsevad süljemullid huulil . Vastu keldrisammaste teravaid nurki oli ta end raskelt ära löönud : ta silmad olid suurelt lahti ning vahtisid klaasisel pilgul oma hiljutisele ohvrile otsa . Nikyas riskis teda puudutada , õlast sangutada , koguni kõnetada : " Arman . . . Arman , tõuse ! " Leidnud äkki ennastjahmatava julguse : " Võitleme . Vereni ! " Piinameistri silmis värahtas elu : " Jäta mind siia . . . Kellelegi ei räägi . . . Ära tule mind vaatama ! " Pööras pea pingutusega kõrvale : " Nikyas , ma tahtsin sind . . . " Võllaroog vaikis – suukramp tarretas ta sõnad . Nikyas seisis , nägu vastu müüri . Midagi temas liigahtas endekalt nagu paranemist tõotav haav sideme all . Kui Nikyas hommikuööl unetusest vaevatuna küünlaga keldrisse laskus . . . . . . ei leidnud ta oma Piinameistrit enam eest . Kõrbe kuldne kaugusteloor kattis Armani , liivameri lahustas ta . Medrese-kooli ilmusid eredates pearättides politseinikud ning süngetes kuubedes uurijad . Toimus ülekuulamine . " Big. . . aart , " ühmas uurija protokolli täites , ja ta mustades vuntsides , nagu öistes pistaatsiapuhmastes välk , sähvatas huumor . Ilmusid Fanny ja Rashid , tumedat tõugu võimekas mees . Nikyas kuulis , kui ta medresest lahkudes naisele lahedalt ütles : " Kui ma teda ei leia , käristan sind reitevahet-pidi lõhki , sa luitund libu . " Vast ei pea ta oma sõna , mõtles Nikyas . Ning pages põrutatud mardikana neist eemale . Möödus aasta , teine . . . Nikyas ei jõudnud edasi ; ta pea oli liiga väike , et sinna mingeid teadmisi talletada . Või oli ta pea liiga suur , ja teadmised võisid seal hõljuda tabamatult nagu kosmiline tolm taevasügavuses . Kõige enam meeldis talle joonistada ; peamiselt elusolendeid – sisalikke , madusid , linde , keda ta kõrberännakutelt mäletas . Nood tulid tal välja nagu tõelised , nii et ka mulla neid märkas . " Bigart . . . " " Jah , mulla . " " Sa ei tohi neid joonistada ! " " Miks te keelate , mulla ? " " Mina luban – Muhamed keelab . " " Kui Allah need loomad lõi , " arvas Nikyas , " siis üksnes selleks , et neid võiks joonistada . " Ühes keeleõppetunnis – ehkki ta ei mõistnud kunagi , mida keeles oli õppida , kui see , nagu kaste rohul , oli temas loomulikult olemas – rääkis mulla neile Idamaa värsivermijatest Hajjamist , Nizamist , Saadist ; seletas lahti sõnamustreid , mille järgi nood peensepad tegutsesid . Kui mulla järsku pani ette igaühel vermida teise kohta ühe värsi . . . . . . tõusis Nikyase kõrv tirki : korraga kuulis ta rahvarüma pärsia turul , kus nad Odidiga käisid hääli , värve ja hõnge hankimas – ainus kaup , millega seal ei saanud tüssata . Seal turuväravas istus üks hulluke ašuug , kes põlve peal vermis värsse : ülistus- ja itkulaule ning lühikesi pilapalu , mida jagas tasuta . Ašuug luges vastvermitud värsid tellijale ette . . . . . . ja sealt hiilisid Nikyasele hinge arabesksed idamaa meetrumid . Seekord pühendas ta need mullale : Aasta medrese-koolis möödus tülinata nagu uni õpitunnis ( nagu see aasta ka kreeka koolis oleks tülinata möödunud ) . Nikyas tegi kaasa kõik kelmused , kaklused : pruukis hingepalsamit ja osales poisikeste armumängudes . . . . . . ent seda passiivse pealtvaatajana , kiretult nagu noorkuu kõrbe kohal . Elu oli põnev ja põhjalik , islami karm tahk ihus ta vaimu üha vahedamaks ning mõistust aina teravamaks . Kuid millest ta päevijadu puudust tundis oli . . . . . . Arman . Kummaline tunne inimlapsel – vaenlaseigatsus keset summivaid sõpru . " " Kreeka tuli " . . . " ütles Dido kuidagi kurdistavalt tasa . " Mis sa sellega öelda tahad ? " küsis Odid häiritult . Nad istusid kõrvuti pingil oma maja ees nõlvaias , kust avanes kaunis vaade öisele kõrbele , mida valgustasid sajad ja sajad gaasitunglad . Sellest vaatepildist läks Odidi süda purje , mis kandis teda noorusõli õnnemaile . . . Ja nüüd see taktitus kaasa poolt : repliik , millele midagi ei järgnenud . Odidile , kes oli üht sugupuuhargu pidi kreeklane , pidi see endastmõistetavalt midagi ütlema . " " Kreeka tuli " . . . Kui mu mälu ei peta , siis sõjamehed kasutasid seda võitluses mereteede pärast . " " Ja naised võitluses oma armastuse pärast . " " Salpeetri ja väävli segu . . . mismoodi ? ! " " Sa ei mõista , Odid – see pole naftakeemia , " lausus Dido . " Naine , sa muutud mul päev-päevalt aina enam mõistatuseks , " lausus Odid , tõmbus Didost eemale ja sulgus endasse . Puhk aega istusid nad vaikides ; kaugete tungalde tuli valgustas nende nägude tühje näitelavasid . Siis järsku ilmus Dido näole dramaatiline eelmäng : " Odid " – tal polnud sellest enam raske rääkida – , " meie elu on tühjaks ammutatud : sinu soontes voolab üksnes veel õli ... ja minu soontes Lethe haljas vesi . . . " Dido vaikis just nagu mõtetest kortse välja siludes . " Odid , ma tahan sõita Kreekasse , külla haudadele . Ja külla neile , kes veel on elus . " " Nüüd vanuhilja ! " ''Nooruses kutsusin sind , siis oli vara . Millal on paras ? " " Üksi ? Vaid paariad rändavad üksi ! " " Mitte , Odid . Koos Nikyasega . " " Aga medrese-kool ? " " Sel venuskil pole vahet – medrese või sch ? le . " Dido naeris omaette tasa . " Olgu . Aga mida ütlevad Kiryl , Dido ? " " Rääkisin juba nendega . Kiryl algul tõrkus , siis pikkamisi nõustus . Dido mõistis mind kohe – silmist ! Nii nagu ta pole mind seni kordagi mõistnud . " Nende vahele sugenes lõkkeasemevaikus , tulvil tulejärgset tundemiila . " Kunas teil siis rännuks läheb , mis lennuga ? " küsis Odid . " Homme . Rongiga . . . Tahan , näha kodu maad , mitte õhku ta kohal . Piletid ja , " ta hääles kõlas jahe noot , " elukindlustus on juba võetud . " Dido vaikis . Täheke hõõgas ta kulmul nagu säde . . . . . . ühest noist kaugetest kõrbe kohal mühavatest tungaldest . Hõbehall kiirrong läbis Kreekamaad kui piksesööst . . . Nikyas kas tukkus või magas kogu tee – sügavad pehmed nahktoolid olid selleks kui loodud . Päikest tulvil vaguniakendele , nagu nahkhiired heledale rõõvale , liibusid vaimustatud reisijad . Nende hulgas vanaema Dido , kelle tõmmu pale halliseguste juuste raamistuses oli hajevil ja paistis läbi pisarate nagu kalju läbi veeloori . Kas Nikyasele saigi tema unisust ja huvitust ette heita , kui see oli talle reisijate , valdavalt euroopa rikaste pensionäride poolt peale surutud . Korra või paar püüdis poiss oma pea nende higistavate kehade vahelt aknale lähendada – asjata . Ta oli taas sunnitud tõmbuma tagasi istme pehmesse emarüppe . Silmad sulgenud , kandusid poisi unenäost läbi üksikud sõnarebemed , vaimustuserõkked ning võõrad , miskipärast ta kuulmist hellitavad nimetused : " Termopüülid . . . Leonidas ja kolmsada spartalast ! " " Teeba . . . seitsmeväravaline Teeba ! " " Molose tunnel – kui imepime ! " " Vaadake alla , mitte üles – see on Korintose kanal , mitte Eiffeli torn ! " Nikyas avas silmad . . . . . . ja nägi all sügavat maalõhet , mille sinisel veel paistis liustikvalge reisiaurik . Kogu see värviküllus vilksatas Nikyase silmist mööda nagu kukkuv palett ; raudteesild kõmahtas kauguva kõuena – ning ees paistis midagi võimatuvalget ja harvkaunist . . . " Ateena ! " kostis kiirrongi valjuhääldist . Edasi ei mõista ega mäleta Nikyas suurt midagi . . . Nad uitavad hõõgvalges linnas , ääspalava päikese all , luitunud varemete vahel . Mõnikord jõuavad veekogu äärde , kus sopravad , püksisääred-seelikusabad üles võtnud , värskendavas vees . . . . . . ning taas jätkub närvutav rännak , Dido taskuraamatuga poolsammu ees , Nikyas kättpidi järel . Nad astuvad sisse paljudesse majadesse , kus nende küsimustele vastatakse lahkelt , ehkki eitavalt . " Keda me otsime ? " küsib Nikyas lõpuks väsinult . " Keda . . . " Dido peatub keset sammu , pahane , et segati , " Elus sugulasi – kas pole selge ! " Poissi tõmbab edasi . Seejärel nad käivad läbi mitmed kalmuaiad , kus Dido loeb pea kõiki hauasteele ; mõne ette põlvitab , palvetab . " Vanaema , kas need on . . . " Dido naeratab . " . . . surnud sugulased ? " küsib Nikyas . Dido noogutab . " Ühenimelisi on palju . . . " ütleb Nikyas , vaadates piki haudade tänavat , kus valendab lõputu rodu raidkirjadega sambaid . Ühelt steelilt ei avasta nad vähimatki hauakirja ning Nikyas parandab kergelt selle vea : Dido palvetas kaua ja hardalt . . . . . . kuum tuul kuivatas ta palged ning sinna , nagu õhtused varjukad rajad , jäid ripsmevärvist tumedad pisarateed . Lõpuks olid kõik haudade tänavad läbi käidud ja nad jõudsid kalmuaiast välja mingi mäe jalamile , kus valendasid varemed . Kõikjal valendasid varemed , mida pieteeditundeta ründasid ogalised puhmad ja väänkasvud . Kuum tuul oli nad püssirohukuivaks lõõtsutand ja luuvalgeks pleegitand ning nad põimusid ümber sammaste , mis olid nagu veeuputusjärgsete meremadude skeletid . Kõikjal olid ametis varemetehooldajad ; nad raiusid kirvesnugadega kuivanud põõsad välja , sidusid need kubudesse ning vedasid muuladel mäeveerule kokku . Dido ja Nikyas istusid väikese ümariku templi künnisel ja vaatasid üles mäeküljele , kus asmerdasid beežides vestides varemetehooldajad . Kuumusest ja pikast rännakust väsinud Nikyas oli loid ja ümbruse suhtes ükskõikne . . . . . . mida ei saanud öelda Dido kohta : too oli ülimalt huvitatud sellest , mis sündis üleval , kus püssirohukuivad haokubud muuladelt lahti köideti ning kuhelikku tõsteti . Kõik toimus liiga kõrgel , liiga kaugel , et see mõttetuna näiv inimtegevus võiks Nikyast pikemalt paeluda . Lõpuks puudutas ta Didot küünarnukist , vaatas üles ja üllatus : vanaema ilus nägu oli ebatavaliselt kahvatu . Ta seninägematult suurdunud silmad olid tulvil mingit uudset sisu , mida Nikyas polnud seal varem näinud . " Vanaema ! " kostis poiss . Ta tahtis küsida , kas too viimaks ei silmanud seal mõnda sugulast . . . . . . kuid tajus , et nali oleks olnud hetke suhtes lubamatult jäme . Ning vaikis . Mõne aja pärast , kui varemetehooldajad olid läinud ja mäeküljele laskus juba hõre hämarik , kõnetas vanaema teda ise : " Armastad sa mind , Nikyas ? " Nii otse laupa polnud Dido seda kunagi küsinud ning Nikyas , lasknud pea longu , vaikis . " Tean , et armastad . Sellepärast jätan su mõneks ajaks siia . Istu ja oota . Ma ei tule ehk . . . " Dido vaikis huult naksates , " nii ruttu . " Vanaema Dido tõusis äkiliselt , suudles pojapoega õhult juustele . . . . . . ning tõttas juba mööda käänulist jalgteed üles mäkke . Nikyas ootas . Tunnikese , teise . . . Kogu öö ja koidikuaja . Vanaema Dido ei tulnud – ega tulnudki . ( Kesköö paiku lõi mäeküljel õitsema ere leegiroos . Süttis . Põles vaikse loiduga . Kustus . ) Naise lahkumisest peale seletamatult ärevil . . . . . . otsustab Odid Bigart käte rahustamiseks teha elumajale kerge remondi . Ta on maja müürides ja lagedes leiduvatest maaväringupragudest ammugi teadlik – aeg need kinni teha . Hoonet põhjalikult üle vaadates leiab ta ootamatult veel ühe , kõikidest laiema lõhe . . . . . . Dido toa seinas . " See ta on , mis meid lahutas ! " tunneb Odid leiust rõõmu . Mõne aja pärast kellu ja segupangega tuppa naastes möödub Odid toaseina müüritud vanast vaskpeeglist , mis veel uskumata selgelt näitab ta habemetüüs palet ja toda seletamatut ärevust palgel . Visanud seinalõhesse esimese kellutäie segu , tunneb Odid vastupandamatut vajadust veelkord peeglisse vaadata . Ringi pöördunud , surub ta mõlemad mördised käed suule , et hääl sealt välja ei pääseks . Vaskpeegel , mis hetk tagasi viretult helkis ja ta palet kadudeta peegeldas . . . . . . on servast servani kaetud sajandite raske rohelise halega . Taas piiras Nikyast politsei , sedapuhku mitte punastes pearättides , vaid valges univormis ; ning mustkuued , kes olid mustkuued üle ilma . Ta andis tunnistusi – manukateks tööleilmunud varemetehooldajad – kastejahedal hommikul ( keegi oli ta õlad katnud oma kuuega ) , taipamata juhtunust mitte kui midagi . Alles ülejärgmisel päeval , kui Kiryl ( Emerson oli andnud talle lennuks oma personaallaineri ) ta kindlustusagentuuri lastetoast oma ainsa käe kõrvale võttis , hakkas Nikyas midagi mõistma . " Kas oled tugev , Nikyas ? " ( Enne nad tahtsid teada , kas ma armastan , nüüd , kas olen tugev , mõtles ta usaldamatult – ning vaikis . ) " Tean , et ta on tugev ! " vastas Kiryli selja taga seisev Odid . Nad sõitsid taksoga läbi linna , peatusid madala kivimaja ees , laskusid selle keldrisse , läbisid jaheda koridori , mis oli lõputu kui nende meeleheide , ning peatusid valge marmorlaua ees . . . . . . mille peal lamas söestunud inimkeha . " Jätame jumalaga – see on vanaema ! " ütles Kiryl . " See on tema . . . " kinnitas Odid võngataval häälel . " Kust te teate ? ! " ei lasknud Nikyas lahti mõttest , et nad võivad eksida . Ning alles siis , kui mõlemad mehed kummardusid ning puudutasid huultega tumedat tähekest kulmu kohal , valge nahasaarekese keskel , mis ainsana olid jäänud põlemata , jäi Nikyas uskuma , et see oli vanaema Dido . Jäädes kindlaks , et ta ei olnud surnud . Pärast leinajumalateenistust väikeses kloostrikirikus . . . . . . leidis Dido maine keha varjupaiga kodumaal haudadetänava lõpus igihalja puu all . Vanaema Dido surm . . . . . . ei surmanud noores Didos erkugi . Vastupidi , see lisas temasse veelgi eluihku , nagu tuleks tal ühes kehas kanda nüüd kahte vaimu . Ning täheke ta kulmul näis siravat topeltheledalt . Ent koos selle värske elupuhanguga . . . . . . muutus hoomatavaks saladus , mida Dido endas kandis nagu teist , süüdinud südant . ( Nikyas tajus seda varem kui Kiryl . ) Väliselt see Dido nimetu süüme peaaegu ei avaldunud . Ta oli noor , võluv , valitsev . Pidas kõigiti korras nende suurt härrandlikku maja ja aeda inglise setelmendis ; korraldas regulaarselt buduaarihommikuid ja balliõhtuid maja ovaalses pilvitusinise laega saalis . . . . . . sellal kui mustad pilved juba tuprusid Bigartite kohal . Pideva ülepingutuse tõttu ( Kiryl juhtis liiklusvahendeid ise – džiipi kõrbes ning kaatrit Õlimerel ) hakkas üles ütlema ta vasak käsi . Ehkki ta treenis ja ravitses oma viimast kätt kõrgeltkvalifitseeritud spetsialistide juhendusel ( käis salajas lausuja ja bušmanist rohutarga juures ) , kadus jõud sõrmedest ; lihased lõtvusid , liigesemahl kuivas . Kord armastuse ajal , kui ta oli juhtimas oma taltsutamatut ... Dido taltsutavasse . . . . . . kadus sõrmedest äkki jaks . Riist lipsas näppude vahelt ära nagu voolik hooletu aedniku käest ning seeme purskas ahtrana üle Dido tumeda kõhu . " Kallistuste käsi – väsind ! " oigas Kiryl . Ning surunud näo vastu naise nägu , puhkes lohutult nutma . " Mul on , mul on . . . Kallistuste käed mõlemad , " lohutas teda Dido . Ta tõestas seda – ja katastroof oli selleks korraks möödas . Nikyase ükskõiksus õli vastu oli Bigartide õlidünastiale mõistmatu ja vastuvõetamatu . " Vanaemasse või veel kaugemale , vanavanaemasse läinud ! " ütles sel puhul Odid . Kiryl võttis poisi tihti kaasa Õlimerele , seal töötavatele puurimislaevadele ja platvormidele ; rääkis , ise kord jälle poisikeseks muutudes , särasilmil naftageoloogiast , turbiin- ja rootorpuurimisest , kald- ja rõhtläbimisest . . . Selle energiaga , mida kulutas Kiryl , et sütitada pojas õlikutsumust . . . . . . võinuks maa peale tõsta miljoneid barreleid naftat . " Big-aart ! Big-aart ! Big-aart ! " naerutasid neid puurimisaluse kohal tiirlevad õlised naerukajakad . Pöördelised sündmused nii looduses kui inimeses . . . . . . leiavad aset äkitselt nagu tähekillu vallandumine taevamosaiigist , teatamata sellest ette ainsagi endega . Nii toimusid ka Nikyase õliristsed – isa ja vanaisa kirjeldamatuks rõõmuks – järsku ning ootamatult : Insener Bigart oli sõitnud medrese-kooli pojale järele , et teda kaasa tõmmata järjekordsele õlireidile . Nad võtsid suuna kaugemale kõrbealale , kus naftageoloogide andmete põhjal pidid paiknema tohutud vedelkullavarud . Bigartid sõitsid linnast välja mööda betoonmagistraali , põikasid kõrbepiiril asuva naftaterminaali juurde . . . . . . kus vahetasid salongauto – džiibi ning linnariided – kombinesooni ja turvakiivri vastu . Oli keskpäev , kõrgkuuma aeg ; päikeselaavat kallas neile otse kaeluse vahele . Nad sõitsid mööda kõvakstambitud karavaniteed , pöörasid järsku kõrvale ning võtsid suuna kõrbesse . Džiip oli automaatkäigukastiga ning Kiryl tuli juhtimisega hästi toime . Läbinud sileda savikõrbeala , mis laius nende ees kui punane asfalt , tuli edasi liikuda mööda tuiskvirgudes liiva , mis pani džiibi üleni vappuma . " Hakkab peale ! " ühmas Nikyas . " Mis ? " " Malaaria . " Kiryl pani ühe käega suitsu ning rääkis suitsu kõrvalt suunurgaga : " Ükskord sa diagnoosid niisama täpilt nafta . " Nikyas noogutas ebamääraselt – samahästi võis see olla ka pearaputus . Džiibi rappumine tegi oma töö : poolsada kilomeetrit sõitnud , laskis juht äkki rooli lahti ning nad oleksid luitejärsakul peaaegu uppi lennanud . Kehast kange , istus Kiryl hetke liikumatult , puhus järsku suitsuotsa suust ning küsis pojalt : " Nikyas , oled sa mõnd sõiduriista juhtinud ? " " Kaamelit . " " Džiip on siis lapsemäng ! " Ning Bigart tegi pojale juhiistme vabaks . Pimedikus jõuavad nad naftapolügoonile . Seal kõrgub kolm puurtorni , töötab võimas diiselgeneraator ja kompressorjaam . Kogu puurimisväli on tugevatest prožektoritest päevaselt valgustatud . Peatuvad juhtpersonali vagunmajakeste juures . Neile tulevad vastu uuringurühma ülem ja vabavahis puurmeistrid . " Mis altpoolt kuuldub ? " küsib Bigart sissejuhatuseta . " Mitte mulksugi , šeff ! Vaikus nii vali , et võtab mõistuse peast . . . " Mehed on viimseni närvis : " Kolm kuud , kui siin karussellitame – seda vanakuradi lagipead ei puuri me läbi ! Suspensioon saab peagi otsa . . . Kõik joodav baarist juba ammugi otsas . Linnud laiali lennand . . . Ja ega mehi ka kaua enam kinni pea ! " " Jäta itk , Natanson , " ütleb Bigart külmalt . " Lao meetrid välja ! " " Zubenil üheksa tuhat , Abrabinskyl üksteist . . . Bacher jõudis eile neljateistkümne tuhande piirile , " kannab Natanson peainsenerile ette . " Küllalt ! " lõikab Bigart . Ning Nikyasele vaikselt : " Läheb raskeks . . . Hoiame kokku : kaks meest ikka kaks meest ! " Nad jõuavad hiigeltorni juurde , neljateistkümne tuhande meetri puuraugule . Käib parajasti puuraaugu manteldamine . . . Vali mürin , ragin . . . Meeste närvilised hüüded . Raske , ohtlik töö ! " Hoia kaugemale . . . Ära liigu . Seisa siin ja vaata ! " paigutab Bigart poja ohutusse tsooni . Astub puurimisbrigaadi juurde : dirigeerib seda metalli , inimhäälte , pöörlevate mehhanismide ning signalisaatorite võimast sümfooniat . . . . . . käteta . ( Kiryli puitunud käsi püsib liikumatult taskus . ) " Gaasisignalisaator ? . . . Ventiilid ? . . , Rõhk ? " " Korras ! " " Täiskäik läbi " kuradi lagipea " ! " annab Bigart käskluse . . . . . . ning jäme puurvõll lööb helke pildudes pöörlema . Bigarti ja puurmeistri kõrvaklappides kostab operaatori monotoonne hääl : " Rõhk normis ! Läbimiskoefitsient . . . " " Jää vait , mustaperseline jobu – sa oled mulle seda litaaniat kolm kuud laulnud ! " karjub raevunud meister . Peainsener käänab turvakiivrimikrofoni suu juurde : " Bacher , vabandage kohe ! Või ma ei vaja enam teie teeneid ! " " Vabanda , sa kuradi musta . . . Vabanda , Zair ! " Puurmeister sülgab maha , pöörab selja . Järsku kostab kõrvaklappides kähe karje : " Gaas ! " Järgneb kõrvulukustav plahvatus . Puuraugust paiskub kiirrongimürinaga välja muda- ja kivisammas . Mehed lendavad laiali kui pebred . Igaüks haarab kinni– kes kust saab , et vaid jääda platvormile . ( Nikyas seisab eendi kaugemas otsas , massiivse ventiilibloki taga , suhteliselt ohutus kohas . ) Muda- ja laavalaviinile järgneb vali vaikus ja siis purskab meeste hullumeelse röökimise saatel puuraugust üles . . . . . . pruunmust läikiv hiigelfontään . Ülisuur rõhk paiskab meetrise läbimõõduga naftasamba puurtornist kõrgemale . Nikyas ei mõista , mis meestega toimub . Nood oleks nagu aru kaotanud : Ujuvad kaelani naftas , silmavalged välkumas kui noaküljed Püherdavad õlis kui pühvlid , klohmivad üksteist turjale Nutavad , kaelustavad , naeravad , kaelustavad – kõik kordub . . . . . . mingis Nikyasele seninägematus kordumatuses . Hullumeelne ilmemäng etendub meeste nägudel – ja kandub sealt üle Nikyasele . Kõike käivitab nagu nõidusevägi ; kõiki on haaranud mingi müstiline vaimustuseihk , mille rahuldamiseks ei jätku kujutlusvõimet . Aga kõigel , kui kõrvale heita müstika , on üsna tavalise nähtuse nimi : õliekstaas . Kiryl Bigartti see ei haara – õli pole tema Jumaldatu , vaid tema Usk . Ilme kirgastunud , jalad harkis , seisab ta seninägematu " purskaja " all ning tunneb sellest oma usule vaid tõhusat kinnitust . Aegamisi tõuseb Kiryli käsi ning võtab turvakiivri peast – see on selgelt ta parem olematu käsi . . . . . . ja seda ei suuda Nikyas enam taluda : ta tormab oma paost välja , ning isa kõrvale naftasaju alla jõudnud , rehmab turvakiivri peast . Nikyas Bigarti õliristsed on toimunud ! Inimasumid kasvasid . Ent kõrb nende ees ei taganenud . Vastupidi : see haaras üha uusi ja uusi haljaid alasid . Kõrbe kuuma kollasesse kurku kadusid terved oaasid , külad ja linnad . Määratud luited liikusid kümme kilomeetrit aastas . Ökolingvistika terminites oli see " antropogeenne kõrbestumine " . Nomaadidest pärusrahva keel oli lihtsam , ausam : " Neetud on maa , kus leidub õli ! " " Inimkond ei või endale lubada luksust elada aardejärvedel , neid üles toomata , " pareeris Emerson üheainsa läbimõeldud väitega kõiki ökoesteetide kallalekippumisi . Naftaväljade ja gaasihoidlate rajamisel ülesaetud liivad jätkasid oma lämmatavat pealetungi . " Ennem lasen ma lõppeda kitsedel ja kaamelitel kui inimestel , " ütles Erebus-humanist . Vastuväiteid polnud . Õlitööliste ja juhtivpersonali töötasu oli Emersoni naftaväljadel kõrgeim . Õlilinna ilmusid esimesed arglikud pilvelõhkujad ( eelkõige kardeti maaväringuid ) . Esimesele tornidetänavale pandi tema rajaja nimi : Emersoni avenüü . Ühes pilvelõhkujate blokis paiknesid naftakontserni peakorter , bürood ja pangad . Esimestel korrustel asusid õlikuningas Emersoni kuulikindlate akende ja terasseintega ametiruumid . Erebus : Luitunud telliskivivärvi näoga mehemürakas . Kohevil krusskarbus , siirad sinisilmad ja õhuke kullinina ( tall ja tallekotkas ühes ülikonnas ) . Mees , kes võis oma suure juhtimis- ja suhtlemisstrateegi šarmiga sulatada inimolendi nööbid , rääkimata südamest . Erilise vaimsuseta , nagu taolised luitunud telliskivivärvi näoga mehed võivad olla . Mänguautomaat naistele , kui temasse sobiv žetoon lasta . Mehi , välja arvatud ta ise , mittearvestav . Diagnoositud egomaniakk . Alkohoolik ja narkomaan . Alibiga kurjategija , teisi hulle mittearvestav hull – muidu aga tavaline kodanik , mõnukas mees , kelle nimi , vanus , koguni ta ise võis olla võltsing , mulaaž . Kuid just sellisena oli ta tõene ja olemas . " Tavaline Jumal ! " tavatses ta nõtkelt kummardades end esitleda . Lähenesid jõulud . ( Kuna Õlilinnas , kus oli uske sama arvukalt kui rahvaid , lähenesid alati kellelegi jõulud , siis võinuks aastaringi kõiki neid ühendava sümbolina ... . . . särada tuledes jõulupuu . ) Emersoni õlikuningriigis pühitseti jõule ja uut aastat kristlike tavade järgi , kuna enamik juhtpersonali pärines Euroopast . Uusaastapidustuste tipuks ja kulminatsiooniks oli iga-aastane gala-vastuvõtt . . . . . . " Erebuse onnikeses " , nagu Emerson nimetas miljardeid maksnud marmorpaleed , mis oli rajatud Õlilinna lähistele kõrbesse , kunstlikku oaasi . Gala-vastuvõtule oli kutsutud eranditult juhtivpersonal , selekta , koos perekondadega – kaasa arvatud lapsed . ( See oli ainus päev aastas , mil tavalised surelikud võisid külastada tavalist jumalat tema paradiisis . ) Ettevalmistused suurpeoks algasid varakult – ning lõppesid tavaliselt järsku nagu hoolaud vettehüppaja ees . " Kiryl , vaata , kas see volang langeb otse ! " tellis Dido üle õla peeglisse kiigates ( ta oli peoeelselt elevil – täheke tema kulmul siras kui väike Sirius ) . Bigart , käsi taskus , seisis smokingis ta selja taga ning jäi naise ebatavalise kiirguse lumma . " Oled ilus – nüüd alles ! Varem olid sa laps . . . Su ilu kasvas täis koos sinuga , " sampsis kahvatu Kiryl ega leidnud naisesse kaotatud silmi järsku üles . " Volang ! " karjatas Dido , pöördus . . . ning unustas end hetkeks mehe embusse . ( Ei midagi seesugust , Kiryli käsi jäi liikumatult smokingi taskusse . ) Dido mõistis oma unukust otse viivult : embas meest kui suurt katkimängitud nukku ; suudles ta silmi , nägu , suud . . . " Langeb otse , " ütles nukkmees kannatades . " Mis , Kiryl ? ! " anus Dido . " Volang . " Nad suudlesid õhult , distantseerunult – ning pahvatasid naerma . Dido ja Kiryl olid õnnelikud ! Mida ei saanud öelda Nikyase kohta . Ta istus auto tagaistmel isa ja ema vahel , ülesmukitud ja šikilt sissekeeratud kui pühadekink . " Nikyas , mis viga ? Sul nagu pigistaks kuskilt ! ? " hüüatas Dido . " Igatseb oma avara halati järele , " sõnas Kiryl . " Lõpuks on need kristlaste , mitte moslemite jõulud ! " nähvas Dido meestele . Nad jõudsid äärelinna kitsekarjade ja kaamelite vahel vikeldades välja . . . . . . laiale betoonteele , mis kiirsirgelt kulges läbi kõrbe Emersoni tsitadelli suunas . Liiklus oli tihe : iga-aastased kaks-kolmsada külalist , kes olid kutsutud uusaastapeole , kihutasid ülemäära , et määratud ajaks kohale jõuda . Sõita oli meeldivalt jahe , kuna kahel pool teed töötasid võimsad vihmutusseadmed ( Emerson oli rajanud sadu puurkaeve ) . " Kui meeldiv , et kõrbes purskab vahel ka vett . . . ja mitte aina nafta ! " ütles Dido , pöörates oma näo veepihule vastu . " Ülemäärane puurkaevude rajamine pole toonud maale head . . . " rääkis Kiryl mõtlikult . " Väär niisutamine , aurumine tõstavad mulla soolsust , haljasmaad hävivad tükk-tüki järel . Karjad lõpevad , rahvas nälgib . " Nikyas nookas äkki innukalt . ( Talle meenusid avarad soolakud , endised haljad karjamaad , mida nad Odidiga rännates nägid . Paraku kühmlesid seal sajapealised nälgalõpnud lambakarjad , mille juures pidutsesid end lambalihast paksuks nuumanud , datlipuskarist purju võtnud karjused . ) " Bei Bigartil õigus on : joodavad üksnes Allahi allikad ! " ütles nende mauritaanlasest sohver . Eespool oli juhtunud ahelavarii : paarkümmend limusiini olid kokku lommitud üheks põlevaks metallikänkraks . " Seal põlevad juba küünlad , " lausus sohver katastroofipaigast ringi sõites . " Jõulud käes ! " Paradiisitsooni jõudnud , läbisid nad kontrollpunkti , kus hambuni relvis valvesalk kontrollis nende peokutseid , sel ajal kui nende nägudele suunatud kaamerad viisid läbi isikutuvastustesti . Kõik see võttis aega vaid minuti murdosa . Ning lõpuks nad pääsesid kauaoodatud . . . paradiisi . See kujutas endast liivakõrbesse rajatud kunstlikku oaasi , mille võrsutav muld oli kohale veetud tuhandete miilide kauguselt . Peokülaliste pilgule avanes hästiniisutatud , palmialleede , purskkaevude ja basseinidega subtroopiline park . Palmivõrades turnivad dresseeritud ahvid-hulmanid ning õpetatud papagoid lõbustasid jalutajaid kärarikka meelelahutusprogrammiga . Rohked purskkaevud jahutasid nii kuuma ilma kui ka uhmas päid . Basseinides välgatasid ehtsad valgehambulised haid – Erebus armastas nendega koos ujuda . " Et mu kohta öeldud " naftahai " poleks tühi lõmpsimine ! " andis ta pealtvaatajaile seletust . Keset paradiislikku aeda kõrgus lõpuks Tavalise Jumala halkjasroosast marmorist hunnitu palee , " Erebuse onnike " ( gigandid on haaratavad üksnes vähendatud mõõtkavas ) . Peainseneri limusiin , liikunud lõputu pikas järjekorras vakshaaval edasi . . . . . . jõudis viimaks palee paraadtrepi ette . Valgetes livreedes mustanahalised teenrid avasid neile uksed ning hoidsid neid langetud päi lahti , kuni perekond autost väljus . ( Nikyas oli oma šiki ümbrise põhjalikult kortsu lösutanud ning Dido triikimine ja sirutamine pilti oluliselt ei parandanud . ) Bigartid võtsid pidulikku kimbukesse ning hakkasid koos teiste külalistega tõusma mööda laia kaarduvat paraadtreppi paleeterrassile . Trepiastmeid sai mitu tuhat , mida kahejalgse kohta võis olla palju , ning Nikyas nentis : " Medrese trepil on vaid kolm astet . " " Meie jumal elab kõrgemal ! " nähvas talle Dido . Palee hiiglasuur , arvukate sisetreppide ja rõdudega fuajee . . . Sajad jäätunud koskedena hiilgavad kroonlühtrid . Maast laeni ulatuvad viretud itaalia peeglid . . . . . . mille ees daamid siluvad tualette , kohendavad kuafüüre . ( Didol on topeltpalmikuga kreeka soeng , mis sobib hästi ta näokuju ja kauni laubaga . Seljas on tal peplos , ühelt küljelt lahtine kreeka kuht , mis jätab kõrgelt avatuks ta sireda sääre . Õlgadele on ta heitnud peenest linasest riidest peleriini , mida palistab – nagu kivikesed Egeuse randa – sinakas kreeka tikand . Dido Bigart – nähku seda kõik – on kreeklanna . Ning Kiryl koondab kogu oma käe jõu . . . . . . et Dido õlgadelt võtta toda hundsat kuhti . ) Külaliste juurde , kes on tulnud jõulupidustustele lastega , vilksavad euroopa metsloomadeks-lindudeks kostümeeritud paažid , võtavad lapsed nende vanematelt üle ning tormavad kilatsedes treppidest üles . Nikyase käest napsab kinni " jänesepoiss " – aga Nikys rapsib end lahti ja varjub vanemate selja taha . " Peab eriti jänesepüks olema , kes jäneseid kardab , " nähvab paaž ja põikab järgmise lapse juurde . " Lähme siis koos , kui sa nii pelglik oled ! " ütleb Dido pojale teda käe kõrvale võttes . Nad liiguvad käratsevas summas lastesaali , kus särab üks kolmest hiigelkuusest ( Emerson oli lasknud need tuua kaugelt Põhjamaalt sihtreisiga , spetsiaalsel külmutuslaeval ) , mille okkad kuumas kõrbekliimas juba pudenevad . Saalis tulevad Bigarteid ootamatult vastu võtma . . . . . . võõrustajad : Erebus , ta aadlist abikaasa , eakas Umi Emerson ja nende ainus poeg , ülikliku hoiakuga kena poiss . ( Umi Emerson oli lapse ilmale toonud eas , mil sünnitamine pole enam kuigi ilus . ) Ent resultaat lepitanuks paadunumagi esteedi – poiss on tõesti kena : lainjad juuksed , avar laup , julged silmad , uhke hoiak ( taolisi viimistletud inimlapsi maalisid kuningakodades hästimakstud õukonnakunstnikud ) . Poiss astub neile vastu , sirutab Nikyasele käe : " Tere . Minu nimi on . . . " ( Tal võis ju olla mingi nimi , kuid Nikyas unustas selle samas , nagu oleks ta nime ettevaatamatusest maha pillanud . Mõned nimekillud siiski helahtavad tal kõrvus nagu , " Ed . . . " või " En . . . " Või muud . ) " Nikyas . . . " pomiseb ta silmast teise helkivaid kingapandlaid sihkides . Ent poisile käe ulatanud , tunneb otsekohe : see on sõbrakäsi . ( Poisid on ühepikkused , Nikyas ehk veidi vanem . Nad sobivad teineteisega nagu ühe ja sama kinda näpud . Seda tajuvad ka nende vanemad . ) " Nad lähevad omavahel ! " ütleb Umi , kinkides külalistele särava jõulunaeratuse . " Eks ole , Kiryl ! " ütleb Erebus ja lööb naeru mugistades Bigartlei õlale . " Dido , " ütleb rahulolev Kiryl , " harv juhus , kui Nikyas kellegagi sob . . . " Bigart pöördub naise poole , jahmub : Dido on sedavõrd kahvatu , et ta mingitud suu näib näos veritseva haavana . " Sul on halb . . . Dido ? " Naine väärutab äraolevalt pead . " Jalutame ! " Kiryl ulatab naisele oma hapra käsivarre . Nad teevad tühjas jalutussaalis ringi , peatudes jäästalagmiidina helkiva marmorsamba juures . Dido toetub sambale . " On sul nüüd parem ? " küsib Kiryl , puudutades oma tulitseva laubaga naise jahedat laupa . " Kallista mind . . . Kõvemini ! . . . Nii kõvasti , nagu tahaks sa mind surmata ! " nõuab naine , surudes oma keha mehe embusse . Ballisaalis mängib viini orkester vihurdavaid valsse . . . Tavaline Jumal astub oma kõrguselt alla ning teeb mõne tuuri juhtivpersonali daamidega – nende briljandid ta punakarvaliste käppade vahel löövad pööreldes sädelema kui õliväljade puurvõllid . ( Oma mäemassist hoolimata tiirleb Erebus tantsides kergelt , püüdmatu kui võilillelaju ! ) " Vaat mis tähendab , kui daam ja orkester on mõlemad Viinist ! " lausub Emerson Didot abikaasa juurde tuues . " Üks vähemalt on Ateenast . " " Pisiasjad , Kiryl , kui see kõik kuulub meile ! " hõirab Erebus ning haarab uue tantsupartneri järele . " Kas tohin teid paluda ? " küsib Dido mehe ees kniksu tehes . Ses kutses on jagu väljakutset . Kiryl , võtnud kokku oma tahte ning jõu , tõmbab käe taskust nagu taime sügavast kõrbeliivast . . . . . . ning paneb parketi valsituuris nende all pöörlema . Vaevalt oli möödas euroopalik kuusepüha ja kuumad kõrbeluited uudistasid kõrbesse lohistatud pudenevaid Põhjamaa hiiglasi . . . . . . kui Emersoni naftaväljadel toimus senistest suurim õlipõleng . Süttisid järgimööda mitukümmend reservuaari ning tuli tõotas haarata kogu naftahoidlat . Peainsener sai häireteate öösel ja oli vähem kui veerandtunniga põlengupaigas . Tulekuma , kunstlik , kuid lummav nagu ooperilava koidik , laotus kaugele üle kõrbe . Leegilipud , mis tõusid nafta kohale , tõotasid reeglina kellelegi võitu , kellelegi kaotust . " Oli see isesüttimine või diversiooniakt ? " tõusis peainseneri ette küsimus , kui ta põlengu kohal õhuluuret teostas . Võis olla nii üks kui teine . Kestis islami usupüha bairam-huram ning Bigart oli lasknud õlihoidlate moslemitest operaatorid ning valvemeeskonnad palvelduste ajaks vabaks . Töötute hulgast neile asendajaks värvatud dekvalifitseerunud naftatöölised võisid suitsu süütamise või mõne elektriapsuga küllalt tõenäoliselt põlengu põhjustada . Niisama reaalne oli tahtlik süütamine . Emerson , kellele diversioon ja terror polnud tundmata vahendid , pidi arvestama , et ta oma vastaseid karistades neid ka haris . Nii või teisiti oli vastutajaks peainsener , kelle ülesandeks tippinstantsil oli naftahoidlate tuleohutushoole . Aega oli talle mõõdetud napilt , leek tuli naftareservuaaridelt loetud minutite jooksul maha lüüa . " Võtke madalamale , Mayer , " kostis ta rahulikult mikrofoni . " Pole võimalik – kopteri kütusepaagid võivad plahvatada ! " " Õige , saite minust aru ! " kihvas Bigart . Ning andis käskluse all veekahureid suunavale tuletõrjekomandole . " Katkestage reservuaaride jahutamine ! " " Hullumeelsus ! Temperatuur on hirmus . . . Nad süttivad kohe ! " karjus tuletõrjekomando ülem talle vastu . " Täitke käsk , " lausus Bigart . . . . . . ning jälgis võlutult koos meeskonnaga , kuis kopteri värv kuumuse käes aeglaselt koordus ning pruuniks tõmbus . " Kohe oleme küpsed ! " surus piloot hammaste vahelt . " Madalamale . . . Veel ! " käskis Kiryl ( tal hakkas nina verd jooksma ) . " Faiz , toppige mulle midagi ninna . . . Tänan ! " Ning lausus õhkimismeeskonnale : " Kuula minu komandot : emulsioonipommid valmis panna ! Rakett ! ... Läks ! " Kopter tegi kriitilises kõrguses tulemere kohal ringi ning laskis viitsütikuga pommid alla . Plahvatuselaine murdis kopteri sabatiiviku – kuid meeskond maandus eluga . Bigart hüppas kopterist alla kõrbeliivale ( see oli suures kuumuses klaasjaks sulanud ) ning jooksis põlengu poole . . . . . . mis tema kohale jõudes oli juba kustunud . Reservuaaride kohal pöörlesid vaid jämedad mustad suitsudžinnid ning hõõgkuumade paakide visisev emulsioonikiht eritas lämmatavat lehka . Korraga . . . . . . käis terav laksatus , järgnes hele leegilahvatus – hõõguvate reservuaarivaiade vahele valgunud nafta süttis uue tulepesana . Bigart tardus hetkeks paigale , ning tõstnud skafandri , karjus prantslasest õhkijale : " Achille . . . Kaks DL-pakendit , emulsiooniballoon ! Minu järel ! " Bigart ees , õhkija pakendite ja ballooniga järel . . . . . . kadusid mehed veejulgestusel mäslevasse tulle . Üleni tahmasena ning kõrbenuna vankus esimesena reservuaaride vahelt välja Achille , jooksis ohutusse kaugusse ning oli valmis pöidlaga distantsõhkija nupule vajutama . . . " Bigart !!! " karjusid mehed talle peatavalt . Hilja , Achille vajutas . Kostis plahvatus , emulsioon läigatas üle põleva nafta . . . . . . viimane ohtlik tulepesa oli likvideeritud . Ajakirjanikke ja telemehi kõrvale tõrjudes asus päästemeeskond tegutsema : võimsad toruventilaatorid suunati reservuaaride vahele , paks must toss tõrjuti osaliselt välja . . . . . . ning skafandrites päästjad kadusid kanderaamiga auru- ja suitsupilvedesse . " Stopp ! " peatas päästemeeskonna ülem prantslase , " elu sa talle sisse ei hinga . " Päästjad ilmusid Bigartiga mõne minuti pärast . Kanderaamil lebas plahvatuselainest räsitud elutu inimkeha . Hoides kinni kanderaamist , käis Achille nende kõrval , ning suur mehine nägu märg ja lossis kui lapsel , poetas nuuksete vahele : " Bigart . . . monsieur Bigart . . . Ma ei . . . Ma ei teadnud ! " Kui hukkunu kiirabikopterisse lükati , langes prantslane põlvili . . . . . . ning palvetas tõusva kopteri ja taeva poole . Keegi õhkijatest astus mehe juurde ning tõmbas ta püsti : " Achille , tõuse ! Sa ei võinud teada . Ta oleks pidanud ammu väljas olema . . . Üksnes süü – süüdlast ei ole ! " Nikyas Bigart näeb kõike toimuvat teleekraanil . Olles medrese-kooli köögitoimkonnas , on nad teise poisiga saadetud lähimasse pagaripoodi tellitud saiateo järele . Kuni pagar sortimendi järgi saiu korvi laob . . . . . . kiikavad poisid üle leti teleekraani poole ( medreses polnud ainustki televiisorit , arvutit , isegi mitte telefoni ) , kus tupruvad mustad pilved ja segivad päästjad . " Tulekahi kuskil . . . " seletab poiss selget üle . Pagar tõstab korraks pilgu , kuulatades diktorit : " Kõrbes . . . Emersoni õliväljal . . . Kahju küünib miljonitesse . . . " ( Ekraanil episood hukkunuga : kanderaam lükatakse kiirabikopterisse . Hukkunu nägu suures plaanis . ) " Poiss , mis sul hakkas ? ! " hüüatab pagar ning püüab üle korvi hüppavat Bigartit peatada . Jooksja jalg riivab korvi : saiad- kuklid lendavad sõõrdu laiali . " See oli tema isa , " ütleb teine poiss longuspäi pagarile . Nikyas ja Dido istusid haigla intensiivravipalati ooteruumis . " Näita , mis sul on . . . nõudis Dido ja kiskus poisi krampitõmbunud sõrmi sirgeks . " Kukkel . . . Oled sa siis nii näljane ? ! " Avanes palatiuks . " Palun astuge sisse , ta ootab teid ! " lausus luikvalge naeratav halastajaõde . Kiryl oli pärast rasket kontusiooni jõudsalt kosunud . Optimistina sündinud , ei püsinud mustad põlengupilved tema kohal pikalt . Ta vilistas naisele ja pojale tervitusmarssi ( kõrbetrummarite lugu , mis tal ühest beduiinilaagrist oli meelde jäänud ) . " Ki-ryl ! " hüüatas Dido ning sulges oma suuga mehe suu . " Kuidas sul on ? " " Parem kui kunagi varem ! " " Allah aita – ta naljatab ! " " Kas te ajalehti tõite ? Tellisin endale lugemisraami . " " Käsi siiski aitas sind . " ( Naise nägu tumenes valust . ) " Viimasel ajal rohkem segas . " " Hea , et nüüd ei sega ! " ütles Dido peaheitega . ( Bigarti viimase käe hõrenenud luud purunesid plahvatusel ning kehaliige tuli amputeerida . ) " Ajalehti , ma küsisin ! " " Nikyas – sina pidid tooma . . . " " Mm-mõhõh , " ütles Nikyas oma väljendusrikkas keeles . Tõi ajalehed halati alt esile ja ulatas Kirylile . " Ta on meil hajameelne , " lausus Dido kõrvale . " Kuis medrese-koolis läheb ? " küsis Kiryl . ( Poja hajameelsust usaldades võttis ta ajalehed vastu . ) " Tahan sealt ära tulla , " ütles Nikyas . " Nii kohe . Miks ? " küsis Dido , kellele see oli uudiseks . " Tahan saada . . . " Bigart vajutas järsku kuklaga balanssiirile – ja voodi paiskas ta istukile . " Sa pole meile kunagi öelnud , kelleks sa tahad saada ! " Poiss pöördus neist kergelt ära : " . . . Naftainseneriks . " Järgnes seitsmepalline maavärin , mis loksutas Õlimerd , vapustas õlikõrbe mäestikke ning kaikus nõrga kajana ka Õililinnas vastu . Majaseintesse lõid mõned uued praod , inimeludesse mõned uued mõrad . . . Tõre ja tõrkuv Nikyas jäeti medrese-kooli kursust lõpetama . " Koolipoiss pole kaamelikirp , et küürult-küürule kargab ! " selgitas vanaisa seda perekonna ühisotsust . Niisiis jäi Nikyasele alles ta noorusepagu Odidi juures . . . . . . kes juhuslikult eeslinnarentslist oli leidnud oma vana armastuse Fatima , tolle türgi saunas puhtaks küürinud ja majja neile perenaiseks toonud . ( Vaskpeegli eelnevalt tellistega kinni müürinud . ) Nikyas taltus , allus . Salajas isegi tervitas perekonnakogu otsust seetõttu ... ... et medrese-kool asus vanalinnas asuva kodu lähedal . Ühine õlikirg kutsus neid Odidiga kõrbesse – neil oli seal teoksil midagi , millest teadsid üksnes kobrad ja kotkad . Oma härrandlikku kodu inglise setelmendis ei pidanud Nikyas meeles rohkem kui mõnel põgusal külastustunnil nädalalõpus . ( Ta oli sündinud avarilmalaps – luksurioossed maailmad , ehkki ta mõne aja oma maisest eksistentsist oli sunnitud neis viibima , ei sobinud talle . ) Ka kohutas Nikyast härraskodust eemale too juuspeen mõra , mis läbis ta vanemate elu . Ta aimas , et nagu pragu portselanis , ei saa seda keegi kinni teha – ilma portselani lõhkumata . ( Kui suhted pojaga olid Didol olnud seni soojad ning lähedased , siis nüüd , pärast õnnetust Kiryliga tajus ta Nikyase poolt selget võõrastust . Lähendamaks nende hingi Jumala abiga . . . . . . käisid nad salajas pühapäevapalvusel kreeka kirikus . Moslem muutus kristlaseks iseenesest lihtsalt : hall halatt rändas auto pagasiruumi , valgest linasest kreeka särp ilmus ülle . ) Nagu kuldsesse rüüsse riietatud lumine mäetipp , kõneleb pikkade valgete juustega preester : " Inimene lapsena – kas pole ta alles liiga väike , et Mõõtmatu Jumal tema sisse mahuks ? Ja inimene täiskasvanuna , kas pole ta juba liiga suur , et Jumalat enda sees veel üles leida ? " " Anna mulle abi ahistaja vastu ! " palub Dido pühakirjasõnul . " Loo mulle , Jumal , puhas süda ja uuenda mu sees kindel vaim ! " palub Nikyas vaiksel pominal , sedapuhku Kristust . " Aeg antud armastada ! " pühitseb preester jumalateenistuse lõpus rahvast . Kärmelt heidab Dido pilgu pojale . . . . . . kelle nägu on ligipääsmatu , suu umblukus . " Sa oled kaugendanud must armastaja ja sõbra ! " ahastab Dido pühakirjasõnul . Võimas on Jumal . Võimas on kutsumuse käsk mehele , kelle jumal on õli . Peainsener Bigart , vaevalt paranenud , oli taas ahkralt tegutsemas . Rohkem õliväljadel , vähem büroos . Tuli välja arvutada viimase naftapõlengu konkreetne kahjum ning sellest bossile ette kanda . ( Šeff polnud teda seni välja kutsunud . Erebuse puhul oli see põhjendamatu , veider vaikimine . ) Dokumentide viseerimiseks , telefonitoru tõstmiseks , püksiluku kinnitõmbamiseks , liftinupu vajutamiseks , suitsu süütamiseks , söömiseks-joomiseks jm . . . . . . tuli Bigartil värvata kaks ustavat abikätt . Ta leidis need käed Alois Hulmani , oma senise sekretäri näol , võttis Kätelt ametivande – ja töö võis jätkuda ! Sel raskel ajal oli Kirylile kõige kindlamaks toeks Dido . Naise armastus ta vastu avaldus äkki uutmoodi : see polnud enam põletav , vaid valgustav . Tuli , mis ei kiiranud otse nagu kõrbepäike , vaid mõjus mingi kauge kaitsva kumaga ( see võis olla tähekese miil ) , nagu jumalannad armastavad surelikke mehi . Ta lahustus hõrgult mehesse nagu vana viin , et tunda polnud teda ennast , vaid tema joovet . Dido loobus endast . Loobus kõigest – tennisekordist , võimlemisseanssidest , kus ta figuuri hoidmiseks kõigil nende kooselu aastail vahele jätmata oli käinud . " Hakkan aias tööle . . . Naine on muld , Kiryl ! , kuhu mees külvab , " ütles Dido kirkalt , uudselt . Umbes kuu pärast haiglat jõudis Kiryl ühel päeval tavalisest hiljem koju ( meri tormas ning kaater ei saanud naftaplatvormilt varem tulema kui ööhakul ) . Lasknud büroos kätel veel habet ajada , jõudis ta pärale alles kella koIme aegu . Didot ei olnud . Aed ja maja olid tuledes . Aednik , teenijad üleval . Politseile oli teatatud . . . Dido tuli hommikuööl . Ikka oma õlgu uhkelt nakkis hoides , nagu oleks neil epoletid . Ent tal ei olnud nägu peas ! See oli kips juuste raamistuses : kael siniseks muljutud , riided katki , kortsund . " Kiryl , " ütles ta võõral häälel vannituppa minnes , " ära tule mulle järele . Ära tänase öö kohta minult eales midagi küsi . Ma armastan sind rohkem kui iganes varem . " Mehe elus on teelõike , mida ta peab läbima paljajalu , mõõgateral nagu moslem teel paradiisi . Või saatma korraga kõik põrgu . Kiryl Bigartile ei sobinud kumbki tee . Ta valis lunastuse õli läbi . Üha kauem viibis ta puurlaevadega Õlimerel ja tungis puurtornidega aina kaugemale õlikõrbesse . Naiselt , nagu too oli palunud , ei küsinud Kiryl midagi . Isegi siis mitte , kui Dido sellesama nuriöö koidikul , peale vanni , valges mantlis ( nagu võiks valge asendada puhast ) mehe kabinetti astus ning künniselt rääkis : " Kiryl , ma pole enam nii julge . . . Kardan me kõigi pärast . Vannutan sind , ära käi nüüdsest kaitseta ! Ja ma palun sinult majale relvavalvet . " Dido astus tagasi , hajus ukselt nagu sünge unenäopilt . " Halloo , Bigart kuuleb ! " Aga mobiil Kiryli kõrva ääres vaikis ; teda kõnetanud hääl lidutas end maha nagu kiskja . Ent ta võis vanduda , et mees teispool oli talle tuttav . " Mister Bigart , " ütlesid Käed ta kõrval , " pole lugu : kui ta teid vajab , helistab uuesti . " Alois lülitas telefoni välja ja libistas selle vöötaskusse . Parrasteni masuudine kiirkaater lõikas lainet kui hai uim : peainsener tuli kaugmere platvormilt , mille juures asus poolenisti sukeldatud naftatöötlemistehas . Lahendanud seal ekvivalendinihke põhjustanud tehnilise probleemi . . . . . . oli Bigart tagasiteel ning juba lähenemas Õlilinna naftasadamale . Midagi polnud seal paari äraolekupäevaga juhtunud : reidil , nagu kütkendatud vaalad , õõtsusid tumedad , täitmist ootavad tanklaevad . Õhus kiitsusid õlimere poolt märgitud kajakad . Sadamasillal lõhnasid mõnusalt ( Bigarti sõõrmetele oli see parim parfüüm ! ) masuudised vendrid . Kui kõik oli endine . . . . . . mis siis oli teisiti ? Vastus oli täpselt ajastatud : niipea kui Bigart jala kaatrilt kaile tõstis , kostis kutsungsignaal . Hetk enne , kui panna telefon Bigarti kõrva juurde , peatasid Käed selle oma kõrva kohal : " Emerson . . . " " Ta ise ? " " Ei , kaadrite direktor . " " Bigart kuuleb ! " lausus ta telefoni . Lühikese kõne kestel muutus Bigart tundmatuseni . Mehe kõrbepäikesest ja meretuulest pargitud tõmmu nägu läks kahvatades malmhalliks . Ta vankus üle kai lähima pollari poole . Vajunud õliste trosside otsa istukile , vahtis ta pärani silmi Õlimerele . Ning hakkas tasa naerma ; see algas sügavamal , kusagil ta sees , murdis oma teel nagu tammi ja koskas välja pidurdamatu homeerilise naeruna : " Hhhh-haaah-haaa . . . ! " Alois astus ligi ning lausus kohmetult : " Teis on mingi lõbus vägi vallandunud . . . " Bigart tõsines hoobilt : " Täiesti õige , Hulman . Olen vallandatud . " Kontserni direktorite nõukogu on kokku tulnud tund enne , kui pidi kohale jõudma peainsener Bigart . . . Avar , valge jaheda nahkmööbliga nõukogusaal on kõrbekuumusest eraldatud konditsioonisüsteemiga seinte ja ventileerivate akendega . ( Sigaretisuits hajus siin enne , kui jõudis tõusta . ) Ümarlauas valitseb ängistav vaikus . Kõikide pilgud on kui rõhknaeltega kinnitatud Emersoni näole . ( Erebus polnud oma tavalises mäetipurahus , ent kas needuse või õnnistuse läbi omandatud võime valitseda kõiki olukordi , ei jätnud talle hetkelgi muud teed kui olukorda valitseda . ) Emersoni massiivne keskendunud kogu täidab tooli kui malmivalu vormi : ta annab täistunnil sekunditäpsusega käeliigutusega märku alustada . " Sina , Bogomil , teatad talle sellest , " ütleb valmispandud sõnad välja peadirektor . " Ütlesin talle kord telefoni teel . Teist korda ei tee ma seda , " sõnab kaadrite direktor , puudutades kergelt kohta , kus ootamatult oli liigahtanud südametunnistus . " Jaakyn , sa ju tunned loogikat , " kordab peadirektor . " Selle järgi on kaadrid sinu kantida – nii sisse kui välja . " " Mis te mõtlete . . . " lausub kõnetatav mees ja tõuseb pikkamisi püsti . " Tal pole käsi , ta ei saa meile vastu vahtimistki anda . " " Bogomil , " lausub Emerson , sõnad ta sügavast rinnast kostavad kui kuminad kraatrist , " see nimi vist tähendab Jumalaarmas . Võime end ootamatult leida oma jumala rinnalt . " Emersonil võtab otsustamine viivu aega : " Mina ise teatan talle sellest . " Robotsekretäri ekraanile ilmub nimi : BIGART ? Emerson annab peanookega sisenemisloa . Käed avavad peainseneri ees ukse – meresoola- ja masuudilõhnane Bigart astub sisse . " Teie oodake väljas , " ütleb peadirektor Kätele . " Olen andnud ametivande , mille järgi on mul kohustus peainseneri kõikjal saata , " ütlevad Käed nende järel ust sulgedes . " Me ei tee teist vandemurdjat – jääge ! " ütleb Emerson . Ning vaatab ainitise pilguga Bigartit . " Istuge . " " Tänan . " Astunud mõned sammud , jääb Bigart keset nõupidamisruumi seisma . Emerson vaikib , keskendub . See , mis tal ees seisab , pole üldsegi kerge . Mehe krusskarbus tõuseb turri nagu kohevil kaktusekakk ning luitunud telliskivi karva nägu värvub aina punasemaks . " Kiryl . . . " teeb ta algust , " oled sa kunagi mõelnud , et su õliarkaadia sinult ära võetakse ? " " Mitte kunagi . " ( Ehkki Bigart ei liiguta , astuvad Käed toetavalt ta kõrvale . ) " Sa oled vaba , Kiryl , võid minna kuhu tahes ! " ( Emerson tunneb korraga kergendust nagu mees päästekomandost , leides , et päästa pole kedagi – vettehüppaja on enesetapja . ) " Ma . . . ei saa . . . sellest aru , " murrab Bigart suud , nagu oleks see äkki külmast kahmetunud . Emerson hiivab oma suure kogu kergelt tugitoolist üles , läbib kiirustamata nõupidamisruumi ning jääb Bigarti ette seisma . " Kordan , et aru saaksid : sa oled vaba kui kõrbetuul , neli ilmakaart on lahti su ees , vali neist sobiv – ja mine , mine Kiryl ! " Käed võpatavad , libisevad Bigarti ja bossi vahele : " Emerson , kui te kõneldes sülge pritsite – tehke seda distantsilt ! " " " Sir " , kui te minuga räägite . " " Silt – teie " sir " . " " Tiitel anti mulle teenete eest Maailmasõjas . " " Hoor , kes kõigile annab , saab kõigilt ka tiitli . " ( Al , topeltohvrist pole kasu ! käib ohtlev mõte läbi Bigarti pea . ) " Lühemalt , noormees , mida te taotlete ? " Juba Emersoni rahu on tappev . " Õigust – kui jurist . Õiglust – kui inimene . Näen Bigarti fabritseeritud vallandamiskäsus kuritegu ja vägivalda tema füüsilise abituse vastu . " Emerson vaatab neid puhk aega rauge hellitava pilguga . " Mis süüdistusse puutub , siis tõelus ei vaja tõestamist : peainseneri nimetatud tervisepuudulikkuse tõttu on tema töös ilmnenud lekked , mis on toonud kontsernile suuri kahjumeid . . . Kuuekümne seitsmendas ruudus paiknevast maa-alusest naftahoidlast on ära valgunud üle miljoni kuupmeetri kõrgeväärtuslikku toornaftat . . . " Bigart võpatab ja lausub : " Naftahoidla sai rajatud soolalademetesse teie teadmisel ja otsesel käsul . Viimase maaväringu ajal tekkinud lademenihe põhjustas kambrite purunemise ja nafta äravalgumise . . . " " . . . Mis omakorda põhjustas katastroofiastmel loodusereostuse ning uhtis meie pankadest trahvidena ära ligi kaks miljardit ! " " Olen naftainsener , mitte jumal , kes suudaks maaväringuid ära hoida , " lausub Bigart kõrvale . " Kellelegi pole teadmata , " sekkuvad Käed , " et Bigarti avastatud maardlad korvavad kogu maailma kahjud , peale . . . " " Nimetage . " " . . . autunde närude juures . " " Al , vaiki ! " käsib kaeluseni kahvatunud Bigart . " EI ! Kui vaikin , siis igavesti . Olgu teiel teada , Emerson , et teie soolalademeist ärajooksnud nafta püüdis Bigart kinni põlengul , " Käed kisuvad Kiryli vasakpoolsest taskust välja tühja käise ja löövad Emersonile vastu nägu , " selle käega ! " Emerson ei pilguta silmagi : ta suunurk tõuseb kergelt naeratuseks , enne kui lausub : " Minu vallandamiskäsk kujutab seega humaanset akti saata invaliid teenitud puhkusele . Olete mõlemad vabad . " Emerson läheb jalutades ümarlaua poole . Seisatab jõngalt ning lausub ümber pööramata : " Hulman , Pakistani püha ahv . . . Te meeldite mulle , noormees . Teises elus garanteerin teile koha oma paradiisiaia palmiladvas . " Bigart ning teda toetavad Käed eemalduvad mööda veripunast vaiprada väljapääsu poole . Uksel Kiryl peatub viivuks nagu veel millelegi lootes . " Pagan võtaks , " ei pea keegi direktoritest vastu , " kas pole kedagi , kes selle käsu võiks peatada ? ! " " On , " liigahtavad Erebuse huuled , " kuid kahjuks ta ei viibi siin . " Nad võivad kanda mägesid , võivad variseda ainsast sõnast " vaba " . Mida sellega peale hakata , kui tema vabadus on talle ainsal vastuvõetaval kujul õliväljad ! Peainsener ei mõistnud veel ikka , millest tulenes ta tööandja niivõrd järsk pöörak . Nende isiklikud ja töösuhted olid seni olnud head . Isegi väga head . Emerson hindas Bigartit tehnilise juhtpersonali hulgas kõige enam : maksis talle kõrget palka ning kandis iga arveldusaasta lõpus tema pangaarvele tõhusa summa kontserni painavalt suurest kasumist . Veelgi enam : Emerson võttis ta oma meremaardlate aktsionäriks . . . . . . mille aktsiad ta nüüd osava tehinguga sundmüügile lasi . Bigart oli paljas väljast ja tühi seest . Nädalate kaupa ei väljunud ta majatiivast , kus asusid tema kabinet ja eluruumid . Käed ei lasknud Kiryli juurde kedagi , isegi Didod mitte . " Olen ta naine , ta poja ema , pean teadma , mis temaga toimub ! " " Kardan , et ei midagi head . " " Laske ! " Dido ründas lõpuks ust . " Dido . . . " Bigart ilmus uksele , ei enam elus ega veel surnud . " Helistati . Meil tuleb majast välja minna . . . Lõpparve teenijatele . . . " Bigart varises kokku . Naine taganes , litsus end vastu seina , nagu tahtnuks end sinna kaotada . " Kutsuge arst . . . Tehke kõik ! " Dido jooksis , niipalju kui kitsas seelik seda võimaldas , keerdtrepist alla . Rantsatas välisuks , seejärel autouks . . . . . . ja ta sööstis suurel kiirusel ... teadmata kuhu . " Halloo , Kiryl kuuleb . . . See oled sina , Odid ! " Bigart , olles kaotanud ka oma Abikäed , oskab juba lõuaga hargilt telefonitoru haarata . Ta on oma majas , kabinetis : näeb välja nagu iga uuestisündinu . " Jah , isa , mul on nüüd parem . Parim . Sain tööd !!! Kellelt ? Sa ei arva ära : Emersonilt . Ta palus vabandust . Ütles , et uskus hetkeks minu kohta levitatud laimu . Palus mult andeks , ta olevat siiski vaid Tavaline Jumal . . . " Kiryl naerab . Odid vaikib reserveeritult . Juhtus see keskpäevases kõrbes , kus päikese eest varju võis leida vaid maetu . . . Bigarti džiip oli alustanud tagasisõitu kõrbe kõige nooremalt õliväljalt ( viimase " purskaja " ümber oli lühikese ajaga kerkinud tihe puurtornide mets ) kella üheteistkümne paiku . Poolpäeval kuulsid nad kauguses kopterilõginat , mis oli naftapiirkonnas üsna tavaline . Nii Bigart kui ka roolis istuvad Käed ei teinud teraskiili nägemaks . . . . . . enne kui tiivikute mõõkadetants neist madallennul üle vuhises . Kõik oli mõlemale korraga selge : " Tavalise jumala ingel . . . Lendas mu hinge järele ! " laususid Käed , sülitades kopterile järele . Et mitte jääda tulejoonele , sõitsid nad edasi vongeldes . " Fennekijaht ! " surus Alois läbi hammaste . " Võta kurss gaasihoidlale – seal on valvemeeskond , " suunas Bigart . " Kaugel . Nad taipavad ja avavad tule . " Käed keerasid järsult rooli : džiip tõusis liivageisreid üles paisates kahele külgmisele rattale , seejärel vastaspoolsele kahele rattale . Kopter tegi ringmanöövri ; džiibi kohale jõudnud , avanes kopteriuks ning ukseavasse ilmusid maskides mehed , üks neist andis autokummide pihta lühikese valangu . Kuulijada pani liiva džiibi ümber keema . Kopter eemaldus ning asus kaugemal kõrbes uuele ringile . Käed pidurdasid ootamatult auto ning rääkisid kiirukõnel : " Kirylmalähen . . . Ütlesinsulle " sina " – andesta . . . ! " Bigart püüdis teda peatada : " Al . . . Al , neil on keeld mind tappa . Me pääseme mõlemad ! " " Nadtapavadmöödalastes . . . Mismõtetontopeltohvril ! " Haakinud vöölt lahti joogiplasku , jätsid Käed selle autoistmele " Automaatjuhtonsees , süüdetkeerahammastega . . . Jumalaga , Kiryl ! " Bigartit tugevasti emmanud , eemaldusid Käed džiibist . . . . . . ning jooksid kogu jõust avakõrbe poole . Sooritanud ringmanöövri , asus kopter varjamatu jahikirega jooksjat jälitama . Veripunaste soontega halkjasroosast marmorist paleesse on kogunenud maailma õlivägevad , nende briljantides abikaasad ja armukesed . Naftapoliitika on naljatades paika pandud ; pärast seda . . . minnakse paarides paradiisiaeda , et enne balli patseerida alleedel kirevate lillepeade ja värviliste purskkaevude vahel . Omaette Palmyrat meenutavate pikkade palmialleede latvades istuvad külaliste lõbustuseks antud etendusest väsinud , kummalisi elusvilju meenutavad ahvid . " Hulmanid , " jagab Tavaline Jumal külalistele teavet , " paremalt seitsmes – Alois . " Peainseneri kaitseks kavandatud naftatööliste streik jäi ootamatult ära . Keegi ei teadnud , mis põhjusel , tänu kellele . Nonde pühendamatute hulgas oli ka Bigart ise , suuremalt sellepärast kurvastamata . Nii nagu ere valgus järsku nägijaks saanud pimeda silmi . . . . . . täitis õli nüüdsest jälle ta päevi ning öid . Kiryl oli endaga rahul ja perekonna pärast rahulik : Nikyas võis jätkata õpinguid , Odid muretut vanuripõlve ning Dido taas mängida tennist ning käia võimlemissaalis . Kiryl Bigarti elu oli rütmis ning näis , et polnud enam väge , mis seda rütmist välja lööks . Ehkki kõrbe eelmäestikke raputasid jälle kord värinad : nõrgad sedapuhku . Igal muul juhul poleks peainsener neid tähelegi pannud . . . . . . kui eelmäestikuga ei külgneks ulatuslik soolaladestu , millesse rajatud reservuaarides suikus tuhandeid kuupmeetreid toorõli . Bigartil püsis teravalt meeles viimane ökoskandaal . Seda ei tohtinud lasta korduda . " Konsulteerin isiklikult Emersoniga . Kui ta teeb korralduse nafta ümberpumpamiseks pealmaahoidlatesse , teatan teile , " ütles Bigart pumbajaama dispetšerile . Ning lausus hiljuti ametisse võetud uuele Kätepaarile : " Ferhad , ühenda mind . . . " " Kuulan , sahib ! " Hindust sekretär , endine turvapealik , soleeris raadiotelefonil . " Bossi liin ei vasta . " " Võimatu – see töötab ööpäev läbi ! " Bigart saatis hääle eetrisse . " Täiesti tumm . Välja lülitatud või rike . " Hetke pingeliselt mõelnud , lausus ta omaette hämmeldunult : " Mida pergel see tähendab : iga viivitamine tundub vale – kiirustamine samuti . " Kuuldavalt andis ta käskluse : " Ferhad , stardime . . . Lendan ise kohale ! " Nad tõusid pumbajaama platvormilt õhku väikeses neljakohalises kopteris . . . . . . ning maandusid peale tunnipikkust lendu kontserni peakorteri katusplatvormil . Bigart ruttas . Ta seismiline süda tundis maailma vankumist , mis ei olnud maaväring . Kiirlift viis Kiryli mõne kummalise minutiga allkorrusele , kus asusid bossi tööruumid . Pikad , dramaatilisi peeglipragusid meenutavad koridorid olid tühjad ja vaiksed nagu tavaliselt lõunatunnil , mil õlimasinavärk töötas puhkerežiimil . Vastaka tundega liikus Bigart mööda peakoridori , kus talle andsid teed kummargil koristajad . Jõudnud bossi bürooruumidele eelnevasse ootehalli . . . . . . sattus ta miniatuursesse ruumioaasi : siin õitsesid agaavid , sulisesid allikad ning hõljus purskkaevude jahutav veepõrm . Kirylile oli kõik see tuttav ; teda kiirustas astuma bossi bürooukse poole ilma muljuvam mure – mure õli pärast . Ukse juures võttis Bigartit vastu tuttav , lausa tarretavalt tuttav parfüüm . Ta seisatas ning tõstis pikkamisi silmad : ukse kõrval nikeldatud pöördnagis rippus üksainus kuht . . . Avastus tabas Kiryli kui pikselöök – millele järgnev lahendus mõjus talle toibutavalt . " Keeld , mister ! " ütles purskkaevuveerel kalakesi söötev turvamees . " Ka mulle ? " " Mister või kanister – ikkagi keeld ! " vastas vormis eliitpoiss . Tõusis ning astus , jalad harkis , ukse ette kaitseseisangusse . " Kaua Vanal Purskajal läheb ? " laskus ta kavaldavalt semutoonile . " Kuni end tühjaks purskab – tavaliselt paar tundi . " " Kuidas . . . ? " Edasi Kiryli keel ei kandnud , " Kobe . Kulmul sihuke saareke , et. . . et . . . " " . . . t-tahaks Robinson olla . " " Justament ! " " Võtab ta teda tihti ette ? " " Paar korda nädalas . " " Veame kihla : teisipäeval kella kahest , reedel kella viiest , " ütles teine nagi juurde astudes . Eliitpoiss oli jahmunud : " Kust . . . ? ! " " Ole hea , heida mulle see kuht õlgadele . " Turvamees täitis masinlikult teise palve . " Kust ma tean ? " ütles Bigart lahkudes . " Täna on teisipäev . Ja teine päev peab olema Reede – kui on Saar ja Robinson . " Väljas ootas teda džiip , Käed rooli taga . Bigartile autoukse avanud ning puhk aega vaikides sõitnud , küsisid Käed : " Kuidas jääb naftaga ? " Vastust kuulmata heitis Ferhad pilgu kõrvalistujale näkku . . . . . . ning võpatas : Bigart näis olevat kurtunud ; ta silmi ja nägu kattis veeloor , mida kuum sõidutuul asjatult üritas kuivatada . Maja ees džiibi peatanud , avasid Käed Bigartile auto- ning seejärel majaukse . " Mister Bigart . . . sahib , " rääkis Ferhad kohmetult . " Kas vajate abi ? " Vastust kuulmata astusid Käed ukselt kõrvale . Eurooplasest portjee Josephe ruttas jalal vankuvale peremehele vastu , ent näinud tolle liikumatut , otsekui söestunud puidust nägu . . . . . . tõmbus aupaklikult kõrvale . Aeglaselt , sügavas eneseunus , läbis Bigart keskpäevapäikesest erevalge trepihalli ( seal võinuks märgata iga väiksematki hõljuvat ehmest , kuid heledat kreeka tikandiga kuhti Bigarti õlgadel ei märganud autojuht ega portjee ) . Ammugi mitte Kiryl ise , kui ta mööda nagisevat , sajandite sarvekandjate sammudest kulunud treppi üles teisele korrusele tõusis , oma kabinetti sisenes ning kirjutuslaua vastas pöördtoolile vajus . Kaua ta seal oli istunud – hetki . . . aastaid ? Must kõrbevöö öö läigatas aknasse nagu õli purunenud torujuhtmest ; teenija tuli aknaid sulgema ega märganud samuti heledat kuhti peremehe õlgadelt maha võtta . . . . . . enne kui tuli Dido , sirutas välja peened tundlikud sõrmed , puudutas oma kuhti – ning enamaks tal söakust ei jätkunud . Põlvili vajunud , näo Kiryli rüppe vaotanud , liikusid ta huuled vaevu nagu surevad liblikad : " See kõlab nüüd kui koletu huumor . . . Armastan sind ! Armastasin , kui me veel teineteist ei tundnud , armastan , kui me enam teineteist ei tunne . " Kiryl istus sirgelt , kuulas abikaasat tähelepanelikult , näis isegi , et osalevalt . Ent kui Dido tahtis teda emmata . . . . . . pöördus ta naisest järsult ära . " Kiryl , " karjatas too . " Sa põlgad mind ! " Naine taganes seljaga vastu rõduakent : Dido ümber säras kõrbe tähistaevas . Ent " täheke " ta kulmul oli kustunud . Järsku vankus ta mehe poole ning ütles leiukalt : " Kallis , nagu sa mind ära lükkasid – võid mind ka enda ligi tõmmata ! " " Mul ei ole käsi . Nüüdsest . " " Kiryl ! " karjatas Dido . " Räägin sulle kõik : tegin seda armastusest sinu vastu . . . Ma ei suutnud enam ! Ma ei võinud su ihu ja hinge kuivamas näha , kui igast luitest su ümber uhkas õli . . . Andsin järele : hakkasin jälle teisipäeviti " tennisekordis " käima ja reedeti " võimlemas " . . . " Dido uhke õlajoon murdus äkitselt nagu liigkandami all . " Kannata , sa jõuad . Räägin sulle , kunas ja kuidas see algas . . . Kui sa peale seda suudad veel minus oma naist ja poja ema näha ja armastada , siis ma jään . Kui mitte , ma lahkun . " Kaksteist aastat tagasi . . . Dido on aastase Nikyasega kodus . Kiryl otsib asjatult tööd ; talle öeldakse järjest mitmel naftaväljal ära : " Sõitke Käetute riiki – seal on ühekäelised nõutud ! " " Sõitke põrgu – seal on naljamehed oodatud ! " viskab Bigart vihaselt tagasi . Koju vanalinna jõudnud , võtab teda rõõmusüli vastu Dido . " Kiryl , kallis , sain tööd ! Helistasin kõikjale . . . Ühes haiglas vajati halastajaõde . Nõustusin kohe . Kohale sõites selgus , et oli psühhiaatriahaigla . " ( " Hulluke , kuhu mujale sa pididki tööd saama , " muigab Dido-vanem . ) Nii saab Didost Õlilinna hiljutivalminud moodsa vaimuhaigla halastajaõde . Valges tanus , helesinises kitlis verinoor kena kreeklanna võlub kõiki : arstidest patsientideni . Ühel sajuperioodi ööl ( vihma kallab kui kosest ! ) , mil Dido on vastuvõtuosakonnas valves . . . . . . tuuakse sisse haruldane haige : öisest mustavast sajuseinast sööstab esile valge limusiin , mida saadavad relvastatud mootorratturid . Sõiduk peatub haiglaukse ees ; sellele tõttavad vastu peaarst , rodu narkoosakonna arste ning sanitarid kanderaamiga sanitarid . ( Otsekui eksalteeritud öölinnud , suruvad end vastu klaasitud fuajeeseina valveõed , nende hulgas Dido . ) Autouks avaneb , sealt tuleb esile luitunud telliskivi värvi näoga mehemürakas – ilmselt märatsushoos , sest ta käed-jalad on seotud . Otsekohe avatakse patsiendi kohal vihmavarjud , tõstetakse ta kanderaamile , kantakse sisse . Patsient pööritab silmi , sajatab seosetult , püüab seotud jalgadega ümbritsevaid lüüa . Ta kantakse kiiruga personaalpalatisse , uks patsiendi järel sulgub . Rataslauakest süstla ja ravimpreparaatidega enda ees lükates siseneb sinna hetke pärast Dido . " Vaeseke , sa poleks tohtinud sesse loomakoopasse minna ! " ütleb Bigart järsku sügava valuga . " Vaiki , Kiryl ! Ma olin tööl ja peaarst valis just mind . " Dido teeb raskesse , punaste harjastega kaetud käsivarde veenisüsti ; Patsient heidab kreeklannale kõõrdpilgu . . . . . . ja taltub hoobilt . Sulgeb silmad , jääb vagusaks . " Näib , et süst sai õige , " vahetavad arstid repliigi . Sülg see süst . Õde on õige , ütleb Patsient äkki selgelt . Ja uinub . Ärgates küsib ta otsekohe Dido järele . Too määratakse Patsiendi palatiõeks . Sel ajal kui Dido ta juures protseduure toimetab . . . . . . joob Patsient teda silmadega . Joobub päev-päevalt üha enam . " Kaua ta tohib mind piinata – see joobumus viinata ! " lausub Patsient ühel hetkel laululiselt . Tõmbab süstla veenist välja , viskab selle kõrvale . . . . . . ja matab virbpeene halastajaõe oma raske keha alla . Kitli all pole Didol muud kui bikiinid ( asume kõrbevööndis ) . Hilbud kui segavad puruks rapsanud , juhib Patsient oma jäiga tsepeliini vääramatult kreeka kaunisse loodusse . Dido karjub . Ta suu summutab padi . Didol õnnestub haarata süstal – ta lööb sellega kogu jõust Patsiendile näkku ( nõel murdub ) . Ilmuvad sanitarid ( ometi on karjet kuuldud ! ) , kaks tursket kuju . " Seiske ukse taga ! " kähvab neile Patsient . " Mitte kedagi sisse lasta . . . kuni mul on Patsient . " Dido kaotab teadvuse . ( Erebus purskab teadvusetusse . ) Endasse tulnud , heitub Dido Patsiendist eemale . " Jäletis . . . jätis ! Kreekas visatakse sihukesed kividega surnuks , " kähiseb halastajaõde oma puruksrebitud hilpe kitlitaskusse toppides . " Panatseya , " sampsib Patsient , " sa tegid mu terveks ! " " Katk ! Su kätte kärbub kõik , " paiskab kreeklanna , surudes end ukse kõrval vastu seina . " Ära liiguta , ära lähene , Katk ! " Dido teeb katset uksest välja tormata – sanitarid heidavad ta tagasi palatisse . " Räägin kõigest peaarstile . " Sanitarid saav . . . " " Räägi mulle , Panatseya , " katkestab teda Patsient leebelt , " siin kuulub kõik mulle : peaarst , sanitarid , kogu see Hullukungla . . . See linn , see kõrb , see meri – kogu see magus maailm . Ja sina , Panatseya ! " " Egomaniakk ! " " Mitte sugugi – TavalineJuma<arv> . " Kõik , millest naine rääkis , ei mõjunud Bigartile rohkem , kui juba oli mõjunud . . . . . . too kreeka tikandiga kuht ootehalli nagis . Ta vaikis . " Miks sa vaikid ? Kiryl ! Sa ei või , sest mina ei vaikinud ! " Dido nuttis vaikselt , lohutult . Hakkas uuesti rääkima . " Hirmus , see mis juhtus . . . Hirmsam , et pean seda jätkama . " Dido põlvitas , otsis pagu mehe rüpest . " Tema kirg on koletu ! Ta ei peatu millegi ees : võib meid hävitada , tappa ! . . . Kui ma ükskord ei läinud , küsis ta hellutsevalt telefonis , " Dido õlgu läbis võpatus , " kas ma sind ja Nikyast väga armastan . " Naine tõusis järsult ; ta häälest oli nagu värske tuul läbi puhunud . " Kiryl ! Kreeka teede ääres templites olid pühad prostituudid – nad aitasid ihu- ja hingehädas mehi , rändureid . Võtsid nende kehalt väsimuse ja andsid neile usu jätkata teekonda ning jõuda eesmärgile ! " Dido võttis mehe näo oma käte vahele ning pööras ülespoole . Ta hääles kõlas suure avastuse lummus : " Kiryl , ma olen püha prostituut – toon oma keha ohvriks armastuse ja õli altarile . " " Armasta . Õlisse ära puutu . " Bigart ütles seda hellalt ning armutult , nagu kuulutatakse surmaotsuseid tundele . Oli islami-pühapäev . Medrese ees valgel väljakul seisid hallides salgakestes koolikasvandikud , nende hulgas Nikyas . Väljaku keskel asuva solaariumi variosuti näitas hommikutundi . Oaasipõldudelt ja naftaväljadelt tulid lapsevanemad , rõõvad puuvillaehmeste sulamata lumes ja tumedates õlilaikudes . Tõstsid oma ihuviljad kaamelisadulasse ehk roostelööbes autodesse – ja sõit läks koju , mõnepäevasele koolipuhkusele . Sealt ta tuli : valguskiirena sire , aastaringi õitsev . . . " Emmm-aaa ! " hõiras Nikyas , ja puukingad kaenlas , halatihõlmad lehvakil . . . . . . pistis paljajalu üle tulise väljaku punuma . " Mis mõnus moslemike mulle vastu sirkab ! " lausus Dido liigutatult ning avas pojale oma emasüle . . . mis lõhnas kannikeste järele ( Nikyas mossitas – vaesrikkad kõrbehõngud olid talle rohkem nina järele kui rikasvaesed parfüümid . ) " Sa pidid täna koos isaga tulema . " " Kust sa selle võtsid ? ! " Nikyas nihetas õlgu : " Kust kõik , mida ei tea . " " Saad siin ülearu targaks . " " Ära muretse , ema . " Nad sõitsid kreeka kvartalist seekord läbi , peatumata õigeusukiriku juures , kuhu nad tavaliselt sisse astusid , et süüdata seal peened vahalõhnalised küünlad , mille tulukestes , nagu ütles Dido , hubisesid esivanemate hinged . Nad kandusid linnast järjest kaugemale , võtsid aina kõrgemale mägikvartali suunas ning peatusid lõpuks tunnelisuu ees , kus juba seisis ridamisi lommitud kõrbenomaadide sõidukeid , kalleid linnakodanike autosid ning suurel hulgal ratsakaameleid ja muuli . Jätnud autouksed lahti , tõmbas Dido teda läbematult tunneli poole : " Lähme , allahilaps . . . " " Kuhu ? " " Tulejumal Ormudi pühamusse ! " Valges kostüümis ning araablanna moodi sõlmitud helesinises rätikus Dido ees , värvitu Nikyas kättpidi järel . . . . . . lasid nad end kanda mustvalgest rahvavoost tunnelisuu poole . See oli kunagi olnud lääne suunast saabuvate rongide lõppjaam , mis oli rajatud lubjakivimäe idaküljele : krüptjaamast edasi oli tunnel kinni varisenud , mattes enda alla kiirrongikoosseisu – viimased puruksmuljutud vagunid koos igavesti teelolevate reisijatega seisid veel senini rööbasteel . Mälestamaks maaväringuohvreid . . . . . . sai tunneljaamast tulekummardajate tempel . Hiigelkrüpti keskel , rongiriismetest kuhjatud altaril põles mühinal võimas gaasitungal , heites tontlevaid leegivarje pühamuseintele ning tuhandetele tulelummas seisvatele palvetajatele . Nad tulid siia kokku üle ilma , kõikidelt kontinentidelt . Suur osa neist elas tunneltemplis aastaringi , mõned kogu elu . Sajapealistes , enamasti vaikivates kobarates kügelesid nad kujades ja niššides otsekui ühislaudsed ; nagu nende tiivulised teisikud . . . . . . lendkoerad tunneli kõrge võlvlae all . ( Neid oli seal miljoneid - paksus müselevas kihis . ) Tunneltempli sissepääsust alates palistasid seinaveeri sandid ja kerjused . Sõjast , leeprast , haidest hakitud inimjäänused , kelle talumatult kõnekas pilk ei palunud , vaid vannutas . Ükski ei saanud neist annetamata mööduda , ilma et see teda painava unenäona läbi elu ei jälitaks . ( Huvireisijad andsid ära kõik : oma raha , kellad , kaamerad , ehted . ) Dido ja Nikyas polnud erandid : läbinud selle lõputuna tunduva traagilise kadalipu , polnud Didol enam kõrvarõngaid , käekella ega emapärandina saadud eriti kallist käevõru . ( Samose hõbeseppade härmõrna mustriga töö kukkus kohutavalt vigastatud noorukist haiohvri rüppe . ) Nikyasele jäid vaid ta nimi , väljapööratud taskud ja ahistav nutukramp , mis sulges pisarad , kuid vallandas valu . " Lähme . . . Nüüd on kergem minna ! " ütles Dido peaheitega : ühes ehetega näis ta olevat vabanenud mingist sisimast , teda ängistavaist taagast . . . . . . mis Nikyasele jäi tundmata , kuid ei jäänud märkamata . Tunneltemplisse kogunenud tuhandete palverändurite palvehääle sumbutas osaliselt gaasitungla suhin , mistõttu see kuuldus mingi üleilmse ühendsosinana . Peale altari näis tungla ümber kuhjatud vaguniriismetel olevat veel teinegi ülesanne : hoida transsilangenud palvetajad tõmbetuules heitlevatest leekidest eemale . Ent fanaatikutest usklikke ei suutnud kinni pidada keegi ega miski : Ormudi jüngrite tagant upitatud , ronisid nad sadadena üles roostes rongiriismetele , kukkusid end nende vahel vigaseks , ent tagant turmas üha uusi meeletuid . . . . . . kes pidid saama karistada : mille eest , ei teadnud keegi . " Emmm-aaa ! " hüüatas järsku hallis halatis poiss , klammerdudes valges kostüümis naise jalasäärde . . . . . . kes koos ekstaasis usklikega mööda hambulisi vaguniplekke üles tule poole ronis . Dido võpatas ning libises valge seelikuga mööda tahmast vagunikülge tagasi poja juurde . Vagunikülje kõrvaleväänatud plekksildil seisis : Euroekspre . . . " Sa ei jõudnud rongile ! " nähvas Nikyas . " Kahju . . . Mul oli pilet , " vastas Dido , pilk lummatult mühaval tulel . Inglise setelmendi poole sõitsid nad mõnda aega vaikides . Dido valge kostüüm ja õlgadele libisenud pearätt olid kirjatud õlistest tahmatätardest , millele ta ei pööranud tähelepanu . . . . . . nagu ka käiguvahetamisele . " Vaheta käiku . . . Miks sa ei vaheta käiku ! " kärtsus Nikyas raskelt vedavale autole kaasa tundes . " Nii ? " ütles süüvest ülesvõpatanud Dido . Nikyas noogutas . " Jäin mõttes kuhugi kinni . . . " " Kuhu ? " " On selliseid kohti , nagu purunenud pudelis , kus kaela pool on kitsas , aga põhja pool , " juht vahetas kiirelt käigu , " ei ole midagi . " " Sinna pole ka asja . " " Kuidas kunagi , " kostis naine , kui poiss seda enam ei oodanud . Nad peatusid ( Nikyas nägi juba ammu , kuspoole nad koosi hoiavad ) vanalinnas , vanaisa kodu ees . Dido libistas pilgu üle kella ja lausus , kuskil juba ära olles : " Veeda see pühapäev veel Odidi juures – järgmisel tuled koju . . . Ja siis kindlasti sõidab isa sulle järele . " Dido suudles autost väljalipsavat poega hilinedes . . . . . . ja nii jäigi see suudlus punaka kustumatu jäljena igaveseks õhku . Fatima keel on nagu muulapiits – mitmeharuline : " Vana koin ! Kellatollutaja ! Töllermunn ! " See kostabära tagaaeda . . . . . . kus Odid ja Nikyas mandariine maha võtavad . ( Pika bambuskepi otsas on konksnuga ja kott – Odid tõmbab konksnoaga mandariinil , nagu ta ütleb , " kukla tagant " läbi , vili potsatab kotti . Kui kotttäis saab , kallab ta selle tühjaks poisi ette , kes viljad ettevaatlikult kui vastkoorunud tibud kandekorvi laob . ) " Kuulsid ? " küsib Odid üle õla , tööd katkestamata . " Kui ma kohe ei lähe , saame mõne viivuga targemaks kui pikal eluaal . " Odid sülitab , lükkab vildist pottmütsi silmile ja kaob majja . Nikyas , kellele enesega-mäng on lemmikajaviide , jätkab majast kostvat tüli ja vadi kuulmata oma tegevust . Ent peagi on korv mandariinidest tulvil ning temagi astub maja poole . Võreaknast möödudes ei pea ta vastu kiusatusele , tõuseb varvukile ja kiikab üle aknalaua sisse : Ikka veel nooruslik , kõrge rinnaga Fatima troonib oma " mošeekuplite " kohal . . . . . . ja lõhub raudkangiga magamistoa seina . " Kõluvili su pea ! Ilmilusa peegle müürsid kinni , vana . . . " " Pese suud , kui ütled – poisike väljas kuuleb . " " Mis sul harus oli ? ! " " Majas peegleid liiga , mõtlesin . " " Mõtlesid !! Kui maavärink poleks seina ragu löönd , poleks teand , et sa mõtled , " sähvib Fatima keelega ja murendab kangiga seinast välja viimaseid telliseid . . . . . . mida Odid väljaviimiseks sinnasamasse seina äärde laob . Viimane tellis – ning kang Fatima äkknõrkenud kätest kukub maha . " Allahi ime . . . Vaskpeegel ! " Fatima häilib peeglit käisega . " Puhas kui paradiisitiik ! " Katnud silmad käega kinni , seisab Odid liikumatult peegli ees . " Tahaks näha ! Ei näe ! " kipitsevad Nikyase silmad peegli järele ... . . . ent ükskõik kuidas ta ka ei küünitaks , peegliga sein tema positsioonilt ei paista . Peeglisse pilk heita õnnestub Nikyasel alles südaööl , kui oma keelepiitsa seemisesse pannud Fatima ja vermetes Odid lõpuks magama on jäänud . Nikyas rullib end võrkvoodist põrandale , hiilib läbi võõrastetoa ja vahekoridori kambrisse . . . . . . kus magavad vanad : Fatima , kes kardab skorpione ja mürgiseid sisalikke , on iga voodijala alla asetanud veega pesukausi . Ning kartmatu Odid , kes magab põrandale laotatud kaamelivildil . Seisatanud viivu uksel , nende rahusat hingamist kuulatanud , liigub Nikyas paljajalu üle jaheda kivipõranda peegelseina suunas . . . . . . ning peatub järsku oma südamelöökidest kurdistunult vaskpeegli ees . See on tõepoolest sile , ainsagi kriimuta ; tõmbab allikaneeluna endasse kuuvalgust ja peegeldab seda heldelt tagasi . Ta näeb vaskpeeglis ähmaselt valges rõõvas poisikest , ja taipab kohe , et see on tema . Ent siis äkki . . . . . . läheneb peeglisügavusest , väga kaugelt , hele naisekuju . Nikyas sulgeb sõrmenukkidega suu , et sealt ei lipsaks välja häält , ning püüab lähenejas selgusele jõuda : " Vanaema Di . . . Ei mitte – ema Dido ! " Dido , seljas toosama valge kostüüm , helesinine rätik õlgadel , jääb seisma peegli keskele , paari sammu sügavusse . Ta nägu on kuuvalguses kaame , kuid lahke . Siis valguvad ta heledad riided – rätikust peale – pikkamisi tumedaks : vari katab Dido õlad ja rinna vari valgub edasi pihale vari mähib endasse puusad , põlved , sääred Dido seisab hetke üleni varjus , tõstab aegamisi käe juuste juurde – ja siis äkki . . . . . . lahvatavad ta küljest erepunased protuberantsid , mis kosuvad kiirest , i nagu lõõmutaks neid tuul . " Tuli ! " litsub Nikyas sõrmenukkide vahelt . Ning variseb põrandale – pehmelt , helitult nagu kuht varnast . Karjused tõid ta söestunud keha õliväljale . Valgesse hõlsti mähitult , telgivaiadest meisterdatud kanderaamil . Vahetuseülem Vasil Lis lähemalt puurtornilt tuli alla , vaatas põlenu üle , lausus endamisi : " Autodafee . " " Auto , " nokutasid karjused läbisegi , " jätsib meie teele , dafee tõid siia ! " " Miks ? " " Rattad temal sügav liivas . . . Raud raske , meid vähe oleb . " ( Karjuseid oli kolm . ) " Peainsener ! " kostsid tööliste hulgast hääled . Prožektoritest valgustatud vagunmajakeste poolt , tekk õlgadel , lähenes erksa unega Bigart . . . ( Viimasel poolaastal viibib Kiryl kodus veelgi harvem . Seilab puurimislaevadega avamerel , töötab mõnel kaugemal platvormil või kõrbes õliväljal . Elab õlitöölistega samades karmides tingimustes , sööb koos nendega väliköögi lihtsat , tema haavandeis maole rasket toitu . Kiryl kannatab ja talub valu , mis on seda suurem , mida kaugemal kodust viibib . " Parem olla oma kaugel kui võõras lähedal , " kinnistub temas pikkamisi teadmine . ) " Mis juhtus ? " küsis Bigart vahetuseülemalt . " Keegi kõrbest . Põlend . Karjused leidsid . " " Kust ? " " Üheksandast ruudust , valveta tankla lähedalt . " " Rääkige , " pöördus Bigart karjuste poole , " Sina ! " osutas ta nende hulgas vanemale . " Ahmet , " ütles too kummardades , " Abu al-Alik han . . . " " Täisnime ütled politseile , " katkestas teda peainsener . " Mulle räägi lühidalt : mis juhtus ? " " Kuuleb , bei , " vastas Ahmet kummardades . " Meie õhtul kitsekarja kodu ajab . . . Jussuf , mina , Kamil . Tankla paagi juures näeb – tühi auto seisab . Liiv ümberringi õli täis oleb . Meie õli jälgi mööda kõrbe läheb – seal tema süsi must lamab . . . " Ahmet vaikis , karjused langetasid pea . " Rahu talle , " ütles Bigart . Ning andnud radistile käsu teatada kõrbeleiust , kuhu vaja . . . . . . pöördus , et lahkuda . Mõned sammud astunud , kostis ta selja taga noorema karjuse tõtlik hääl : " Ma kirjutas üles auto number , see oleb . . . " Jussuf luges burnusehõlmalt maha autonumbri . Bigart astus veel mõned sammud vagunmajakese poole , nagu vajaks temas miski settimist . . . . . . ning tuli aeglasel sammul tagasi . Käed eraldusid meestesummast ja astusid talle abivalmilt vastu . " Ferhad , näita mulle ta nägu . " Käed – nagu pööranuks nad õhkkergelt lehte – heitsid palakasiilu põlenu näolt kõrvale ning vaatasid küsivalt üles . Bigarti liivatolmust ja higist põletikulised silmad seisid vastamisi öise kõrbe musta lõputusega , mille kohal säras horisondiga ühtiv tähistaevas – sealt ammutas ta jõu , et pöörata pilk alla : eredamalt , visamalt kui tähed ülal . . . siras too Täheke all . Varasel jahedal hommikutunnil , kui tõusupäike juba kuldab luidete harju . . . . . . sõidavad uues , hea läbivusega džiibis avakõrbe suunas kaks meest . Rooli taga istuv mees on kogukas , punetav – kõrvalistuv kõhn , varjutaoline . Seljas on neil nõelasilmast tulnud mustad ülikonnad , peas ülikonnaga ühes toonis mustad silindrid . ( Uskumatu , kuid fakt . ) Suurema jao teekonnast paistavad nad selja poolt ; kui eest , siis äratundmatust kaugusest . Ka sõnad ega hääletoon ei too nende kohta selgust – nende suud on kui vaikimisvande all kinni . Lõpuks muutub ihuv vaikus kogukale mehele talumatuks : ta lööb oma punakarvaste käelamikutega vastu rooli ning pöördub kõrvalistuja poole : EREBUS : Miks pidin just mina sulle autojuhiks tulema ? ! KIRYL : Ta viimases soovis seisis nii üleval . ( Bigart astub vestlusse ilmse vastumeelsusega . ) EREBUS ( vahetanud rabedalt käigu ) : Lugesin – mustvalgel ! Aga aimad sa , miks ? KIRYL : Ei . ( Istub sirgelt . Vaatab otse kasteaurangust looritatud kõrbekaugusse . ) Emersoni käed roolil muutuvad ebakindlaks , võimalik , et mees kannatab . EREBUS ( järsult kiirust lisades ) : Hakkame peale ! KIRYL ( nurkub jõngalt ettepoole ) : Ei veel . . . EREBUS : Mida ootame ? KIRYL : Tuult . EREBUS : Kui seda ei tule – jäävad siis matused ära ? KIRYL : Ei . EREBUS ( äkki siiralt , üleelavalt ) : Miks ta seda tahtis , et ta tuhk kõrbesse külvataks ? ! KIRYL : Õlikõrbesse . EREBUS : Seda polnud üleval – ta kiri on mul peas ! Selle mõtlesid sa ise välja . . . ( Karjub . ) Sina ajasid ta tulle . Sina ! Sina ! Sin-aaa ! ( Erebus raputab raevukalt rooli . Rahunedes hakkab lurinal nutma . ) KIRYL : Meie mõlemad . Mehed vaikivad , olles teineteisest ära pöördunud . Džiip sõidab omapead . Luiteharjade tagant , nagu verise peaga karavaniröövel , tõuseb kõrbepäike . Öise jaheduse ja algava päeva piiritl tõuseb tugev tuul . EREBUS ( endiselt ärapöördunult ) : Tuul , Kiryl . . . ( Sirutab käe . ) Kus taskus ta sul on ? ( Pöördub käele järele – võpatab läbi kere . ) Bigart seisab džiibis püsti : ta vasakus käes ( Emerson näeb seda selgesti ! ) on must kooniline urn , kust pikkamisi soriseb välja tuhk – ning hajub tuuleperi kõrbesse . EREBUS ( omaette ) : Silmapett . . . M i r a a ž ! Kui viimane põrm on kõrbetuulde külvatud . . . . . . heidab Bigart tühja kooni talle järele . Džiip eemaldub ; must tuhaurn kõrbe kollasel põhjal jääb järjest väiksemaks , kuni kaugus kustutab ta sootuks . Pärast sedavõrd väsitavat pingutust vajub Bigart jõuetult istmele . Ta huuled on lõhkenud , verilihal , kurk kirvendab janust . Kiryl sirutab käe , et võtta joogiplasku . . . . . . kuid tal pole enam käega sidet . Emerson peatab džiibi , võtab plasku ning lähendab selle kaaslase huultele . EREBUS ( kõrvale vaadates ) : Joo , Kiryl ! Bigart joob ahnelt : vesi jookseb suu kõrvalt üle leinaülikonna . . . . . . mis mõlema mehe seljas on vahetanud värvi – need on nüüd tolmhallid . Joonud , naaldub Bigart hingeldades istme seljatoele . KIRYL : Tänan ! EREBUS ( väärutab pead ) : Ära tee seda , Kiryl . . . Ära täna mind ! ( Mõrane naeratus näol , avab ta kaaslasele džiibiukse . ) Lähme , Kiryl , surnuaiale . Emerson hakkab ees minema . Bigart järgneb talle sõnalausumata . . . Lähenevad suure pingutusega kõrgele luitele – Emerson aitab seejuures Bigartit – , tõusevad luiteharjale , kust paistab lõputu lainjas kõrbelage . EREBUS : Kui suur surnuaed ! ( Rehmab silindri peast , viskab eemale . ) ( Silinder veereb luitenõlvast alla . ) KIRYL : Lõputu . . . Siis surm ei saa olla lõplik ! ( Libistab silindri peast . ) Emerson heidab seljast leinakuue , võtab selle taskust läikiva metalleseme , vajub Bigarti ette põlvili , hoides püstolitoru oma meelekohal . EREBUS : Nüüd sa tead , miks ta määras sulle autojuhiks minu . . . Ta usaldas mu sinu kohtu kätte , Kiryl . Ütle otsus , ma viin selle täide ! KIRYL : Ära looda . Sa lõped oma elu kätte – vingerdades nagu madu . Bigart pöörab Emersonile järsult selja ja hakkab minema mööda luiteharja päevatõusu poole . EREBUS ( poetab püstoli maha ) : Kiryl . . . ( Ajab end vaevaliselt püsti . ) Kuhu sa mõtled minna ? Bigart ei vasta . Jätkab jõudsal , eesmärgikal sammul rändu avakõrbe suunas . EREBUS : Kiryl . . . ( vangub mõned sammud lahkujale järele . ) Oled sa segi läinud ! Linna on oma viiskümmend miili . . . Lähimasse oaasi nelikümmend . Ilma veeta . . . Keskpäev pea kohal ! ( Lisab paksus liivas suhmates sammu . Jõuab Bigartile hingeldades järele . ) Kiryl , p-pea . . . ( Haarab teisel õlast . ) Mind . . . Mind määras ta su autojuhiks ! KIRYL : Siiasõiduks – tagasi mitte . ( Vabastab õla , jätkab teed . ) EREBUS ( suhmab raskelt teise kõrval ) . Kiryl , mõtle pojale , isale . . . ( Leiukalt . ) Mõtle õlile ! Emerson püüab Bigartit peatada veel mitmel korral . Tagajärjetult . Lõpuks läheneb kaugusest üks meestest – Emerson . Pooljoostes , aina kukkudes ja tõustes . Jõuab hingeldades džiibi juurde , käivitab auto , kihutab alles kinnituiskamata jälgi pidi tagasi Õlilinna poole . Räägib sõidul raadiotelefoni . EREBUS : Ferhad . . . Kuula mind : kaotad silbi – kaotad pea ! Kopterisse , tõused kohe ! Bigart kõrbes üksi , ilma veeta . . . Nõrk , lõunani peab vastu . . . ! Asukoht ? Kust kurat ma ( naerab rabedalt ) , Tavaline Jumal , seda tean ! Ökoloogilise monitooringu seiregrupp . . . . . . lendab liivasuuskadega biplaaniga üle kõrbelageda . Paremale jääb erodeerunud , vadidest uurendatud mäepeenar , vasemale klibukõrbeala . Sealt edasi algab kollaseid luitelaineid veeretav lõputu liivameri . Kuna lennukitiibade all paraku naftavälju ei paista , lubab monitooringurühm endale mõne minuti puhkust . Seiregrupi noorim , praktikant , istub üksinda peilimisseadme juures ning jälgib võlutult kõrbemaastikku , mille müstilised keeritsad haaravad kaasa seisvamagi kujutlusvõime . Järsku ta võpatab . . . PRAKTIKANT : Üksik mees all , must ülikond seljas , silinder peas ! GRUPIÜLEM : Jobu , all on Taarimi kõrb . . . Mitte Victoria Street . Kogu monitooringugrupp ja lendurid pahvatavad naerma . Lennuk kaugeneb , lahustudes hämuses kõrbetaevas . Lennuki asemel tiirleb õhus raisakotkas . Valgusaega oli jäänud vaid pool tundi . . . . . . kui Ferhad ta lõpuks avastas . Raisakotkaste järgi ( isalinnule oli vahepeal ilmunud paariline ) , keda ta kopteri kursil , üsna kaugel kõrbes kohtas . Kotkad põikasid metall-linnu tiivikute eest ära , ent kui Ferhad kopteri maandas . . . . . . laskusid linnud taas oma saagile . Kiskunud jooksul nahktagi seljast , pööritas Ferhad kuhti pea kohal . Raisakotkaid see ei kohutanud ; tiibu laiali ajades karglesid nad sõjakalt kluksudes inimesele vastu . Üks neist surus oma masendavad küünised näo kaitseks tõstetud Farhadi käsivarde , teine ta vasemasse õlga . Kõvera noka tõttu ei saanud nad talle sügavaid haavu lüüa , üksnes ratkusid mehe nahka ja lihaseid . . . . . . kuni Ferhadile aitas . Keeranud agressiivsemal raisakotkal kaela kahekorra , rõhus ta teise röövlinnu põlvega liiva ja tappis tolle seal noaga . Lõhkirapitud ja verine , tegid Käed need mõnikümmend sammu , mis teda Bigartist lahutasid . ( Too oli kukkudes kaotanud silindri ning kuue päikesekiirte kaitseks üle pea vedanud . ) Pilt oli masendav , ehkki maaliline : raisakotkad olid mehe sääred , reied ja selja luuvalgeni paljaks rehitsenud . Liiv ohvri ümber ruskas ning oli täis riideribasid . Käed tõmbasid inimjäänused liivast üles tagile ning lohistasid kopteri juurde . Bigarti seljale ja jalgadele haavaplaastrid pannud ning toibutava süsti teinud . . . . . . tõstsid Käed lapskerge keha üles ja kandsid kopterisse . Inimene sureb ühelainsal ja viimasel korral . Kõikidel eelmistel surmajuhtudel jääb ta elama . Bigartile transplanteeritakse uued sääre- ja seljalihased . Vähem kui kuu möödudes – lihased veel haavaliimist jäigad , mähised peal – lahkub patsient Bigart ühel varahommikul omavoliliselt kliinikust . . . . . . ning ilmub välja Õlimerel , väikesel kaljusaarel , kus rasketes looduslikes tingimustes läbiti perspektiivikaks prognoositud puuraugu viimaseid meetreid . Käteta inseneri müüt ( uskumatu tõelus ) levib aegapidi kõikidele õliväljadele maal ja merel . Õlitöölised eristavad teda kaugelt keha kontuuride järgi . . . . . . nagu astronaudid tundmatuid planeete , meremehed võõraid laevu ja mungad viirukisuitsus budasid . Kolleegid-õliinsenerid hüüavad teda Nafta-Kamikazeks . Paiksed kõrbeelanikud , nagu kõik degenerandid , pelgavad teda kui paha vaimu , ning kartes deemonit nimetada , hüüavad teda oma keeles " Äraparemnimeta " . Araablased-nomaadid , truud kõrbetuultele ja kuumadele kaugustele , hüüavad teda " Tiibadetalindkeslendab . " Fatima keel oli nagu muulapiits – mitmeharuline ( kuuldud , kuid ka kordamisel valus ) : " Vana koin . . . " Jne Nikyas ja Odid , kes valmistusid koormakaamelitega just õuest lahkuma . . . . . . vaatasid teineteisele otsa ning lasid ohelikupiud käest . " Tubli naine on maaväringut väärt ! " ütles Odid optimistlikult , lükkas vildist koorikmütsi silmadele ja oli minemas . . . ent jäi kõhkvele ja tõmbas poisi kaasa . " Kui sa , Nikyas , tuleks õige ühes , mulle võib kaitset vaja minna . " Nad pöördusid tagasi meeldivalt jahedasse majja , kus polnud vaibunud veel nende sammude kaja ega kustunud teelevalmistumisjäljed . Fatima hääl oli kostnud magamiskambrist – ja seal nad nüüd kolmekesi seisid vaskpeegli ees . . . . . . mis oli üle öö kattunud sajandite raske rohelise halega . " Miss sssa ütled ssselle kohta ? " sisistas Fatima . " Tuleb kivid seina tagasi laduda , " ütles Odid ja võttis mütsi miskipärast peast . Mehed asusid teele vahivara , kui kõrgkuuma aeg näis olevat alles kaugel . . . . . . tegelikult aga tundsid nad juba ta tulist hingust oma kuklal . Riides olid vanamees ja poiss nagu tavalised kõrberändurid : kandadeni küündivas luitunud burnuses , mida kõnnil sai üles kinnitada . Ning ümber pea ja kaela mähitud berberi rätis , mida võis mõne lihtsa sõlmega kohandada nii soojenduseks jahedal ööl kui ka kaitseks päevase päikselõõsa ja tolmu eest . Nikyas astus nobedalt ees , Odid ühe ratsa- ja kahe koormakaameliga järel . Kõrbelaevad olid lastitud kolmepäevaseks retkeks proviandi , joogiveelähkritega ning . . . õlikanistritega . " Kui olete teel naftapuurtornidele – siis võtke nafta ühes ! " nuhtles Odid neid karmi naljaga nagu enesepiitsutaja . ( Tõsi : nad olid teel ühe kaugel kõrbes paikneva mahajäetud puurtorni juurde . Õigemini polnud seda kasutusele võetudki , kuna hinnangupuurauk nelikümmend aastat tagasi oli näidanud , et maardla ei ole tööstuslikult tulus . Puurtorn , selle juurde rajatud kompressorjaam ning torujuhtmestik kanti kahjutoovate hulka . Noorele insenerile Odid Bigartile , kellele see oli esimene puurauk , tehti noomitus liigse uljutsemise pärast ning viidi mõneks ajaks üle õlipluuside , st lihtsate naftatööliste hulka . Ent kindel usk ja lootus , et maapõues peituvad ammendamatud vedelkullavarud , jäid noormehe hinge . . . . . . ja seda jätkus kogu eluks . ) " Nooruspuurtorn. . . unelmateõli . . . " sampsis hallpäine Odid omaette . Seda alati , kui nad olid minemas kõrbesse , kaamelid köötsus raske lasti all , mis oli võõra silma eest hoolikalt palakatesse mässitud . Teineteise ees neil saladusi polnud : nad olid nõuks võtnud Odidi Nooruspuuraugust – mis sest , et kadudega – Unelmateõli lõpuks üles tuua . Kaevasid puurtorni liivahangest välja . Remontisid kompressorjaama ning diiselmootori ( vabastasid aastakümnete liikumatusest kinnipaakunud kolvid , puhusid läbi ummistunud pihustid : vahetasid ära isegi mitusada kilo kaaluva väntvõlli , mille kaamelid liivakelgul kohale vedasid . ) Valmis ! " Algul oled laps , siis oled lapsik . . . lõpuks oled lapselik - kunas on aeg õli ammutada , Nikyas ? " " Täna ! " ütles poiss õhinal . Nad laskusid mööda teerada , mis lookles kaljumägedele rajatud terrasspõldude vahel ja viis alla kuivanud jõesängi . Vihmaperioodil oli jõe veerind kõrge ja kõikepurustav . . . . . . aga praegu lookles vadipõhjas vaid kitsas savisogane nire , millest joodeti kitsekarju . Nemadki otsustasid siin veelkord joota kaameleid – neid liikuvaid veetorne , kes veepiskust ka kunagi ära ei öelnud . Nad jõid aegamisi , pikkade nirepõhja paljastavate sõõmudega , oodates kannatlikult , kunas uus vesi pärale jõuab . " Kuni kaamel joonuks saab , võib koraani läbi lugeda , " ütles kõrberahva kõnekäänd . Nikyas , kes nädal aega nädalas koraani tuupis , laskis seekord oma rohelised silmad kui tirtsud vabaks kõrgele mäeküljele . . . . . . kuhu tõusid – kümnete , sadadena ! – raskeid seljakorve kandvad põldurid . Ka Odid vaatas selles suunas : " Tassivad mulda alt orust üles mägipõldudele . Aga veeojad toovad mulla ikka ja jälle orgu tagasi . Nii tegid nad eile , teevad täna ja teevad igavesti . " " Miks nad orus ei külva ? " küsis Nikyas . Odid vaikis pika väljapeetud viivu . " Arvan , et nad peavad seda liiga lihtsaks . " Nikyas tundis , et ta tugevasti punastas . Harutanud tükk aega äärelinna kitsaid tänavalabürinte , kus ristles läbisegi kõrbelaevu ja autosid ning tõukles mustvalge inimmass – nomaadid ja paiksed kaupmehed ; neitsismugeldajad koos oma nõtke kaubaga , kellest paistsid välja vaid mustad säravad silmad ; vee- ja veinimüüjad , kes ulatasid jahedaid jooke otse maja avakil akendest ; tänavasepad , habemeajajad oma hellebarditaoliste hirmuäratavate habemenugadega ; kõikvõimalikud sissevehkijad , kes võisid mitte üksnes teie rahakoti , vaid ka silmavärvi pihta panna ; kõikvõimalikud seiklejad ja salakulgejad – nagu nemad , Nikyas ja Odid . Pressinud end sellest kihisevast käärtõrrest läbi . . . . . . jõudsid nad veidi joobnutena välja poolest saadik liivatuisanud linnamüüri juurde Turuväravasse . Väravakaare kohal nišis istus kivinenud näoga kõrbejumal Seth ning osutas sauaga , ühtegi kindlat suunda välja käimata , liivakõrbe lõputusse . . . Salm kukkus kui hõbemünt vermija näppude vahelt : haljas , helin küljes . Iga linna Turuväravas – võimalik , et ka Sõjaväravas , Mošeeväravas jm – asub turg . . . See tammub ja summib , kaupleb ja tingib . Mida siin müüa pole , seda pole olemas ! Mõrsjaehted ja kaamelikaunistused ; kiripotid ja nikerrelvad ; helmeshõlstid ja kudrusvööd . . . Sama kirev kui nende põimvaibad on rahvaste keelepõimik . Häältest ja helidest , värvidest ja helkidest kummub turu kohale nähtamatu vikervõlv . . . . . . mida Nikyas väljasirutatud käega üritab puudutada . " Vargapoiss , võe kätt mu kraami järgi küünitama ! " pistab otsekohe keegi hurjutama . Ja vikervõlv – veel enne Nikyase puudutust – puruneb . " Kassipersse su kassikuld ! " soovib Odid kaubale õiget minekut ning tõmbab Nikyast edasi . " Lähme , pole meil siit vaja midagi ! " Odid suurustab enneaegu . Otse Turuväravas kiviposti varjus seisab kõrbemärkidega kuivjas mees , kelle tuareegiturbani pilust helgatab kaks teravat silmakildu . Kaupmehe kaelas ripub mitmevärviline amuletipundar . . . mille all ei puudu heale läbimüügile viitav tüse kaelakukkur . Mees kergitab käeseljaga amulette ja korrutab läbikulunud kähedal häälel : " Vihmad ! Vihmad ! Head-kindlad vihmad ! " Otsekui oleks ta püünisesse astunud , jääb Odid jõngalt seisma , lausub Nikyasele : " Meil noored tsitruspuud – kui võtaks ühe ? ! " Seisukohatu Nikyas kehitab õlgu . " Üks korralik vihm apri . . . Märtsis – on kindlam ! " kostab Odid läbimõeldult ja sukeldab käe hõlstivoltidesse kukru järele . " Märtsis enam pole , " lausub vihmamüüja , käeseljal lasuvatele amulettidele pilku heitmata . " Aprillis , välguga . " Odid jahmub ; muiatab Nikyasele ning lausub kibedalt : " Välk on meil kodus . " Mõtleb hetke . " Novembris , pika vinnaga – et niiskus kauem mullas püsiks . " Vihmamüüja väärutab pead : " Paduvihm . Ei soovita . " " Muidugi – viib mulla ühes istikutega ! " ütleb Odid kogenult . " Mitte sellepärast , " lausub vihmamüüja . " Mul pole ühtegi vihma novembris . " " Kunas siis on ? " küsib Odid . " Pole üldse . " ( Kaamelid muutuvad rahutuks , koogutavad kõrbe suunas pead – kutsuvad rännakule . ) " Aga need ! " ütleb Odid ja tõmbab õhult üle amulettide . " Mullused . Kui riskite , müün odavamalt . " " Suller ! Oleks seda teadnud , oleksime läbi Sõjavärava läinud – sealne vihmamüüja on . . . " " . . . Suller ! " nookab teine . " Mina olen ka Sõjaväravas vihmamüüja . " " Siis – põud mu tsitruspuudele ! " ütleb Odid kadunult . Nikyase silmanurk läheb raskeks , sinna valgub värelev pisar . Vihmameister vaatab seda kui väikest imet . " Pea-pea ! " hüüab ta kaamelite poole astuvale Odidile . " On üks . Märtsis . Teiste all – ma ei märganud . . . " Vihmamüüja tuleb sagedal sammul kõrberändurite juurde . Tõmbab amulettide alt välja musta kiviliistaku ning riputab selle põimrihma otsas Nikyasele kaela . Odid küsib kaugast avades : " Palju maksab ? " " Vahetan ! " lausub vihmamüüja . Ja tõmbab suitsupargise näpuga . . . . . . veepiisa Nikyase silmanurgast . Targad ja tragid kaamelid juba astuvad neile teadaolevas suunas . Et mitte koormaloomadest maha jääda , seovad vanamees ja poiss hõlstihõlmad üles ja sirutavad sammu . Amulett lebab poisi peopesal : kroommust , maagiliste kujutistega . Ühel pool paistab naerusuine mehike . " Kes see on ? " küsib Nikyas . " Shalako , Vihmavirgats . Tema toob märgitud kuul vihma kätte . " " Märtsis . . . " Vanamees noogutab . ( Sõnapidaja shalako toob lubatud vihma – vaikse , võrsutava – tsitruspuude kohale . Aga juba ilma Odidita . ) Päevaloojakuks jõudsid nad suurte ergide vahele vaarangusse , kus otsustasid ööbida . Kõrged luited – nagu hiiglaste soojad seljad – kaitsesid neid jaheda kõrbeöö eest . Nad ei võtnud kaamelitelt koormapaunu maha , kuna puhkeaega oli vaid mõni tund . Lasknud kammitsetud loomad toiduuitele ... ... keetsid nad endale aromaatset , kõvasti mõrkavat kohvi . Sõid , jõid ja vajusid viimseni kurnatutena viltvaibale pikali – Odid serviti , Nikyas seliti . ( Uinudes lähevad asjad äraspidiseks , ja nii paistis poisile , et kaamelikellukad kauguses sirasid kui tähed ja tähed kõrguses helisesid kui kellukad . ) Hommikööl nende rännak jätkus ... Odid kuulutas , et tunneb kõrbet – nagu oma hinge ! Ka pimedas . Nad läksid hõlpteed ning leidsid varsti , et olid eksinud . " Keegi ütles , et tunneb kõrbet kui oma hinge ... " " Just ! Sellepärast nad eksivadki ! " heitis Odid kergelt . Vanamehe kerglasest meelest turris Nikyas oli taas ette võtnud vihmaamuleti , uurides peopeal selle teist külge : midagi oli sinna sõlmjate araabia tähtedega kirjutatud ( ka Odid nägi seda üle poisi õla ) . " Loe ! " ütles vanamees , teeseldes ükskõiksust . Poiss sirutas amuleti kuumava liivalageda poole ja luges : " Kõrbes kerge neil , kel vesi silmas . " Õõtsuva kaamelisammu ning öiste magamata tundide tõttu jäi Nikyas sadulas magama . Kui ta ärkas kõrgel luitepeenral , nägi ta otse ees kõrbes ... ... üksikut roosteruuget puurtorni . " Hoi , sa Unilane , ärkasid lõpuks ! " hõikas Odid ning viipas Nikyasele . " Võib juhtuda nii , et lased nooruses sõba silmale – ja ärgates oled vana mees , üleni hall kui siidiliblika kookon ... " Et püüda kiirelt kahanevat valgusaega , tegutsesid nad ruttamata , ent ratsionaalselt nagu see suurtele spetsialistidele omane . Kaks aastat oli kestnud see rännak Nooruspuuraugule . Nõudnud kümneid karavaniretki . Iga liigutust oli lihvitud , iga sõna üle seletatud , kuni need muutusid sujuvaks , peaaegu tarbetuks . Käivitusmootor läks käima esimesest rihmatõmbest : põrrrrrr ! Tõrkumatult haakus diisel : törhtörhtörh ! Kompressoriventiilid lõid vilisema : vhiuiiit ! Suruõhk nagu metsik kõrbehord tormas maruhooga ringmehhanismi labadele , pannes puurvardad korübantidena pöörlema . Roostes puurtorn lõi võbisema ... ... ning ühtäkki purskas prooviventiilidest tume naftajuga . Odid jooksis piki toruliini õliga ühes ja hõikas täiest kõrist : " Nikyas , jäta see meelde – kogu eluks ! " " Kogu eluks ! " kordas Nikyas kajana . ( Kõik võinuks tõeliselt nii ka minna . Ent kuhu jäi puurtorni avamine , kuhu jäi tseremoonia ? ! ) Viimane koormapaun ja kanistrid on kaamelitelt maha tõstetud ... Odid avab ühe paunadest , toob sealt esile uhiuue kombinesooni ning riietub pidulikult ümber . ( Uues kombinesoonis , peab ütlema , näeb ta välja Odid Bigartina – nelikümmend aastat tagasi . ) Vastse kuhti kortse siludes , küsib ta üleolevalt : " Kuis see mulle läheb ? " " Läheb , " kiidab Nikyas närvalt . " Ära noruta ... Kiryli laos lihtsalt polnud sinu kasvule ühtki kombinesooni ... Fatima lubas õmmelda – aga ei jõudnud val ... " Nikyas heidab üleolevalt peaga . " Uhke ! " kiidab Odid ... ... ning võtab järgmisest paunast välja vändaga grammofoni , mille peal on ärakäiatud plaat . " Orkester ! " kuulutab ta . " Olen selle marsiga kolmsada torni püsti pannud . " " Kulund ! " ütleb Nikyas küünega üle veterani tõmmates . " Plaadikollektsionäärid ütlevad sihukese kohta : " Läbi kui ümberilmaränduri saapatald ! " " Naeravad . " Mis s-see ... ? " üritab Nikyas küsida , kui Odid toob paunast esile mingi sasikoonla . " Pärg . Selle punus su vanaema Dido justnimelt selle puurtorni sisseõnnistamiseks ... Lasin ta lakiga üle , et ei pudeneks . " " Mõtlesin , et linnupesa . " " Sobib ! Sul tuleb see raudpuu otsa viia . " Odid osutab peaga üles . ( Nikyas võpatab : sellist asjade käiku ta ei oodanud . ) " Miks üles ... Klapib ka alla . " " Ükskõik mis torn – pärg tuleb tippu viia ! " Mõlemad mehed lasevad pead kuklasse , vaatavad üles puurtorni otsa . " See on ... küllalt kõrge . " " Vanemat tüüpi neljakümnene . Tollal veel monteeriti ... " " Võiks olla kõrgem . " " So muidugi – sinuvanuses on see köömes ! " ( Odid vaeb Nikyast silmanurgast . ) " Olgu : ma ise lippan tippu ! " " O-Odid , m-ma ... " kogeleb poiss . " Nooruspuurtorn , Nikyas ... Lõpuks oli see minu noorus ! " Vanamees jätab talle julgustava naeratuse ning asub kindlal sammul puurtorni juurde . Seal surub ta kuivlilledest pärja , et see ronimist ei takistaks , üle pea kaela ... ... ja hakkab kitsast raudredelit pidi tõusma ülespoole . Esimesele montaažiplatvormile jõudnud , hüüab vanamees poisile : " Nikyas , hoi-hoi ! " Ja endale : " Tiivad tolmust , vana kull ! " " Jätku , Odid ... " soovib Nikyas peadtõstva häbiga . Teisel montaažiplatvormil vana ei peatugi – turmab kolmandat . Ehkki roostetanud , peavad raudastmed vastu . Neljandal , eelviimasel platvormil teeb Odid põgusa peatuse ning hüüab hingeldades alla : " Nikyas , hoi ! ... Pane veteran valmis . Kui hõikan – marsiga edasi ! " Noogutanud , unustab poiss pea rinnale . Teda valdab segane tunne : uhkus Odidi pärast , pooleks põlgusega enese vastu . Vana naftainsener on jõudnud viiendale , viimasele montaažiplatvormile . Hetkeks lummab teda paigale platvormilt avanev vaade : kõrbe kullendav kaugus ning võimaliku õlimaardla lähedus . Käed suule ruuporiks pannud , hõikab ta alla : " Orkester ! Muusika ! " Mürtsub marss . ( Sisalikud luiteharjal jäävad liikumatuks . Kõrbetaevas sujuv pilv seisatab . Puhkavad kaamelid ajavad end üles : pidulik puhk näib neidki tarretavat valvelseisu . ) Käed püksiõmblusel , selg õige , seisab Nikyas nagu lipuheiskamise juures . Odidil on tõusta veel üks redelijätku jagu – vahemaa , mis lahutab teda piksevardast . Esimene , teine , kolmas redelipulk ... Hallid juuksed kõrgtuules lehvimas , seisab ta viimasel redeliastmel ning küünitab pärga torni päädiva piksevarda poole . Hetkel , mil ta väikese kehahooga pärja varda otsa heidab ... ... annab läbiroostetanud keevitus järele , redelipulk murdub lahti ning Odid langeb oma viimase õlimarsi saatel läbi puurtornivõrede maa poole . Nikyas nägi Odidit õhus hõljumas nagu sinist berberi rätti , mis kunagi maha ei lange , vaid aina tuuleperi kandub , nii et seda võib imetleda lõpmatuseni ! ( Ehkki tuhmi mütsatust vastu tihket liiva kuulis ta juba puhk aega tagasi – ning hilisem Odidi õhutrikk võis kuuluda üksnes tsirkusevalda . ) Odid lebas seliti . Üsna eluloomulikus asendis , otsekui oleks ta hetk tagasi puhkama heitnud või hetke pärast tõusmas . Nikyast valdas piinav nõutus – kas minna talle lähemale , jääda paigale või põgeneda kõrbesse . " Ära siit ! Ära siit ! Ära siit ! " tuikas ta meelekohtades . Aga süda sundis teda astuma Odidi suunas . Põlvede nõtkudes jättis ta esimesed kümme sammu selja taha . ( Kõhisev plaat mängis ikka veel pidulikülevat marssi . ) Teelõik grammofoni juurest – tornist kukkunu kandadeni - oli Nikyas Bigarti elu pikim . Punaselt vahupitsilt Odidi suul tõusis poisi pilk ... ... vanamehe silmadele : need olid suurelt lahti . Odidi silmavärv oli erksinine nagu meskali-kaktuse õis – see peyote'i kaktus eritas uimastavat nõret , mida kõrberahvas kasutas hingehaavade ravitsemiseks . Vahest aitas see viimane asjaolu tedagi – miks muidu ta ahastus hakkas pikkamisi järele andma ning asendus halvava häbiga : " Pärja pidanuks üles viima mina . Olen kerge kui ebe – minu all poleks redelipulk murdunud . " Nikyas sirutas käe , et pühkida Odidi huulilt ära veri , mis nagu punane pliiatsijoon oli tõmmanud tolle näkku – ent taas lõi ta kartma . Tahtis ta surra ? Igal juhul ei tahtnud ta elada . Kuid heitnud pilgu tornitippu , valdas teda senisest suurem hirm . Surma ees oli tal hirm – edasi elada oli häbi . Meeleorganid lõpuks tööle saanud ja häälde seadnud ... ... tajus ta uuesti enda ümber kõrbet , selle võlu ja traagikat . Nikyas mõistis nüüd selgelt , mida ta peab tegema : Odidi maha matma . Hauakaevamisega sai ta hakkama , see ei tulnud sügav – liiva varises külgedelt järjest sisse – , see-eest pikk ja pehme . Liivasäng valmis ... Tule , Odid , puhkama ! mõtles poiss üle vanamehe kummardades . ( Imelik : ta ei kartnud enam . Hõõguv häbi oli tuhaks põlenud , sügav kahetsus kohustuseks pöördunud . ) Kui ta hakkas Odidi kaenlaalustest haua poole sikutama ... ... jõudsid kohale kaamelid . Nad tegid peremehe surma kindlaks lihtsalt , näksates tolle nägu oma tundlike mokkadega . Sirutanud seejärel kaelad kõrbe poole , hakkasid nad kogu rinnast kurtma . Nikyas sulges pihkudega kõrvad ning mõistis vapustatult , et kaamelid pasundasid palvesuunas . Justkui järsku kelleltki paremat nõu kuulnud , sundis Nikyas ratsakaameli Odidi juurde maha heitma . Seejärel tõstis ta vanamehe üles ( too oli üllatavalt lajukerge ) ning pani tolle põiki üle kaamelisadula . Ent nii jäi Odid ettenägematult halba asendisse , pea alaspidi . Tundes end ebamugavalt , tõmbas ta Odidi uuesti üles ning pani tolle sadulasse istuma . Et vanamees eetsi ei vajuks , sidus poiss ta paunarihmaga kõrge sadulakorju külge ning toetas lahkunu mõlemad käed sadulanupule . Siin tuli talle meelde ... " Vihmatalisman – jäägu see sulle ! " Nikyas võttis talismani kaelast ja pani selle Odidile kaela . Siis nad asusid teele . Nikyas oma süü all kühmus – Odid sõdalassirgelt otsekui elus . Kogenud kõrberändurina luges poiss algava tormi märke juba aegsasti . Asunud tagasiteel laagrisse samas luitevaarangus , kus nad olid ööbinud tulles ( tühjad konservikarbid polnud jõudnud isegi veel kinni tuisata ) , tegi Nikyas kaks kruusitäit kanget kohvi , avas kaks konservikarpi ( õhtueine endale ja Odidile ) , laotas magamiseks maha kaks viltvaipa , ning söönud-joonud ... ... heitsid nad puhkama . ( Odid polnud end kaamelisadulas liigutanud . Ent ta kruus ja konservikarp olid tühjad , leivaga läikivpuhtaks noolitud , nagu vanamehel kombeks oli . ) Kaameliratsanik , ta nägi seda sinkja gaasitule paistel selgesti , noogutas talle tänulikult . Poisi hirm oli söömise ajaks taganenud – seedimise ajaks hiilis too uss jälle välja . Nikyas keeras gaasitule heledamaks ning tegi maha , et põletab ballooni tühjaks . Sinkjad tulekeeled seisid liikumatult püsti nagu odaotsad – luitevaarangus polnud tuuleõhkugi . Ometi hoomas Nikyas kaamelite juures rahutusemärke : loomad vahetasid üha oma puhkeasendit ning häälitsesid ärevalt . Tormimärke tajus Nikyas mujalgi : tule peale välja tulnud sisalikud kadusid nooljalt liiva ning luitesipelgad uuristasid endale paaniliselt varjendeid . Mõnda aega lamas ta ohuliival turvaliselt , silmad suletud . Kuulas hinge kinni pidades kõrbe laulu : see hakkas peale kaugusest nagu tirtsuparvede sirin , mis lähenedes süvendas oma köitvat kõla , seisatades südame ja peatades mõtte . ( Kõrbe laulul , ka seda teadis ta , oli veel teine , imethajutav seletus : aegapidi tõusev pinnatuul äratas tardumusest lugematud liivaterad . Kvartsikristallide kokkupuutel tekkinud elektrilahendus sünnitas selle hunnitu heli . ) " Kõrbe laul on parem kui ... grammofon ! " mõtles Nikyas suike eel kibedalt . Ta oli juba uinumas ... ... kui järsku , unekünnisel tabas Odidi märguande : see oli selgelt hoiatav . Kilahtab erksalt – ja läheb veerema tühi konservikarp , seejärel teine ... Tugevast tuulepuhangust kustub gaasileek ... Tormidžinn sähvab oma liivasabaga Nikyasele vastu silmi – ja kaob vihinal . Kuna on alles hommiköö ning pime , vajub maailm tõusnud tolmutuisus Nikyase eest musta läbipaistmatusse sudusse ... " Tolmuprillid ! " arvab Nikyas kuulvat läbi tuulevihina . Ta leiab need sadulakotist . " Prillid , Odid , " karjub ta üle tormi ning tõmbab kaitseprillid ka rännakukaaslasele pähe . Mõlemad on valmis liivatormiga võitlusse asuma . Nikyas oli neid ennegi kohanud – ent mitte sellise marujõuga ! Mõne minutiga läks liikvele tuhandeid tonne liiva : kõrged luited vahetasid kergelt kohta nagu hiidude ruuged karielajad . " Liivatormis hoia kaameli ligi : tema ei hukku ega lase sinul hukkuda ! " mäletas Nikyas kõrberahva tarksõna ( ta teadis neid palju , iga ähvardava ohu jaoks ; see oli nagu nomaadide mäluteatmik , mis kõrbes ei tohtinud kaduda ) . Nikyas hoidis dromedari tuulealuse külje varju , klammerdudes mõlema käega sadula külge . Nõnda said nad välja vaarangust . . . . . . mis veerandtunni pärast oli sile seljandik . Kaamelid ei kiirustanud ega peatunud , sest põgusamgi seisak võis tähendada liivahauda . Need loomad nägid läbi suletud laugude : liiv ei tunginud nende karvadega kaitstud kõrvadesse ega sõõrmetesse . Nii et iga kõrbeläbija pidi ühel eluhetkel mõtlema : Kus iganes elad ja oled õnnelik inimesena – kõrbes rõõmutse , kui sünnid kaamelina ! Torm tugevnes , pani liikuma üha uusi luiteid . Kollased liivakoonlad vihtusid nende ümber oma pöörast dervišitantsu . Orkaani jõuga pööris mähkis rändurid oma küllasesse hõlma , tõstis mehed ja kaamelid õhku , nagu oleksid nad vaid suuremad liivaterad . . . . . . ja külvas kõrbet pidi laiali . " Nikyas , hüvasti ! " ( See polnud mõeldav , et Odid temaga hüvasti jätmata võis oma teekonda jätkata . ) Liivatorm vaibus niisama äkki , kui oli tõusnud . . . Märatsev kõrb rahunes korraga , nagu oleks talle selga tõmmatud kollane hullusärk . Järgnesid veel mõned agoonilised tõmblused – nagu tuisklevad seljandikud , peotäis salakavalalt näkkupaisatud liiva , sadu hullkiirelt möödaveerevaid musti kerasid ... Tuulesiilid , läbis loid mõte Nikyase pead . Kuskil läheduses peab olema risumaa . . . Põõsad – siis ka vett ! Kõrbes võis joomata patseerida paar päeva , Nikyas rändas juba kolmandat . ( Poisi elu oli päästnud üksik harjasheinapõõsas . Ega seda asjata peetud pühaks taimeks : tema suutis ainsana peatada ründavaid liivu . Nikyas puges tihedasse puhma , tõmbus sinna kägarasse ning vajus rampraskesse unne . Ärgates leidis , et jagas varjendit kõrbejänesega . Sarnane sobib sarnasega . ) Ta jätkas rännakut mööda tuulesiilide veerejälge . Veerand tunni pärast hakkas ta nägema mägesid ( või oli see terendus ? ) Ei ! - see oli kauge , sonnuudusse kaduv mäepeenar . . . Rohkem ta oma asukohast ei teadnud . " Juuu-aaa ! " ägas poiss lõhkiste huultega . " Seal vadides peab olema vett . " Mäepeenrale eelnes žilett-teravaid liistakuid täis klibukõrb . Pärast seda pidanuks kingseppa kohtama – niivõrd " kantud " olid ta jalatsid . Vaevu , jalgu kaasa vedades liikus poiss üle kilahtava klibu ; aeg-ajalt kukkus ta puhkuseks maha , ent ei jäänud kauaks lamama ( mäetippudel istuvad raisakotkad võisid näha kümnete kilomeetrite kaugusele ) . Hakkas puhuma kuum tuul hamsin , mis mähkis rändurit kui tuleleek , kuivatades pikkamisi ta viimse vere . Tõeliselt võis Nikyas olla juba ammu jalalt kukkunud ja surnud , ent omades rikast kujutlusvõimet . . . . . . ta kujutles , et elab ja liigub edasi . Kõige saatanlikum sel rännakul oli asjaolu , et vahemaa vähenedes mäepeenar ei lähenenud . See seisis endiselt klaasjas sudus nagu kõrbesse kadunud muinaslinn . ( Aastasadu tagasi liiva mattunud linna kohta oli ta kuulnud medrese-koolis õpetajalt , oma naftainsenerist isalt ning kõiksugu kõrberahvalt – karjastelt , veeotsijatelt , palveränduritelt – lõkete ääres . . . ) Järsku tajus ta enda kohal vilgast liikumist . Kõrbelõoke ! Kui on lõoke – peavad olema mäed , sest üksnes seal on niiskust ja toitu ! Nikyas klammerdus pilguga õhus rübeleva suliskera külge , kes lühikeste sööstudega mägede suunas lennates näis teda endaga kaasa kutsuvat . Ning Nikyas järgnes linnule usaldavalt . Üha kasvava lootusega jõuda sinna elusana . Kui ta lõpuks väsinud pilgu oma taevajuhilt maale tõi . . . . . . nägi ta mäepeenart vahetult enda ees . Kuid riuklevad kõrbevaimud üksnes näitasid talle paistvaid mägesid , kuhu Nikyasel polnud määratud jõuda – eespool laius kivikõrb , kõikidest kõrbetest kurjem hammaada . Loom , et säästa jalgu , põikas kivikõrbest kõrvale Inimene , et päästa elu , läks hammaadast ringi Pooleldi kompides , üha kaduvas silmavalguses vaatas Nikyas üle oma jalatsijäänused : toetanud irvendavaid taldu lõhkikäristatud pearätiga , vajutas ta vildist koorikmütsi sügavamale pähe . . . . . . ning võttis surmapõlgelt otsekursi üle hammaada . Kui kivikõrb oleks kestnud veel veerand tundi – oleks Nikyas Bigartil olnud aega rännata lõputult . Ent paraku , ehk küll veritsevate taldade ja haavandeis säärtega , ületas ta " hambulise kõrbe " veel üsna elustervena . Vaheldumisi longates ja roomates läbis ta ligi kilomeetrilaiuse roosaka liivakõrbeala . . . . . . ning jõudis lõpuks välja vadidest uurendatud mäepeenrani . Kogu org , nii kaugele , kui ta poolkustunud silmad võtsid , oli optimistlikult roheline : seal kasvasid kaelakuti varesekaer , soolarohi , tamariskipuhmad . Polnud kahtlust : lähedal pidi olema märgala . " Vett , vett . . . " sampsis poiss , liikudes kaljunukkide nõjal mööda tuhkkuiva vadi ülespoole . Äkki silmas ta orus üheksapealist džeiraanikarja . Loomad liikusid eesmärgikalt karjajuhi järel , kordagi kõrvale vaatamata , rohuliblet nälpamata . Nii võisid kõrbeloomad rännata vaid . . . " Vesi ! Nad roidavad veele ! " Liikudes kaljude varjus antiloobikarja järel , tundsid Nikyase lõhkikuivanud sõõrmed juba kaugelt talle vastuhoovavat niiskust , ning varsti ta nägi sadakond jalga eemal . . . . . . üle kivide kukerpallitavat kitsukest mägioja . ( Džeiraanid jõid . Põlvikile ojapervele laskunud . Eales ei läinud kõrbeloomad jalgupidi vette . ) " V-v-vesi . . . " nuttis poiss kuivisilmi , tema kõrbestunud kehas polnud enam pisaraid . Nikyas oli unustanud eelnenud sündmused : sajandikviivul , mil ta huuled puudutasid vett . . . . . . meenus talle korraga kõik : ( " Odid – tal võis praegu piinav janu olla ! " ) Pikali ojapervel , sõõmates koos džeiraanidega imepuhast jahedat vett , taunis Nikyas maailma tasakaalutust : " Kellelgi on kuskil vett kaelani – samal ajal sureb keegi kusagil janusse ! " Olles suurema janu kustutanud , tõmbas ta märja peoga üle silmade ja kohe ka nägi . . . . . . teispool oja , vastu kaljuseina laotud suurt kivikangrut , mõningate tunnuste järgi inimelamut . Mägedest tuleb alla inimene – sirge preestrihoiakuga noorepoolne mees . Kõrbes tuntakse teda maoravitseja Marabina . Õlal on tal sopiline nahkkott , käes haraline sau . Ta astub mööda mägioja klibust perve , pelutab joogikohalt liikvele karja džeiraane , jõuab mõne hetke pärast kivikojani ja märkab oma terase pilguga . . . . . . kojaesise heledatel kiviplaatidel väikese inimese veriseid paljajalajälgi . " Justkui surutõrt sõtkunud teine , " lausub Marab endale habemesse . Jäljed pole kuumadel kividel jõudnud veel kuivadagi . " Justsama sisse astund ! " Marab lükkab ukseava katva palaka kõrvale ning astub hämarasse , küllalt avarasse kotta . ( See on ilma mördita laotud kõrge võlvlaega ruum . Aknaid pole ühtegi – ja neid on tuhandeid kividevaheliste pragude näol , kust pikkade sirgete vihkudena hoovab ruumi silmisäästvalt mahedat valgust . ) Marabi sisenedes . . . . . . lööb võlvkoda toonike heledamaks ( on olemas valgustkandvad inimesed – ta näib olevat üks neist ) . Vähe elanud , palju üle elanud Marabi ei üllata selles maailmas enam miski – sel korral aga tõuseb kergelt ta tihe kulmupuhm : Tema ees , seljaga ukse poole , seisab valges rõõvas kõhelik poiss . Kes ? Kust ? mõtleb Marab , kuuldes endalt ka vastuse : Allahi aeg on tulvil tulemist-minemist ! Seejärel tervitab külalist . " Salam , semm ! " Poiss ei vasta ega pöördu : pelgab koguni liigutada , kuna tema ümber , nagu värvilised köiepuntrad . . . . . . lebavad kerratõmbunud MAOD . Peened ja jämedad , pleekind ja tumedad . Kümneid , sadu ! Neid siugleb juurde kaljulõhedest , roomab sisse läbi seinte ja laskub värviliste liaanidena laest – hääletult , helitult nagu tummfilmis . Nad ei puutu teda . . . Võin olla rahulik ! on järgmine Marabi mõte . " Sa tulid läbi hammaada ? " Kuulnud alles nüüd inimese häält , Nikyas noogutab . " Kõrbejumal Seth käis su ees – muidu sa poleks siia jõudnud ! " Nikyas raputab pead : " Lõoke . Läksin tema järel . " " ? Kui lind lendab üle kivikõrbe , kuluvad ta tiivad " – keda pean uskuma , sind või vanasõna ? " Marab toob kuuldavale suhiseva , lõpus naksuva häälitsuse . Maod elavnevad , roomavad suursuguses rahus oma peidikuisse . " Kes sa oled ? " küsib Marab poisi jalgu mähkides . " Nikyas . . . " lausub poiss , peab siis kõhkleva pausi , " Bigart . " " Sa tahad öelda ! " teine kallab talle joogiks rohuteed , " et " Kivikõrb " oli üks suur trikk või ? " Marab annab poisile ergutava müksu . . . . . . ning asub oma igapäevaste toimetuste juurde : avab kotisuu ja laseb nahkkoti soppidest kivipõrandale mitu suurt madu . " Tean , sa oled maopüüdja , " ütleb poiss tühjaksjoodud kruusi lauale pannes ( " lauaks " on punaste kihisoontega sile kiviplate ) . " Seda võib arvata – miks muidu ma nad kotti olen ajanud . . . " Marab naeratab poisile silmadega . " Ma ei ole madudepüüdja – olen nende teener . " Marab võtab jämeda , sünge seljahaavaga mao paljaste käte vahele ( roomaja lööb ta käsivarre ümber keerdu ) ning vajutab kiirelt ja osavalt kleepuva vaiguga plaastri roomaja haavale . " Oled sa kuulnud midagi madudekultusest ja maokummardajatest ? " " Nüüd olen , " ütleb toibuv Nikyas ja libistab peoga üle peegelsileda , jahmatavalt ilusa lauaplate . " Nefriit , " ütleb Marab vastuseks poisi küsivale pilgule . " Sealt võib leida kõik inimese teed ja elujooned . " " Kas ka surnud inimese omad ? " Ja Nikyas räägib Marabile kõigest , mis juhtus kõrbes : tornist , surmast , tormist . " Odidi ma tundsin , " ütleb teine , libistanud mütsi peast . " Kohtusime temaga kõrbes palju kordi . " Marab paneb mütsi tagasi pähe . " Olime omavahel head vaenlased . Tema õliväljad surmasid ja surusid välja palju mu roomavat rahvast – mõtlen madusid . Olgu Allah talle kohtus armuline ! " " Odid uitab kõrbes . . . " ütleb poiss kannatavalt . " Ära muretse , me leiame ta üles ! " sõnab Marab teist madu ravitsedes . " Liivaboa – jäi roomikveoki alla . " " Gürsa , " ütleb poiss , kui operatsioonijärg jõuab kolmanda vigastatud mao kätte . " Raske kui ristikiriku kellaköis . . . Ei jõudnud end kaljunukil hoida ja kukkus kividele . " Marab muigab oma musta habemesse . Küsib muuseas : " Mis sa arvad , miks maod sind ei puutu ? " " Olen mürgine ! " nihvab teine . " See on hea – nad ei astu sulle peale ! " Ravitsemisega lõpul , vajutab Marab gürsa suu lahti . . . . . . ning tõmbab väikese klaasnõuga mao mürgihamba alt läbi . Nõukese põhja jääb rohekashall võbelev märjatera . " Maomürk ! " Maopreester noogutab : " Oma pühaduse eest tuleb igaühel tasuda . Ka madudel . " " Kuhu . . . ? " üritab poiss küsida . " Farmaatsiatehasesse , " edestab teda Marab . " Kaks korda kuus , homme nimelt , maandub Soolajärvele lennuk . Siis saadan kogutud mürgi ära . " Hääletult nagu õhtused varjutriibud . . . . . . libiseb Maopühamusse kogudus . Maod siuglevad kaljupragudest välja – läbi seinte , laeplaatide vahelt : tõmbuvad kerra ning jäävad liikumatult ootama . " Õhtusöögile tulid ! " Marab tõstab pennidelt maha puure elussöödaga . " Pärast tohterdamist on nad mõnda aega nõrgad , et endale ise saaki jahtida , " räägib Marab , puistates puuridest ja kastidest madude ette sööta : liivahiiri , keksikuid , sisalikke . . . Ühed maod viskuvad saagile kallale , halvates toda mürgiga ; teised löövad end ümber ohvri ja kägistavad . " Selle munamao , " seletab Marab , toites roomajat kõrbepüümunadega , " sain veel viimasel viivul kätte viu küüniste vahelt . " Ning musta maskiga roomaja juures korvi avades annab teavet : " See kahemeetrine kaunidus oli kukkunud kaljuprakku . Et teda kätte saada , tuli kalju lõhki kiiluda . " Marab tõmbab korvist rübeleva kõrbeliivuri ja heidab selle mao ette . Liivur jõuab vaid korra tiibu lehvitada . . . . . . kui juba leiab end mao maost . Nikyas väristab õlgu : " Neelas alla koos sulgedega ! " " Sulgi noppida pole neil aega , " seletab Marab . " Pealegi on roomajate maomahl nii vägev , et seedib ära kuld- ja hõbeesemed . . . Kui nad surevad , siis ka neid endid . " Madude söömaaeg ajab Nikyasele võdinad peale . Marab märkab seda : " Maailm jaguneb kaheks : ühed , kes söövad , ja teised , keda süüakse . " Nikyas ei jõua suudki avada . . . . . . kui hiigelsuur madu kugistab alla kõrbejänese . ( Poiss jälgib võlutult tolai pikaldast teekonda mao keres . ) " Kaunis , kas pole ? ! " lausub Marab . " Kuningkobra , hamariaad . Suurim , keda olen kõrbes kohanud ! " Järgnevat öeldes Marabi vaimustus tuhmub . " Sain ta kätte maoküttide lõksust . " " Kellele neid . . . ! " Nikyas väärutab uskumatult pead . " Daamidele . Maonahast tehakse kotte ja kingi . " Nagu tume maoke paisub Maopreestri laubal vihasoon . " Ükskord kuulutavad maod inimestele sõja . Nonde jumalad hoidku siis neid ! " Maorahvas on söönud . Puhevil roomajad kaovad kivikojast niisama helitult kui olid ilmunud . . . . . . välja arvatud hamariaad , kes allaneelatud jänese tõttu ei pääse enam seinalõhest läbi , ning sujudes mööda seinaäärt ukseava poole , väljub sealtkaudu . " Kui sa teda kaamelitega söödad , ei pääse ta ka uksest välja ! " nihvab Nikyas . " Oled , oled mürgine ! " naerab Marab . Ning järsku lausub tõsinedes : " Ja väsinud , Nikyas . Puhkame . Päevaloodel ootab meid põnev sündmus , peame selleks valmis olema ! " Marab tõstab Nikyase rippsängi , ise viskab pikali seina äärde niinest punumile . Ootamatult ilmub hämarast nukast välja kaunikirjaline , koketeerivalt vonklev madu . Libiseb punumile ning tõmbub vastu Marabi külge leebinult kerra . " See on Zara . Võime teineteist surmata , võime teineteise eest minna surma – mis see on kui mitte armastus ! " lausub suikvel Marab ning silitab näpuotsaga mao seljakirja . ( Nikyas uinub otse mõttelennult . Näeb nõutukstegevat und : kõik inimesed on äkki maod . Ja tal on heameel , et mitte vastupidi . ) Ärgates kuulis ta kajata kilinat . . . mis meenutas kaamelikellukaid jahedal varahommikul . Nikyas avas silmad ettevaatlikult , sest peale selle , mis ta juba oli näinud , polnud teada , mida ta võis veel näha . Ei midagi hirmsat ega ohtlikku . Pigem vastupidi : Marab korjas kivikoja seinte veerest erineva suuruse ja konfiguratsiooniga pudeleid ning asetas neid kandekasti . Oma süvenenud tegevuselt pilku tõstmata kõnetas ta poissi : " Ärkasid , Nikyas . . . " Ta silmitses valgusvihus viivu pudelikest . " Oleks nagu kreeka nimi . " " Mis tähtsust sel , " ütles poiss ja käänas end rippsängist põrandale . Marab muutus järelemõtlikuks : " Nimel on oma juured , olgu see kõrbe- või inimtaim . " " Vett ! " " Sügav juur leiab vee ! " Mees nookas kannu poole ja poiss jõi . ( Maopreester pani kasti viimaseid pudeleid ; tõstis neid mitutpidi ümber , just nagu nendega vangerdades . ) Janu joodud , pani poiss kannu nukka . " Katsu nüüd , kas saad käia ! " Poiss astus sidemes jalgadega mõne sammu . . . . . . ja kukkus oiatades põrandale . " Katsu veel kord – ja ära mingil juhul kuku ! " Nikyas tegi nagu kästud . Mõlemad naersid suunurgaga . Nad läksid lääne suunas . Poiss Maopreestri järel , eesminejal kandekast pudelitega käe otsas . Loojuva kõrbepäikese verisuline kull liugles pikkamisi horisondi taha . " Aega on napilt ! " ütles Marab , kui nad luiteseljandikule jõudsid . " Kohe-kohe tõuseb tuul – me peame ta kinni püüdma ! " " Millega ? ! " " Kohe näed . " Marab laskus põlvikile kohevasse liiva , tegi kindlaks loojangutuule suuna . . . . . . ja hakkas pudeleid erinevasse sügavusse , erineva kalde all luitesse matma . Pudelid ridanesid liivas ja helkisid loojangupäikeses nagu maetud linna – taas tõusis see talle silmi – tornid . Marab tõstis kannatlikult klaasmahuteid ümber , vahetades peenema suuga pudelid laiema suuga pudelite vastu . Mõistatusliku rajatisega valmis , näis ta sellega rahule jäävat ning eemaldus mõned sammud oma kätetööst . Lähenes õhtune palveaeg . Marab pani käed kokku : " Allah , suur oma suutlikkuses – saada meile tuult . Ja ei muud . " Siis nad istusid luitele ja asusid ootama . Päike minekuga ruttas – tuul tulekuga ei kiirustand . Üksnes kerged viherikud keerutasid üle liivalageda , mille keskel seisis . . . . . . kummaline väänaldes sau , mis loojangupäikeses punakalt helkis , otsekui oleks tal tuli küljes . Nikyas ehtis oma suu küsimusega : " Mis see on ? " Marab tõi vastuse kaugelt : " Vaskmadu Nehustan . See , mille Mooses tegi ja kuningas Hiskija purustas . Sealt sai madudekummardamine alguse . Siin on ta mu võimutähis – maod tajuvad seda ! " " Mida ütles sellepeale Allah ? " sorkas Nikyas . " Muhamed keelas madudekummardamise – Allahini asi ei jõudnudki . " Nad vaatasid teineteist puhk aega lugupidavalt . Tuul ikka veel viibis . . . Liiv nende ümber oli harvanähtavalt punakat värvi . Marab rääkis : " Kõrbed sünnivad mägedest . Päike ja tuul lõhestavad kaljud . Paduveed toovad murendi alla ning teel jahvatavad liivaks . " Marab kuulatas äkki valvsalt ning ümardas jutu : " Jõed otsivad oma õnne , muutes maailma kõrbeteks . " Poiss tahtis küsida . . . . . . ent mees pani näpu ta suule : " Kuula ! " " Tuul . " Marab noogutas . Tuul kosus pikkamisi , ja korraga . . . . . . hakkas Nikyas kuulma tasast , otsekui tagasihoitud vilisevat heli . Seejärel teist niisama lummalist Siis kolmandat , imetuhõrku ja olematapeent Neljandat , bassihäälset , mis kostis kui naudinguoie Päike loojus , tuulepuhang tugevnes , ja mõne hetke pärast mängis instrument täisvõimsusel ! ( Nikyas Bigart , läbi elu helidele aldis , kelle ees avanesid kuulsad kontserdisaalid , suured katedraalid , muistsed muusikapühamud . . . . . . ei suutnud kusagil ega kunagi enam leida seda nimetut muusikalist rahuldust , mida andis talle kauges poisipõlves mägede ja kõrbepiiril kuuldud TUULEOREL . ) Järgmise päeva puhtel asusid nad eraklast teele soolajärvele , kuhu varahommikul pidi maanduma lennuk . Marabi ümberkehastus Maopreestrist – mürgismugeldajaks oli sedavõrd jahmatav . . . . . . et poiss ühel hetkel ei uskunud temasse ega eelmise päeva sündmuste võimalikkusse . Ent kui Marab enne teeleasumist ta jalasidemed sõnalausumata maha võttis ning poiss üleöö paranenud jalgu nägi , tõusis Maopreester ta silmis endisesse ausse . Sügavad narmendavad haavad olid tõmbunud kinni . Armid olid pigem hoomatavad kui nähtavad , nii et Soolajärvele jõudes mõjus valge sööbiv soolapihu poisi haavaarmidele kui õietolm . Lennuk oli juba Soolajärve põhjale end maha toetanud . Kuni valgetes kitlites kokkuostjad maomürki vaagisid ja raha lugesid . . . . . . jätsid mees ja poiss kaugemal teineteisega jumalaga . Ehkki Marabi käsi oli kuum ja karm nagu kivikõrb , puhkas Nikyase pihk selles usaldavalt ning kaua nagu taim soojas mullas . " Hüvasti , kreeklane ! " ütles mees poisile karmil toonil ja uuris teda viimasel kargel pilgul . " Jäta meelde , kellelt sa saad head mürki , kui sulle aina vastumürki pakutakse . " Nikyas ei teadnud , kas mees oli araablane , et temaga sedamoodi hüvasti jätta . Sellepärast vaikis . Ent kui Marab , järsult pöördunud , nõtkel sammul üle Soolajärve eemaldus . . . . . . ületas pisaralävel kreeklane kõik asianismi ja atikismi vastuolud ühesainsas värsikillus : Elu on kui jõgi – kitsaskohtades voolab ta kiiremini . . . Vapustused , mis said osaks Nikyas Bigartile poisipõlves , tegid teda oma east ja aastatest vanemaks , küpsemaks . Kergelt lõpetas ta medrese algastme kooli . Nii nagu ta süda oli ümar piibli järgi , oli ta pea kantis koraani järgi . Niisamuti kui ta ristikirikus kostis : " Kiitus olgu Kristusele . . . " . . . hüüdis ta medrese viiel palvekorral päevas : " Au olgu Allahile ! " Hoolimata Nikyase kahejumalateenimisest , ei viinud see teda lahku kummastki usust . Varakult jõudis temani maailmas puuduolev teadmus : parem olgu sul jumalaid mitu kui mitte ühtegi . ( Islami ar aslama – " alluta end " – juhatas talle kätte lihtsa tõe , et eneseallutamine jumalusele on elu jaoks viljakam kui katteta üleolek inimesena . Kui Allahil jätkus jõudu , et tõsta alamal olijad nende eneste kõrgusele . . . . . . siis Kristus tõstis inimese sealt kõrgemale , andes talle teada jumaliku olendi õigused ja kohustused . See ainuline dualism , kahe usu sulam , tegi ta vastuvõetavaks mõlemal pool : mõlema jumala vaikival kokkuleppel sai ta süda lepituspaigaks kahele vaenlevale inimtõule . ) Just nagu liiva ja luidete hääled , settisid mõistetavaiks ta kõrvu keeled ja keelemurded , milles kõnelesid kõrbehõimud . Kaheksa kooliaasta jooksul õppis Nikyas neid lahedalt rääkima . Kui arvata juurde ta kõrbepruun jume ja riietus , võis teda vabalt pidada mõne rändhõimu pealiku pojaks ( või mõne hõimupealiku naise pojaks , kes oli pugenud ööks läbirändava geoloogi magamiskotti ) . Muidu oli Nikyas Bigart medrese-kooli lõpetades viieteistaastasena samasugune uimik ja nukakuju , nagu ta oli olnud seitsmesena . Medrese hämarad võlvid ja mediteeriv elulaad olid ta ilmapelgust vahest veelgi süvendanud . Suurt vapustust . . . . . . mida Nikyas kerge kartusega , ent ka põnevusega miskipärast ootas , polnud kuskilt tulemas . Päevad möödusid korrapäraselt ja monotoonselt nagu muezzini hüüded – mõni valjem , mõni vaiksem . ( Vanad vapustused : torni- ja tormisündmused , kivikõrbe kurbmäng ja maomüsteeriumid olid vajumas unustusse . . . Odidi , keda otsisid kopterid ja karjused , ei leitud . Ehkki karavaniteedel ja öiste karjuselõkete ääres räägiti aastaid kellestki " köötsus kaameliratsanikust " , keda aeg-ajalt kõrbes ja vadidel nähti , kuid kes oskas jälitajate eest vaimvaikselt kaduda . ) Keskpäeval toimus medrese-kooli algastme lõpetanute ja nende vanemate ühispalvus mošees . . . . . . aga õhtujaheduses leidis aset " Teelelähetustseremoonia " ( sch ? le-tähenduses lõpuaktus ) , mille viis läbi koolijuhataja-imaam . Iga lõpetanu sai kaenlasse uhiuue koraani , mille lisale oli kirjutatud , et seejasee viilusk on küps käima Allahi õnnistatud , Muhamedi ettekäidud Teed . Hiljem soovis imaam kõnelda õlitrassile kiirustava ( oli lõhkenud peamagistraali naftajuhe ) Bigartiga . Andnud avarii likvideerimiseks juhised raadioside teel , käskis Kiryl Ferhadit oodata autos . . . . . . ja siirdus imaami järel tolle ruumidesse . " Istuge , mister Bigart ! " " Tänan . " Nad võtsid vastakuti kohad sisse istevaibal . " Kuna te kiirustate , teen lühidalt . Teie pojast Nikyasest räägin . . . " Imaam , hallipäine intelligentne moslem , võttis prillid eest . " Ta on vagur , väärastamata poiss , liiga vaimne ilmaliku elu jaoks . " Bigart ei saanud nii tõsise jutu puhul jätta naeratamata . Imaam noogutas . " Mõistan teid – esialgu kõlab see kui nonsenss . Ent kuulake mind , elanud inimest , sisepilguga usumeest : Nikyas on sündinud vaimulikuks eneseteostuseks ! " Bigarti aval nägu sulgus ; ta ilme muutus järsku karmiks ja taganematuks : " Teil on õigus , imaam , " vagur , väärastamata , vaimne " – kõik need omadused , mis peavad olema . . . " " ... Allahi poolt märgitud vaimulikul ! " " ... kutsumuse poolt märgitud õlijüngril . Nikyasest – nagu ta vaarisast , nagu ta vanaisast , nagu ta isast – saab naftainsener ! " Bigarti resoluutsus ja tõrjumatu toon olid veenvad . Koolijuhataja ja lapsevanem tõusid . " Olen teiega päri , " lausus imaam , " ehkki mul ja meie vaimulikkonnal on kahju , et Nikyas ei jätka õpinguid medrese ülemastmekoolis . . . Muutunud maailmas vajab muutuv islam aistimiselt avaramaid , polümorfseid , kui nii võib öelda , vaimulikke , kes lähendaks me rasse . Ehkki jumalatel on palju maailmu , ei taha nad , et ükski neist häviks . " " Minu lugupidamine , austatud imaam . Tänu medresele ja õpetajatele Nikyase harimise eest ! " " Tänan ka teid , austatud peainsener , " ütles imaam kummardades . " Teie finantsabiga ehitasime lõpuks valmis ravila ning jõuame endiselt ülal pidada seeki ja leprosooriumi . " ( " Emerson . . . " kandus üllatuslik uid läbi Kiryli pea . ) Imaamile aga lausus : " Ma polnud sellest teadlik . . . Kuid nii me suudame vähegi tasuda seda kahju ja kannatust , mida Kontserni õliväljad teie maale valmistavad . " Uksel vahetasid imaam ja Bigart vastastikku kõiki kuristikke ületava kummarduse – ja lahkusid teine teises suunas . Nad ei kohtunud enam eales . Samal ajal kui Bigart-seenior kõneles koolijuhatajaga . . . . . . jättis Bigart-juunior hüvasti oma õpetajaga : Õdus lahkumishõngune videvik . Mulla kambrikus õlikannus põleb rahusa leegiga puuvillataht . Kaunispalg-mulla on kaheksa aastat hiljem äratundmatuseni muutunud : ta tihedat soengut kandnud pea on paraku paljas kui põlvenukk ning mulla ise paks ja ümarik kui eskimo liumägi . Kõhn variõhuke Nikyas ja tema tüse õpetaja seisavad teineteise vastas mõnda aega sõnatult . Meenutades möödunud kooliaastaid , valdab mõlemaid paras nostalgia . NIKYAS ( kuulatab oma mõtteid ) : Kooliaeg on läbi ! Lõpuks lasevad medrese müürid mu vabaks . Tulin siia seitsmesena – lahkun viieteistkümnesena . Mida ma siin kaheksa aastat tegin ? Kui küsiks seda mullalt ? ! MULLA ( naeratades ) : Küsi , Nikyas , viimane aeg ! NIKYAS ( punastab mõttelt tabatult ) : Mida ma siin kaheksa aasta jooksul õppisin ? MULLA ( tõsinedes ) : Võtame tähtsama kokku . Kui oled meteoriidina maha tulnud – ära lase endast müürikivi teha . " Teada " , " tahta " , " julgeda " , " vaikida " – kui valid neist mõne , jõuad kaugele . Kui valid nad kõik – jõuad Kõikjale Asju , mida mõistad , noid uuri . Asju , mida ei mõista , noid austa Usalda kujutlusvõimet – see kannab sind kaugemale kui juurdlev mõte Ihale seda , millel puudub mitmus , millel on vaid Ainukordsus Tõrju endast ära tunded , need ähmastavad tunnetust ; naisest armasta vaid keha , sest muu on miraaž . Meestest vali sõbraks vaenlane , siis ei lakka sa võitlemast Nagu jumalal peab sul olema kõrgemat julgust – julgust julmuseks . Kui see ei kisu maha , vaid ehitab maailma Rääkija heidab äkki trotslikult peaga . Sa ei pea uskuma mullat ! Sa ei pea uskuma filosoofe , sa ei pea uskuma usku ; sa pead uskuma seda , mis on tõeline . Lihtne , Nikyas ! NIKYAS ( mõttes ) : Võiks olla lihtsam . Nad vaatavad teineteise sädelevatesse silmadesse , kummardavad sügavalt vastastikku , teades , et iga lahkumishetk on sillaks . . . . . kohtumise hetkele . Kiryl Bigart istus oma tarbetult kalli limusiini ( Emersoni kingitus järjekordse " purskaja " käikulaskmise puhul ) eesistmel . . . . . . ning pidas silmas medrese peaväravat . Kui Nikyas sealt lõpuks nähtavale ilmus , seljas pikk loppav alamvaimuliku kuub , õlal hallist dabaast kandekalits , käskis ta Ferhadil anda autosireeni . " Piuviupiuviu ! " kõlas üle valge väljaku . Poiss võpatas , ta kõhn köötsus keha lõi kooldus pilliroona õigu , ning järgmisel hetkel . . . . . . ta juba jooksis puusandaalide klõbinal üle väljaku auto poole . Kiryl aimas seda valuga ette , nagu oleks Nikyas tema südamenurga taha komistanud – ja mitte plaadiserva taha , mis sillutisest pool tolli esile tõusis . ( See juhtus juba nii auto lähedal , et oleks võinud enam mitte juhtuda . ) Ta komistas – seekord parema jala pealt – ning lendas valgete hõlmade lehvides otsekui väljakutuvi sillutisele . Nikyase kukkudes . . . . . . Kiryl võpatas . Ferhad vajutas lingile , et söösta oietult lamavale poisile appi . " Jää paigale ! " peatas teda Kiryli karm hääl . Käed tõmbusid tagasi autosse : " Hoog oli liiga suur – ta võis viga saada ! " " Kui saigi . . . Mitte alati pole samaariamehi lähedal . " Nikyas lamas väljakul , nägu kitsekuse ja turismisaasta järele lehkavas tolmus . Neist veel hullem oli lämmatav läbikukkumistunne . Kogu väljak ootas hinge kinni pidades poisi tõusmist . Kui ta juurde jöntsisid abivalmis turistid – mitu sakslast ja paar jappi – , hüppas ta kirpkergelt nende nina eest üles ning jätkas jooksu . " Simulant ! Aita veel sihukest . . . " kostis talle järele solvunud hääli . " Kuhu sõidame ? " küsis Ferhad muigehäälel , kui Nikyas ainsagi aietuseta istmerüppe viskus . " Täna tellib ja tasub Nikyas ! " ütles Kiryl tagasi pöördumata , toonitult . ( Nikyas tabas selles siiski ära isa meelehärmi . ) " Kuhu ? " küsis Ferhad üle õla . " Igale poole ! " huikas norgumatu Nikyas ja laiutas käsi nelja ilmakaare poole . Olgu , mu poiss – kui sa oleksid vaid õnnelik ! mõtles Kiryl . Ning lausus reipalt : " Sõidame mereranda , pole ta sinisilmi ammu näinud . " " Sõidame ! " lausus Nikyas noogates – ning jättis pea unukalt rinnale . Õhtune meri oli leebe ja rahulik : üksikud suured õlilaigud otsekui pirvased prilliklaasid läikisid laugel veel . Reidil , roostes ankrukettide otsas nagu kütkes vaalad , seisid tumedad laevad . Ning nende kohal kiitsus dramaatiliselt masuudine üksik kajakas . . . Kas pole selle kajakaga nagu Nikyasega – midagi head ja puhast jääb maailmas alati realiseerimata , mõtles Kiryl , alustades pojaga retke . " Ootan teid auto juures ! " hõikas palmitukka mahajäänud Ferhad neile järele . " Hästi ! " hüüdis Bigart tagasi . ( Kiryl oli Ferhadile tänulik : nagu alati näitasid Käed tema vastu üles peenetundelisust . Ta soovis pojaga kahekesi olla – just täna , koolilõpupäeval . . . . . . tahtis ta Nikyasega rääkida , panna maha tähised tema Õliteel . ) Ent heitnud pilgu kõrval astuvale pojale , näinud tolle raaghabrast kuju ning ulapi poole ärapööratud palet , mida katsid meretuulest punetama löönud vistrad , ei jõudnud Kiryli õiged sõnad nende mõttekujust kaugemale . ( Ennist oli ta mullale luisanud , öeldes , et " vagur " , " väärastamata " , " vaimne " olid naftainsenerile vajalikud omadused . Tegelikult oli kõik vastupidi . Seega oli imaamil õigus : Nikyas oma hapra kuju ja hämara siseilmaga sobis pigem vaimulikuks . . . . . . kui võitlejaks naftaväljadele , kus tõenäosus kord kedagi tappa oli võrdne tõenäosusega saada kord tapetud . ) Tükk aega läksid isa ja poeg kõrvuti , vahetamata sõnagi . Nikyas endiselt nägematasilmil merele vaadates , Kiryl otse ette rannajoone lõputusse . " Veider , kui inimene midagi jäävat omab , ei mõtle ta sellele – tarvitseb see tal kaotada , kui ta aiva sellele mõtleb . " Bigart pidas silmas oma ihuliikmeid ; ta igatses nende järele sageli , ent mõnikord , nagu hetkel , muutus see igatsus valuliseks sooviks . Mitte eales varem ei nõudnud ta saatuselt oma käsi tungivamalt tagasi kui tol hetkel . Ta läks koguni ülbeks : soovis korraga mõlemat kätt . . . " Vasaku käe nimetissõrme otsa võtaksin pintsaku , parema käe paneksin Nikyasele õlgade ümber . " Nii nagu nad palju kordi olid näinud isasid poegadega mererannal kõndimas . Nii nagu nemad polnud eales kõndinud . Palmisalus . . . toetuvad Käed autokapotile ja vaatavad Bigartitele üleelavalt järele : " Armastan neid inimesi ! Toda põdurat poissi , kelle tervist sooviksin oma lastele , kui mul need oleksid . Ja tolle poisi isa , käteta meest , kellest terviklikumat kuju pole ma kohanud . " Äkitselt Ferhad võpatab . Tõukab end autokapotist lahti ja teeb mõne ebakindla sammu eemaldujatele järele . Mehe silmad avarduvad sedavõrd , et nägu näib neile kitsaks jäävat . Lämmatades suult tõusvat karjatust , surub Ferhad rusika suule . Ta näeb selgelt võimatut : Kiryl ringutab end mõnuga talle vastupuhuvas tulises rannatuules , tal on korraga mõlemad käed , mis heidavad ainsa liigutusega kuue seljast . Vasak käsi võtab kuue trippipidi nimetissõrme otsa – parem käsi laskub talle mitteomase õrnusega poja õlgadele . Nõnda nad jätkavad uidangut piki mereranda . Kiryli käed , mis ilmusid viimastena . . . . . . kaovad kaugusesudusse esimestena . Seejärel ähmastuvad isa ja poja liitunud kujud . Samm-sammu järel üha enam . Kuni kaovad Ferhadi silmist . Nad olid matkanud juba mõned head miilid . . . . . . kuid iseendas paigal seisnud . Kiryl ei suutnud leida neid kõrgeid lennukaid sõnu , mis ainsana sobiksid kõneluseks pojaga ÕLIKUTSUMUSEST . Oled rääkinud karjuste ja töölistega , oled rääkinud šeikide ja presidentidega . . . . Oled rääkinud saatana ja jumalaga – ja nad on või ei ole sind mõistnud . Kuid kõneluseks oma lihast ja verest pojaga ei leia sa sõnu ! mõtles Bigart-vanem . . . . . . ja Bigart-noorem vastas talle mõttega : Ära ihu oma hinge , isa . Sõnad on kui Odidi istikud : läheb hulk aastaid , nende peale peab sadama palju vihma , ja kui paduveed neid minema ei uha , siis hakkavad kandma . Nemad vilju , mina sulle soovitud sõnu . Korraga kerkis sonnuudust nende ette . . . . . . suurehitis . Rannakaarel mürisesid võimsad ekskavaatorid , vaiarammid rajasid vundamenti hiiglaslikule ehitisele . . . Sinaval lahekäärul töötasid suure läbindusega süvendajad ja mudapraamid . Otsekui luitesipelgad segisid kõikjal sinistes tunkedes töölised ning pöörlesid nende koldsed kiivrid – salapäraselt nagu kilpkonnaseljad luiteliivas . Bigartiga toimus sedavõrd järsk muutus , et poeg võpatades tema poole pöördus : " Isa . . . m-mis juhtus ? " " See , millest olen unistanud aastaid . NAFTASADAM ! Suurim ja ökoloogiliselt puhtaim maailmas . Veosekäive viiskümmend megatonni aastas . Sügavad kaiäärsed , mis võimaldavad juurdepääsu mammuttankeritele . Automaatlootsid , telemehhaanika ... Kõik see – kolme aastaga ! " Poeg kuulas ülemlaulu naftasadamale vaoshoitult , näis isegi ükskõikselt – ta oli isa pärast nüüd rahulik . Käed nägid neid aeglaselt piki Õlimere randa lähenemas . . . " Õlist räägivad , " arvas mees omaette . " Hoi-hoi , Ferhad ! . . . Näitasin Nikyasele naftasadamat , " hõikas Bigart eemalt . " Kas see on juba käigus ? " kostis Ferhad , silmitsedes lähenejaid altpoolt . ( Mõlema Bigarti püksisääred tumendasid õlist , jalatsites lirtsus õli – kogu pikk kaldajoom , nagu selgus , mustas tõusulaine poolt randa uhutud paksust masuudist . ) " Kaugel sellest , Ferhad . . . Aga miks sa küsid ? " lausus Bigart , silmitsedes nüüd ka ise jalatsitest tekkinud masuudimustreid limusiini heledal põhjal . Küsimata rohkem midagi , käivitasid Käed auto . " Vanalinna , koju ! " ütles Bigart . " Nikyas võtab sealt oma asjad . " Ferhad andis gaasi , limusiin litsus end tee ligi ning sööstis kui hai teistest sõidukitest mööda . Nagu Bigartite majja astudes selgub . . . . . . on ettevõtlik Fatima vanahõngulisest elamust teinud moodsa bordelli . " Noorelt õpitud – ästi omandetud ! " uhkeldab ta oma sutenööriametiga . Ning esitleb samas meestele pikakasvulisi kauneid neide . " Mu odaliskid on kui obeliskid ! " ( Neiud naeratavad neile oma sügavpunaseks mingitud huultega – iidse maja hämarikus mõjub see müstiliselt kui rooside avanemine . ) " See on elumaja , mitte panoptikum – " obeliskid " ukse taha ! " " A-austatud Kiryll . . . " hakkab Fatima kokutama , värvitud ripsmeid lehvitama , nagu tahaks ta lendama minna . " Millestki ma ju pean elama ! " " Tõstan su pensioni . " " Aga need vaesed tüdrukud peavad ju ka millestki elama . . . " " Kuule , Fatima . . . " Bigarti hääletoon ei tõotanud head . " Kui ma selle linna lõbumaju hakkan ülal pidama , läheb kontsern pankrotti . " " Seda nüid küll ei või ! " nõustub Fatima ja teeb lindudele silma . " Vurhhhh ! " lendavad nood minema . " Ei jäend sulgegi heljuma – oled rahul ? ! " " Kuni Nikyas oma asjad kokku paneb , olgu õhk puhas ! " lausub Bigart juba leebemalt . Ning küsib järsku murelikult : " Ons Odidi kohta mingit kuuldust ? " Fatima lilleline siidikäis tõuseb silmade juurde : " Vaene Odid . . . " Emand vangutab dramaatiliselt pead . " " Muulamundred " ( Fatima peab silmas ratsapolitseid ) lõpetasid otsimise . . . Pea , Kiryll ! " hüüab emand eemalduvale Bigartile järele . " Karavaniküütijad turul rääksed , et nad olid kauges kõrbes näend kumaras kaameliratsanikku . . . " Bigarti samm kiireneb , peast välksab läbi mõte : Tuleb uuesti otsinguid alustada ! Ehkki pojal on asjad koos , pauna pressitud ning ukse kõrvale reisivalmis tõstetud , ei taha Kiryl tema jumalagajättu lapsepõlvekoduga segada : Raske oli minulgi siit lahkuda : käsi tahtis puudutada iga eset , jalg hüvasti jätta iga põrandakiviga . . . Kõik kordub kordumatuses ! mõtleb Bigart hapralt naeratades . Ja suundub järsku kindlal rühil tagaaeda . Kiryl uitab aia rohtunud radadel . Erandiks on üks sagedasest käimisest sissetallatud teerada . Ta läheb mööda seda kõnekat rada . . . . . . ja seisab äkki põrutava leiu ees : see on peaaegu <arv> : <arv>-suuruses tehnilise täpsusega mehekõrgune metallist puurtorn . Selle juures Naftahoidla Pumbajaam Töötlusterminaal " Kõik nagu päris – ja parem ! " leiab Bigart . Ning silmab alles nüüd , . . . õlitootmissõlmede juures inimfaktorit : valgest savist voolitud õlitöölisi . Nad on otsekui elusad : turvakiivrid peas , igaüks oma tootmispostil . Hämmastunud Bigart jõuab pilguringil elektrilüliti juurde , mis on kinnitatud lauatüki külge – ning otse karjatab ! Läbi silmitõusva sudu näeb ta " juhtpuldi " juures veel ühte savikujukest , inseneri . . . . . . kel puuduvad mõlemad käed . " Kui nii , mu poiss , siis – täiskäik ! " annab Bigart käskluse ning vajutab jalatsininaga elektrilülitile . Süsteem lülitub sisse " Must maaveri " vulksatab torujuhtmete metallsoontes Kogu tootmisprotsess läheb mõne viivuga käima . " Jõudsid minust ette , Nikyas , " ütleb Bigart märkamatult juurdeastunud pojale , " said oma esimese õli viieteistkümneselt – mina mäletatavasti kolmekümneselt . " Nikyase uus kodu , härrasmaja inglise setelmendis , oli talle tuttav . Siiski võõristas ta seda esialgu nagu vahepeal ärajooksnud ja siis talle uuesti kingitud tõupuhast kodulooma , kelle iseloomu ja kommetega tuli taas kohaneda . Talle oli elamiseks eraldatud terve majatiib . . . . . . kus varem olid asunud ema Dido apartemendid . Moodne renoveering , külm ja klants mööbel , mis tegi tubadest kilgendavad jääkuubid , hirmutas teda rohkem kui kadunu riiete lehvituul , mis siin ikka veel hõljutas kergemaid esemeid : kardinaid , linikunarmaid , raamatulehti . ( Olles ise kaheldavalt elus , Nikyas surnud ema ei kartnud – neid ühendas hingede abüssaal , too uurimatu sügavik , kus teineteisele kallid inimesed vahetevahel kohtuvad . ) Majateenijad olid talle tuttavad ; samuti aednik ja suur puhmakasvanud , medrese tagahoovi meenutav aed . Talle määrati guvernant , parukataolise soenguga roosapõskne daam , kes meenutas portselanist kaminanukku nende inglise kaminal . Aeg-ajalt enne pidulikke sündmusi läkitati ta juurde riietur , keskealine kõrge rinnaga leedi , kes poissi riietades – kujutas ennast lahti riietumas , ning seetõttu üleelavalt hingeldas . Ja Ferhad . . . Tema kohta käis kõnekäänd : " Kindel sõber on kui sõlm , mis ei libise ! " Juba ammu kodus külas käies oli Nikyas ristinud nende puitpalee inglise linnaosas . . . . . . Pedaalide majaks . Seda sellepärast , et kõikvõimalikud uksed , luugid , sahtlid – lisaks linkidele – avanesid pedaalile astudes . Nikyas hakkas neid kohe algusest kasutama – ta tundis end neil hetkil suurena . Kirylina . Mismoodi kujutada moslemit , keda ootab inglise kolledž ? " naerab Nikyasele tuliselt kuklasse hingav Kaminanukk teda kooliminekuks riidesse pannes . " Samamoodi , kuidas kujutada Muhamedi piljardit mängimas , " vastab ta tuimalt . " Big - ahhh -rt ! " vajub jahmunud riietaja tumbale . Nikyas sai selga tumesinist värvi inglisvillase ülikonna , mille käistest paistsid mansetinööpide kollased kassisilmad . Ette sai ta laia salatirohelise lipsulataka , mida kastimärgina kandsid kõik kolledži ullikesed . ( Bigarti puhul oli lipsul ka üks hea lisaomadus : lai kaelaside kattis tervenisti ära ta kõhna linnurinna . ) " Euroopa täispakend ! " kommenteeris tema kostüümi Ferhad . " Rassipatriotismi eest tuleb kõikjal maksta – kõrbevööndis kõva higistamisega . " ... nimelt sellisena paistis Nikyasele kolledž eemalt . Neljakandiline tume majamürakas , koloniaalajastu segastiili musternäidis . Euroopa paearhitektuur , mis läks kokku igaveste ududega , oli siin ühendatud kõrbemägede basaldi abil araabia ehituskultuuriga . " Mis sa teed ? ! " kähvas Ferhad , kui Nikyas kooli poole käed kokku pani . " Palvetan Kaaba poole . " Kontrastid välise ja sisemise vahel hämmastasid ja paelusid Bigartit ka varem . Kõige rohkem kaameli puhul , kui ta alles õppis toda looma tundma . . . . . . nüüd siis ka kolledži juures . Kõrgete lagedega valguseküllased ruumid . Koridorides muljetavaldavad uusbaroksed sambad . Niššides suurmeeste pronkskujud , kes olid koolile mitme aastasaja vältel kuulsust toonud . Nikyas oma sinises vormiülikonnas teistest õpilastest väliselt ei erinenud . Pääs tema hämarasse sisemusse oli aga suletud kahe rohelise silmakiviga . Teateid temast andis vaid kohustuslik nimelipik kuuerevääril : NIKYAS BIGART , IX A. Jõudnud jalutusringiga " Kuulsuste galerii " kohale , luges ta suurema huvita kujude alla kinnitatud pronkskartuššidelt kooli kunagiste õpilaste – hilisemate ilmameeste – nimesid ja tiitleid . Pronkskujud – seeriavalu , millele hiljem vajaduse järgi anti vastava persooni nägu – asusid igaüks oma nišis , ühesarnases istuvas poosis . Kartusega mõtles ta sellele , mida teha edasi , kui " Kuulsate galerii " kord lõpeb . . . . . . ning järsku see lõppeski . Viimane nišš oli tühi : seal seisis vaid kuju ootav marmorpink koos kinnituskronsteiniga ( ilmselt oli kuju ettevalmistamisel ) . Ent läikiv pronkskartušš isiku nime ja andmetega oli aegsasti kinnitatud , ning sellelt võis lugeda : KYRIL BIGART . NAFTAINSENER SUURTE ÕLIALLIKATE AVASTAJA ( Järgnes sünniaeg ning ratsionaalselt tühjaksjäetud koht surmadaatumi jaoks . ) Nikyast andmed ei huvitanud – juhuslikult teadis ta mehest rohkem . Küll aga tõmbas teda marmorpink , ning selleks õigust omamata , istus ta sellele . Kolledžiõpilased , kes tõttasid temast mööda aula suunas – justsama oli antud kogunemiskella – , pidasid teda kohaletoimetatud pronkskujuks : toppisid talle rinnataskusse kommipabereid ja vajutasid otsaette aromaatset roosakasvalget nätsu . Kõige viimasena liugleb mööda värskeltpoonitud koridoriparketti saali poole . . . . . . kentsakas Olend : šatään , üleni kohevil nagu külgtuulega heitlev kõrbeliivur . Seljas on tal kreem keerdus seelik , jalas kortsuvajunud hallid põlvsukad , millest uudishimulikult tungivad läbi tumedad karvakesed . Ta on neljakümnene - või neljateistkümnene ( juba alguses oli seda raske määrata ) . " Kuulsuste galerii " viimase kuju kohal libiseb ta tõeliselt , jääb imekombel püsti ning lausub prille kohendades : " Meeldiv , mister Bigart , te olete kohal ! " " Jään hiljaks – teised on saalis , " vastab kõnetatav . " Hhhhh ... ! " Olend naerab lahedalt . Tõsineb . " Jään hiljaks kogu aeg : sündides kaks kuud . Pulma regulaarselt . Peietele – kindlalt ! " Olend ulatab poisile käe . " Tulge juba sealt alla , enne kui koolijuhataja tuleb . Hopp , man ! " " Tänan ! " lausub poiss maandudes . " " Hopman " on koolijuhataja nimi . Mina olen Sarah Schliemann , antiigiajaloo õpetaja . " Poiss teeb kohmaka kummarduse . " Ma ... " " Tean ! Te armastate kujusid ! " Nikyas noogutab : " Voolin neid mägivaigust . " " Mägi . . . vaaa-igust ! " venitab teine sõna , sellest ilmselt mõnu tundes . Sarah Schliemann vaatab Nikyas Bigartit pikalt , nautivalt . Korraga kostavad koridorist lähenevad sammud . " Kolledžijuhataja . . . " " Lähen saali ! " " Eimingil juhul ! " Schliemann libiseb samba varju , Bigartit kaasa tõmmates . " Räägi mulle veel midagi mägivaigust . Ja mägedest . Olen lauskmaalt . Elu on lauskmaa . Sa tead midagi Mägedest , tead Mägivaigust . Räägi mulle !!! " Õpetaja Schliemanni hingeõhk uhkab üle Bigarti näo ; ta suutuul on puhas nagu lapsel , nagu neljateistaastasel . Temaga pole kõik korras ! käib ohtlev mõte läbi Bigarti pea . Poiss taganeb . . . . . . ja pistab mööda koridori väljapääsu poole jooksma . Nii , mõneti kurioosselt , nagu see tulevikusündmuste valguses pidigi olema , toimus Nikyas Bigarti ja Sarah Schliemanni esmakohtumine . ( Schliemanni antiigiajaloo tunnid olid huvitavad ainult talle enesele . Sel ajal kui ta joonistas tahvlile dooria kapiteeli või klitiase krateeri . . . . . . oli klassis täiel määral sch ? le jõudeolek . Poisid lehitsesid pornoajakirju , mängisid raha peale narde . Tüdrukud tegid maniküüri , amelesid omavahel . Või nokkisid Nikyast , kes medrese-poiste seltskonnas oli kaotanud plikade vastu igasuguse immuniteedi . Ent teadmata teel jõudsid Sarah' allüürsed teadmised ta õpilaste suikvel ajju ja takerdusid sinna dramaatiliselt kogu eluks . Välja arvatud antiigiajalugu . . . . . . kõikides muudes õliprofiiliga kolledži õppeainetes ilmutas Nikyas Bigart – erandina teistest noortest meestest , kes pürgisid naftainseneriks – silmapaistvat loidust . ( Kõige rohkem kurvastas see tema isa – kõige vähem teda ennast . ) Läbisaamisel kolledžikaaslastega polnud tal probleeme : teda kas ei märgatud või kui järsku märgati ( ettevaatamatusest ütles ta mõne võõrakõlalise sõna või tegi mõne kunnatu liigutuse ) . . . . . . siis sai temast üleüldise tähelepanu ohver . Plikadele kaisukutt , poistele togikott , kelle peal proovisid oma sõrmenukke ka nood , kellele loodus polnud seda mõelnud . Kui pärast nukiproovimist ta rohelist kaelasidet kohendati – nii oli kombeks – , öeldi juba ilma vaenuta : " Salatileht – jälle eht ! " Peale humaansuse austati kolledžis vaba tahet : igaüks võis endale uueks tunniks pinginaabri valida . Nikyas oleks hea meelega valinud kilpkonna . ( Too , nagu seletas õpetaja Schliemann , oli sisse toodud koos kõrbeliivaga kooli ehitamise ajal kakssada aastat tagasi ning viimased viiskümmend aastat elas nende klassiruumis . ) Ent ta kõrvale istus ootamatult kooli kobedam tots ... " Laura Louvre'ist , " ütles piltilus plika . " Kilpkonn , " ütles Nikyas . " Tal on kilp , eks ole , ta võib sind kaitsta – minu eest ? " Nikyas noogutas ärapöördunult . " Tea , poiks , et pliksi ilu eest ei kaitse sind ükski vägi ! " nihvas Louvre'i-Laura . . . . . . ning poiss tundis , kuis tüdruk laua all ... Solvest resigneerunud , langetas Nikyas täielikus apaatias laud . Oli kolm paari silmi , kes Bigartit kolledži eri soppidest jälgisid : Sarah' hahkhallid , nurkadest pisut tõstetud ja nagu nööpnõeltega kinnitatud silmad , kilpkonna sajanditesügavusest väljapiiluvad pilusilmad ja veel kellegi kõrge lauba alt vaatavad sinisilmad , mille kindel pilk tõotas kaitset ja kestvat sõprust . Ühel päeval ta lihtsalt astus nende pingi juurde , naeratas ning ütles : " Laura Louvre'ist , lõbutsesid pisut – aeg minna muuseumi ! " Nikyase Piinakruvi kahvatas , krabas oma koti , ja unustanud poisi püksiluku kinni tõmmata , pages pingist . Nikyas jäi otsekui halvatult istuma : ta laud tundusid olevat tinarasked ; et neid kergitada , tuli kokku võtta oma kõheliku keha kogu jõud . Lõpuks sai Nikyas sellega hakkama : tõstis silmad ning ainsa viivuga tuli tal võimatu tunnistada võimalikuks : aasta läbi liivatolmuga looritatud , masuudi järgi lehkavasse Õlilinna . . . . . . oli astunud Apollon . ( Kogu kolledž jumaldas teda . Priimus . Kõigi edetabelite esimene , muuhulgas parim ragbimeeskonna tormaja ning araabia paljakäsivõitluse tšempion . ) Nikyase vastas seisis pikka kasvu laiaõlgne nooruk ; silmad kirkad , juuksed lainjad ; laup õilis , suujoon valitsev . Ülikutüüp . " Tere , Nikyas ! " ütleb ta , ulatades Bigartile oma tugeva käe . Kõnetatav noogutab ; pelgab pingist tõusta , et mitte sattuda oma köötsus substantsiga teda kõnetanud kuju taustale . Käsi aga püsib nihkumatult ta ees . . . . . . ning Nikyas peab selle lõpuks vastu võtma . " T-tere . " " Sa ei tunne mind ? " Nikyas heidab tuimalt , tõrksalt peaga . " Mu nimi on Eamon " – teist nimepoolt öeldes ta viivitab – , " Emerson . Sa ei mäleta ? ! " ( Nad hoidsid viivu teineteise kätt . Ent miski sidus neid tugevamini kui käsi . Sõprus see ei olnud – too ei jõudnud veel sugeneda . Mõlemad tundsid seda hämmastavat sidusust , ning oskamata kumbki nähtust nimetada ... . . . pidasid seda nõrka nendevahelist sädelust siiski sõpruseks . Nii või teisiti , nad ei eksinud . ) " Ei mäleta . " " Kohtusime väikeste poistena meie juures kuusepeol . . . Mängisime terve õhtu koos . " Eamoni selge puhas naeratus kannab nad viivuks tollesse kaugesse poisipõlveaega . " Miks mitte ! " Nad puhkevad toonaste poisikestena kõlavalt naerma . Eamon tõmbab Nikyase kergelt kui kehatu mälestuse pingist välja . . . . . . ning nad tormavad käsikäes minema . BIGART ja EMERSON ( juuniorid ) istuvad kolledžipargis mitmesaja-aastasel pingil . ( Kaugeid ajaloosündmusi kajastavate konfiguratsioonidega malmpink toob veenvalt esile nende nooruse . ) EAMON : . . . Kohe , kui sind kolledžis nägin , käis must läbi imelik tunne ( heidab kohevate juustega ) justkui oleks keegi mulle hinge hõisand . . . Sihukest pole varem juhtunud ! NIKYAS : Ma ei julgenud sind vaadata . . . Aga tundsin sama ! EAMON ( haarab Nikyase käe ) : Mis see on . . . Tead sa ? NIKYAS ( nihetab õlga ) : Kui teaks . . . ( Kõheldes . ) Tunne . EAMON : Ega sa . . . ( Naerab lõbustatult . ) NIKYAS ( tõmbab käe järsult ära ) : Ei . Mõtlesin muud . EAMON ( palangus ) : Just . See on muu ! Istuvad puhk aega vaikides , jätkuvalt teineteise lummas . Heliseb koolikell . NIKYAS ( valmis tõusma ) : Kell helises tundi . EAMON ( peaga heites ) : K e l l ! NIKYAS ( ebalevalt ) : Me ei kuulnud ? EAMON : Muidugi mitte . ( Haarab taas teise käe . ) MEIE TUND on , Nikyas . . . Räägi endast ! NIKYAS : Pole miskit . Kõik on näha . EAMON ( naerab ) : Hea ! ( Äkki tõsiselt . ) Oled moslem – silmad sumused ? ! NIKYAS ( kergitab õlgu ) : Õppisin medrese-koolis . . . Keelte pärast . EAMON ( muigab mõrult ) : Tean . Tahetaks sust õlinuppu treida . . . Minust samuti . Vana Purskaja ütleb , et ennem tapab mu , kui mujale laseb . NIKYAS ( ettevaatlikult ) : Sa kardad . . . EAMON ( heidab peaga ) : Mitte kedagi !!! NIKYAS : . . . Purskajat ? EAMON : Muidugi . Aga ma valmistan talle üllatuse . Suure Emersoni mastaapi üllatuse : juhin tema nafta kanalisatsiooni ! NIKYAS ( järele mõelnud ) : M-minu meelest pole see võimalik . Eamonist koskab laia naeru . Tõsineb äkitselt , ning surunud Nikyase kõvasti oma rinnale , räägib talle kõrva . EAMON : Sampsin – aga tõtt : ma ei libise õlile ! Ükski toll minust pole nii loll , et temast saaks naftakuningas . . . Eluaeg partsida ses mustas haisvas sogas . Ei . Ärasiitärasiitärasiit ! ( Eamon laseb hingetu Nikyase vabaks . ) Maailma ! Muljete järele , mis ei purska puuraugust , vaid inimvaimust ! Tahan saada . . . NIKYAS ( läbetult ) : Kelleks ? Noor Emerson raputab omaenese mõttest põrutatult pead . EAMON : Sa ei arva ära . . . Mitte keegi ei arva ära . . . ( Eamon sulgeb silmad nagu suure ning vapustava nägemuse ees . ) TANTSIJAKS . NIKYAS oli puhk aega keeletu : tal ei jätkunud fantaasiat , et kujutleda Eamoni balletikingades . Teine nagu kuulis ta mõtet , tõmbas kingad ropsuga jalast , heitis kuue seljast ning asus tantsu lähtepositsioonile . " Muhamedi nimel : sa usud mind ! " hüüdis Eamon talle üle õla . . . . . . ja liikus kergel tippsammul nende ees asuvale väikesele skulptuuriplatsile . Nikyas oli harjunud seal nägema malmpingiga ühest ajastust krookekraega malmiidolit , arvatavasti kolledži asutajat . Nüüd järsku nägi ta postamendil seisvat . . . . . . täies elusuuruses ja võimukuses EMERSONI . " Naftakuningas " oli teostatud värvilises mulaažtehnikas ; tolle nägu oli toon-toonis sarnane originaali luitunud telliskivipunase palgega . Nikyas nägi , kuidas see värv pikkamisi raevpunaseks muutus . Ta tahtis Tantsijat hoiatada . . . . . . ent jäi hiljaks . " ? la seconde , algasend ! " hüüdis Tantsija , võtnud vastava poosi . ( Värinaga märkas Nikyas Emersonis elu . Tolle näojooned liigahtasid , suunurka ilmus muigekuradike . ) " Embiter le pas . . . " hüüdis Tantsija , tegi mõned kiired sammud ning heitis täiel hool spagaati . ( Emersoni mulaaž muigas nüüd avalikult , koguni irvitas : sooritas mõned kammitsetusest vabastavad käteringid . Nikyas nägi selgesti , kuis kuju liigestelt värvilajud lahti pudenesid ja tantsija pööristuulega kaasa kandusid . ) " Arabesque ! " hüüdis Tantsija ( ta oli jõudnud just Vana Purskaja kohale ) . " Tea , Nikyas , et ballett ja prantsuse keel sobivad ühte kui linnud ja laotus ! " ( " Emerson " postamendil pingestus , võttis end millekski kokku ... ) K-kohe ta küsib sult , kuidas sobivad ühte ballett ja nafta ! mõtles Nikyas . Samal hetkel hüppas " Emerson " alla ( ta ümber maandumiskohta tekkis värvilaik ) . . . . . . ning ühines Tantsijaga . Nende tantsujoonis oli ühtne , tuline ja vastastikune . Isa ja poeg lõpuks , mõtles Nikyas kergendatult . " Lähen Euroopasse õppima , " pihtis Eamon Nikyasele pärast seda , kui ta oli vanamehe tagasi postamendile aidanud ning sidus oma kingapaela . " Tantsin balletti kord põrgus või taevas . . . Aga enne tahan tantsida maa peal . Ihkan Pariisi , Peterburi , Rooma . . . Kuid praegu käin tunde võtmas siin Õlilinnas , kelneri juures , kes oli kunagi Viinis koreograaf . Kui Vana Purskaja sellest teada saab , sööb kelneri prae asemel ära , mulle laseb kolki anda . " " Temalt võib kõike oodata , " nõustus Nikyas nähtu põhjal . Käsi teineteise õlal ( nad olid kriipsupealt ühepikkused , Nikyas vaid kõnekalt kõhnem ) , läksid noorukid pargiteed pidi kolledži poole , kus tunnid olid ammu lõppenud . " Püramiidirahu ! " lausus Eamon . " Võiks alati nii olla , " sõnas Nikyas nüürelt . " Saan sust aru , " noogutas Eamon . " Kui nad sulle veel pinnale käivad , ütled mulle ! " " Ma ... ei või , " ütles Nikyas sirgu tõmbudes väga selgelt . " Aga nemad ? ! " " Nende asi . " Eamon vaatas teda karmil pilgul . " Vaat-mis : tuled muga spordihalli araabia paljakäsivõitlust harjutama ! " " Mis siis ? " " Liigne küsimus , " lausus Eamon . " Nad hakkavad sind jumaldama . " Sõbrad – seda võis väita üha kindlamini – jõudsid Emersoni sportauto juurde . Eamoni ettepanekut viia ta koju Nikyas vastu ei võtnud . Tema keeldumises kõlas nõustumise noote ning riivatud Eamon mõtles paigalt minema sööstes : Vaene külmetav väike – ma teen su ilma soojaks ! ( Oli kõrbevöö kevad , kuuma nelikümmend vilus . ) FERHAD . Mõnes keskaegses histoorias olnuks ta õilis rüütel . Mehe kuiveljas jõulises kehas peitus visa võitlejahing . Mässus kaasalöömise pärast ülikoolist välja heidetud , pages ta jälitamise eest Numiidia ja iidse Tingitana kõrbetesse . Töötas teemandikaevanduses , karavaniküütijana , kaitses emiiri ihukaitsjana lepinguväliselt käskija lemmiknaise ihu , ning aktsioonist vaevu eluga pääsnud . . . . . . maandus Emersoni kaitsemeeskonna rühmapealikuks . Kust teenistuse viiendal aastal asus peainsener Bigarti Käte ossa . Loomult ustav ja kohusetruu , oli endastmõistetav , et tema tähelepanu ning hoole alla jäi ka Nikyas , kelle sisemine ilmaolek oli murettekitavam kui ta välised puudused . " Poiss elab oma maailmas nagu mardikas mäevaigus . . . Ta tuleb sealt välja kiskuda , enne kui see kivineb ! " Ferhad tegi selleks kõik , mida oskas ja suutis . Võttis Nikyase kaasa safarile , lootes , et jahikirg paneb kiiremini liikuma poisi südamevere . Ferhad oli kõrbe täpsemaid laskureid , ta võis džiibiroolis olles karabiinist ühe käega tabada tuulekiirul tormavat antiloopi . Kord isegi ( ilma Kiryli teadmata ) võttis ta Nikyase kaasa lõvijahile . Nälja ning kuuma käes raevunud hulkurkiskja tekitas kõrbes ja oaasides palju kahju : murdis hulga koduloomi ja külaelanikke . Sealsed hõimuvanemad läkitasid kulleri " Pimesipihtaja " juurde ( nii hüüdsid teda kohalikud jahimehed ) . Ferhad nõustus . . . . . . ning nad , Nikyas hirmust pooloimetu , asusid lõvi jälitama . Džiibi eest polnud kiskjal pääsu ; loom jooksis liivas vongeldes , väsis lõpuks ja varjus veehoidlat palistavas astelpajutihnikus . " Lähme , " ütles džiibi peatanud Ferhad ringutades , " ajame vere liikuma . " Poiss ei kiirustanud . Kaugel sellest : ta pelgas tihniku poole vaadatagi . Kütt võttis istmelt jahikarabiini , hüppas džiibiust avamata liivale ning jalutas tagasi vaatamata tihniku poole . " Ferhad , pea . . . Padrunitasku ! " pudenesid sõnad Nikyase suust . " Lõvile aitab ühest padrunist . Või pole ühtegi vaja . " " Kas ma . . . ? " " Tee , kuidas arvad . " " Lõvijahil on kaks võimalust , " arutles poiss endamisi , " surra hirmu või kiskjaküünte läbi . " Otsides kannatusest kiiremat pääsu , valis Nikyas viimase . Ta astus täpilt Ferhadi jälgedes , pidades enese ja suure küti vahel aupaklikku distantsi . " Hoia mulle lähemale . . . " kostis kütt hajameelselt . Miks ta meid mõlemaid peab ära sööma ? mõtles Nikyas , püüdes hammasteplaginaga kiskjat mitte hirmutada . " Ta on seal . . . Too puhmas on tumedam . . . Tõuseb lidust . . . Valmistub hüppeks . Hüppab ! " Kostis tugevam rõksatus , astelpajupuhmas lahknes kaheks nagu kammitud . . . . . . ning hiiglaslik luider kiskja sööstis neile peale . LASK !!! Kuivas kuumas õhus kuuldus see veidi valjem kui oksaprõksatus , Ferhad viskus külili , tõmmates Nikyase endaga kaasa . Raske lõvikere lebas nende jalgadel ; kuuliaugust vulksus tulisele liivale tumedat erist , mis Nikyase tuhmuvas teadvuses paistis kui nafta . " Mees , " rääkis Ferhad tagasiteel , " peab suutma teha kolme tegu : laskma maha kiskja , kui see teda ründab , karistama naist , kui see ületab talle lubatud piirid , tapma oma vaenlase hetk enne , kui too tapab tema . " Nikyas ei kuulnud ainustki häält ega heli . Tal oli painavalt piinlik ja põletavalt häbi . . . Savikõrbes kihutava džiibi kuum pööristuul tõi sõõrmetesse nõrka läppunud lehka ( poiss oli püksi teinud , ning astelpajutihniku taga veehoidlas ei leidunud tilkagi vett ) . Nädalavahetusel võtab Ferhad ta kaasa lõhepüügile . Kui nad trepihalli varustust kokku kannavad . . . . . . laskub oma kabinetist alla Kiryl ning jääb nende teelevalmistumist tummal , Nikyasele tundub , et valulisel pilgul pealt vaatama . Ilmselt mõistab seda ka Ferhad , miks ta muidu reipalt lausub : " Kiryl , võtame kolmese telgi ühes – üks koht on sinu jaoks ! " Bigarti silmad hiilahtasid kahtlaselt , kui ta kaugusse vaadates vastab : " Mahuksin ka kahelisse . " " Isa , ma loobin su eest spinningut ! " lubab Nikyas õhinal . " Selge't sa teed seda . " Bigart on hetkenõrkusest üle ning lausub kalameestele : " Pean esmaspäevaks korrigeerima projekti ... Pumbajaama võimsust tuleb oluliselt tõsta , et vähendada tankerite täitmisaega . " " Naftasadam ! " Ferhad noogutab , " Siis on su isa kui too moslem , keda kaamelidki ei jõudnud paigalt nihutada , kui teda teise usku taheti vedada . " " On see halb , Nikyas ? " " EI , ISA ! ' Poja hääles kõlanud kindlus vallandab Bigartis vaikse õnnetulva . Ta soovib kalameestele " kivi kotti " ning pöördub , et lahkuda . ( Kui isa temast möödus , tajus Nikyas oma juustel ta silitava peo puudet . See peopesa oli õrnpehme nagu vastsündinul . . . Ei , palju õrnpehmem : nagu veel sündimatul . ) Nad stardivad Kontserni lennuväljalt varahommikul , üsna valgusaja hakul , ühemootorilisel sportlennukil , jättes auto sinnasamasse lennuväljale . Teinud tiiru Õlilinna kohal . . . . . . võtab lennuk kursi põhja suunas , ületab kõrbe ning maandub kolmandal lennutunnil valge külakese lähedal haljasmaal , karnevalijärgse serpentiinina lookleva hõbedase jõe kaldal . Seal pumpavad nad kummipaadi õhku täis , kinnitavad rippmootori külge . Kannavad spinningud ja nodi paati , ning palganud külaelanikest lennukile valvuri , põristavad mööda laia veelinti ülesvoolu . ( Jõgi , mis sai alguse mägedest , oli kiirevooluline ja kärestikerohke . ) Kõrbepoisina polnud Nikyas elu sees näinud nii suurel hulgal magedat vett , mis lõhnas mahkelt ning võttis südamealuse õõnsaks . Ta vahib kiretul pilgul möödatormavat , kärestike kohal vahutavat vett , ning elavneb pisut . . . . . . kui neile ujuvad vastu parved tundmatus rahvariides poiste ja tüdrukutega ning valgete härgadega , kelle püstistel sarvedel kirendavad lillepärjad : ( Nagu iseenesest vilksab värsikild ning lipsab Nikyasest mööda sügavasse vette . ) " Hoi , püüa kinni ! " hüüavad Käed paaditüürilt . ( Niisiis , midagi on tõepoolest vette kukkunud – sulpsatus oli ehtne . ) Poiss kummardub üle kummipaadi parda keeritsas pöörleva õngekarbi järele . . . . . . ja siin juhtub midagi sünget , mõistmatut . Käed sööstavad tüürpingilt ettepoole ning tõukavad poisi üle parda . Nikyas vajub vee alla , tõuseb küll kohe pinnale , kuid ei soorita ainustki ujumisliigutust . Kõigele alati valmis alla andma , ei tee ta jõest erandit . Keerits paneb ta pöörlema kui paplilehe ja tugev vool viib endaga kaasa . " Nikyas ! " hüüab poisi järele sõitev mees . " Uju tolle kalju juurde , seal on vool vaiksem . . . Tõmba kaldasse , ma ütlen ! " Ferhad tõuseb paadis püsti . " Hakka ujuma – või sa lähed põhja ! " Poisi riided on õhku täis ; mõnda aega püsib ta veepinnal kui kalapõis . Ent riietest kaob pikkamisi õhk ja poiss hakkab vajuma . " Nikyas , võta end kokku – viimane võimalus ! Mõtle , mis ma Kiryle ütlen ! . . . " Mõtle naftasadamale ! " Nikyas Bigart vajub , andes mulksude ja mullidega sellest märku . Vool viinuks peaaegu endaga kaasa tubli naftainseneri ning eriskummalisema histooria , mis ilmamaal on kunagi juhtunud . . . . . . ent spinning viipub läbi õhu , ketas lööb vilinal pöörlema : lant lendab vihinal üle vee ning haakub uppuja pluusikaelusesse . " Mu elu parim heide – ja kehvem lõhe ! " ütleb Ferhad poissi paati tõmmates . Treeningsaali kaasa tulemast Bigart tõrkus . . . . . . kuni Emerson ta ükskord väevõimuga autosse pressis ja kohale toimetas . Näinud riietusruumis välkuvate silmadega lihasepõualdes noori mehi , kes juba võitluskostüümi riietudes üksteise peal valuvõtteid harjutasid , kukkus Bigart verest ära . Ta silmad käisid kahele poole kui loodimullid , otsides parajat hetke ja lähimat ust pagemiseks . Ent Emerson hoidis tal pilku valvsalt peal ning rututas : " Mida kiiremini me hilbud maha saame , seda kiiremini neitsusest vabaneme ! " " Mind see ei sega . . . " pomises Bigart särki lahti nööpides . Ta lõtvade lihastega köötsus kogu meenutas pooleldi tühjaksjooksnud kumminukku . Järsku jäi riietusruumis vaikseks kui linnumajas enne äikest . Seejärel kostis vali naerupahvak ! Naersid , õõksusid , pühkisid käeseljaga silmi kõik – algajatest kuni treenerini . Sügav vaikus Emersoni poolt tegi naerule lõpu . Temast tõmbuti eemale , vahiti maha või kõrvale . Üks rullis musklitega mehepoeg ei jõudnud irvet küllalt kähku maha võtta . . . . . . ja sai Emersonilt ränga topeltlöögi , mis paiskas ta kui maisikubu seina äärde ( nn võitlusväljalt välja ) . " Emerson , " röökis lamajat turgutav treener , " sa tead , et see löök on lubatud vaid võitluses elu või surma peale ! " ( Eamon pöördus kiirustamata ringi . . . ... Nikyast polnud . Polnud nii põhjalikult nagu välku peos . ) " See ongi võitlus elu või surma peale , " kostis Emerson hajameelselt , pilk lahtijäänud uksel , nagu näeks ta seal veel pageja kandu . Möödusid esimesed kolledžiaastad . Nikyas Bigart polnud muutunud . Ehkki väliselt kasvanud , polnud ta sisemine hämarolek kahanenud . Vaenlasi oli talle juurde siginenud , sõpru vähemaks jäänud ( suures elamustenäljas olid nad kilpkonna ühel pargipiknikul ära räidinud ning piduroana välja käinud ) . Leidmata koolipäeva lõpus sõpra tema kodust , liivaga täidetud kastist klassipingi all , aimas Bigart paha ja tormas vaardiga kooliparki , kust kostis lõbusaid hääli ja tümpsu . . . . . . PARGIPIKNIK on oma haripunktis : toimub vardasseaetud ja pruuniksräiditud kilpkonna pidulik sütelt mahavõtmine ( diskorilt kostab vastav tseremoniaalne muusika ) . Bigart jõuab hingeldades kohale . NIKYAS : M-miks te . . . seda tegite ? ! " ÜLEMKOKK ( peoliste poole ) : Ta jõudis õigeks ajaks . NAD KÕIK ( õllepurke tõstes ) : Alll-ahhh-illle tänu ! NIKYAS ( sulgeb kätega näo ) : Miks ??? ÜKS NEIST : Ta ei käinud meiega ühte jalga . ( Naer . ) ÜLEMKOKK ( lõikab kilpkonna lahti ) : Siin ! Mmm-õhh , sülg lausa sütib suus ! ( Ulatab kilpkonnatüki Laurale . ) NIKYAS ( oimetult ) : Ma ei ta-ha . . . NELJAS NEIST : Sõber sõpra peab sööma ! ( Naer . ) NIKYAS ( pomiseb kõrvale ) : Jumal Kristus . . . Allah . . . VIIES NEIST : Ta ütleb söögipalvet ! ... ja Laura paneb talle hoolitsevalt kilpkonnatüki suhu . Hõisete ja aplauside saatel lastakse ta lahti ( pargipiknik jätkub ) . Kätt kramplikult suule surudes eemaldub Bigart ebakindlal sammul mööda pargiteed . . . . . . ning jookseb sülle pärast tunnilõppu kojuminevale Schliemannile . SARAH : Bigart , paike , kuhu nii kiirelt ? ! ( Nähes poisi silmis nimetut ahastust . ) Said haiget – näita ! Schliemann tõmbab poisi käe suu eest . . . . . . millele järgneb pikk öögatus . Sarah laseb tal öökida . ( Kaugemalt pargist kostab piknikumelu . Sarah aimab seost . ) SARAH : Soo , kas tuli kõik ära ? ( Ulatab poisile rätiku . ) Bigart noogutab , pühib rätiga suud . SARAH : Sõid seal midagi paha ? Bigart vangutab pead . SARAH : Siis head ! Bigart noogutab . Ta silmad täituvad veega . SARAH ( poissi käevangu võttes ) : Lähme , joome midagi peale ! Öistes tuledes Õlilinn Õlimere peegelduses . ( See meenutab milleski Veneetsiat . ) Mööda rannaäärt astuvad kaks tugevalt veinihõlbul kuju – nooruk ja naine . Viimane on lustilises meeleolus , lehvitab käsi , tantsiskleb ; katsub noorukit kaasa tõmmata . Too ei võta vedu . Veinist tuuris paarike jõuab mererannal paikneva gigantse ehitusobjekti juurde , mis öötunnil kujutab endast hiiglaslikku tuledekärge . Nooruk räägib sellest palangus . Naisel on kahju , et poisi kirg avaldub nii jäägitult elutu objekti vastu . Aeg , vahemaa ja tihenev udu viivad paarikese pikkamisi meie silmist ... ( On hetki ja sündmusi , millest hõrk teadmatus annab rohkem aimet kui veetlusetu teadmine . ) Emerson-Bigarti duetti , nende vastastikust kiindumust peeti kolledžis samasoolise armastuse klassikaliseks näiteks ( Eamon kui markantne maskuliin , Nikyas kui seladoni-tüüpi habras armastaja . ) " Olgu neil õigus , Nikyas , " rääkis Eamon , kui nad kaelakuti jalutuskoridoris ringi käisid . " Katsugu keegi mu pruuti üle lüüa ! " " Ha-hhh ! " naerdi – poiste lõbu neil puhkudel oli suur . Schliemann , kes kannatas närbutava armukadeduse all , arutles umbes nii : " Kui tema sõbraks mingil põhjusel ei saa olla naine , vaid peab olema mees , siis ei näe ma põhjust , miks ei võiks see olla mina ! " Juhtus üha sagedamini , et Eamon kutsus teda enese juurde külla . Ning üha sagedamini Nikyas nõustus . Eamon sundis oma sportautot tagant , ja nad läbisid sajamiilise kõrbemagistraali kiiremini kui Nikyase mõte meenutuste tee : paleed mäletas ta uduselt ning suurendatud mõõtmeis nagu kõiki lapsepõlve jäänud asju . Marmorlossi ümber helkisid endiselt veesilmad , kasvasid kaharad palmid , mille ladvas . . . . . . esitasid hulmanid oma numbreid . Vahepeal olid nad vaid täienenud – nii ahvid kui ka nende kunst . " Läki edasi , Nikyas , " sõnas Eamon teda käest tõmmates . " Tegelikult ei oska nad muud ega paremini , kui seda oskame meie ! " Marmortiikidest möödudes sööstsid haid poolenisti veest välja ja laksutasid külalise järele hambaid . " Neid ma mäletan , " lausus Bigart . Paleesse viival Taevatrepil , kus kahel pool kõrgusid marmorkujud ... . . . tuli neile vastu mustas turbanis ja valges mauritaania mantlis Tavaline Jumal . Emerson peatus neist mõnikümmend astet ülemal – ning jäi noorukeid kivinenud poosis , kivihallil pilgul silmitsema . Ent kohe sai Emerson tagasi oma tavalise hoo , jume ja hääle : " Sõprus , mis jumalaid rõõmustab . . . Jätku talle ! " Õõnes häälekaja lehvimas järele , laskus Emerson-seenior trepist alla , sukeldus teda ootavasse autosse ning sõitis tsiklieskordi saatel minema . " Kurat teab , " lausus Eamon õlgu kehitades , " mis jumalale sisse läks ! " " Lähen koju , " ütles norgunud Nikyas . " Ära pane tähele , " ütles Emerson sõpra kaasa tõmmates . " Sattusime vaid korraks tema välja mõjusse . " Nad veetsid selle nädalavahetuse Emersoni palees . ( Nikyas helistas koju , et seal ei muretsetaks . Kiryli hääletoon oli pojaga rääkides jäik ja võõras . Aga vahest olid need sideliini või ta oma kõrvakuulmise hälbed . ) Eamon viis kaaslase Emersoni tehisparadiisi igasse põnevamasse paika . . . . . . hobusekasvandusse , mille latrites põtkasid kõigi ilmanurkade hobuloomad – šetlandi ja dartmoori ponidest kuni tuliste delibosteni . ( Eamon käskis tallmeistritel saduldada neile paar hobust : endale tuulkiire connemara ja kaaslasele vastavalt sküürose poni : " puhastverd kreeklane " peeni vihjeid ei mõistnud ning heitis Nikyase juba hipodroomi esimesel ringil sadulast . ) Seejärel näitas Eamon talle mitmeid uusi tsiklimarke . Silmad kinni , kiirusest hingetu , klammerdus Nikyas kui lendorav sõbra laia selja külge – ning tundis rõõmu , et oli mootorratta ja mitte poni sadulas . Esimesel poolpäeval põikasid nad veel lasketiirule , kus Eamon paugutas kõikvõimalikke täpsuspüsse ja püstoleid . Nikyas tõrkus inimkujutisi tulistamast . Püss Bigarti käes kobas kui pimeda sau . " Lase , mis sa passid ! " sundis teda Eamon . " M-ma võin pihta saada . " " Bigart , " rääkis Eamon selgelt , " nood semud seal on nukud – neil pole südant . " Või tahad ütelda , " – Emerson lasi relval pahvilt langeda – , " et sul on . " Nad vaikisid ning vaatasid teineteisele taganematult silma . Õhtu – pärast mudamaadlust ja muud mõeldamatut mürglit , mis paistis käivat Tavalise jumalapoja elustiili juurde . . . . . . võtsid nad vastu türgi saunas , kus neid ootas kimbuke eksootilisi kõrbeõisi : nõtkeid looritatud araablannasid . ( Tantsides võtsid nad end pupepaljaks . ) Mis kulgu tants edasi läks , seda Bigart ei näinud : ta sulges end baariruumi , kus veetis rahuliku öö jahutava ventilaatori ja pudeli allikavee juures . Järgmisel hõõgpalaval päeval , kui Bigart ja Emerson läksid mööda purjeriidega kaetud varikäiku auto juurde , piidles Eamon kaaslast kõrvalt ning lausus kergendatult : " Soh , korras ! " " Mis nimelt ? " " Sa läksid eile näost punaseks . . . Kartsin , et see jääb sulle kogu eluks külge . " Palee ees väljakul ootas neid õhtust uhkem üllatus . Eamoni sportauto kõrval seisis teine , täpilt samasugune . Uhiuue sõiduki istmel olid värsked autopaberid Nikyas Bigarti nimele . " " Vana Purskaja " on aktiviseerunud , " märkis Eamon . Nikyas vaatas autost mööda – oma marraskil kinganinasid . Eamon oli üllatunud : " Oleksid tahtnud mõnd teist sõiduriista ? " Nikyas noogutas : " Kaamelit . " Järgmisel kevadel kappariõitekuul . . . . . . lõpetab Emerson kolledži . ( Olles Bigartist ligi aasta noorem , tulenes ta edemus kaaslase ees tolle kooliseisakust tingitud põdura tervise pärast . ) Koolilõpp nagu iga koolilõpp : lillemeri ja liigutusepisarad . Eamoni oli õnnitlemas Umi Emerson ( Erebus viibis teises maailmajaos õlikonverentsil ) , padu austajaid-austajannasid , treenereid ja spordimänedžere . Üks prantsuse restorani kelner , kunagine Viini koreograaf . Bigart , kuidas ta ka ei püüdnud Emersonile läheneda , suruti inimvoo poolt kõrvale . Lõpuks ta loobus , ning lotsis lillekimp käsivarrel , tõmbus tagasi kooliparki , nende kohtumispingile koloniaalajastu põlispuude all . Umbes tunni pärast tuli Emerson , üleni kortsu emmatud , põsed huulevärvised . Sõbrad kaelustasid : Nikyas ulatas Eamonile rätiku : " Sarah Schliemanni pumat – pühi ära . " " Armukade ! " heitis teine põske nühkides , Bigart noogutas . " SS on tige Tups , vaata järele . Vaata kord kindlasti järele ! " Eamon pahvatas naerma , otsekui oleks tuviparv platsilt lendu tõusnud ... . . . ja tõsines äkki . Võtnud sõbra kõhnad õlad oma tugevate kämmalde vahele , lausus ta pilvjalt : " Nikyas , sulle jääbki nüüd vaid Sarah . Kilpkonn on läinud – ja mina lähen ! " Bigarti õlgu läbis valus võpe . See liigutas Eamoni . Nad istusid puhk aega vaikselt , hingetult , kartes puruks tõmmata neid siduvaid nähtamatuid lõimi . " Aga ... Õ<arv>ihorisont ? " püüdis Bigart naeratada . " Jääb minust puhtaks . Tantstantstants – mu Horisont ! " rääkis Eamon kuumalt . Ning küsis äkki : " Aga sinu ? " " ÕLI . " ( Bigarti vastuses oli kindlust . Kuid puudus sära . ) " Vägev ! " lausus Eamon õigu tõmbudes . " Sa andsid mulle puuduva kindluse . Ärakargamine jumala juurest pole lihtne – tol on saatanad käepärast . " Haardunud kõvasti sõbrasse , pahvatas Nikyas : " Jääme kokku ! " " Kogu eluks ! " ( Nende vandes polnud noorukite naiivsust – selles helas varakult võitlussesööstvate Talentide meelekindlus tulla võitjaks oma Kunstis . Ning kaugem teadmus oma võimalikust hukust . ) " Hüvasti , Nikyas ! . . . Pole paremat hetke putkupanemiseks – jumal on õlis , " rääkis Eamon rutakalt . " Võtan lähemalt platvormilt kopteri . . . Kontserni märgi all pääsen emiraadi õhuruumist läbi . . . Mul on kelnerkoreograafilt ühes pudel küantrood ja papüürus balletikooli . . . " Eamon pidas järsu pausi . " Muide , kui Vana Purskaja mind tabab – siis jumalaga , Nikyas ! " Sellest mõttest hakkasid Bigarti õlad võbisema ... . . . Ning võbisesid ikka veel , kui Emerson oli läinud ning lehvitas talle heleda pluusiga tumehalja heki taustalt , jalgtee lõpust , mille suubel sinetas Õlimeri , paistis lähim puurimisplatvorm , sellel kiilina sädelev kopter , ja sealt edasi kas häbi ja hukk . Või pääs ja ENESETEOSTUS . Kiryl Bigarti rahvusvahelise naftasadama hiigelprojekt hakkas jõudma lõpufaasi : pealmaahoonestus , mis võttis enda alla kümne aari suuruse rannikuala tankimiskaid , mis lõikusid mitme miili kaugusele merre Kolmekümnekorruselisel administratiivhoonel lõpetati tele-raadiomasti monteerimist . . . Kõiki ehitajaid , kaasa arvatud peainsener , valdas sadama peatse käikulaskmise ülev meeleolu . Saatus näitab oma tumedaid külgi reeglina heledas interjööris . Bigart oli mõni tund tagasi saabunud pojaga mereretkelt ( Kiryl juhtis seal kaabli sukeldamist ja Nikyase ülesanne oli vaadata seda pealt ) . Ferhadi vabaks lasknud , võttis ta dušši , riietus ümber ning istus põrandast mõni vaks kõrgemal paikneva arvuti taha . Viimane oli valmistatud Jaapanis , Kontserni eritellimusel käteta operaatori jaoks . Superarvuti unikaalsus seisnes selles , et sõrmiste asemel . . . . . . olid tal varvised . Bigart valdas varvistehnikat virtuoosselt ( Nikyase jaoks oli isa arvutitöö võluvam atraktsioon , mille sarnast – isegi tsirkusenumbrina mitte – ei õnnestunud tal enam kusagil näha ! ) Kõik kümme Bigarti varvast muutusid äkki uskumatult liikuvaiks , elavaiks . Nagu väikesed korübandid esitasid nad arvutiklahvidel oma nõudlikku tantsu , tegemata seejuures ainustki valesammu . Hinge kinni pidades jälgis Nikyas , kuis inimese käimisorganid muutusid korraga loomisorganeiks – seda pelgalt jalatsite mahaviskamise järel . Kõrbevöö õhtuvalgus , mida muutis mahedaks mereavarustelt tuuleperi kanduv udu , täitis avara akna kaudu kabineti kõiki nurki . Bigart katkestas hetkeks töö , et vaikuses puhata , kui korraga . . . . . . helises telefon . See võis heliseda siin igal hetkel ööpäevas . " Kas ulatan toru , isa ? " küsis Nikyas , " Võtan ise , " ütles Kiryl arvuti tagant tõustes . Lõua ja õlanuki abil haakis ta vilunult toru kõrva äärde . " Bigart kuuleb . . . " Telefonikõne oli lühike ( hävitushetk ei tarvitse olla pikk ) , kuid Bigart raugastus selle aja jooksul . Juus valgenes , ihu närbus , vaim murdus . " Direktorite nõukogu otsus . . . Võimatu ! " Bigart raputas lüüakut uskumata pead . " Nüüd , kus mul jääb tõmmata projektile kriips alla , tõmbate te mulle kriipsu peale . . . Ma . . . Ma vajan tööd , vajan põldu . . . Em-er-son ? ! " Pillanud toru maha , tõmbus Bigart äkki nagu raskest löögist köötsu . " Isa , ära põe selle pärast ! " palus toru tõstnud Nikyas . " Me võtame põldu mäg . . . " " Õlipõldu , mu poiss , " kostis Bigart meeleheitel , " Ma jõuan seda veel harida ! " Käed saavad kõigest teada hommikukohvi juures . . . Söögisaal on aknaid varjavate puuvõrade tõttu rahustavalt hämar ning töötavate laeventilaatorite tõttu meeldivalt jahe . Valge linaga laud on kaetud kolmele ; Ferhad ilmub viimasena , ning lausunud tervituse , asub isuga söögi kallale . Nikyas näksib toitu närvalt , pilk kauge , uitlev nagu tavaliselt . Kiryl . . . Mees on end kogunud : istub sirgelt , selg vastu toolikorjut ; ta kõrval seisab ungarlannast teenija Magda , tema kodusöötja ( väljaspool kodu tegid seda Käed ) . " Tänan , Magda . . . Ma ei söö , pole isu . Pange mulle kõrs kohvitassi – ja võite minna ! " lausub Kiryl , oma kandva hääle ühtäkki kaotanud . Kätele kostab see muretäratavalt kõrvu : " Kas projekti juures jooksis midagi kinni ? " ( Bigart ei kuule – poeg puudutab teda õlast . ) " Mind tehti lahti , " ütleb Bigart end huumori abil toetades . Käed lasevad kuuldul ladeneda ; mõtlikuks jäänud , lükkavad toidu aeglaselt eemale . " Lahti millest ? ! " " Tööst . " " Õige : see on tehtud ! " Ferhadi käed laual tõmbuvad kompa . " Muud süüd sul ei ole . " Ferhad mõtleb puhu . " Kui Emerson – siis miks ? " " Meil on ühiseid mälestusi . . . " lausub Bigart mõraselt naeratades . " Tead midagi tema mustkunstist ? Neil veab , keda ta siis veel lahti laseb . " Bigart ei vasta , sulgub endasse . Käed tõusevad märkamatult lauast ja kaovad vaikselt ruumist . Nikyas proovib kõrrest Kiryli kohvi , lisab suhkrut ning lükkab kohvitassi isale lähemale . Seejärel taandub ning väljub söögisaalist . Ferhad , kes hommikupoolikul linnas jahindusega seotud asju ajas , naasis õhtul . . . . . . ning leidis Bigarti endiselt söögisaalis istuvana , kohvitass puutumatult ees . ( Kiryli silmad vaatasid ainiti tumedat kohvisõõri tassis . ) " Mida ta selles näeb ? Naftat ! " oimas Ferhad ühtäkki . " Kiryl , " ütles ta toolilistuja jäika õlga puudutades . " Tule minuga ühes – tahan sulle midagi näidata ! " Sõnagi lausumata tõusis Bigart üles ning järgnes vaguralt Kätele . Ferhadi ruumid – kaks elutuba ja relvakamber – asusid härrasmaja põhjatiivas . Käed juhtisid Bigarti otsejada arsenali , kus paiknes ta kala- ja jahivarustus – padrunikastid ja poolsada metallstendidele paigutatud jahi- ja käsirelva , püstolautomaati ja kauglaskepüssi . ( Jahimehena ja turvaseersandina oli Ferhadil relvade omamiseks piiramata õigus . ) Bigartile , kes pärast sõda polnud ühessegi relvasse puutunud , tõi nende hulgaline nägemine silmade ette palavad lahingud Kreeka mägedes , ning ühel hetkel tundis paremasse kätte , mille ta seal kaotas . . . . . . löövat ehedat valu . See kadus , kui ta kuulis enda kõrval Ferhadi häält : " Vaata , Kiryl , misuke kaunitar – justsama ostsin ! " Käed hoidsid käes uhiuut kiiskavat kauglaskepüssi . ( Relva ilu , mõistetav üksnes meestele , kütkestas neid hetkeks mõlemaid . ) " Eritellimus : ööoptikaga " Steyr " , kaheksas kaliiber , poolautomaat . Tabamiskaugus tuhat viissada meetrit , " tutvustas Ferhad oma uut tapvat armukest . " Uhke püss . See sul just puudus . " " Hea , et sa nii arvad , Kiryl . Mulle on su arvamus alati palju tähendanud ! " " Kunas sa ta sisse lased ? " " Otsemaid täna öösel ! " Ferhad heitis püssi jälgimatult kiiresti käest kätte : trahn-trahh ! " Tuleb ükd kiskja ära lasta . " " Head jahiõnne , Ferhad ! " soovis Bigart kütile . Ja väljus relvakambrist . Hommikuööl kähmlesid omavahel meremaru ja kõrbetorm . . . Õlilinn oli mattunud paksu udu- ja tolmusegusesse sompa ... Härrasmaja akendesse lendavad liivaterad kostsid kui kuivad metallikilksud . . . . . . ja Bigart mõtles kasvava ängiga Kätele , kes kusagil kõrbes võitlesid stiihiaga – kas tulid võitjaks ? ! ( Kiryl oli õhtul läinud alla külalistetuppa , istunud teleri juurde , ent millegi vastu huvi tundmata jäänud pildi ette magama . ) " Sel ajal , " – jätkus ärganud Bigarti mõttevoog – , " on ta juba all olnud . " ( Ajavahemikul , kui valmistati einet ja kaeti lauda , oli neil Kätega tavaks varahommikusi teleuudiseid kuulata . ) Kostsid sammud ... Mõne aja pärast jõuab oma sammukajale järele ka Ferhad . Mees on tulnud duši alt : öisest jahist väsinud , vajub ta raskelt tugitooli . Nad ei vaheta sõnagi , üksnes noogutavad tervituseks . Harjumus kui halvatus kinnitab nende pilgud teleriekraanile . Nagu alati näidatakse seal midagi rohelist , roosat või punast , hetkel viimast . Kohalik telereportaaž naftakontserni delegaatide saabumisest sümpoosionilt : Prožektoritest valgustatud öisele lennuväljale maandub huilates lennuk Juurdesõitnud kaitsevärvi džiipidest hüppavad välja turvajad , hargnevad ümber lennuki ning jäävad – jalad harkis , relvad laskevalmis – hinnalist laadungit valvama Vastuvõtjate hulgas on hulk reportereid , saabujate sõpru ja sugulasi ( Suures plaanis UMI EMERSON lillekimbuga . ) Kõikide pilgud on suunatud üles iga hetk avanevale lennukiuksele . DIKTOR : Täna öösel kell kaksteist kakskümmend maandus kõrbes asuvale sõjalennuväljale personaallainer , mille pardal naasis rahvusvaheliselt naftanõupidamiselt Kontserni delegatsioon eesotsas sir Erebus Emersoniga . ( Laineri uks avaneb , ees väljuvad ihukaitsjad . Järgneb EMERSON oma vastupandamatult sarmika naeratusega . Tema järel ihukaitsjad . ) DIKTOR : Hoiatuseks televaatajaile , nõrganärvilistel ja lastel on järgnevate dramaatiliste sündmuste pärast parem teleri juurest lahkuda ! ( Diktor jätkab kõrgel toonil . ) Mees , kes äsja ilmus laineriuksele , on see , keda maailm tunneb kui tööandjat kümnetele miljonitele , kui progressiivset suurmeest , paljude abifondide asutajat , kui õligiganti , kelle nafta käitab meie tsivilisatsiooni kapriisset masinavärki . ( Diktori hääl murdub dramaatiliseks . ) Lugupeetud televaatajad , tundke veel rõõmu ja tänumeelt tema jõulisest kujust , avalast naeratusest ! Hetke pärast muutub see teile äratundmatuks : kurjategija kuul kustutab meie pilgu all ajastu tööstusgeeniuse ja samaariamehe sir EREBUS EMERSONI eluküünla ! Rahu talle ! ( Diktor valib teadustava tooni . ) Niinimetatud " palaval jäljel " : tundmatu kurjategija kohta on juba selgunud mõned juurdeviivad üksikasjad . Sir Emersoni tulistati kõrbest , infrapunasihikuga varustatud " Steyr " snaipripüssist . On avastatud snaipri asukoht : tuhat viissada meetrit lennuväljast kirdes . Peale statiivile püstijäänud snaipripüssi on hommikööl möllanud tolmutuisk kõik teised kurjategijajäljed kahjuks kustutanud . Järgnevaid sündmusi näitab telepilt : vaevalt saab delegatsiooni juht teha lennukitrapil esimese sammu ... ... kui kõlab helitaustast väljakostev nõrk naksatus . Emersoni laubale ilmub otsekui pintsli otsast lennanud värvitilga kujul punane plekk . Kaugdistantsilt läkitatud kuul purustab Emersoni kolba . Pea rinnale lasknud , küsis Bigart : " Miks sa tegid seda , Ferhad ? " " Enne peaks küsima temalt : miks TA tegi seda ! " lausus teine külmalt . " Nüüd ei ole see enam võimalik teha . " " Miks mitte , " kostis korraga nende selja tagant äravahetamatult tuttav hääl . " Küsige ! " Kuna kumbki meestest ei pöördunud ümber . . . . . . astus Emerson nende ette , lülitas teleri välja ning võttis nende vastas toolil istet . Silmitses tähelepanelikult Kiryli , seejärel naudinguga Ferhadit . " Ebatavaline , " nentis viimane . " Tavalise jumala puhul ? – Ei ! " heitis teine . " Tabasin sind täpselt , kuhu tahtsin . Tapsin su . " " Mitte . Gerard Reg ? rdi , töötu näitleja , viie lapse isa . " Emerson läitis sigareti . " Kui sul veel kunagi tuleb tahtmine mind tappa , siis olen esimesest " Emersonist " lugedes teine – või kolmas . " Emerson puhus suitsu välja . " Kahjuks seda võimalust sul enam ei tule . " Käed ei pidanud teist vastuse , vaid jalahoobi vääriliseks . ( Ferhad oli võitleja , mitte ohvritall ! ) Välkkiirelt ringi pöördunud . . . ... nägi ta söögisaali uksel vaiprajal seismas kahte relvis meest . Viskunud silmili maha , tõmbas ta järsult vaiprada enda peale – mehed , uksel lendasid seliti . Järgmisel hetkel olid nad Käte löökidest oimetud . Haaranud mõlemad püstolautomaadid ... . . . hüppas Ferhad , jalad ees , läbi akna välja . Kuulnud all tulevahetust , tormas ülakorrusel riietuv Nikyas aknale . ( Ta nägi võitlust kui rõdu loožist . Detailides . Lõpuni . ) Ferhad jooksis kummargil pistaatsiaheki varjus kõrvalhoonete poole , hävitades sel vahemaal täpse tulega mitu vastast . Mehe plaan oli poisile selge : ta tahtis jõuda garaaži juurde , mille ees seisid nende mõlemad sõidukid – salongauto ja džiip . Autode taga – ülalt paistsid nad hästi ära – varjusid mitu kummargil vastast . Nikyas tahtis teda hoiatada , karjuda . . . ... ent tuttav hirm tarretas ta paigale nagu kuum kõrbetuul teeäärse savikuju . Mõni samm enne džiipi , kui Käed heitsid mõlemad automaadid seljale , et asuda rooli taha , ründasid vastased teda mõlemalt poolt . Võitlus oli lühike ja julm . ( Ilmselt oli meestele antud käsk võtta Ferhad kinni elusana . ) Käed tapsid vastastest kolm – nende oma vöölt tõmmatud täägiga . Neljas mees lõi Ferhadile automaadiseljaga näkku . ( Veel ühte julmushetke pidi Nikyas kogema , just nagu kollektsioneeriks ta neid : poiss nägi , kuis purunes Ferhadi ninaluu ja parem silm jooksis tühjaks – lihtsalt nagu kahetsevalt suur halkjas pisar . ) Elutoas . Jalahoobist toibunud Emerson istub pöördtoolis teleri vastas ning kuulab teesklemata huviga viimaseid teateid naftaturult . Üks ta mahalöödud käsilastest on tõusnud , kügeleb toolis , kuid on " grogi " . Teisest on leil väljas . Bigart istub tugitoolis , näost hall , silmad suletud . EMERSON ( oma stiihias ) : Jobud , dikteerivad mulle tollimakse ja deviisieeskirju ! ... Me kanname kasumid üle filiaalidele , kus kehtib MINU diktaat – ja pühkigu nad oma suu minu poolt kasutatud tualettpaberiga puhtaks ! ( Tahapoole . ) Sa kuuled mind , Bigart ? ! ( Siiras pahameeles . ) Kurat on sulle sisse läinud ! ( Meenub . ) Siis muidugi . . . ( Süüvib uuesti saatesse . ) HÄÄL UKSELT : Tohib , sir ? EMERSON : Kes pagan seal veel . . . ! ( Pöördub tooliga segajate poole . ) Lõpuks ! Mõrvari ja ohvri silmsivastastamine . ( Tõmbab sisenejaid žestiga lähemale . ) Tuuakse Ferhad . Käeraudades , pooleldi lohistades . Ta lükkab Emersoni ees saatjad küünarnukkidega eemale , jääb ootamatult tugevalt jalgadele . EMERSON ( vaatepildist pahandatud ) : Ütlesin ju : jumet mitte rikkuda ! SALGAJUHT ( valvelseisangus ) : Me ei teadnud , kellega on tegemist , sir . EMERSON : Peske ta puhtaks , raseerige – läheb hulmanitele täienduseks ! KÄED ( raskustega , ent selgelt ) : Mu nimi ei ole " Hulman " , sa punase näoga siga . ( Pöördub Bigarti poole . ) Jumalaga , Kiryl , kurjade laste kätetuks mängitud Nukk . Austan sind ! EMERSON ( puudutatult ) : Mind mitte . Enne kui teda jõutakse takistada , teeb Farhad sammu . . . . . . ja sülitab Emersonile näkku . ( Käed lüüakse jalust maha ja lohistatakse minema . ) Sir Emerson seisab kivinenult : üle ta näo valgub verine sülg , mille pühkimiseks ei jätku tal järsku jõudu . . . . . . ning siis tõuseb Kiryl , võtab vasakust põuetaskust rätiku ( selle oli pannud sinna veel ta naine ) ning pühib Erebuse näo puhtaks . EMERSON ( tagasi endas ) : Tänan . See päästis su elu , Kiryl . Ent kui mind veel kord sinu pärast tapetakse , ma hävitan su . Füüsiliselt . Millegi muu pärast see tegu Emersonile tavatu ei tundu . Simuleerivad kõik : käetud , et neil on käed , peatud , et neil on pea , südametud , et neil on süda . Nii jäi Ferhadi töö Nikyase juures pooleli . Pärast kilpkonna ohverdamist ning Eamoni pagemist ( mis võis ta saatuse kokku viia kilpkonna omaga ) ... . . . tegeles Bigartiga veel vaid õpetaja SCHLIEMANN . Sarah palus Nikyasel vahetevahel seelikujoont õigeks seada , teinekord kortsus põlvsukki üles tõmmata . Tänuks naeratas Sarah talle õhult , kummaliselt . ( Schliemann polnud mitte ainult antiigiajaloo õpetaja , vaid ka amatöörtasemel ehtekunstnik : lihtsa lõiketera abil võlus ta mõnest mägedest leitud lasuriidikillust või oonüksitükist välja tõelise kunstipala – kamee või gemmi . . . ... mis ei läinud kokku kellegi tualeti ega maitsega . Nad ei olnud originaalselt sobivad , nagu ehetelt nõutakse , vaid sobimatult originaalsed ( neis peitus seesama vildak seelikujoon , kortsus põlvsukad ja vale huulepulk , mis andsid nende valmistajale nihestatud , ehtsalt naiselikud soojad jooned ) . Sarah Schliemannil oli olnud juba vähemalt üks ehtenäitus , mille üle ta oli tagasihoidlikult uhke . Piiritunde kaotas Sarah vaid ühel juhul . . . . . . kui ta samastas oma perekonnanime kuulsa antiigilinnade väljakaevaja Schliemanni nimega : " Muidugi oli ta nimi Schliemann , me oleme temaga ühest suguvõsast ! " luiskas ta ega pilgutanud silmagi . Ise lausaus , lihvis ja poleeris Sarah oma valet seni . . . . . . kuni sellest sai originaalne soe kunstiteos nagu tema kameedgemmidki . Mitte alati ei ulatanud Sarah' kaitsvad tiivad laotuma Nikyase üle , ning tol oli endiselt au olla kursuse Pilapoisiks . Eriti plikade juures ( emassoo sigimistungist lähtuv seksuaalse seikluse tarve ning isassoo võimetus seda igal soovitud juhul rahuldada pälvis pahameelt ja vääris kättemaksu ; selle varaväljendunud misandria maandamiseks sobis too kohmus ideaalselt ) . Kolledži lõpuaasta teisel semestril viis vanatüdrukust ajaloofanaatik Schliemann läbi ennastteostava ürituse : korraldas linna keskastme koolidele . . . ... ANTIIGIVIKTORIINI . Hoolimata pessimistlikust prognoosist , oli Õlilinna koolide osavõtt antiigiviktoriinist enam kui rahuldav . ( Seda seetõttu , et veerandsaja-aastase pausi järel alustati Taarimi kõrbes taas legendaarse " Valge linna " väljakaevamisi : nagu ürikud kõnelesid , mattus muinaslinn , mida ehitati sajandeid , mõne minuti jooksul koos teda piiranud viiekümnetuhandese vaenuväega orkaani poolt lendutõstetud liivalademete alla . ) Viktoriiniküsimused , mis olid koostatud Inglise kolledži ajalooõpetaja poolt , hõlmasid pea kogu antiigiajastut , mitmeid tsivilisatsioone ja kultuure , ennekõike aga ... ... Trooja ladestuid ja nende ehteleide : Koolide võistlusgrupid olid üsna tasavägised : viktoriinivõitjate pretendente , nagu finaalis selgus , oli korraga mitu . Ja siin ilmnes Inglise kolledži antiigifanaatikust õpetaja võistkonna napp edemus . Viktoriini viimase ( ilmselt kaalukama ) küsimusena seisis tablool : " Schliemann – kes ta on , kellena teda tunneme ? " Kohe tuli kõige kiirem ja täpsem vastus : " Inglise kolledži ajalooõpetaja . Tige tups ! " Huumorialdis žürii tunnistas hihkamise saatel viktoriini võitjaks Inglise kolledži . Kui taheti autasustada kõige originaalsema vastuse andjat . . . . . . selgus , et toda pole . ( Bigart , kes teenis ise endale kooliraha , pidi ruttama plaažikoristusele , sest järgmisel päeval toimus seal traditsiooniline rannavõidujooks . ) Aeg on üle kesköö , maja vaikne kui vaaraohaud . . . Näeme Bigartit seismas lahtise akna all . Kummaline kõhetusetõbi näib olevat haaranud Kiryli : too on muutunud hapraks ja läbipaistvaks kui vitraažikuju . ( Ta ei väljunud kodust ega lahkunud majast enam ammu . Isegi välja tõsta teda ei võinud : Bigart oli maja enne vabakskuulutamist jõudnud Kontsernilt ära osta . Pool puitpaleest seisis tühi , kullatud koIoniaalmööbel palakatega kinni kaetud . Teenijad olid vallandatud ; palgata jäid paigale vaid aednik ja ungarlannast teenija Magda . Kõik . Sõidukid oli Bigart Kontsernile tagastanud . Maja ainus sõiduriist oli jalgratas , mida kordamööda kasutasid kõik . ( Täna oli luksussõiduk , mis liikus mälestuste õliga , Nikyase käes . ) Kiryl vaatab endiselt aknast välja ja ootab ... ... kunas rattaleistangid kui väikesed välgud helgatavad puhmaste vahel helgahtavad ja kellatirahtus annab märku poja saabumisest . Öist kõrbejahedust tundmata , pimeduseseina takistuseks pidamata rändab Kiryl kergelt helide ja lõhnade jälil . Nüüdsest häilib ungarlanna liigsuures hollandi köögis vaskkastruleid , ning et uni teda ei hõivaks , laulab mingit pustakarjuste laulu , mida ta vahest lapsepõlvest mäletab : All trepihallis vastab Magda laulule . . . . . . parketti pooniva aedniku harjasiuhk : " Pole mul sellega kiiret : ootasid terve elu , võid oodata teine niipalju ! " Selge sõnatu solidaarsus seob härrasmaja järelejäänud elanikke : enne kui peremees pole uinund , ei mõtle siin unele keegi ( seetõttu nimetavad naabrid elamut " Ärkvelmagajate majaks " ) . " Tere isa . Sul pole und ... " " Ootasin sind . " " Nagu alati . " ( Bigartid naeratavad teineteisele , olles rahul , et see pimedas välja ei paista . ) " Sa ei tiristand täna . Kkas kell on rikkis ? " " Korras ! Ratas varastati ära . " " Jalad jäid – said koju tulla . " Eelnevas pausis peitus järgnev küsimus : " Sa , " ürgab Kiryl ettevaatlikult , " pole mulle öelnud , kus sa öiti käid ? " " Olen õlikallakuga plaažikoristaja , isa . " " Õige , sellest peabki alustama . " Nii nad kõnelevad : kui elust . . . . . . siis ikka ÕLIST . Kiryl kiirustab : ta peab oma Tule viimase Sädemeni pojale üle andma ! ( Ta ideed on lennukad , lummavad , oma võimalustega rohkem tulevikku kuuluvad – olevikuteaduse tasemel sageli teostumatud . Ning mis Kirylile erilist rõõmu valmistab : kaasasündinud õlitaibuga poja poolt haaratavad . Kui nad jõuavad naftaluure ja läbinduse valdkonda , siis vapustatud Nikyas lausa karjatab : " Kkk-kosmosond . . . Õlilokaator – põrutavad ideed ! " Isa olematu näpp sulgeb ta suu : " Vaiki ! " käsib Kiryl . " Sa pead teadma ning meeles pidama , et nende ideede eest võid maksta eluga . " Järgmisel päeval püüdis Sarah ta kolledži jalutuskoridoris nööpipidi kinni ja teatas lühidalt " Võit ! " Nikyas tänas teate eest , kohendas harjunult Sarah' seelikujoont , tõmbas üles tolle kortsuvajunud põlvsukad ning Ionkis , mapp kaenlas , mööda koridori edasi . Et lõhkuda kulgemise üksluisust , tegi ta vahepeatuse teadetetahvli ees ning vahtis puhk aega tahvlile kinnitatud trükivärsket teadet . Pikkamisi omandas ta tönts pilk lugemiseks vajaliku teravuse : " ANTIIGIVIKTORIIN – VÕIT ! Kolledži direktor ja õpetajaskond õnnitlevad SS - i ja kõiki tema nuputajaid ! Viktorlinivõitjaile on ette nähtud preemiasõit antiigipealinna ATEENASSE ! ( Kreeka-sõidu lennupiletite ning kümnepäevase ekskursiooni kulud kannab Kontsern ja kõigi me rõõmude rahastaja sir EMERSON ! ) Teadetetahvli küljes rippus pastakas ning rõhknaeltega kinnitatud eraldi paberileht , kuhu ekskursioonist osa võtta soovijatel paluti oma nimi kirja panna . Bigarti jättis teade ükskõikseks . End ventilaatori all pisut jahutanud , jätkas ta oma " preemiarändu " mööda pikk-pikka koridori , mis näis välja viivat lõputusse . ( Õhtusöögi ajal , kui Magda oma " suurt last " söötis , meenus talle kõik see : " No , Kiryllikene , no , paikene , veel palakene . . . Nii , kullakene ! " Magda oli rahul . " Homme õhtul teen teile preemiatoidu . . . Mida kreeklased Vaiksel laupäeval söövad ? " " Seda , mida ungarlased lärmakalt valmistavad ! " nähvas Nikyas – tal oli sellest Magda sõnapudingist kõrini . Ning siis , kahe suutäie vahel , tegi ta Kirylile teatavaks : " Võib sõita Ateenasse . " " Kuhu veel , " küsis Kiryl , tõmmates läbi kõrre oma lemmikjooki , iriseerivat granaadimahla , " võib sõita ? " Nikyas rääkis isale reisist huvitult , sööki mäludes . . . . . . ning jäi äkki vakka , kui hoomas , et too teda tähelepanelikult kuulab . " Kreeka kaljud on meie sarnades ja haljus me silmades – selles peab veenduma ! " ütles Kiryl karmilt . Nikyas lükkas toidu pikkamisi kõrvale : poisi õigunud õlajoonest paistis selge vastuhakk . " Vabanda , isa . Aga mul pole sesse turismimekasse asja . " " Seal on su esivanemate hauad ! " Kiryli toon oli vali . " Ma ei mõelnud , andesta . . . " Nikyas langetas silmad – ning neid tõstes oli ta otsus kindel : " Ma külastan nende haudu mõttes . " Ta tänas , tõusis lauast ja lahkus söögisaalist . ( Hetke jooksul lõi nende suhetesse juuspeene mõra , õnneks see ei laienenud . ) Järgmisel päeval pärast tunde jäi Nikyas mööda koridori lontsides teadetetahvli kohal taas seisma ; suutmata äkki tõsta jalgu , tundis ta sundi tõsta kätt , haarata rippuva pastaka järele . . . . . . ning kirjutada reisinimekirja lõppu õpetaja Schliemanni nime kõrvale oma vaevuloetav nimi . Seejärel tundis ta vajadust WC järele . Kempsus võpatas ta järsku , nii et peenis jäikus ja juga jäi kinni . Tundes teravalt , et sooritatud tegu oli väär , tormas ta kempsust välja mööda koridori teadetetahvli juurde . Haaras sulepea järele ( see viipus veel kergelt , arvatavasti eelnenud kirjutaja tõttu ) . . . ... lähendas pastaka tahvlile , et oma nime läbi kriipsutada , ning jahmus : nimekiri oli teadetetahvlilt kadunud . Bigart vaatas kiirelt kahele poole – koridor oli selleks liiga pikk , et nimekirja mahavõtja võinuks mõne hetkega silmist kaduda . Ent temast ei paistnud kandagi – kuja oli algusest lõpuni tühi . Nikyas Bigart jõuab lennuväljale rohkem kui pooletunnise hilinemisega ... . . . lootes , et lennuk on juba piisavalt kõrgel ja kaugel , ning tal ei jää muud üle kui kahetsedes õhata ning paluda taksojuhti teda tagasi koju sõidutada . Ei midagi seesugust . Tömbi kujuga lainer , mis meenutab kahest otsast ärahammustatud sigarit , seisab stardirajal ning näib ootavat ainult veel teda . ( Tegelikult oli kõrbes keerutanud pinnatuisk lennurajale luudanud kõrgeid liivavirge , ning vaakumkoristajad parajasti lõpetasid starditee puhastamist , kui saabus Bigart . ) " Ruttu , Nikyas ( äkki teadsid nad kõik tema nime ) ! " hüüab ülal lennukiuksel tõuklev reisiseltskond . " Nikyas , võitja on võidu eest vastutav ! " hõikab õpetaja Schliemann . " Siruta sammu , semm – kohe sõidab trapp eest ! " Miks ta juba ei sõida ? ! mõtleb Nikyas , mõni meeter enne trappi kingapaela sidudes ( ta sidus – ja tõmbas lahti , sidus – ja tõmbas lahti ) . " No nüüd – hakkab sõitma ! " Aga ilmub hoopis valges vormikostüümis stjuardess , surub reisijad ukselt lennukisse . . . . . . ning pöördub ringi : see on nägus kuldjuustega kreeklanna . " Hoi , Aspasia , kas otsad lahti ? ! " hõikab trapijuht . " Üks Tigu veel , " – kreeklanna naeratab nöökavalt – , " kes ei kiirustagi viinamäele . " Nikyas saab teda kohaletoimetanud taksojuhilt kiirendava võmmu kuklasse ja ruttab nüüd juba joostes trapist üles . " K-kuhu ma istun ? " küsib ta segaduses lennukisaIongis ringi ekseldes . " Istu kuhu tahes , Nullpaik – su koht on alati tühi . " ( Kes seda lausus : Loure'i-Laura ? Meisterkokk ? Ta ise ? ) Lennuk undas raskelt ning oherdas musta ööd kui puuripea maa-lademeid . Veel mõned tõrksad meetrid . . . ... ja puuraugust purskab ÕLI ! nägi ta unes . " Viibime lennukis , Bigart . Ja kui katastroofi ei tule , oleme mõne tunni pärast Kreekas . " ( Sarah' hääl kostis pisut osatatult nagu lapsel , kelle lelule ükskõikne mängukaaslane peale astus . ) Oma piletil näidatud kohast hoolimata oli õpetaja Schliemann vaikselt Bigarti kõrvale libisenud . Ning koha õigele omanikule lausus ta lahedal toonil : " Laura , ma eksisin istekohaga – ei viitsi turvarihma ümber haakida . . . Istu sa minu kohale ! " Loure'i-Laura läks näost punaseks , seejärel valgeks . Ning sisistas Schliemannile kõrva : " Ärge unustage tal püksilukku kinni tõmmata , mul jääb see alati lahti ! " " Tänan , Laura . Kindluse mõttes ma ei ürita , " lausus Schliemann lahedal toonil . Mõistnud , et tüliõun on tema . . . . . . tõmbus Nikyas Sarah'st eemale ja surus näo illuminaatorisüvikusse . Vahtis pikki tunde tähtede soolateri tulvil taevasse ning kordas , aina kordas , kuni see jäi pähe : " Ära lase seda meeldida endale , et sa meeldid naistele ! " Mõte mõjus rahustavalt , lõpuks uinutavalt , ning taskuplokk Kreeka-sugulaste aadressidega vastu ärevil südant , jäi Nikyas lõpuks kesk teravaid unenäokilde rahusalt magama . Teda äratas kõlav , kergelt laulev sireenihääl , ning silmad avanud . . . . . . nägi ta , et see tuli valges vormis stjuardessi mingita huultelt , mis rääkisid tillukesse , juuksevõru külge kinnitatud mikrofoni : " Tere hommikust Kreekamaa kohal ! Kallid sõbrad , mu ajaloolise kodumaa külastajad , olen Helena . . . " – neidis naeratas avalalt – , " lihtne kreeka tüdruk , Rahvusliku Turismiorganisatsiooni õhugiid . " ( Vaimustav . . . äärepealt oleksin maha maganud ! mõtles pahuksis Nikyas . ) " Lugupeetud reisijad , mul on rõõm teile teatada üllatuskingitusest , mille tegi reisi tellija ja finantseerija sir Emerson . Selle kingituse põhjal teeb meie lennuk enne maandumist Hellinikonis , " – giidi hääl kõlas pidulikult – , " ringi kogu Kreekamaa kohal ! " Giid andis näpuotstega märku – reisijad plaksutasid . ( Õhusviibiva laineri reisijaskond koosnes eranditult Kontserni inimestest : Kreekasse puhkusele suunduvatest naftatöölistest ja inseneridest ning Õlilinna kooliõpilastest , nendesamade tööliste ja inseneride lastest , kaasa arvatud Schliemanni grupp , kes siirdus Kreekasse ekskursioonile . ) Õhujuht lülitab sisse istmete seljatugedes asuvad teleekraanid ning räägib sealt nagu palvur püharaamatust : " Meie lend kulgeb üle Kreeka muinasmaa . Liugleme mööda kuldse Hellase ringi : Tessaalia , Aitoolia , Ahhaia . . . Hõljume üle Arkaadia , mu kallid , olge seal õnnelikud ! Me kaardume üle Küklaadide ja Kreeta ... . . . mannermaale ning libiseme üle muistse Helikarnassose , Joonia ning Trooja , mille tõi maailma ette geniaalne Schliemann ! " ( Sarah noogutas nõustuvalt – ning jäigi pead nokutama , kuni Laura tagantpoolt osavõtlikult küsis : " Õpetaja , kas teil on halb ? ! " ) Taevajuht kõneleb oma maast soojalt ning soravalt , nii et Nikyas lõpuks mõtleb . " Ta võiks kõike lindilt lasta - ja see mõjuks kui uinuti . " " Usun et kuldsel Hellase ringil tõusevad teie vaimusilmas üles muinasaja riigid ja linnad ; meenuvad muistsed müüdid Prometheusest ja Phaethonist , Orpheusest ja Eurydikest . Teie fantaasias elustuvad kõik nood kummalised olendid – sireenid ja sileenid ; ning too ilma imelisem olevus , kes sai sündida vaid Kreekas – KENTAUR ! " Säravergas , otsekui äsja pestud tõusupäike paistab läbi lennukiakna Nikyasele silma - ta sulgeb need ega vaevu enam avama . Maha magab Bigart Hellase , oma esiemade muistse kodumaa ! ( Julgemata seda hiljem Kirylile tunnistada , rääkis ta vaimustusega , kui kaunis on Kreekamaa linnulennult . ) Teda äratab otse kõrva sosistav hääl : " Nihku , Nikyas . . . " see on Sarah , " tahan ka vaadata ! " Sarah surub oma pea Nikyase nupu kõrvalt suurivaevu aknasüvikust sisse - kardin sealjuures vallandub ja varjab neid . " Tere hommikust . . . " pomiseb Nikyas . " Lõuna juba , oleme Atika kohal . Varsti Ateenas ! " ( Schliemanni parfüum oli uimastav , otsekui oleks aknasüvikusse valguse kätte tõstetud lillekimp kõiksugu lilledega ( " äraparemnimeta " ) , mis panid Bigarti pea kergelt pööritama ) . " Oeh vaata , Nikyas " Sarah' huuled puudutavad poisi põske nagu rübelevad liblikad . " Kui sirge jõgi ! " " Korintose kanal . " " Sa . . . nägid seda unes ! " " Nikyas ei vasta . ( Sujuvalt nagu tagasipööratud lehekülg , laotus ta ette minevik : Seitsmeaastase poisi ja ta vanaema maatsireis Kreekasse Pilk läbi rongiakna kanalile , kus hiiglasliku õievanikuna libises valge aurik Valge , poolvarisenud sammastega tempel , mille rohtunud trepil ta ootas vanaema , kes ei tulnud - ega tulnud eales . ) " Nikyas , " kostab ärevil sosin , " sa nutad ! " Nagu roosa kastene sisalik vilgatab Sarah' niiske keel . . . . . . ja noolib poisi silmast pisara – viiv enne , kui see kaduma läheb . " Ei , " – raputab naine pead – , " tänada pole vaja ! " " ÕLI !! " lausub Bigart kähedalt ( all päiksevalgusest leekival lahel paistavad mõned tuhmid puurtornid ) . " Tänad mind siiski . . . Miks , kallis , niimoodi ? ! " Kell neliteist kakskümmend maandus lennuk : Hellinikonis . Veetlev õhugiid tänas neid tähelepanu eest kena kniksuga . . . . . . ning pikast toolimunemisest tülpinud Nikyas &amp; reisiseltskond laskus trapist alla , kus neid ootasid rahvusliku turismiorganisatsiooni " sinise kajaka ja üheksa kuldtähe " embleemiga bussid . " ION FARAOUN , teie Majutaja , Antiigijuht ja Preester ! " tutvustas end lõbusalt rässakas noormees ja kutsus kõiki käetõmbega enda järel bussi . Seal istus ta Schliemanni kõrvale : " Ion on mu nimi ! " " Sarah . " " Peame teiega otsustama , millise pesakasti me peatuseks valime . " Ion avas põlvedel mapi . " Meie vormistaja on märkinud hotelli " Hilton " . " Ioni raputasid külmavärinad . " Kolm pahet , kõik suured : vana , kallis , korralik . Seal on linnukese rinnakesel kitsas hingata ja kaukameeste kuklad varjavad silmapiiri . . . " " Lühemalt , Ion , " palus Sarah väsinult . Faraoun heitis kätega : " Ateena tolm tiibadelt – ja Pireusse ! Seal on meri ja värvikaid pesakaste ! " Ion rääkis kirglikult , ta teisiti ei võinud . " Statistika , lõbus vale : iga turisti kohta tuleb Kreekas kolm hotelli ! " Sarah puhkes hõisates naerma : " Pireusse ! " " Mida too poiss pomiseb ? " küsis Ion peanookega Bigarti poole osutades . " Ta on moslem . . . Neil algas palveaeg , " lausus Sarah eriliselt mahedalt . ( " Mahe keel murrab luu . " Püharaamat . ) " Kui Preester ütlen : ta tuleb ristiusku pöörata . Kui Antiigijuht . . . " Ion tõusis , pöördus viktoriinigrupi poole : " Oleme PIREUSES . Linna rajas viiendal sajandil Themistokles Egeuse " mereväravateks " – ja see on tänini Kreeka suurim sadam . Periklese ajal ühendati Pireus pikkade müüride abil Ateenaga ühtseks kindlustussüsteemiks , ning mõlemad linnad kokku moodustavad meie ajal SUUR-ATEENA . . . " Ion-Majutaja mahutab nad ära õõnsale kaljule rajatud perehotelli " Kalypso grott " . ( Hotelli nimetahvli all seletab ta neile , et kogu kreeka antiigiloo võib tegelikult teada saada kõikvõimalikelt siltidelt , suveniiridelt , laevaninadelt jms ) Kostimaja paikneb vanalinnas , mere ääres , halja tänavalabürindi lõpus . Kaljuastangule ehitatud kahekorruseline maja mahutab kolmkümmend kostilist ( viktoriinigrupp polnud suurem ) . Ehitis on kriidikivist ja sätendab roheluses kui soolakristall salatis . Kõik siin kattub , mattub või on läbi põimunud lilledest : katuseräästad , rõdurinnatised , aknaluugid . Väikese siseõue sambad on üleni roositules ning kaevuraand kollastes kivirikes , mille keskel virvleb sinakas veeõis . Suured savikrateerid õuenurkades on ülevoolavalt täis lilli : hüatsinte , kirikakraid ... . . . ning neile vastu tulnud viiekümnendates perenaise silmis õitsevad pisut luitunud lõosilmad . Oma käsivarrelt neile lilleõisi jagades ütleb ta : " Siin , ma loodab , teile meeldib , meelde jääb ! " ( Perenaine Kyntia oli pärit Theralt , tuuleveskite ja paljaste kaljude saarelt , kus lillede ajal najal üle elati , kui leib juhtus ikalduma . ) Seejärel palub perenaine nad kamina ja nikermööbliga võõrastetuppa , tutvustab neile kostimaja sisekorda ning jagab kätte võtmed : igaüks kolmekümnest saab omaette toa . Välja arvatud . . . Bigart , too sünnistsaati kolmekümne esimene . " Vahest keegi sõber või sõbranjie , " – Kyntia naeratab kelmikalt – , " sind oma juurde võtab . " Kõik pöörduvad Nikyasest ära . Nagu kombekale grupijuhile kohane , ka Sarah , ehkki teeb seda raske südamega . Kostimaja perenaisel on piinlik . Järsku haarab ta poisil käest : " Tuleb ! " Kyntia veab teda kättpidi enda järel . " Pööninkul üks väga mõnus tuvikong on , all meri kohab , delfinid mängib . Tuleb , sa näeb ! " Kitsuke , lilledest läbivikeldatud , käsipuudega trepp viib üles räästaalusesse tuppa , kus , nagu selgub , hoitakse logisevat mööblit , liigseid pilte , kõrvutuid kanne jm " Siin sulle meldib kindlasti väga ! " ütleb Kyntia klaasuksi rõdule lahti lükates . Räästaalune rõdu on üksainus õitsev lillekast ; kireva õitekardina vahelt paistab türkiissinine meri , mida palistab valge vahupits . " Õhtul ma saadan sulle tüdrikuga kõik : voodipesu , rätik , veekann . . . " lubab Kyntia . " Nüüd tagasi alla lähme – kell seitse ! " ( Sel ajal anti õhtueinet , mille juurde kuulusid kostimaja oma veinikeldri joogid . ) Tutvumisõhtul viibib ka Kyntia Casoyannis perekonnaga . Veinihõlbul summiv seltskond tormab otse lauast . . . . . . mere poole avanevale terrassile , kus peremees Kostas Casoyannis , kullininaga päikesepõlenud kreeklane , teatab , et peale veinikeldri on nende käsutuses veel türgi saun , mikrobuss sisseostude tegemiseks ja motopraam väljasõiduks Küklaadidele . Valjude linnuhõisetega avaldatakse seejärel tunnustust Ion Faraounile , kes neile sellise mažoorse pesakasti oli leidnud . ( Ion oli vait ega avaldanud , et kõik kostimajad Kreekas on mažoorsed nagu helmed niidil . ) Enne kui vaba õhtupoolik välja kuulutada , peab Faraoun neile lühiloengu ohutustehnikast . " Siin on teile veel " lillekesed " ! " lausub Ion . . . . . . ja iga neiurüpp püüab kinni kireva kondoomipakikese . ( Nikyas fikseeris , et Schliemanni rüpest vaatas too kummivabrikant unukalt mööda . ) Õhtul , kui Hellase hõõguv päike aurates Egeusse vajub ning meri ta järel rahuneb . . . . . . läheb mandril lahti mölluks . Orkestritrio – Kostas ja ta kaks täiskasvanud poega – mängib poolunustatud pillidel Kreeka tuliseid viise ning baaritäis rahvast vihub tantsida . ( Kostase grotibaari kumu on toonud siia autoseltskondi Ateenast ja meremehi reidil seisvatelt laevadelt . ) Viktoriiniseltskond on istet võtnud ühes baarinurgas ja lööb lauluga läbi luksushotelli alt vabanenud drahme . Bigart on purju joodetud – tema pealt lõigatakse nagu alati laia lõbu . Ainus , kes seda ei tee , on tublisti nokastunud Ion Faraoun : " M-me o-oleme Kreekas . . . Pärast O-olümpiat , pärast kõiki mänge , mis siin peetud , ei m-meeldi mulle teie mäng ! " Faraoun naeratab seltskonnale ja viib Bigarti baarist ära . Saatnud poisi ärklitoa järsu trepini , küsib Ion , kas too omal jõul üles saab . Nikyas vastab pehmekeelselt , et õlipuurtorniga võrreldes pole see mingi kõrgus . Mäletades hästi , et ta oli juba üleval – avastab ta end ikka all olevat , kuni lõpuks klammerdub ühe ukselingi külge , ning ukse avanud ... ... leiab üllatunult , et see ongi tema kambrik . Tumedat verd olend oli kumaras diivanivraki kohal , laotades sinna tärgeldatud lina . Tõtt-öelda nägi poiss temast vaid pikki paindlikke tundlaid meenutavaid tõmmusid käsi . " " Tüdrik " - kes muu ! " " Saed teil linad peal – võete und veeta . . . Veekann , kaus nurgis . . . Rätek nöörel . Tere omikut ! " " Eat ööt ! " peab ütlema , " sorkas poiss , asudes higist särki üle pea maha tõmbama . Tüdrik seisatas , aitas teda . Särk käes , vaatas Bigart oma aitajat : tol olid jämedad , otsekui lõpetamata näojooned , millest – jätkunuks Kujuril kannatust – kukuks välja üpris kena verinoor tüdrukunägu . " Ma Naxoselt , reegib alles vehe . " " Palju räägid . . . Head uneveetu ! " pomises Bigart , taandudes kausi juurde . Tüdruk valas temale vett , itsitas millegipärast . " Ma harjuteb suga , võeb ? " " Magada . . . " pomises Bigart , pea rätikus , " tahan . " Tüdruk noogutas , taganes paljaste jalgadega põrandat laanides , ning kadus poisi vaateväljast . Heitnud rätiku ja kaatsad nöörile , pöördus Bigart veel viimasest väest , et diivanile kukkuda . . . . . . ning nägi seal pupepaljast tüdrukut . Oli selge , miks kujur polnud lõpetanud ta nägu – meistri aeg , meistri palang , meistri tööriistad olid kulunud tüdruku keha viimistledes : too oli tugev , tihke , vormikas , vaevalt et süütu . " Püsta , mu nime . " " Püsta , " lausus poiss peaga heites , " ja juba pikali ! " Tüdruk kadus asemelt kui ebel tuulde . Uks rantsatas ta järel kinni , avanes kohe jälle ning hiirkiired sõnad lipsasid Bigarti kambrisse : " Punniline bupertet . . . Sinu tilliga aenult pissil võeb käia ! " Nikyas üritas mõelda , mida tüdruk sellega öelda tahtis . . . ... ent jäi poolel teel mõistmisele rampraskesse unne . Järgmisel päeval panid Schliemann ja Faraoun pead kokku ning nuputasid välja grupi tegevusplaani kogu kümnepäevase ekskursiooni ajaks . Kava järgi külastati Akropolist , teisi arhitektuurimälestisi ; suuremaid muuseume , kirikuid ja kloostreid . Puhkuseks oli plaanis mereretk Küklaadidele ning lõdvestuseks maismaamatk mägedesse . . . Pärast lõunat sujus ette turismiorganisatsiooni tumesinine luksbuss , mida käratsedes turmas viktoriinigrupp eesotsas õhetava , otsekui õidepuhkenud Schliemanniga ( isegi ta kreem seelik ja hallid põlvsukad olid sel puhul trimmis ) . Nikyas tundis sellest üksnes rahulolu : " Ometi kord teeb ta seda ise ! Või laseb seda teha kellelgi teisel – minupärast või Antiigijuhil . " Lõpetades käigul jäätisi ja mahlapurke , liikusid kõik kolmkümmend üks võidukat viktoriinlast hanereas bussiukse poole . Peale Bigarti , kes plataani tumedas varjus oskas märkamatult lahustuda . Tema lõplikku kokkusulandumist loodusega . . . . . . segas juhuslikult giid , kes viimasena hotellist väljudes plehkava poisi kinni püüdis . " Antiik sind ei huvita ? " " Ei . " " Mis sind siis huvitab ? " " Õli . " " Oliivipuud ? " " Nafta . " " Tõsi , Akropolil seda ei leidu . " " Merel . . . Nägin lennukilt puurtorne . " " Haukasilm ! Sinna sõidad vabal ajal. " Ning Faraoun lükkas puikleva poisi bussi . Kogu esimese palava ekskursioonipäeva ( valitses lausa kõrbekuumus : <arv>°C ) veetsid nad Akropoli mäel . Takseerisid Parthenoni , Nike templit ; tundsid kaasa Erechtheioni karüatiididele , kes terve ajaloolise aja hoidsid peanuppudel ehitise rasket lage . Antiigijuht aina rääkis ja rääkis . Kirglikult , väsimata ; viktoriiniseltskond imestas , miks Faraouni suust selle kuumusega juba ükskord ei lahvata välja leek . Nikyas , ehkki talus palavust hästi , Faraounilt midagi ei pärinud , vaid küsis endalt , kuidas ja mis eesmärgil ta siia oli sattunud ? Et see küsimus paistis suuremal või vähemal määral kõikide nägudelt , otsustas Schliemann neile meelde tuletada : " Te võitsite antiigiviktoriini , seetõttu olete Kreekas – ja mitte Kretiinias , kus te võinuks olla , kui oleksite võitnud iseenda . " Kuumrambed viktoriinlased jäid Sarah' kuulama . . . . . . ning seda kasutas ära Antiigijuht : " Too metoop , " osutas ta Parthenoni friisikaunistusele , " kujutab Kentauri . " Nikyas , kasutanud ära nende ülespoole pööratud tähelepanu , lõi viktoriinlastest lahku . . . . . . ning ühines neist parasjagu mööduva araabia turismigrupiga . Et tal keeletakerdusi ei tekkinud , võeti ta otsekohe omaks . Grupijuht küsis vaid , kus ta nii kaua oli . Seal astus ta juurde hiiglane Golem , kes samuti oli viktoriinigrupist vehkat teinud , ning lausus talle kui parimale semule : " Leidsin varemerohust kilpkonna . " Ta kergitas käe otsas kilekotti , kus miski abitult liigutas . " Läheb altarile – jumalate roog ! " Selsamal ööl mererannas hõõguvatel sütel . . . . . . räidivad nad kilpkonna ära . " " Kas kilbiga või kilbi peal ! " " hõirab Meisterkokk . " Usun nüüd , et viktoriinivõit tuli teile kergelt , " lausub Antiigijuht Ajalooõpetajale . Uitsetavast sajust ja muust hoolimata söövad nad kõik kilpkonna – magus liha lepitab meeled . Ainult Bigart passib . Schliemann võtab ta tüki . " Anna kõik , mida sa ei taha , mulle ! " sosistab Sarah meelalt Nikyasele kõrva . Järgmine hommik oli kui teatrimask : nutu-naerusuine . Mere kohal tibises veel vihma , mägede kohal aga säras päike ning kaljud aurendasid kui saunaliste seljad . Bigart lootis matka mägedesse maha magada . Selleks leidus ka põhjus : ta oli piisavalt nõrk , et voodist tõusta ja alla teiste juurde minna . Polnudki vaja . . . . . . nad tulid talle järele . Sarah ja Laura , kaelakuti kui head sõbrannad , sest üksi poleks kumbki teda jõudnud trepist alla kantida . " Tunnen end halvasti . . . Olen haige , " ütles poiss neist ära pöördudes . " Hah , hah – haige ! Jõid õhtul palju . . . " lausus Laura lustakalt ning tõmbas talt teki maha . Paljaks jäänud Bigart oli õhuke , sinkjas kui kaussi unustatud lest . Schliemann tuli hilpudega , ning nad panid ta riidesse . Võtnud tal kaenla alt kinni , talutasid nad poisi alla . . . . . . kus juba seisis sõiduvalmis buss . Tõsi , mitte luksussõiduk , mis senini oli olnud nende käsutuses , vaid kahe veoteljega mõlgitud mägibuss . Ilm oli veepihune , tuuline . Tormi-iilid panid nende riided purjedena plagisema ning sundisid viktoriinlasi peakatteid kinni hoidma . Enne sõidukisse sisenemist välksas äkki väärtmõte läbi Bigarti pea : jalg juba bussiastmel , laskis ta järsku mütsinokast lahti . Otsekohe haaras tormipuhang mütsist kinni ja viis selle minema . Bigart pani peakatte järele plehku . Ent vaevalt sai see kaduda nuka taha . . . . . . kui sealt ilmus Casoyanniste terjer ja tõi mütsi ... Schliemanni kätte . " Kui tark sinust ! " kiitis Sarah koera . " Kuidas nii ? " küsis Nikyas väljasirutatud kätt selja taha peites . " Ta teadis , et sa võid seda korrata . " Bussivare liikus käigukasti rõginal paigast ja võttis suuna mägede poole . Vajunud läbiistutud põhjaga bussitooli . . . . . . oli pohmeluses Bigartil äkki ükspuha : kõik mäed , kõik orud , kõik inimesed ( kaasa arvatud ta ise ) ; kogu elu , selle võlu . Ta igatses Kerameikosse , haudade tänavale , kus oli rahu all- ja pealpool mulla . Aknast sujusid mööda tuivalged linnamajad , võnnuvõõrad näod , vaiksed agulid . . . Puhasvalged külamajad , kiviklibused tühermaad vaheldumisi haljaste lagendike oliivisalude ja viinamarjaväljadega . Bussiraadiost kostis peent ornamentaalset antiikmuusikat ( turismiorganisatsiooni reklaamivalt plaadisarjalt , mida käiati kõikjal , kuid mis kusagil ei muutunud tüütavaks ) . Bigarti kurnatud hingele mõjus see elegeia con brio roiutavalt . Aeglaselt kui tümasse vajus ta košmaarsete nägemustega poolunne . . . . . . millest teda äratuskella järjekindluse ja täpsusega sundis ärkama rõgisev käigukast . " Ei või nad oma bussiloksu ka ära parandada ! " pahandas Schliemann solidaarselt iga kord , kui Nikyas võpatades ärkas . " Turismiorganisatsioon vabandab , " lausus terava kõrvaga giid reisiseltskonna poole pöördudes , " selle koriseva muula pärast – kõik uuemad alpibussid olid kahjuks liinil . . . Üheteljeveoga sõidukid järskudel mägiteedel ei vea aga välja . " Vaevalt sai Fraoun oma endekad sõnad lausutud . . . . . . kui käigukastist kostis senisest valjem rõksatus , mis lõppes heleda metallikiljatusega . Buss peatus kedagi üllatamata , reisijatesalongi tungis kirbet nigroolisuitsu . " Seekord meil vedas ! " kuulutas giid . " Jõudsime peaaegu pärale . " Faraoun võttis telefoni teel ühendust turismikeskusega , tegi nõukate kreeklaste kombel lühidalt ja teatas reisiseltskonnale , et kahjuks enne õhtut , mil alpibussid marsruutidelt naasevad , neil asendusveokit oodata ei ole . Juht avas mõlema poole uksed . . . . . . ja viktoriinlased – nätsu närides , lärmates ning tõugeldes – pudenesid bussist välja kadala rohuga mäeastangule . ( Õhk oli siin tunduvalt jahedam ja klaarim kui orus , ehkki ükssama päikeseääs lõõmitses pea kohal . ) Juht ronis käbedalt raudredelit pidi bussikatusele – kõik vahtisid ülespoole , arvates , et ta annab nende lohutuseks etenduse . Ent too ajas hoopis pagasiaedikust püsti mopeedi ning hõikas alla : " Hoi , mehepoojad , võtke vastu ! " Poisid , musklid püsti , tormasid mopeedi alla . " Tikupead , mis te mõtlete ? " müristas hiiglane Golem , pühkis poisid teelt ja võttis üksi ühe käega mopeedi kui titeratta juhilt vastu . " Hurrrraaa ! " hinnati juubeldades jõunumbrit . " Sõidan alla garaaži . . . Kui leian ammashrattad , theen käigukhasti khorda ! " hüüdis bussijuht mopeedilt , andis gaasi ja kadus mägiteekäänakul kaljuseina varju . Kui mopeedivõrin vaibub ja heitgaaside sinine loor kuristikku hõljub . . . . . . kurdistab neid kõiki viivuks mägede vaikus ning pimestab avaneva loodusvaate ilu . Iidsete mäetippude kohal , nagu jumalate hingus , kanduvad kuldsete veertega roosakad pilved . Taarnaid ja kuristikke täidab hallide titaanide juuksena hülliv udu . All orus paistab Hellase haljas ase , mida läbib hõbedase seljaga jõgi . ( Taevas oli siin käegakatsutavalt lähedal – ja põrgu küünitlematult kaugel ! ) " Vaimsed maastikud . . . Nüüd tean , miks ilu ja kunstid sündisid just siin ja ei kusagil mujal ! " sampsib Schliemann ( ta suured hallid silmad hiilgavad kui kastetud kalliskivid ) . " Plaksplaksplaks ! " lööb Antiigijuht pihke kokku . " Tähelpanu ! Me jätkame matka turismiorganisatsiooni kõige kindlamal liiklusvahendil . . . " " Ometi !!! " õhkab rännuseltskond kergendatult . " . . . oma isiklikul kahel jalal . " Faraoun peab pausi , murelik pilk bussil . " Määruste järgi pole mul õigust rikkis liiklusvahendit maha jätta . . . " Ta pöördub korraga kõigi poole : " Kas on vabatahtlikke , kes jääks bussi juurde valvesse ? " ( Nikyas reetis oma valmisolekut ettevaatamatu liigutusega . ) " Eiei , mitte ! " protestib Schliemann . " Arvan , et meil pole õigust kedagi matkarõõmust ilma jätta . Teen ettepaneku tõmmata liisku ! " Faraoun võtab taskust tikutoosi , sealt kolmkümmend ja üks tikku , märgib ühe neist markeriga ära ja laseb neil kõigil kordamööda oma taskust liisku võtta . ( Märgitud tiku , seega kohustuse jääda bussi valvama , tõmbab Paula , tedretähniline paks plika . ) " Bigart , teil veab nagu alati ! " õnnitleb teda möödaminnes SARAH ... . . . ning võtab hanereas mäkketõusjäte rodus giidi järele . ( Nikyase usaldas Sarah südamerahuga ronijaterodu lõppu Laura hoolde – just nagu ennemuiste kujur jättis tooriku töötlemise kõige andekama õpilase hoolde , et lõpus küpsele tööle ligi astuda ja mõne kerge peitlilöögiga ... . . . vabastada kujust šedööver . ) Kaljude vahel on põletavalt palav . Seda tugevam on viktoriinlaste soov jõuda tuulele avatud alpiniitudele . Seda enam lisavad nad pressi ! Bigart , kes oma kangeid jalgu vaevu veel omaks peab , on jäänud teistest lootusetult maha ; kibe higisool sööbib vistrikuisse ning need kõrvetavad kui nahale kleepunud sädemed . " Puhka , Niksuke , " lubab Laura ( viktoriinlased üleval , nagu paistab , tõmbavad samuti hinge ) . Nikyas vajub kalju säästlikku varju ega jõua kättki tõsta , et näolt higi pühkida . Seda teeb tema eest Laura : libistab käe poisi taskusse rätiku järele . . . ning vajub ise äkki poisi kohale kumarasse . ( Nõrk naeratus nagu surimuie ilmub Nikyase näole . ) " Ega sa nii väsind ka ole ! " nähvab Laura püsti karates . Tüdruk punastab – puhtalt , roosvärskelt , süütult ! Puhanud , jõudsid nad kõvadele , kõiki raskusi võitvatele viktoriinlastele järele . Laura andis ta üleoleva naeratusega Schliemannile üle . " Paistab , Laura , et sa hoolitsesid Nikyase eest , ta näeb hea välja ! " kostis Sarah , võttes poisi tema järelevalvajalt vastu . Lihased pingul , laubad higihernes , jätkasid nad rasket tõusu . " Vesi ! " hüüdis mõne aja pärast keegi eespoolt . Viktoriinlased tormasid janujalu hüüdja juurde . " Hippokrene . . . " lausus Schliemann ja laskus pühalikult lätte ette põlvili . " Muusade mäe allikas ! " ( Nad lobistasid selles ja pesid jalgu . ) Poolpäeval jõudsid viktoriinlased lõpuks lillesaarekestega kaetud alpitasandikule ... . . . mille keskel nagu valendav suhkrupea kõrgus väike lubjakivist kirik ning selle ümber – nagu killud samast suhkrupeast – valendasid poolsada hütikut . Mägiküla lähedal kohtasid nad kõhelikku meest , kes ajas koerte abiga suurt lambakarja mägiaasale . " Jätku sulle rohumaid , karjus ! " soovis talle Ion . Kõhelik näris aplalt lambakooti ning rääkis söömist katkestamata : " Kauaks seda jätkub . . . Ja karjuseks muutud , kui enne olid puuraidur . " " Kuis nii ? " " Seda tühermaad katsid kord haljad pöögisalud – need raiusin lagedaks . Lambad , õgiloomad , ei lase metsal uuesti kasvada . . . Pole puid , mis mulda kinni hoiaksid , ja varsti on siin paljad kaljud . . . Juba praegu on mulda vaevalt labidatäis – matame oma surnuid otse taevasse ! " Näljane karjus oma pilvja lambakarjaga möödus . " Erysichthon , puudetapja . . . " lausus Schliemann talle järele . " Jumalad karistasid teda igavese näljaga . " Nad sisenevad mägikülla selle ainumat tanumat pidi . Külamajad on valged , laotud hellase ehituskombe järgi lubjakivikuupidest , mördita . Sammaldunud rohtkatuste põhjal võib asum olla väga vana . . . Kahel pool tanumat , oma osmide akende all pinkidel istuvad eluõhtut pidavad vanurid , eranditult mehed . Vestlevad , loevad lehte . Küla keskel , lubjakivipõhjaga valgel agoraal , varikatuse all on laiali väike laat . Enamasti Kreekamaad merest mägedeni täitev turismikaup , nn " muisteleiud " – peene ornamendiga amforakillud , muinasmündid , tuhmunud kujutisega amuletid . Leidudele iidse leiukoha leidmine ei valmista hea fantaasiaga kreeklasele raskusi . Faraoun kogub viktoriinlased päikesevarju : küla ainukese laia võraga puu alla ( see on muuladest äranäsitud mägimänd ) . Nad võtavad seal istet aastasadu tagasi külaehitusest järele jäänud lubjakivikuupidel . . . . . . ning vaatavad Antiigijuhti väsinult , ent olles juba pisut puhanud – igavlevalt . Faraouni vilehernena ringikäiv keel on üleelamisest pisut puine : " Sõbrad , me Kreeka-karuselli lõpus tahan teha teile üllatuskingi ... " ( Faraoun pabistab , küllap kink on haruldane . ) " Ülikoolis õppisin krüptoloogiat , tunnen siinmail sadu koopaid . . . " " Ja seda ei võinud sa , jobu , all orus öelda , vaid pead pilvedes ütlema ! " lausub Golem omaette . Schliemann tonksab teda talitsevalt kinganinaga . ( Kurnatusest kurt Bigart ei taha midagi kuulda koobastest . ) " Selle küla kohal , umbes seitsmesaja meetri kõrgusel kaljudes , " jätkab giid , " asub krüpt , kuhu ma veel pole saanud . " Korraga . . . . . . kostab kõrgelt mägedest kõiki vapustav heli : metsik hääl või koletu karje . Viktoriinlased vakatavad , giid vaikib . Kahetine on akende all istuvate vanameeste käitumine : ühed tõusevad vaikides , lahkuvad majadesse , teised jäävad istuma , süvenevad läbiloetud ajalehte või ürgavad kuraasikalt juttu . " Xantakise kadunud muul pasundab ! " heidab viktoriinlastele lähim vanur hooletult . " Muul tuli eila kodu , " teatab Xantakis , päikesemust laadakaubaga mööduv mees . Vanamehed kõhelevad viivu , alustavad juttu mujalt . Giid naerab valjusti , et taas tähelepanu endale tõmmata . " See on teile üllatus – jääb meelde kogu eluks ! " Ioni hääles kõlavad pasunad . " Turismiorganisatsiooni kataloogis seda krüpti pole täheldatud . Kuid kohaliku külarahva hulgas on ta teada kui . . . " " . . . Kentaurikoobas , " kostab kellegi vaikne usalduslik hääl . ( Kes seda lausus : mõni aknaalustest vanuritest ? Keegi lähimate laadaliste hulgast ? ) " Kentauros , " jätkab giid soravalt . " Metsik olend , Ixioni ja Nephele järeltulija . . . Kas keegi teie hulgast teab nimetada mõnda kentauri ? " Schliemann vaatab uhkelt oma viktoriinlasi ja peatab pilgu Wessiel , oma kuldvastajal . " Cheiron , Kronose ja Philyra poeg , seetõttu nimetati teda sageli filüriidiks . Ta elas Pelioni mäe koopas . Tark ja õilis , õpetas kangelastele , nende hulgas Achilleus , Asklepios jt , ravikunsti ja muusikat ... " vuristas Wessie . " Veel mõni ? " " Nessos– kuri ja salakaval kentaur , tahtis Heraklese naisele . . . Põhhh ! " pahvatab Pessie , kehv vastaja , tugev moraalitseja . " Kentauromahhia " , müristab Golem . " Kentaure kui palju soovite ! " Poisid naeravad lipitsevalt . " Kentaur . . . " sampsib keegi ( Sarah ) uinutavalt . " Temaga seondub suur kunst : Rubens , Böcklin , Degas . . . " " Veel üks antiigiviktoriin , " pomiseb isepäine Nikyas , libiseb mööda päikesesooja männitüve alla – ning uinub hoobilt . Bigart ärkas . Kui kaua ta oli maganud ? Ilmselt vaid mõne hetke , sest Faraoun just lõpetas oma kentauri-küsitlust . " Aitab ! Küllalt kuuldud ! Müüt ! " kostsid läbisegi viktoriinlaste hääled . " Tõelus , " kostis puudutatud Schliemann , " on allakäinud müüt ! " Nende vaidlus Bigartisse ei puutunud : ta tõstis aegamisi lõuanuki rinnalt ning püüdis pingutades meenutada , mis teda tõeliselt oli äratanud ? Bigart kergitas toll tollilt pead . . . . . . ning järsku nägi ning tajus , et tema äratajaks oli inimese pilk . Silmavaade , mis peitis end mõnusalt ( ja mõjusalt ) pleekinud puhmaskulmude alla . Nikyas polnud iial kohanud pilku , mis oleks nii tajutav , lausa füüsiliselt tuntav , kindel ning taganematu . ( Silmavaade kuulus keskmist kasvu mehele , kes näis noorem kui vastsündinu ja vanem kui rauk ; tal oli seljas mingi kindla tegumoega kulunud kuht , mille järgi oli raske tema rahvust ja päritolu määrata . Lihtsalt üks laadakaupleja , kes vähemalt tunni jooksul - niikaua kui viktoriinlased olid männi varjus puhanud ei võtnud ette midagi , et oma kaubast , varikatuse piilari külge seotud ümarikest korvidest , lahti saada . Ta nõjatus õlaga vastu tugipitsi ja vaatas lahedal pilgul . . . kõikjale . Nikyas tajus veelkord , et laadakaupmehe pilk ei kõlvanudki muuks kui kellegi äratajaks . Giid lõi harjunud kombel pihke kokku – plaksplaks ! – ning lausus end vaevaliselt püsti ajanud viktoriinlastele : " Oleme küllalt puhanud – aeg asuda koopa poole teele ! " " Koobas ju on . . . " lausus üks osmiku akna all eluõhtut pidavatest vanameestest . " . . . teed ei ole , " lisas teine , ta kõrval istuv vanur . " Kuhu see jäi ? " " Mäelihe viis kuristikku . Teist aastat pole sinna juurdepääsu . " " ON , " kostis too endine , vaikne , ent kindel hääl . Kõik pöördusid hääle suunas : see oli tema , Puhmaskulm . Giid kostis lootusega : " Sa tead ! Kustkaudu siis ? " " Elu või , " – kaubeldaja hääles tekkis vaevutajutav paus – , " surma kaudu . Rajast jäi kalju külge kitsas karniis – seda mööda võib koopasse jõuda . Too , kellel on julgust , " lisas kaupmees , pilk pilvevidus sinaval mäeküljel . Viktoriinlased jäid jõngalt paigale nagu talled , hoomanud kotka varju . Kõik nad vajusid pääsnult oma istmele tagasi . . . . . . peale Bigarti . Too uimard jäi alati hiljaks , sedapuhku taguotsa mahapanemisega . " Sina ! " Mees haakis temasse oma kisuka pilgu . " Ei . . . Jah . . . " kogeles Bigart . " Kui su nimi on Eijah , siis ütle , kunas sa oled Ei , kunas Jah , " lausus teine toonitult . ( Sarah võpatab , naise nägu ning päevitunud kael avaras pluusikaeluses muutuvad kriitvalgeks . Ta ruttab Nikyase juurde , haardub poisisse . . . . . . ja astub koos temaga ette . ) " Jah ! " lausus Schliemann üleelavalt , pannes sõnasse kogu oma hapra olemuse jõu . " Ja-aah . . . " kordas poiss nõrga kajana . " JAH ! " lausus ta järsku kindlalt , silmad peas helgatamas kui noakillud . " Siis tõusule , kuniks päevavalgust ! " kostis kaupmees , tõukas end sauaga paigast lahti , ning korvipundi sinnasamasse jätnud , asus ees minema . Viktoriinlased , ühed kõhelevas , teised kadestavas trobinas , saatsid Bigarti rajaotsale ning pöördusid kergendunult külla tagasi . Jagu kaugemale saatsid teda Schliemann ja Faraoun . " Oled sa kindel , et rada tead ? " küsis Ion teejuhilt enne lahkumist . " Kuidas siis mitte . Käin sealt korvivitsu lõikamas , " ütles KORVIPUNUJA . " Puhus teile ; ei kasva seal puud ega puhmast – üks kuristik ja kaljud kõik ! " ütles neile külasse tagasi pöördumise järel keegi pingilistuvatest vanuritest . Faraoun ja Schliemann lehvitavad senikaua . . . . . . kuni Bigart ja Korvipunuja kaovad teeraja lõpus udutulvil kaljulõhangusse . " Ei vaadanud mitte tagasigi . . . " lausub Sarah pettunult . " Kui tee viib edasi , vaatab mees ainult ettepoole ! " vastab Faraoun üksjagu kadedalt . Kaljukujasse sisenemisel astub Korvipunujast hulk maad maha jäänud Nikyasele järsku ette . . . . . . meisterkokk Golem , kelle lai nägu on vihast ja kibedusest veel jagu laiem : " Lased kilpkonnasuppi üksnes meil helpida . Nüüdsest ! " surub ta kähedal sosinal – ja kaotab oma hiigelrusika Nikyase hingeauku . Otsekui lumi mütsilt oma saapaninadele , variseb Bigart maha , ent haardunud kaljunukkidesse ja rohututtidesse , liigub ta roomates teisele järele . ( Korvipunuja seisis ülal kaljuastangul saua nõjal ning silmitses kinnisel ilmel vaevaliselt edasiroomavat poissi : veristanud põlved ja peod . . . . . . tõusis too lõpuks jalgadele , ning hambad kokku litsunud , vankus Teejuhile järele . ) Rada aina tõuseb ning muutub üha raskemaks . Korvipunuja eespool liigub varmalt ja osavalt . Kompides konkskepiga just nagu tundlaga rajal ettetulevaid lõhesid ja lahtisi rahne . . . . . . hoiatab ja suunab ta järelkaperdavat poissi astuma ohutumale kohale , hüppama üle kaljulõhe või minema varingupaigast ringi . Nikyas usaldab oma Teejuhti pimesi . Talle meenuvad nüüd äkki Athena preestri rituaalsõnad : " Ära juhata kellelegi muud teed peale õige ! Ära jäta kedagi hauast ilma ! " Seni võis liikuda loodjal mäeküljel suhteliselt ohutult – kaljusse raiutud rada oli küllalt lai . " Siit saaks muulgi üles ! " kostab Bigart kuraasikalt . " Püüame olla temast mitte kehvemad . " Seda öeldes tõmbab Korvi-punuja ta maha rahnult . . . . . . mis seejärel mürinal kuristikku veereb . ( Schliemann ja Faraoun seisid küla piiril ning jälgisid hinge kinni pidades kahe mutukväikse inimfiguuri liikumist järsul mäeküljel . Nood kadusid kord kaljude vahele , kord ilmusid taas välja ; nende jalgade alt vallandunud rahnud andsid kohati kammertoni tervele varingusümfooniale ... Käsi suul , toetas Sarah sealt tulevaid palvesõnu . Inimfiguurid mäeküljel muutusid üha väiksemaks , üha kõiksemaks , kuni lahustusid kõrgudus – või juba pilvedes . ) Rada on veel ikka küllalt lai ja lahe ning Bigart mõtleb kahetsusega viktoriinlastele : " Nad oleksid kõik võinud üles tulla ! " Korvipunuja lausub peale pausi toonitult : " All on lõbusam . Ja nad jäävad seal hauast ilma . " Läbinud sumeda kaljukoridori . . . . . . seisid nad äkki nagu kesk plahvatust eredas valguses . " Lõpp – ja algus ! Püüa nüüd , et poleks vastupidi , " lausus Teejuht ning astus rajalt kõrvale . Bigart möödus Korvipunujast – ja järsku peatus , nagu oleks ta jalad kaljusse vajunud : All , otse ta marraskil kinganinade ees haigutas udu hingiv kuristik Ülal , nagu Sarah' sitskleidisüli , avanes selge sinine taevas , otse ees tõusis loodjas mäesein , mille külge oli jäänud kitsas kaljukarniis – kõik , mis pärast mäevaringut oli rajast järele jäänud . " Lähed ees , " kostis Korvipunuja , nii et polnud kuulda , oli see käsk või küsimus . " Ei . . . Jah . . . " värahtas vastust andes poisi hääl . " Tutvusime all . " Niisiis polnud Nikyasel taganemisteed . Ta vaatas vaid korra kuristikku , milles kobrutas kollane udu ... . . . ja astus tõrkumata – isegi õnnelikult ! – karniisile , lootes , et siit viib otsetee haudade tänavale . " Liigume külgsi , selg vastu mäeseina . Su pea , jäta meelde , olgu tihtsalt vastu kaljut – kui see vaksa võrra ette kaldub , veereb ta su õlgadelt kuristikku . " Läks ! mõtles Bigart . Ühtäkki ta ei kartnud . Lõpu lähedal , paistab , hirm kaob . . . Teerada on lõhenenud prao kohalt – selgelt paistab kangana allalangeva kaljuseina sammaldunud külg ... BIGART : Lõhe tundub tuttav . . . KORVIPUNUJA : See on su hinges . BIGART : Kas ka seal . . . variseb tee ? KORVIPUNUJA ( pausiga ) : Loodust ei tea ette . Nad liiguvad visalt edasi . Bigart eespool , Korvipunuja vahetult ta kõrval . Nende kannad on karniisil – tallad kuristiku kohal . KORVIPUNUJA : Kukal ! BIGART : Mis on ? Teine kallutab pead , et järele katsuda . . . . . . ja vaarub ettepoole . Samas sähvab Korvipunuja sau , konks haagib end poisi õlga ning tõmbab ta tagasi vastu kaljut . BIGART : Äärepealt . . . KORVIPUNUJA : . . . saanuks sinust kaja kuristiku kohale . Edasi ! Näib , et kaljukarniisil ei tule lõppu . See kulgeb otse , teeb mäekülje konfiguratsioone järgides käänakuid , laskumisi ning tõuse , nii et Bigart viimaks unustab , kuhu rada viib , kuhu nad on teel . BIGART : Kuhu me . . . ? KORVIPUNUJA : Kelle käest on minul küsida – EDASI ! Omaenese südamelöökidest kurdistatud , kaljuvaablastest nõelatud nägu paistes . . . . . . jääb Bigart veidi maad enne karniisikäänakut kaljunurga taha hingeldades seisma . BIGART : Edasi ma ei s-suuda ... KORVIPUNUJA : Aega on vaid mõni hetk – siis paistetavad su silmad kinni , ning valida jääb vaid ... BIGART ( õhult ) : . . . alla . Nad hakkavad taas liikuma , tallad ja pool kontsa kuristiku kohal . Vastu kaljukonaraid purukshõõrutud kuklast valguvad mööda poisi kaela ja selga , otsekui peened punased siud , vonklevad verenired . Läbi kinnipaistetanud silmapilude immitseb vaid nõrka valgust . . . BIGART : Ma ei näe enam . . . Lõpp ! ( Annab viimast jõudu kokku võttes äratõuke kuristiku poole . ) KORVIPUNUJA ( konkskepiga sähvanud ) : Kukal ! Kalju ! Edasi ! BIGART ( karjub ) : Kas pole selge , inimesel on ainus nä-ge-mis-meel ! KORVIPUNUJA : Tal on veel kompimismeel . . . Kukal ! Kalju ! Edasi !! Kätega koredat mäeseina kompides liigub Bigart edasi . . . . . . ning kaob kaljunurga taha . Hetke pärast kostab sealt pikk meeleheitlik rõõmuhüüd : BIGART : Päää-seeend !!! Korvipunuja nägu on tühi kui unenäomaastik – peab olema somnambuul , et seal orienteeruda . BIGART ja KORVIPUNUJA seisid pealpool pilvi mägiterrassil , kust enam edasi kaljusse rahitud rada ei viinud . Õhtupäike säratas liustikke nagu muistsete sõdalaste turviseid ning madalamal liikumatuid rünkpilvi , mis paistsid kui tardunud merelained . " Kas näed ? " küsis Korvipunuja . " Jah . . . EI ! " Nikyas raputas meeleheitlikult pead . " Kurt sa ei ole – tule mu sammukajas ! " lausus Korvipunuja ning asus ees minema . " Kõrvad jäid õnneks külge . . . " pomises Nikyas üha kividele komistades ning end vastu kaljusid ära lüües . Päike , mis paistis poisile otse näkku . . . . . . kadus järsku , nagu oleks Teejuht selle põue pistnud . Eesastuja sammukaja aga muutus seda kostvamaks . Mõne aja pärast haistis ta võõrast lõhna , millega kaasnes ebamäärane ohutunne . Ent peatuda polnud võimalik enne , kui Teejuht oma sammu seiskas . Poisi nägu oli vaablasepistetest jäik ja ümar nagu melon , pea huugas lõhkemiseni ja kuklahaavast siuglesid alla , otsekui jaheda seljaga maokesed , endiselt verenired . Korraga . . . . . . kostis ta kõrvu kauge heli , mis tuli nagu suurest kõrgusest , läbis piisku külvates õhuvalla ning langes pladinal maha . " Vesi . . . " liigahtasid lausuda poisi lõhkenud huuled . Veelang lahises üha lähemal ja üha võimsamalt , ning kuulmata enam Teejuhi samme , võttis Nikyas suuna vee poole . . . . . . nagu ta seda igal juhul oleks teinud kõrbes . Üsna varsti tõi tugev tuuletõmbus poisile näkku torkivat veepihu , seejärel terveid kamalutäisi värskendavat vett . Nüüd äkki tundis Nikyas – ta vedas tugevasti sõõrmetega õhku ninna – , et too ligitõmbav veider uhm ... ... tuli sellestsamast tuisklevast veejoast . Ta sirutas juba langu poole peod ning küünitas neile järele näo ning keha , kui korraga kostis hoiatav hõige : " Pea ! Mitte sammugi enam ! " ( Miks ? Ta ei tea seda isegi ! käis küsimus ja vastus koos valuga läbi Nikyase pea . ) Juba olid ta kamalud täis seda nimetut erist , mida lihtsustatult nimetati veeks ; selle klaasitäis maksis kõrbes kuldkäekella , mõnikord elugi , kuid siin voogas see sinises sambas , lahises alla kosena . Tundes end meeletu raiskajana . . . . . . pani Nikyas näo veejoa alla , ning suutmata vastu seista , usaldas sellele kogu oma piinatud keha . Otsekohe läbib teda varem kogematu valuvahk See lõikub kehasse , meeltesse ; ajju ja verre Aegamisi kaob valu kuklas , avanevad pikkamisi silmad , taastuvad jõuvarud Bigarti liiglaiad lotendavad kehakatted täituvad kellegi teise , tundmatu kehaga " Minu asi oli hoiatada , " ütleb Korvipunuja toonitult . Bigart ei mõista : " Mille eest ? ! " " Selle eest . " " Vesi ? " " Veri . " Nikyas Bigart vaatab vastsündinu uudse huviga oma keha . " Sa ütlesid veri ! " lausub Nikyas ning puhkeb tammistamatult naerma . Ta uhub aina oma nägu , üha paremini nägevaid silmi , õlgu , käsivarsi , rindkeret . " Aitab , " lausub Korvipunuja , " See pole saun . " " Mis ? ! " küsib Bigart vaibuva naeruga . " Kentaurikoobas . All sa teadsid . " " Müüt ! " Korvipunuja noogutab : " Üleastunud kentaur , kellelt jumalad võtsid surematuse , tuli haavatuna sellesse koopasse surema . Neede järgi pidi tema kinnitõmbumatust haavast saama verekosk . " " Seesama , kus ma . . . " Bigart võpatab , astub tagasi ; ta naer tõmbub pikkamisi näo sisse . Sirutanud käed ette . . . . . . hoomab ta lõplikult taastunud silmanägemisega oma sõrmedel , oma käsivartel , oma õlgadel punaseid niresid , mis valguvad mööda keha alla , moodustades ta ümber tillukese verejärve . Bigarti pea vajub taha , käed tõusevad aeglaselt üles kui vandeks Sõrmed haralduvad nagu valmistuks ta haarama mõõtmatut Rindkere kerkib , kaelasooned paisuvad , suu avaneb pikkamisi nagu aegluubis Sajandikhetk veel – ja peab selguma , mida põrutavat , senikuulmatut on NIKYAS BIGARTIL maailmale öelda . . . Külas valmistuti peoks . Igakevadised pidustused puude ja haljuse jumalanna Demeteri auks pidid algama õhtul , kestma kogu öö ja kulmineerima hommikul , mil rohule , viljapuudele ja viinamarjaistandikele ilmus halkjas kaste – pisarad , millega jumalanna niisutas põuast maad . Schliemann ja Faraoun seisid taas ( või polnud nad sealt lahkunud ) küla taga niidul , ning pead kergelt kuklas , silmad laskuva päikese eest pooliti suletud . . . . . . vaatasid ja kuulatasid pealtnäha muretult mägede kaunist karget päikseloojakut . " Midagi on juhtunud . . . " lausus Faraoun . " Ei-hh ! " lausus Schliemann peaga heites . " Koopasse on kahe tunni tee . " " Bigart on võimekas : ta käib seda neli tundi ! " nähvas Schliemann . Nad vaikisid ja vaatasid lootusega üles . . . . . . Mööda teerada allasuunas tulid muulad hagudega öiste pidulõkete jaoks . Nad küsisid muulaajajatelt , kas nood pole Korvipunujat ja poissi näinud . Kreeklased kuulasid pikka küsitelu tähelepanelikult . Ning naeratasid seepeale heldelahkelt : selgus , et nad ei osanud keelt . Korraga . . . . . . kostis mägedest pilvepiirilt hüüd . Või karje , mis kaljude vahel võimendunud kajana alla külasse kostis . Üksteisele otsa vaatamata kiirustasid muulaajajad loomi udjutades edasi . " Kes teab . . . " venitas Faraoun . " Mitte keegi ! " lõikas Schliemann . " Tuleb minna , " lausus Ion . " Mitte kuhugi ! " " Millele loodad ? " " Nikyase peale ! Teist ma ei tunne . " " Mina loodan teise peale , " lausus Faraoun . " Poiss pole muud kui võimekas . " Schliemann solvus pisarateni . " Ma-h eih- luba-h sul teda kiita ! " " Muidugi on ta üks prohmus ja uimard , " vabandas giid . " Ja kui ta kaduma läheb , saan ma käskkirja . " Faraoun võttis otsustavalt paigast ning asus rajale . Sukki-seelikut silumata ruttas Schliemann talle järele . Saanud kahe peale mõnikümmend sammu astuda . . . . . . ilmusid mäejalamiudust niidule kaks inimest . Tagumine , ehkki tundmatu , oli neile tuttav : Korvipunuja . Esimene . . . Sarah' ihu hangus , süda seiskus . " Jumal küll . . . Kuhu nad poisi panid ? ! " Esimene tulijaist lähenes sirgel rühil , jõudsal sammul ( tagumisel andis sebida , et tal kannul püsida ) . Jõudnud neile küllalt lähedale , nägid Faraoun ja Schliemann enda ees . . . . . . kõrge lauba ja kroommusta tukaga pikakasvulist noormeest . Pea ta vägilasõIgadel seisis püsti kui noorel hirvel ning kummaski rohelises silmas põles kirgas tuli . " Tuli , mis põletab ! " ohtles Schliemann läheneja eest taganedes . ( Noormees meenutas talle kedagi – ent ajahetk oli liiga pinev ja lühike , et võiks selguda , keda nimelt . ) Noorsand lehvitas neile eemalt – lihased ta õmblustest kärisenud särgi all lõid mänglema kui raseeritud puumal – ja hõikas kõlavalt : " Sarah , Ion , mida perglit te siin passite ja külas pidus pole ? ! " " Teid ootasime : kuhu te poisi panite ! " nõudis giid rangelt , kui ka Teejuht oli kohale jõudnud . " Olen tema õpetaja . . . ma tahan teada ! " nõudis Schliemann häälevärinal . Noorsand jäi neid kuulatama , astus äkki Schliemanni juurde ja . . . " Sukad , seelik , Sarah !! " " Oih . . . Häbematane , mis sa endale lubad ! " kiljatas Schliemann ja lõi jämikut vastu kätt . Noorsand jahmus . . . . . . pööras ootamatult Sarah' soengu segi , tõmbas nad Ioniga enda ligi ning tegi neile valjult huilates metsiku tuule alla . " Ion ... Sarah . . . Teile ei keela ma midagi : kui soovite – olen Nikyas Bigart ! " Tuuritanud neid tuulevuhinal ringi , pani ülemeelik noorsand nad ettevaatlikult maha . ( Sel hetkel – viiv enne , kui ta kannad maad puutusid – ilmutas end Sarah'le tema mälu , et norgumatu noorsand meenutas talle , ehkki väelt ja vaimult võimsamal kujul . . . . . . Eamon Emersoni . ) Alles seejärel tundis Schliemann ära oma tundmatuseni muutunud õpilase . " Nikyas . . . Olid nii kaua kaotsis ! " " Kui kaua ? ! " luikas noormees , pimestades neid oma avala valgehambulise naeruga . " Olete arvatavasti ajalooõpetaja . . . " ( Lausujaks oli Teejuht . ) " Millest see välja paistab ? " " Teil puudub ajataju . " Enne küla , tanuma alguses . . . . . . tulid viktoriinlased neile vastu . Pikk laiaõlgne mägijumal ajas plikad eetsi : päid põnevil kokku pistes lõid nad sosisklema kui rohuladvad . " S-selline , " sisistas Sarah ahtalt , " on su ustavus ! " " Ta ei saa seda iial teada , " lausus Laura võluvalt naeratades , " kui sina , põlvsukis püüton , talle seda ei ütle . " Poisid võtsid uustulnuka suhtes agaralt aupakliku hoiaku ( oleks neil saba , nad liputanuks seda ) . Ükski neist ei tundnud teda ära . . . . . . peale Golemi . Tolle alandlikku hoiakut segas sõge hirm – see paistis ta tuhmunud silmist ja järsku ülearustena rippuvatest rusikatest . Mägijumal ei rutanud ; lõpuks pani ta oma käe nagu muuseas Golemi õlale ning viis tolle peoplatsilt eemale . " Mis pidusöögiks tuleb , Meisterkokk ? " " K-kilpkonna ei tule . . . Ei e-ealeski enam ... V-vannun ! " vastas teine lõuavärinal . " Miks ? Mulle maitses . Peale tolle esimese . " ( Löök oli masendav . Golem kukkus kui lähker varnast . Ja lamas – silmad pungis , suunurgis veri – väljaku servas hommikuni . . . . . . mil hiilgav kaste ta muu süüdimatu looduse hulgas elustas . ) Laata hakatakse maha võtma . Laadaplatsi peoplatsiks ümber ehitama . . . Müümata kaup laotakse sadulapaunadesse ; muulad ja mägihobused asuvad tagasiteele . Vanemad siirduvad kodudesse – noored jäävad pidusse . Nikyas Bigart ja Teejuht seisavad lahkumiseelses vaikuses tugiposti juures , kus ripub endiselt korvisidum . NIKYAS ( süümega ) : Koopa pärast jäid korvid müümata . KORVIPUNUJA : Nüüd räägid sellest . NIKYAS ( pidanud pausi ) : Kõigiga on midagi juhtunud – ma ei tunne neid ära . KORVIPUNUJA : Võib olla vastupidi . ( Hakkab punumeid posti küljest lahti siduma . ) NIKYAS : Kenad korvid ! Bigart tõmbab näpuga üle korvi kumera külje – ja teeb äkki üllatava avastuse . NIKYAS : Puhta ümarik – ilma avata ! KORVIPUNUJA ( noogutab ) : KERAKORV . NIKYAS : Kuidas siia saab midagi panna ? ( Piidleb läbi punutise korvi . ) Seal juba on midagi sees . . . ( Hämmingus . ) Kujukesed ! KORVIPUNUJA : Inimesed – aga savist . NIKYAS : On neil väljapääs ? KORVIPUNUJA : Kui on sissepääs , on ka väljapääs . NIKYAS : Kuidas ? ! KORVIPUNUJA : Nad kuluvad aegapidi , pudenevad pihuks . . . Kui kõik on möödas – jääb neist savipõrm korvi alla . Sealtkaudu on väljapääs . Nikyas Bigart vajub sügavamalt mõttesse , kui ta aastad seda võimaldavad . Pikkamisi libistab nooruk käe taskusse . NIKYAS : Palju maksab ... üks selline korv ? KORVIPUNUJA : Saad ilma , kui valid nagu saatust – pimesi . Bigart sulgeb silmad . . . . . . ning valib kompides ühe korvidest . Pöördub , vaatab punumit vastu mägede liustikuvalget . NIKYAS : Selles korvis on neid kolm . . . KORVIPUNUJA : Selle sa valisid . Pidu käis ja pilgar kestis . Lõkked lõõmasid ja lõhnasid kui olematud valguseõied . Vein , punane ja joovastav , mäsles peekrites nagu piduliste endi noor veri . Mängisid muistsed pillid : süürinks , kitara , aulos . Rahvariides külapoisid-tüdrukud tõstsid tantsurütmis oma kergeid jalgu nagu rohutirtsud ... . . . ning veinihõlbul viktoriinlased püüdsid neile kõigiti järele teha . ( Läks korda ! ) Flüüaksid , vandritest veiderdajad , tuiasid rahva vahel ringi ning ajasid hiiglama pikki köitest keeratud kolle naiste seelikute alla . " Iuh ! Uih ! " kostis kõikjalt : see mõjus peiaritele kui õli tulle . Bigart ei passind ( ei nüüd siin – ega eales kusagil mujal ) . Vein voolas ta kõrist alla nagu noorel Backhosel ; pihk puhkas naiste pihtadel niisama endastmõistetavalt kui veinilähkril . . . Peksa said valikuta kõik , kes söandasid teda peatada . Laura punane suu hüüdis teda kõikjal ning Sarah' kleepuv pilk kui kameeleoni keel limpsas ta järele . ( Nikyas Bgart ei tea veel midagi võitja traagikast , kel puuduvad võistlejad ; mehe masendusest , kellele kuulub kogu naissugu , kuid puudub naine ; inimaadli ahastusest vaid haruharva end ära tunda teise inimese peeglis . ) Öiste pidustuste tipuks kujunes sündmus , mil Schliemann valiti üksmeelselt . . . ... " jumalanna Demeteriks " . Sarvehäälte , püssipaukude ja orgiastiliste hõisete saatel tõsteti Sarah treitud fallostele ehitatud troonitooli ; talle pandi pähe aasalilledest kroon ja sülle roosa näoga Viljakusenukk . Seal ta nüüd istus , Demeter-Schliemann , nokastunud , hallid hiilgavad silmad igatsuse loori peidus . Temast paremal , trooni käetoel istus jumalanna tütreks Persephoneks valitud hele kaunitar Laura . ( Nikyas vaatab neid hääbuvate lõkete kumas iharalt . Vein lõõmutab üha ta kihku . See kasvab määratuks , ühegi teise tundega võrreldamatuks . Aegamisi kaob side talle alluva teadvusega – ta ei kaota seda , vaid see sildub pikkamisi . . . teise teadvusega , mille üle tal puudub võim ja valitsus . ) Läbipõlenud lõkete tagant hämarusest sööstis korraga peoplatsile tume jõuline kogu . Pühkis kiljuvad-vanduvad peolised sõõrdu laiali ning oli mõne hetkega ... Kui laialilöödud lustijad taas peoplatsile tihkasid tulla . . . . . . oli Demeter ja Persephone troonilt kadunud . Lõkkesüte valgel vahetati poolihääli juhtunu kohta arvamust : " Kes teab . . . " " Mis teada – Empusa , kodukäia ! " " Xantakise kadunud muul ! " " Jutt ! Muul kodus – Xantakis kadund ! " ( Ebalev naer . ) " Politseisse kuulutada . . . " " Häbi , et ära jooksime ! " " Kes ei jookseks ? ! " Keegi tõi tõrvikuga tuld , valgustati troonitooli ümber maad . " Kent . . . au . . . r ? s . . . " kandis tuul kuskilt sõnarebeme . " Küllalt ! " kostis Antiigijuht . Ja helistas Pireuse politseisse . " Täpsemad andmed ! " nõuti politseist . " Kadunud kaks . . . " Telefon Faraouni käes võngatas : " Juba tulevad tagasi ! " Hahetava taeva taustal , üle kastese niidu . . . . . . lähenesid Schliemann , Sarah ! Tal oli Viljakusenukk , pea alaspidi , kaenlas . Riided rebadel , rohurohelised . Huuled erkpunased ja tõusnud kui pärmikuklid . Ning selle värvipulma tipuks : Sarah' pea oli üleni hall nagu graiadel , kes sünnivad maailma hallipäistena , ehkki mitte raukadena . Naine astus paljajalu , ettevaatlikult , just nagu maad ja maailma uuesti tunnetades . Sarah liikus vaevaliselt , ta oli purustatud . . . ... kuid enda kildude seas – õnnelik ! Vähemalt niisama retsitud ja liimist lahti , kuid endapeidus õnnelik oli Sarah' järel välja ilmunud Laura . ( Seitse kuud hiljem , kõrbes arheoloogilistel väljakaevamistel , lämbpalavas telgis , beduiininaise abiga . . . . . . toob antiigiajalooõpetaja Sarah Schliemann ilmale kuuikud , kellest kõik kuus jäävad ellu . Viimase lapse ilmaletoomisel naine sureb . Laborant Laura sünnitab üheksa kuud hiljem kontserni ülimoodsas kõrge aseptikaga kliinikus tipptohtrite abiga viisikud . Nii noor ema kui ka kõik vastsündinud jäävad elu ja tervise juurde . ) Pidu mägikülakeses jätkus , sai sisse üha suurema hoo . . . ning läks vastu hommikut üle bakhanaaliaks . Juurde kanti üha uusi ja uusi joogilähkreid ning kannud ei kadunud suult . Kõige suuremat lõbu lõikasid Demeter ja Persephone . Nad tantsisid kergejalgselt ringi kõigi külapoistega ; naersid siivutult , kiskusid end paljaks ning kümblesid veinis . Vanamehed akende all , kannud põlvenukil , vaagisid nende lõbu , vangutasid päid ja laususid omaette : " Theiamania , jumalanna hullus ! " Kuskilt järsku välja ilmunud Nikyas joob . Üksi , julma januga , Mida rohkem joob , seda vähem joobub . . . Kihk on kadunud , iha rahuldatud . Kunas ? Kus ? Kellega ? Siitsaadik valitseb teadmatus . Ta rüpes – nagu miniatuurne maakera – puhkab kerakorv : kiigates läbi vitspunutise korvisügavusse , pomiseb ta : " Nad on seal alles – kõik kolm . Kained . " Tõmmanud käed Kerakorvi alt välja , avastab Bigart oma pihkudel . . . . . . õhkõhukese korra pruuni savipõrmu . Saabus kastevärske varahommik . Faraounil , ehkki koos kõigiga öö läbi pidutsenud , jätkus veel selget aru , et arutada : " Plaksplaksplaks ! Turismikeskusest helistati – buss on teel . Kella kümneks peame olema all ! " Nad lähenesid Pireusele ; puuvõrade vahelt juba paistis mere klaassile selg , millele kaatrite klaasinoad jätsid pikki valkavaid jutte . . . Laiaõlgne ( mitte veel mastaapne ) Nikyas Begart võttis enda alla bussitooli mõlemad istmed , tema kõrval , oma häirimatus haljas rahus , puhkas ümarik punum . Näis , et nüüdsest ei pälvinud ta maailmas enam keegi nii südameligidast kohta kui KERAKORV . ( Seda mõistsid mõlemad naised ning heitsid punumile – teab kust väljailmunud võistlejannale – vihkavaid pilke . ) Palav pilvitu päev enne äralendu kulus viktoriinlastel endassetulemiseks . Hommikupooliku veetsid nad mererannas , ligunedes nagu jahtuma jäetud joogilähkrid madalas vees . Schliemann hulluke , nüüd ka hallike – uitas äraoleval ilmel piki lõputut rannariba , midagi rüppe korjates ning seda võõraste eest varjates . ( Need olid lipsukivid , nereiidide lelud , mida lained sajandeid mänglemisi randa heitsid : taevasinised lasuriidikillud , amasoniidipalad , merevaigukeelekesed . Valinud neist välja suuremad ja ilusamad . . . . . . istus Sarah liivale , avas oma kunstnikukomplekti , ning toonud sealt esile peened uuritsad ja nikernoad , pühendus loomingule . Joon-joone järel , eirates iga hetkega surevat tõelust . . . . . . elustus nikerkivil igavesti ülev müüt . Seal ta oli : metsikus sööstus lehvivad juuksed , mänglevais muskleis õlad , lai krusskarvane rind . . . " Kentaurós ! " luikas rannal karastusjooke pakkuv lustakas poiss , nähes vastutuleva naise kaelas justsama põlvel valmistatud ehet . ( Sarah Schliemann , asjaarmastaja ehtekunstnik , oli tõeliselt too , kelle uuritsa alt ilmus maailma esimene KENTAURIKAMEE . Seejärel tellis temalt kentaurikujutisega kamee Louvre'i-Laura . . . Ning siit kandus kentaurikameebuum üle ilma , muutes selle lihtsa iluasjakese õrnema soo ihaldatuimaks ehteks . ) Õhtu ja lilleõitest uhmava lämbe öö ... . . . veetsid viktoriinlased kostimaja baaris , lootes või lõputundidel läbi lüüa ekskursiooni ülejäänud kapitali – see õnnestus neil ! Sarah ja Laura istusid kaelakuti baaripukil nagu loitsivad armunõiad , kes on ühendanud oma võlujõud , et võita tagasi äralibisenud õnne – see neil ei õnnestunud ! Õhtu keskel tekkis Bigartil baari vallutanud meremeestega tüli – laevamehed , sitked löömarid , pidasid vastu veerandtundi . Bigarti lihastemängu oli jube ja ühtlasi meeliülendav vaadata . Ta näitas vastasele araabia paljakäsivõitluse üleolekut kõikidest teistest võitlusviisidest päikese all . Baarmenid ja muusikud jälgisid löömingut tuliselt kaasa žestikuleerides – see ei takistanud ühtesid spartiaadide võitlushümni laulmast , teisi , näpp arvutil , purustuste kahjumit kokku löömast . Kui viimane vastane oli baarist välja virutatud . . . . . . läks Bigart üsna pea igavust tundes neile järele . " Kentaurós ! " käis muusikutest läbi harras sõnakahin . " Kõik kreeklased on pääsmatult oma eelajaloo kütkes , " märkis Ion naeratades . Väljas ei hoomanud Bigart muud kui eluga emalaeva poole sõudvaid luupe meremeestega ... . . . ja kõrget-karget Hellase taevast , kus pulmlevate Hymettose mesilastena rippusid tihedad tähesülemid . Läinud vööni siledasse merre – olid tähed taas ta ümber , sedapuhku hõbedaste , kergelt uimi liigutavate kalakestena . Uhtnud kehalt enda ja võõra vere , sopras Nikyas tagasi kaldale , ning avastamata seal enam oma riideid . . . . . . hakkas jooksma mööda laia , taganenud mõõnalainest hiilgavat plaažiriba . Ta ei teadnud , miks või kuhu ta jookseb ( varast tabada polnud lootust ) – üksnes tundis tungi joosta , vastupandamatut iha end vallata ja kõike , mida iganes kohtab ... . . . vallutada ! Üha kasvab ta tempo ning pikeneb jõuline samm . Laia rinna keerduvat karva silitab nagu tüdruku uje pihk soe vastutuul . Talle juhtuvad ette rannal uitavad paarikesed , unetult patseerivad vanaprouad ning öised plaažikoristajad . Kolleegid ! mõtleb ta viimaste kohal . Edasi ! Mööda ! Vastu ! . . . Vastu millele ? Aegamisi kaob side talle alluva teadvusega – ta ei kaota seda , vaid see sildub üle somnambuulse kuristiku . . . . . . teise teadvusega , mille üle tal puudub võim ja valitsus . Kahe teadvuse vahemaal kostavad ta kõrvu kauged kiljatused – on need öisel lahesaarel tiirlevad kajakad ? Või inimhääled ? Nikyas Bigart tuli sedasama jooksuteed tagasi ( olles ühtlasi tagasi endas ) . Kui kaugele oli ta jooksnud , kui kaua ära olnud ! ? Polnud kedagi , kes võinuks talle seda öelda . Nikyasel oli külm ; ta keha kattis , otsekui hall lööve , peenike higi ; juuksed seisid merevahust ja liivast karmilt püsti . Et sooja saada , hakkas ta taas jooksma . Suur peenis ja rasked paunad käisid nõrka valu tehes vastu reit , ning ta pidi neid kinni hoidma . Korraga . . . . . . nägi ta enda ees tihkel liival kabjamärke ; nad olid vastassuunalised , nende põhjas läikis õhuke vesi ning nad lõppesid järsku inimese jäljel . Plaažikoristajad . . . Neil olid muulad adrukorvidega , läbis ta pead loid , ent loogiline mõte . Nikyas jõudis kalju juurde , kuhu ta ennist oli jätnud oma riided . Varas polnud neid tagasi toonud , ning ta jooksis ülgalasti edasi hotelli poole , ületas mallival hüppel iluheki ja peatus oma katusekambri kohal lillerõdu all . Üleval vilgatas hele kogu ning tuttav hääl kärtsus pimeduses : " Kust sa tuled , lolakas , paljas ? ! " " Viska nööri , tark seal ! " Mõne hetkega oli Nikyas üleval , lükkas tüdruku kõrvale ja astus kummargil tuberikku . See oli eredalt valgustatud , linad äsja sängilt ära võetud . " Enneaegu – tõmba uuesti peale ! " käskis Nikyas , kui teine oli talle tuppa järele jõudnud . Tüdruku silmad valgusid suureks kui loimud peale saju ; suunurgast nõlgus pikkamisi alla süljeniit ning näost kadus viimane veretilk . Lõpuks sai ta suu sõnuseks : " Mina arvas . . . et vinniline buperteet . " Tüdruku silmaterast tõmmati kui tuld – kogu nägu lõi lõkendama . " Aga sina juba uus vahetus . " " Ära lora , Püsta , too vett ja süüa ! " Tüdruk karjatas , kattis näo kätega ning vankus uksest välja . Mõne aja pärast ilmus ta uuesti : paljajalu , ülesvuhvitud , käes veekann ja toidukorv . Nikyas istus sängiveerel , avatud veinipudel põlvede vahel . Kustutanud nälja ja janu , tõmbas ta tüdruku enda kõrvale : " Püsta – see ei tähenda ju , et sa pikali ei või heita . " Püstal oli sootegemiseks ideaalne keha : kõrge rünnakas rind , tugev lihaseline kõht ja laiad kaarduvad puusad . Nikyas kantis teda öö läbi hommikuni kui doominokivi , millega veel polnud mängitud ( tüdruk oli süütu ) ning jäi , kolm korda " kuus " visanud , ta peal õndsalt magama . Hommikul äratas teda veider kõdi , mis liikus nagu päevakoer mööda seljanõgu alla . Nikyas tõstis aegamisi pea , see oli Püsta : keeranud end tärgeldatud linasse , istus ta kangelt kui kipsnukk keset sängi ... . . . ning silitas näpuga ta seljanõgu . " Mis minuga sa tegid . . . Kentaurós ! " sõnas ta rahuldatud lapse raugel häälel . ( Saaretüdruk Püsta Papondake abiellub üsna pea pärast viktoriinlaste lahkumist hotelliperemehe noorema poja Sesar Casoyannisega . . . . . . ning sünnitab üheksa kuud hiljem talle kenad seitsmikud . Ainsale poisslapsele nende hulgast paneb nooruke ema nimeks – pühaku järgi – " Niky ? norus " . . . kuid hüüab teda läbi elu Nikyaseks . ) Oli aeg tõusta . Bigart küttis tüdruku minema , et oleks kohta kitsas toas riietuda . Ta üritas teha seda vana kolikupeegli ees , kus paraku jätkus napilt napilt . Korraga paelus ta pilku . . . seljanõgu , mida õlgade joonelt puusajooneni kattis juustest jagu tumedam karm karvatriip . " Seda see Siidinõlv näperdas . . . " muigas Bigart hajameelselt . Märganud peeglilaual raseerimistera , tõmbas ta seljanõo puhtaks – tegi seda ühtäkki paindlikult , osavalt , nagu ette nähes , et tal tuleb seda üha korrata . Reisielevil viktoriiniseltskond , seljakotid suveniire ja jooke täis topitud . . . . . . ootavad hotellifuajees ( väljas tibab vihma ) bussi . Neid on tulnud saatma perenaine Kyntia lilledega . " Plaksplaksplaks ! " teatavad Faraouni kulumata peod , et buss sõitis ette . Viktoriinlased , unustanud lilled kes-kuhu , tormavad bussi paremaid kohti hõivama . Bigart ei kiirusta , ta laseb kõigil jalust minna , et siis oma pirvase seljakotiga " lahedalt levida " . ( Kotis polnud ühtki antiigimeenet , eksootilist hilpu ega joogipudelit . Üks suveniir oli : . . . kümnegalloniline kanister Hellase naftat . ) Ta heidab juba seljakoti õlale , et teistele järele võtta , kui tiivad õieli , vurahtab korrusetrepist alla Püsta . " Tõmba mööda ! " ütleb ta asju paikapanevalt ja näitab tüdrukule peaga suunda . Kahvatu tüdruk tormab temast peatumata mööda ning haardub Sarah' hõlma : " Proua Šillemann . . . " lausub hingeldav tüdruk pihkupigistatud raha sirutades , " palun mulle üks kentaurós kaame . . . " " Kentaurikamee ? " Sarah vaatab tütarlast üleelavalt . Võtab kiiresti ehte oma kaelast . . . ... ja riputab selle Püsta Papondake kergelt ettesirutatud kaela . Bussitäis viktoriinlasi hõikasid kooris : " Big-aaart ! " Teele ettelibisenud tüdrukust kui klaarist õhust läbi astunud , vinnas Nikyas end viiekümneliitrise õlimahutiga kergelt bussi . " Me sinhorite ! " vabandas noorsand Faraouni ees , kelle prillid ta kanistriga peast minema pühkis . " Tipot ? , pole midagi . . . " lausus teine . Ning koputades kanistrile , tundis huvi : " " Ilios " ? , " Grand Maitre " ? " " Okhi , ei . . . Naphtha . " " Den katalav ? no , ei saa aru . . . " " Lennukil võib kütusest puudu tulla , " selgitas talle Bigart . " Nikyas , hoidsin sulle kohta ! " hõikas Golem reipalt ja vabastas talle eesistme . " Efharist ? , tänan . " " Sa oskad kreeka keelt ! " " Keegi peab oskama , " lausus Bigart õlgu kehitades . Kahesaja reisijakohaga õhulaev oli pea tervenisti viktoriinlaste päralt . Peale nende lendasid veel paar õlibossi kaaskonnaga , mõned värberksad kreeka ärimehed ja araablastest ekskursandid , kelle istmekorjust ülepaistvad rohelised turbanid olnuks nagu suguluses . . . ... KERAKORVIGA , mis puhkas Bigarti kõrval istmel , tema turvalise käe all . Ta peab Kerakorvi peitma sellisesse kohta , kus see oleks kaitstud unustuse eest – ega seisaks ka kõik aeg meeles , oli Nikyasle ühtäkki selge . Veel ei teadnud ega osanud näha ta sellist kohta . Reaktiivlennuk läbis pilvi nagu hõbedane delfiin kuumere laineid . . . Ta surus end vastu akent , püüdes oma vaimu ja silmavaatega haarata veel mägesid ja haljaid tasandikke , mis läbi rebenenud pilvkatte paistsid nagu hulk talle kaasa pandud agalmasid , pühendkinke . Kui enne ei huvitanud teda maailmas suurt midagi , siis nüüd huvitas teda seal eranditult kõik : iga raukvalge mäetipp , iga tundmatu templisammas ; iga võbelev veepiisk aknal , mis nagu otsis pääsu tema juurde ... . . . ning tema oli veepiisale valmis sirutama käsi . Ühtäkki sukeldus lennuk lauspilvedesse , ning et Bigart ei näinud enam aknast välja , tõmbas ta eesistme seljatoevõrgust värsked ajalehed – " Ethnos " , " Ta Nea " , " Apogeumatine " – ning hakkas neid sirvima . Kõigi lehtede kõmurubriigis oli värvikirevate pealkirjade all näha öisel ajal pildistatud ähmast kujutist mingist kiirelt edasiliikuvast objektist või olendist . Pealkiri oli välja pakutud küsimuse-vastusena : KENTAUR ? S ? ! Müüt magab tõeluses varjuund ning ootab oma äratajat ! Üheksanda mai öösel ründas Pireuse plaažil jalutavaid Aseksuaalsete ja Aateliste Naiste kongressi delegaate . . . ... tundmatu hiigeljõuga Olend . Röövinud neitsite hulgast korraga kaks – Nino Onani ( <arv> ) ja Bernarda Regale ( <arv> ) – kadus ta nendega teadmata suunas . Vaprad naisdelegaadid ei põgenenud , vaid ootasid kannatlikult , keda järgmisena tabab nende kaaslaste saatus . Tundmatu jõuline olend ( nagu näete öisel , kahjuks ähmasel fotol ) , ründas me daame veel mitmel korral . . . Politseisse ei pöördunud neist keegi , kiirabisse samuti mitte . Miks ? Pole teada . Igatahes on kõnesoleva seltskonna edasine kuulumine Aseksuaalsete ja Aateliste naiste liikmete hulka pärast seda enam kui küsitav . " " Apogeumatine " , kõmurubriik . Pettunult pistis ta lehed pressivõrku tagasi : " Väljamõtlejad Oleks et õlist midagi õhand ! " Bigart pööras end taas lennukiakna poole , mille taga pilvkate oli kadunud ning õrnsinised õhus hõljuvad sülfid andsid aimet ... . . . et veel kulges nende lend Hellase kohal . Hulk rumalusi laskis temast nüüd lahti , hulgast laskis lahti tema . Peale ühe , suurima – vermida vahel mõnd värssi , kui käepärast juhtus olema aldist materjali :