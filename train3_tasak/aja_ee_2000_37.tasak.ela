kirjak	aja_ee_2000_37.tasak.ela	Mihkel Kärmas <email> S irje Aasna ( <arv> ) mobiilikõne Tallinna lehetoimetusse katkeb poolelt sõnalt . Pedaka talu perenaine peab lippama üle põllu naabrite poole , et taskutelefoni akut laadida . Süüa keedab seitsme lapse ema puupliidil , pesu peseb käsitsi , võsukesed ajab voodisse juba päikeseloojangul ning ise toimetab õhtuti küünlavalgel . Nii on Aasna pere elanud viimased poolteist kuud . Tänavu <arv>. juulil tulid Viljandist <arv> kilomeetri kaugusel asuvasse majapidamisse Eesti Energia montöörid ja lülitasid voolu välja . Sellest päevast on perekond Aasna argipäev nagu ellujäämismatk . Kuue aasta tagune viga Riigifirma sõnul võlgneb metsatalu tarbitud voolu eest üle <arv> <arv> krooni . Selgitus võla tekkimisele on üllatav - elektriarvestit loeti valesti , kuue koha asemel võeti tarbitud voolu näiduna arvesse vaid viis numbrit . See tähendab , et viimased kuus aastat , pärast voolumõõdiku paigutamist , on pere elektri eest maksnud täpselt kümme korda vähem . Esmapilgul täiesti mõistlik , et Eesti Energia raha küsib . Lähemal vaatlusel lähevad aga asjad kummaliseks . Esiteks on perekond Aasnal voolumõõdiku paigutamise ajast abonentkaart , kus on selgelt fikseeritud mõõdiku algnäit ( <arv> ) ja eraldi lahtris koguni maksekohtade arv - viis . Selle põhjal maksid Sirje ja Olev Aasna kuus aastat rahulikult arveid ning sel ajavahemikul käisid elektriarvestit korduvalt kontrollimas ka Eesti Energia töötajad . " Mitte kordagi selle aja jooksul ei öeldud meile - te maksate valesti ja vähem , kui peaks , " imestab Olev Aasna ( <arv> ) . Kolm aastat tagasi , kui vahetati välja makseraamatud , anti perele uus makseraamat , kus oli samuti viiekohaline algusnäit , mis pärines Eesti Energia arvutist . Räige eksitus avastati alles tänavu märtsis , kui elektrimontöörid tulid mõõdikut uue kahefaasilise arvesti vastu vahetama . " Tegid kapi lahti ja ütlesid - oi-oi-oi , siin on väga suur viga , maksma peab kuue koha järgi ! " meenutab Sirje . Sealsamas koostati akt , kus fikseeriti , et voolumõõdiku näit on tegelikult <arv> <arv> kWh mitte <arv> kWh . Arve <arv> aasta eest Arusaamatute valemite ning näitude järgi ( mida tagantjärgi ei oska lõpuni lahti seletada ka Eesti Energia ) koostati Aasnatele arve . Selles jõuti järeldusele , et <arv>. aasta detsembrist kuni <arv>. aasta märtsini tarbisid nad <arv> <arv> kWh energiat . Hindadesse ümber arvutatuna tuli arve <arv> <arv> krooni ja <arv> senti . Sellise tarbimise juures peaks aga kusagil Olev Aasna kuuri all tuksuma terve tööstusettevõte . Kuidas tarbivad isa-ema ning seitse last aasta ja nelja kuu jooksul rohkem kui <arv> <arv> krooni eest elektrit ? " See pole ju loogiline !!! " ahastab Olev Aasna , kes iseloomustab end kui kergesti süttivat inimest . Laias laastus tähendab see arve Pedaka talu <arv> aasta voolutarbimist ! " Oleks ma teadlikult varastanud , siis nii loll ma ka pole , et ei oskaks jälgi likvideerida , " nendib oma kätega maja üles ehitanud mees . Pool raha lauale , siis tuleb vool Eesti Energiat pisiasjad ei huvita . Kui Aasnate pere , kes elatub hetkel vaid igakuisest <arv>kroonisest lastetoetusest , elektriarvet tasuda ei suutnud , tõmmati juuli lõpus " juhe seinast " . Kuu aega pärast voolu väljalülitamist dateeritud kirjas nendib Eesti Energia Viljandimaa müügijuhi kt Peeter Koorits kuivalt , et arvesti näitu loeti valesti . Eesti Energia ei süüdista maaperet näidiku manipuleerimises , plommide rikkumises või voolu varastamises . Elektrimüüjate seisukoht on aga kõigutamatu - kui pool võlast kohe tasutakse , naaseb vool . Kui raha ei tule , ähvardab Aasnaid kohus , ähvardab Koorits . Kasvatab habet , kuni elekter naaseb " Kuus aastat lasti viga joosta , aga meie peame kohe ära maksma ! " ei mahu ülekohus Sirje Aasnale hinge . " Kas nad on karistanud inimest , kes vea tegi ? Seal on ju ringkaitse ! " Eesti Energia peakorterisse saadetud appihüüde-kiri saadeti lahendamiseks tagasi Viljandimaa müügiesindusse , kellega konflikt algselt tekkis . Aasnate dokumentidega tutvunud Kolga-Jaani vallavanema Kalev Kauri arvates võib olla tegemist Eesti Energia " ämbriga " . " Mingid kõvad asjamehed peaksid seal ära käima ja selgeks tegema , milline see arvesti on , " ei saa vallavanem lõputust vaidlusest aru . Viimastel nädalatel pole Eesti Energiast kostnud kippu ega kõppu . " Ma ei kujuta ette , mis talvel saab , " muretseb Sirje . " Nad võivad täiesti sajaprotsendiliselt kindlad olla , et ma ei jäta seda asja sinnapaika . See on ju mõnitamine ja alandamine ! " ägestub perenaine kohe uuesti . Olev sügab kõrval lõuga ja lubab habet enne mitte ajada , kui elektri tagasi saab . Epiloog : Ekspress vahendab läbirääkimisi Kui Eesti Ekspress sel teisipäeval energiafirmalt kommentaari palus , hakkasid asjad tormilise kiirusega liikuma . Eesti Energia Viljandimaa esinduse ametnikud olid kolmapäeva hommikul kell kaheksa Pedaka talus , et vooluarvesti ueesti üle vaadata . " Selles loos on meie viga , aga ka selle perekonna viga . Tuleb jõuda mingi kompromissini , " tunnistab Eesti Energia Teeninduse teabejuht Kristina SHanin . Tema sõnul võtab elektrifirma omaks , et tarbijale anti alguses vale infot arvesti näidu lugemise kohta . " Enamasti on arvestid tõesti viiekohalised . See on väga harvaesinev arvesti , " kommenteerib SHanin . Vea põhjustajate väljaselgitamiseks algatatakse sisejuurdlus , lubab teabejuht . Tema sõnul töötati Eesti Energias eelmisel õhtul hilisööni ja selgus , et ka <arv> <arv> kroonine arve polnud päris täpne ja lõplik . Saame lugemisõpetuse , kuidas deshifreerida ülalnimetatud segast elektriarvet : ajavahemiku <arv> - <arv> asemel peeti silmas hoopis pikemat perioodi <arv> - <arv>. Arve alguskuupäevaks võeti <arv>. aasta detsember , sest siis maksid Aasnad viimati elektri eest . Seega sellest ajast nad Eesti Energia süül ei eksinud . Nii et tegelikult võlgneb Mulgimaa talu SHanini sõnul selle viimase perioodi eest <arv> <arv> krooni . Enne kui see pole tasutud , elektrit tagasi ei saa . Ülejäänud <arv> <arv> kroonise arve üle , mis pärineb varasemast ajast , asutakse eraldi läbirääkimistesse , lubab teabejuht . Isa : Olev Aasna ( <arv> ) . Ametilt keevitaja , tegi krooniaja alguses oma autotöökoja , aga pärast Tartu Kommertspanga hukku pidi uksed sulgema . Viimased aastad töötu ning tegeleb juhuotsadega . " Tööpakkumisi on olnud , aga kõik on kaugel . Et asi ära tasuks , peaks palk olema vähemalt <arv> ( ! ) krooni kuus , " nendib Olev . Ema : Sirje Aasna ( <arv> ) . Olnud hulk aastaid lastega kodus . Hiljuti õppis täienduskoolituses ära sotsiaaltöötaja-pereabilise ameti . " Kuidas ma saan teistele peredele nõu andma minna , kui mul on endal sellised probleemid ? " kardab ta tööta jäämist . Sirje käis eelmisel aastal Viljandimaa ühe tublima emana president Lennart Meri ja proua Helle Meri emadepäeva vastuvõtul . Lapsed : Sander ( <arv> ) läks Leie põhikooli <arv>. klassi ; Martin ( saab kohe <arv> ) käib <arv>. klassis ; Maarja-Liisa ( <arv> ) käib <arv>. klassis ; Mari-Ann ( <arv> ) käib eelkoolis ; Anne-Mai ( <arv> ) käib lasetaias ; Olev ( <arv> ) on sünnitraumaga - lonkab ja ei saa selgelt rääkida , aga arstid lubavad , et kui aeg tuleb , saab minna tavalisse kooli ; Ene-Lii ( <arv> ) sündis täpselt jõululaupäeval ja on Mulgimaa esimene jõululaps ( tiitel , mida jagab koos väikese rahatoetusega kohalik Rotary klubi ) . Perekond Aasna Üheksa inimest . Talumaja Viljandimaal : valgustid , teler , kahe plaadiga elektripliit ja gaasikeevituse kompressor . Elektriarve siiani <arv> - <arv> krooni kuus sõltuvalt aastaajast . Kolga-Jaani vallavanema Kalev Kauri kodu Viis inimest . Eramaja ilma suuremate majapidamishooneteta : osaline elektriküte , elektrisaun ja elektriboiler . Igakuine arve <arv> - <arv> krooni sõltuvalt aastaajast . Perekond Kask Neli inimest . Kahetoaline korter Tallinnas Õismäel : külmik , teler , pesumasin ja põrandaküte . Elektriarve kuus <arv> - <arv> krooni sõltuvalt aastaajast . Eesti Ekspressi toimetus Ligi <arv> inimest . Kolm korrust Tallinna kesklinnas : elektriküte , <arv> arvutit . Elektriarve kuus <arv> - <arv> krooni sõltuvalt aastaajast . Tänavu kevadel laekus Võrtsjärve ääres Oiu külas elavale üle <arv>aastasele mutikesele elektrifirma hoiatuskiri - te pole kümme aastat elektri eest maksnud . Ontlik vanainimene oli aga korralikult kviitungid alles hoidnud . Pärast asja uurimist selgus , et raha oli firma arvutis jooksnud kümne aasta eest surnud inimese nimele . Suvel lõi Viljandimaal laineid suurt lehmalauta pidava OÜ Ärma Talu JL konflikt Eesti Energiaga . Ajalehe Sakala andmetel jäid osaühingule kuuluvad hooned elektrita tänavu <arv>. mail , sest põllumajandusettevõtte võlg oli elektrifirma arvutuste kohaselt kasvanud ligi miljoni krooni suuruseks . Ärma Talu esindajate väitel põhjustas elektrivõla hoopis eelmine rentnik . Eesti Energia nimetas aga tehingut varade kantimiseks , sest inimesed mõlema firma taga olid samad . Augustis lülitati vool siiski sisse . Kolme ja poole kuuga jäi Ärma talu <arv> lehmast alles <arv>. Vene pagulaskirjaniku Eduard Topoli hiljuti ka Tallinnas müügile tulnud raamat kirjeldab läbi mitme episoodi New Yorgi politsei võitlust vene maffiaga kurikuulsal Brighton Beachil . Ühe loo peategelane on FBI ( Föderaalse Juurdlusbüroo ) esindaja Baltimaades ja Valgevenes William Moschella , kes on viimased kolm aastat töötanud USA saatkonnas Tallinnas . Selgub , et <arv>aastane Moschella on kõige pesuehtsam endine New Yorgi detektiiv . " See pole suurem asi raamat , " ei taha seni avalikkuse eest varju hoidnud FBI agent raamatut afišeerida . " Ju oli kirjanikul halb päev ning tal polnud millestki targemast kirjutada . " Moschella sõnul sai vene kirjanik raamatu idee nende ühest kohtumisest baaris . FBI New Yorgi büroos töötades kulutas Moschella koos oma vene keelt kõneleva partneriga kümme aastat vene organiseeritud kurjategijate jälitamisele Idarannikul , mis viis <arv>. aastate ühe suurima maffia-protsessini USAs , kus trellide taha pandi kümneid inimesi . Põhiliselt teevad Eesti politsei ja FBI koostööd tagaotsitavate kurjategijate toomisel Eestisse kohtu ette ja vastupidi . Moschella on samuti seotud kurikuulsa Bank of New Yorki rahapesuafääri uurimisega . Mäletatavasti rändas umbes <arv> miljardi dollari ulatuses Venemaale suunatud abiraha tagasi läände , aga seekord juba mafioosode ja korrumpeerunud Kremli ametnike arvetele . Moschella kontrollib ka Eesti pankade seost afääriga . " Seni pole mingeid tõendeid selle kohta , et pangad oleksid teadlikult seadust rikkunud , " nendib Moschella . " Kurjategijad kasutasid neid ära . " Läinud nädalal avastas üks Radiolinja Eesti klient pooljuhuslikult , et lisateenusena pakutava e-arve veebsaidi ( <hyperlink> ) kaudu saab näha mitte ainult enda , vaid ka kõikide teiste e-arve kasutajate kõneeristusi . Isegi demoversiooni kasutajanime ja salasõnaga süsteemi sisenedes oli kogu info kättesaadav . Esmaspäeval kell <arv> teatas mees asjast ka operaatorfirmale ja sama päeva õhtuks oli probleem likvideeritud . E-arve teenust pakub Radiolinjale Eesti Maksekeskus . Turvaaugu avastamise käik on kirjeldatud internetiaadressil <hyperlink> Hansapank maksab ülikooli astunud klientidele kinni rahvusvahelise üliõpilaspileti ISIC taotlemise ja väljastamise . Tudengid peavad pangakontoris ette näitama kehtiva ISIC kaardi , mispeale pank kannab tolle väljastamistasu <arv> krooni esmakursuslase kontole . Hansapank on püüdnud ühendada oma deebetkaarte ja ISIC kaarti , kuid Eesti Üliõpilaskondade Liit ( EÜL ) tõrjus kõik koostööettepanekud , eelistades Ühispanka . " Me ei taha rikkuda head koostööd Ühispangaga , " ütleb Riho Unt EÜLi juhatusest . Kaks aastat tagasi andis liit Ühispangale ühiskaartide väljastamise ainuõiguse . Praegu kasutab ISIC Maestro kaarti üle <arv> üliõpilase . Tudengid kujutavad pankadele olulist kliendigruppi , kuna nad alustavad iseseisvat elu , alles valivad panka ning neid saab kaartide ja laenude abil pangaga väga pikaks ajaks siduda . Järgmisena hakatakse lahingut lööma gümnaasiumiõpilaste ja õpetajate pärast . Sina ja Ekspress Eesti teenekaimad olümpialased Tõnisted tunnevad ennast nagu üks mees . Madis Jürgen <email> Kui Tõnu ja Toomas olid väiksed , läksid nad isa-emaga vanaema sünnipäevale . Seal oli palju külalisi ja üks poistest ( kes , seda enam ei mäletata ) oli arglik ja ei tahtnud minna külalistele tere ütlema . Teine päästis olukorra ja käis tervitas külalisi kaks korda . Algul enda nimel , pärast vennaks kehastudes . Ja ükskord koos vanaemaga Pirita rannas olles ronisid vennad kahekesi puu otsa ja pissisid sealt üksteise võidu möödaminejatele pähe . Ja sünnipäevaks toodi poistele alati kaks ühesugust autot . Et Sydneysse olümpiamängudele minemise mõtte ütles välja Tõnu . Aga täpselt sama ideed oli vaikselt veeretanud ka Toomas . Kaerahelbeputru alustavad nad hommikuti võiga ja lõpetavad maasikamoosiga . Poissmeestena olid nad ise kõvad pannkoogitegijad , abielumeestena on professionaalsus selles vallas tuntavalt tagasi läinud . Mõlemad sõidavad pikap-autodega . Mõlemad närivad küüsi . Mõlemal on uued majad . Käivad koos jõusaalis ja jooksmas . ( Selliseid asju ei pea tingimata koos tegema , aga nemad teevad . ) Neil on ühine firma . Vaevalt nad kokku leppinud on , mida ja kui palju nad päeva jooksul ära söövad , aga kehakaal on neil alati üks . Kui ühel vennal intervjuu ajal meelest ära läheb , mis ta ütlema pidi , siis teine jätkab venna mõtet sujuvalt poolelt sõnalt . Kui üks tunneb paadis , et tuul keerab ja tuleb hakata manöövrit tegema , siis teine juba alustab . Mõlemal poisil on kenad abikaasad . Loomult on naised siiski üsna erinevad . Kaheksa aastat tagasi hakkas Tõnu ja Toomase vahele kiilu lööma Tõnu praegune abikaasa Anu . Anule tundus esimestel aastatel , et Tõnu jaoks on Toomas tähtsam kui tema . Vahete-vahel tundub Anule praegugi nii . Sellest on aastaid tagasi . Tõnu ja Toomas sõitsid Itaaliasse võistlema , Anu võeti kaasa . Toomas oli siis veel üksik . Hotellis võtsid vennad ühe toa ja selles toas oli ainult üks suur lai voodi . Vendadele ei tulnud pähe , et Tõnul ja Anul võiks olla eraldi tuba . Anule käis selline asi üle mõistuse . Anu tugeval egol tuli leppima hakata , et kaksikuga abielus olles tuleb arvestada , et sul on lisaks mehele ka veel mehe vend . Toomasele oli see raske aeg -- teist mina hakati tema küljest vägisi lahti rebima . Aasta hiljem tekkis Toomasele võluv printsess Ingrid ja siitpeale olid Toomas ja Tõnu jälle võrdses seisus . Ingridit pole Toomase ja Tõnu tihe läbikäimine kunagi seganud ja Toomasel pererahu huvides ennast piirata ei tule . Tõnul ja Anul on kaks last , kuuene Kristjan ja kolmene Kevin . Toomas ja Ingrid teevad alles plaane . Erinevused ? Ülakeha on Toomasel tugevam kui Tõnul , sest soodimees kasutab teisi lihaseid kui tüürimees . Ja kui Toomase allkirjast võib hea fantaasia korral välja lugeda , et sinna on kirjutatud Tõniste , siis Tõnu konksudest ei või seda aimata ka . Neil oli kaua aega ühine juuksur , aga Tõnu on enda juuksed alati lasknud lühemaks lõigata kui Toomas . Toomas on rõõmsameelsem , Tõnu tõsisem . Toomas on vestluses aktiivsem pool , Tõnu mõtlikum . Et Tõnu Sydney olümpiamängudel Eesti lippu kannab , sellest on Toomasel väga hea meel . See on nagu poolenisti tema ise , kes lippu kannab . Toomasel on Sydneys kaasas talisman . Armas väike pehme paks pontsakate kintsudega elukas , kelle nimi on Juta . See on kaltsunukk , sitsist kostüümis , mille Ingrid Toomasele kuus aastat tagasi sõbrapäevaks kinkis . Tõnul talismani ei ole . Paksude kintsudega Juta toob Sydneys mõlemale vennale õnne . Tõnistete faktid l Vanus : <arv> aastat ( Tõnu on <arv> minutit vanem ) l Kaal : <arv> kg l Pikkus : <arv> cm l Jalanumber : <arv> l Silmade värvus : sinine l Saavutused : olümpiahõbe ( <arv> ) ja pronks ( <arv> ) . Euroopa meistrid ( <arv> ) , MMi <arv>. koht ( <arv> ja <arv> ) . Linnar Viik vaatleja See konkreetne joonevedaja on olnud olukorras , mida ta on pidanud iseseisvalt analüüsima ning otsuse vastu võtma . Tundsin ta kohe ära , ei mingit kahtlust . Ning kuigi temaga pole ilmselt midagi peale hakata , on ta nüüd väljatrükituna seinale knopkastatud . Järgnevalt aga targutan fotol nähtu üle . Keskkond Kompositsiooniliselt on kaadrisse haaratud tükike taevast , metsatukka , teeveer on niitmata . Loodus on säilinud , otsest reostust pole märgata , puud paiskavad hapnikku atmosfääri , liigiline mitmekesisus garanteeritud . Tööstusehitisi ei paista , ainsad jäljed inimtegevusest on otse vaataja ees -- tee eiteakuhu . Inimesed Inimesi pole . Selle-eest on näha hoolitsus inimeste käekäigu eest . Enamik inimesi , kes maailmas elavad , pole sellist teekatet näinudki . Järelikult hästi elavad seal foto peal , rikas riik . Tsiviliseeritud riigile kohaselt on üldkasutatav tee kaetud kõva kattega , et ühest punktist teise jõudmisel oleks vähem tolmu ja rappumist . Teed pidi sõidavad inimesed ilmselt autodega , kuigi ka neid pole pildil näha . Autod inimestega on ilmselt juba kohale jõudnud , kaupluste ette , kus jooksva vee all saab käsi pesta ning vesiloputusega klosetti kasutada . Sest kui juba nii vinge tee , siis kindlasti ka kauplused , kuhu autodega kaupa viiakse . Korralikud ja hügieenilised . Nii kauplused kui ka inimesed . Neid pole pildile vajagi . Tee Keegi , kes vastutas sellise toreda tee valmimise eest , on inimestele mõeldes seda ka märgistanud . Või on andnud käsu see kohe ja nähtavalt märgistada ning mis kõige tähtsam -- märgistada eelnevalt kokkulepitud reeglite järgi . Selle riigi käsuandjad tahavad , et kõik inimesed sõidaksid tee peal , mitte ei vajuks kuhugile kraavi . Selleks tuleb teeääred märgistada . Siis on kindel , et see , kes kraavis , on seda omal süül . Tee oli ju märgitud . Et autod teineteisele lihtsalt pasunasse ei sõidaks , on tee jaotatud kaheks -- seda nimetatakse kahesuunaliseks liikluseks . Siis saavad inimesed sõita teineteist segamata sama teed mööda , kuid eri suundades . Selleks , et asi igati naksis oleks , on käsuandja korraldanud teejagaja telgjoont maha märkima , et mõlemale sõidusuunale teed võrdselt saaks . Joonevedaja dilemma See amet , kui mingi , sisaldab kõike . Vastutust , meelekindlust , kindlasti ka otsustusvõimet . Sest see konkreetne joonevedaja on olnud olukorras , mida ta on pidanud iseseisvalt analüüsima ning otsuse vastu võtma . Nimelt on selles kõvakattega üldkasutatavas , väheraputavas ja mittetolmavas tees auk . Kas teetööliste lohakuse või ootamatu üleekspluateerimise tagajärjel on tees auk . Või hoopis temperatuurikõikumiste tagajärjel , see polegi oluline . Ma tean , et on kindlasti olemas riike , kus joonevedaja oleks oma auto kinni pidanud ja öelnud : " Siit mitte meetritki edasi enne , kui auk on parandatud . " Ta oleks rabanud pimesi mobiilse sideseadme järele , et august teada anda ning parandajaid ootama jääda . Igavene kafkakarakter selline . Sirgjooneline ja omaalgatust null . Meie joonevedaja võttis otsuse vastu kohapeal , joonija kiirust vaid kergelt vähendades , sekundi jooksul . Pealegi ega auguparandajaid jõua ära oodata , see on võõras mure , oma asi on vaja korda ajada . Parem kohe ja kiiresti , kui et mõni teine päev siia tagasi sõita , et see jupike uuesti värvida . See polnud ilmselt esimene auk , ta on pidanud neist varemgi mööda saama , kasutades oma rahvusele omast loovat lähenemist . Alles oli vaja mingit paberit riigiasutusest , oleks kolm pagana kuud aega võtnud , õnneks klassiõde aitas , sai paari päevaga . Meid on ju nii vähe , eks me ikka aita teineteist . Seetõttu ongi tees nii auk kui ka temast ümber veetud joon . Eestis , aastal <arv>. Kui ma seda teed mööda sõitma satuksin , kas peaksin auto kinni ja jääksin seda joonevedaja otsust imetlema ? Või mõtlen lihtsalt , ah , üks auk on tees ja joon sellest kenasti mööda veetud , ning sõidan edasi ? Kraavi sõitmata ning üle telgjoone kaldumata . Kergelt rappudes ja pisukese tolmusabaga . Kiiresti fotolt ära . Vigade parandus See foto hakkas mind alguses häirima . Avasin ta arvuti fotopoe programmis ja vaatasin , mida saaks paremaks teha . Lisasin tsipa kontrasti . Seda ma teen alati , isegi ei tea , miks , pilt läheb kuidagi selgemaks vist . Siis hakkasin auku lappima . Võtsin tükikese asfalti ja kleepisin ta augu kohale . Siis ajasin telgjoone sirgeks . Korras , ei mingit anomaaliat . Täitsa tavaline tee . Vaat mida kõike saab arvutiga tänapäeval teha . Uus pilt hakkas kah häirima . Seepärast , et ma teadsin , et olin kasutanud alatut viisi reaalsuse korrigeerimiseks , seepärast kah , et uus pilt oli harilik , igav . Sulgesin pildi , arvuti küsis , kas tahan salvestada . Ei , vastasin , vana pilt oli parem . Pani vähemalt mõtlema . Aavo Kokk peatoimetaja Eelmises Ekspressis ilmunud Fläshi foto on nädala jooksul loonud sündmusi ja kütnud inimestes kirgi . See oli pilt , kus maantee keskele veetud valge telgjoon kohtas teeauku ning möödus sellest elegantse kaarekesega paremalt , jätkudes pärast taas otse . Sama pilt on siinsamas kõrvalleheküljel Linnar Viigi artikli sees . Juba eelmisel nädalal helistas toimetusse mitu inimest , kes küsisid luba seda pilti oma töös kasutada ja küsisid elektroonilist varianti . Üks nendest oli Linnar Viik , kes näitas pilti , pidades ettekannet Tartus riigiametnike suurfoorumil . Esitas kui sümbolit . Märki selle kohta , kuidas ametnik sagedasti käitub . Tegelikult tõstsin ma ka ise pildi kõrvale , et seda kunagi loengutes kasutada . Ühel õhtul , kui taksoga töölt koju sõitsin , võttis taksojuht just selle pildi teemaks . Ütles , et nii vinget asja pole Ekspressis ammu olnud . Oli , kuidas oli , aga inimesed tundsid selles pildis midagi ära . Pilt võttis kokku hulga tegevusi ja hoiakuid , mis tervele mõistusele on arusaamatud . Ometi oli see pilt joonetõmbajate ehk teemeistrite suhtes natukene ebaõiglane . Tegelikult on teede ehituses ja märgistamiseski viimasel ajal olnud kõva edasiminek . Teiseks on kõnealune pilt tehtud Tartu-Elva vanal maanteel . See on teelõik , mis keerab Tõravere juures uuelt maanteelt vanale . Vana tee mõlemad suunad lõpevad tupikuga . Üks Tõravere raudteejaama juures ja teine vana silla juures enne Vapramäed . Teemeistrid on kasutanud seda teed mõnda aega joonimise harjutamiseks . See kõver joon ollagi sündinud harjutamise käigus . Saime teemeistritelt pahase kirja , kus on juttu koha iseärasustest ning peamise argumendina on välja toodud fakt , et tegemist on tupikteega . Siiski on lugu selline , et ka tupiktee võib kusagile viia . Ka Toompeale viiv tänav on tupiktänav . Kõverate joontega Tõravere tupikteed mööda sõidavad koju kolm perekonda ning suvilasse mõnedki veel . Osa meelest on tegemist tupikuga ja neil on paganama õigus . Teised näevad aga selles pääsu koju , suvilasse , raudteejaama või jõe äärde . Ka neil on paganama õigus . Ometi peab möönma , et see pilt väljendas midagi , mis on meie tänase elu osa ja mis meid paganama moodi häirib . <email> Kahjutu auk EE nr <arv> Fläsh Eelmises Eesti Ekspressis on foto , mis kujutab asfalteeritud lõiku , kus on teostatud markeerimistöid , aga jäetud löökauk parandamata . Lehelugejale antakse informatsioon , nagu teostataks nii markeerimistöid riigimaanteedel . Tartu teedevalitsusel on markeerimistööde leping ettevõttega AS Rajar TL , mis teostab tänavu Tartu maakonna riigimaanteedel markeerimistöid . Kuna Rajar mehed soovisid oma masinaid enne tööde algust häälestada , siis pakkus Elva teemeister Jaan Laks neile harjutusväljakuks T-<arv> Jõhvi-Tartu-Valga mnt ääres asuva tupiktee , mis viib vanale autoliikluseks suletud lagunenud Tõravere sillale . Liiklus kulgeb üle uuema silla . Pildistatud on juba aastaid laoplatsina kasutatud mahajäetud teejuppi . Seega on EE lugejatele jäetud ekslik mulje , nagu teostataks Tartumaal ebakvaliteetseid markeerimistöid . JüRI TOMSON Tartu teedevalitsuse juhataja asetäitja Liialdus EE nr <arv> Talunik tahab küberkombaini Leidsin artiklist faktivea . Kolmanda lõigu algus " ... paneb GPS ehk täppisviljeluse süsteemi kokku ... " ei vasta tegelikkusele . GPS on akronüüm ingliskeelsest väljendist Global Positioning System , mida eesti keelde tõlgitakse Globaalse Positsioneerimise Süsteem . GPS tegeleb selle kombaini juures ainult asukoha määramisega , seega ei saa seda mingil juhul täppisviljeluse süsteemiks nimetada . Siin on põhimõtteline vahe . Ei saa ju mobiiltelefoni nimetada klaviatuurisüsteemiks ainult seepärast , et osa temast moodustab klaviatuur . AARNE TOOMPARK Repliik EE nr <arv> Lojaalsusest Sergei Stadnikovi artiklis kohtasin taas seda juba kümme aastat käibinud postulaati , et kui paljud muulased olid ikkagi Eesti iseseisvuse poolt ! Kas tõesti see demagoogiaratsu jääbki igaveseks saduldatuks , et sellele sobival hetkel siin- või sealpool idapiiri ikka ja jälle selga hüpata ? Ilmselt see nii on -- ja see tekitab lausa õudu ! Kõige kurvem asja juures on see , et väide ise on jumala õige , ainult et ... nendelt pooldajatelt unustati või ei märgatud küsida , m i l l i s t Eestit nad soovivad ! Ja see soov oli , otsustades vestluste järgi tuttavate või suisa võhivõõrastega , et toimuks vaid sildivahetus ENSV -- EV , muidu jääk aga vene värk igati püsima . Just sellist Eestit soovisid need pooldajad ja võibolla oleks paslik seda ka aeg-ajalt meelde tuletada . OLEV LUHAVEER Koolitusmängud EE nr <arv> Putukate suvemängud ehk alanduste hooaeg Kirjeldus puudutab arvatavalt nn EW avalik-õiguslikke asutusi , tegelikult ENSV kroonuasutuste õigusjärglasi , kus maksumaksja raha endiselt rõõmsalt laiaks lüüakse . Konkreetse vormi ( suvemängud ) määravad ENSV järjepidevust kandvad subjektid . Mis seal suurt vahet -- kas ostetakse peaministri sekretäri ahtrit toetama paarikümnetuhandene tugitool või see papp kusagil võsas maha juuakse ? Ei tea , kust Hõbemäe jubedad muljed pärinevad -- tal kui megavabakutselisel ei tohiks olla sundust viibida sellistel kogunemistel muidu kui materjali kogumiseks . Siis peaks ju olema nii , et mida jälgimad suvemängud , seda parem , st töiselt viljakam . Teljel indiviid vs kollektiiv , mis nii mõnelgi juhul võib kujuneda traumeerivaks , on endalgi tulnud kogeda olukordi , kus kollektiiv tiritakse kuhugi võssa ja juhtkond organiseerib asju nii , et nn massid end piinlikult ja ebamugavalt tunnevad . Mulle näib , et kapitalismi ehitavas Eestis vohavad hoopis mitmesugused õppepäevad , suve- , metsa- ja saunakoolitused . See näeb juhtide arust kuidagi moodsam välja kui lihtsalt raha mahajoomine . Paraku on " putukate koolituspäevad " veelgi jesuiitlikum vorm " mängudest " , sest neist osavõtt on pahatihti " kohustuslik vabatahtlik " . Pidin kord simuleerima haiget ja võtma haiguslehe , et mitte sõita edasi-tagasi Põlvasse " koolitusele " , kus õppeprogrammi põhiosaks oli saanisõit , saun ja baar . Igal juhul olen tänulik , et teema on üles võetud . Ehk tunneb edaspidi mõnigi madallaupne füürer ennast pisut ebamugavalt ja lööb need summad varjatult ja omaette laiaks , ilma oma organisatsiooni terasemat rahvast vaimselt ruineerimata . URMAS KAJU putukas reservis Tamjärve kool on riigikoolist parem EE nr <arv> Mõtle , mida tahad Ma ei ole senini veel aru saanud , kelle varba peale on astutud selle kooliga ! Iga lapsevanem otsustab siiski ise oma lapse harituse või harimatuse . Tamjärve eesmärk on luua inimlik kool kõigil tasandil , seda ei eksisteeri enam riigikoolides . ROCCA AL MARE KOOLI õPILASE LAPSEVANEM Avarad võimalused EE nr <arv> Guvatrak soovib lastele taudi " ... saab kokku lugeda neli sõna ... " Ma veerisin lisaks nendele neljale sõnale kokku veel : tool , laul , loos , koos , tops , lops , kops ja ... kaos . Proovige , äkki leiate veel midagi . JAAN KIVASTE TARMO KUMMER Maksimarketi sisekontroll ( puristab ) Mh . Kahjuks ma ei saa seda kommenteerida , pole lubatud . Selleks on meil turundusosakond . Ah et minu subjektiivne seisukoht ? Ei , ma ei taha ka vastata . KRISTA ESTA Haapsalu aselinnapea Ma arvan , et see oli kuus aastat tagasi . Sõin Hiiumaal sellises restoranis nagu Jääger kana ja sain kohutava toidumürgituse . Tükk aega ei tahtnud enam kana nähagi . Õnneks seda kohta enam ei ole . AHTI LEPPIK BSA boss Tabasitegi mind just söömast . Väga hea on , muide . Ei tulegi sellist olukorda meelde , kus halvaks läinud toitu oleks saanud . Ma käin rohkem suuremates poodides , nagu Maksimarket ja Selver , ning ostan sealt pikaks ajaks kvaliteetse toidu koju . HEINO NOOR toidumürgistustele spetsialiseerunud kõrgema kategooria toksikoloog Mina kui ostja kontrollin alati väga hoolega realiseerimistähtaega . Ja visuaalsel vaatlusel kontrollin , kas värv on normaalne ja ega toiduaine ei haise ebameeldivalt . Raskem on vaakumpakendis kaupade või konservidega , need uurin alati korralikult kodus pärast avamist läbi . Uurida tuleb ka , milliseid konservante toiduaine sisaldab ja milline on nende koostoime . Väga raske toidumürgistuse liik on botulism . See on täielik ime , et Eestis on seda vaid üksikud juhtumid aastas . Vaadake , botulismipisik kardab hapnikku ja hakkab paljunema siis , kui ta satub konservi või hoidisesse . Mõne aja jooksul tekib hoidises botulismitoksiin , mis on üks maailma ohtlikumaid mürke . Ja veel , keetmisel botulismipisik ei hävi ! Mina kutsuksin kõiki tarbijaid üles teravdatud valvsusele ! TANEL PADAR noor muusik Eeeee ... See oli vast mingi kuu aega tagasi , kui ma ostsin kooritud kartuleid vaakumpakendis . Kristiine keskusest . Ja see oli tõsine hapukapsa hais , kui ma pakendi lahti tegin . Süüa ei proovinud . Tagasi ei hakanud ka viima , ma pole selline mees . ÜRO reeglite järgi paigutatakse seltskond , kes ei ole esimeses reas , tähestiku järjekorras . Valida on kas inglise või prantsuse keele vahel . Sellel korral on ilmselt valitud prantsuse tähestik , kuna Laari kõrval on Hispaania peaminister Jose Maria Aznar ( Estonie , Espanie ) . Aavo Kokk <email> <arv>. septembril oli New Yorgis Ühinenud Rahvaste Organisatsiooni Millennium Summit . Sellele olid kutsutud kõik maailma riigipead . Eestit pidi esmalt esindama president Lennart Meri , kes viimasel hetkel teadmata põhjusel loobus . Tema asemel oli sunnitud Ameerikasse sõitma peaminister Mart Laar . Ürituse lõpuks tehti riigipeadest grupipilt . See on tegelikult ainus koht , kus kõik riigipead otse ja vahetult kokku saavad . Muul ajal on nad ümbritsetud turvameestest ja abidest . Kohe ürituse lõppedes liiguvad VIPid ühtses summas pildistamise paika . Sellise pidi tegemine on üsna keeruline , sest korraldajad peavad teadma , kes tohib olla kelle läheduses ja kuidas puhverdada ebasoovitavaid tüüpe . Lisaks muidugi tähtsuse järjekord . Ikka nii , et olulisemad eespool ja vähem olulised tagapool . Esimesse ritta ja keskele paigutatakse ÜRO reeglite järgi alati suurkoosoleku juhataja , kelleks sellel korral oli Soome president Tarja Halonen . Tema kõrvale esimesse ritta kogunemise abijuhatajad ning ÜRO julgeolekunõukogu liikmed . Seekordsel pildil on tähelepanuväärne , et Haloneni paremal käel on USA , Prantsusmaa ja Suurbritannia tippmehed ning vasakul käel Hiina ja Venemaa riigipead . Ida ja lääs nagu vanasti . Soomlasi on pildil kaks . Lisaks Tarja Halosele veel erivolitustega saadik Harri Holkeri . Kuid see on tava , et üritust juhatavad riigid võivad pildile võtta veel ühe inimese . Erandiks tuleb lugeda ka Yassir Arafati viibimist pildil . Palestiinal on ÜROs vaid vaatleja staatus . Esimeses reas on ka kaks segaduse tekitajat . Pildil vasakult teine on Valgevene president Aleksandr Lukašenka , kes on roninud lihtsalt ülalt alla tähtsamale kohale , kui talle oli ette nähtud . Selliste trikkidega on silma paistnud ka Eesti president Lennart Meri , kes näiteks ühel Pariisi suurkohtumisel <arv>. aastal astus Boriss Jeltsini kõrvale , surus kätt ja ajas kogu pildistamise aja juttu . Tavalisi diplomaatilisi teid mööda poleks eestlased Jeltsiniga jutule saanud . Seekordse pildi teise segaduse tekitasid norralased . Esireas paremalt kolmas on Norra peaminister Jens Stoltenberg ja neljas Norra kuningas Harald V . Pildistamise korraldajad ei arvestanud , et Norras on kaks riigipead ning selle tõttu on Norra peaminister mahutanud ennast kuninga õla taha . Ootamatuid külalisi on veelgi . Jordaania kuningas King Abdulaah II Bin Al Hussein on pildil koos saatjaga ning kaks riigipead võtsid kaasa turvamehed . Siiski on praegune pilt kukkunud välja parem kui viie aasta eest tehtud grupikas . Siis sattus fotole keegi täiesti tundmatu isik , kes polnud ei riigipea ega ka mitte mõni ÜRO suursaadik . Tegemist oli mehega , kelle hobi ongi riigipeade piltidele pugeda . Nagu näha , on see ka kõige rangemate turvameetmete puhul võimalik , kui tunda süsteemi ja olla piisavalt hallipäine ja soliidselt riides . Riigipead kannavad ÜROs spetsiaalset rinnamärki , mille kandjat ei peatata . Näiteks sel grupipildil on näha , et suurem osa inimestest on reväärimärgiga , kuid mõnedel on kaelas isikutunnistused . Need on kas riigipeade saatjad või riigipäid asendavad suursaadikud . ÜRO reeglite järgi paigutatakse seltskond , kes ei ole esimeses reas , tähestiku järjekorras . Valida on kas inglise või prantsuse keele vahel . Sellel korral on ilmselt valitud prantsuse tähestik , kuna Laari kõrval on Hispaania peaminister Jose Maria Aznar ( Estonie , Espanie ) . Siiski on huvitav kokkusattumus see , et Laar ja Aznar on kaks vähestest parempoolsetest riigipeadest Euroopas . Seetõttu püüab Laar hispaanlasega võimalikult palju lävida . Samas võib tähestik tekitada kõvasti probleeme . Näiteks on vasakul teises reas Bill Clintoni selja taga tühi koht . Seal pidi seisma Iraani president Mohammad Khatami , kes aga ei tulnud veenmisest hoolimata kohale . Clinton võinuks ringi pöörata ja teda tervitada või mis kõige õudsem -- kätelda . See oleks olnud Iraani ajatolladele hirmus sisepoliitiline löök . On kahju , et Lennart Meri ei viitsinud sel korral ÜRO kohtumisele sõita . Kohal olles poleks ta jätnud kasutamata võimalust astuda iraanlasest tühjaks jäänud kohale . Loomulikult oleks ta alustanud seejärel sundimatut vestlust Clintoniga ja tuletanud viimasele Eesti olemasolu meelde . Nii suurt grupipilti tehes juhtub sageli , et kõik inimesed ei leia oma kohta üles . Kaks päeva enne pärispildistamist tegid fotograafid trenni , et kõik sujuks . ÜROst osales selles piisav kogus vabatahtlikke , kes siis riigipäid kehastasid . Liikumise hõlbustamiseks kleebiti maha valgest paberist jalajäljed , millele kirjutati riigi nimi piisavalt suurte tähtedega . Neid paberijälgi võib näha fotol teises reas . Ometi ei leia paljud oma kohta üles ja seisavad selle kõrvale , kellega koos tulid . Ilmselt just selle tõttu on sattunud pildil kõrvuti vähesed naised . Fotograaf on neid vaid natukene sättinud , et nad päris kõrvuti ei oleks ja naiste vähesus väga silma ei hakkaks . Samuti peavad korraldajad jälgima , et eri nahavärvides inimesed oleksid poliitiliselt korrektselt segiläbi paigutatud . Etikett näeb ette , et pidulikule lõpupildile tullakse kas tumedas ülikonnas või rahvariietes . Siiski võime leida pildilt mõned härrad , kes on heledas ülikonnas . Briti peaministri Tony Blairi halvasti nööbitud pintsakust ja ripendavast kärtspunasest lipsust sai USAs koheselt teleuudis . Ameerika nädalaajakirjale Newsweek oli selline vaatepilt liig ja nad retušeerisid lipsuotsa fotol mustaks . Raekoja platsile klaaskatusega korteri ostnud meest seostatakse salapiirituse äriga . Meelis Hiiob <email> Raekoja platsile poleemikat tekitanud katusekorteri ostnud Dmitri Rusinit ( <arv> ) seostatakse salapiirituse veoga . Lisaks on ta Eesti kodakondsuse saanud ilmselt tänu sidemetele endistele võimukandjatele lähedal seisnud isikutega . Kahe nädala eest kirjutas Eesti Ekspress koonderakondlaste järjekordsest korteriafäärist Tallinna vanalinnas . Artiklis märgiti , et üks vanalinna katustega kokkusobimatu Raekoja platsi kõrval asuv klaasist katusekorter on kunagise koonderakondlasest kesklinnavanema Jüri Oti allkirja alusel pärast pikki keerdkäike sattunud kellegi Dmitri Rusini kätte . Ametlikult kuulub korter viimase vanaemale Niina Narsutdinovale , kes ostis ligi <arv>ruutmeetrise korteri <arv>,<arv> miljoni krooni eest . Politseist saadud info kohaselt tegeleb Rusin koos Igor Zavizioniga ( <arv> ) salapiirituse Eestisse veoga . Tolliametnike sõnul toovad Rusin ja Zavizion salapiiritust Eestisse Saksamaalt , maskeerides selle kas autode jahutusvedelikuks , aknapesuvedelikuks või mõneks muuks tööstuslikuks kemikaaliks . Tegelikult on piiritusele lisatud vaid väike kogus lõhnastatud ammoniaaki , mis kanistri avatuna olles aurustub . Edasi müüakse piiritus neile , kes selle salakaubana Põhjamaadesse toimetavad või selle siin veega lahjendatult salaviinana maha müüvad . Kuna Rusin ja Zavizion on vaid maaletoojad ning hulgimüüjad , pole nende tegevuse kohta suutetud koguda nii palju infot , et meestele süüdistust esitada . Väidetavalt juhendavad , kaitsevad ja osaliselt ka finantseerivad Rusinit ja Zavizioni Tallinna allilma tuntud tegelased Oleg Lvov ning tema parem käsi Nikolai Holopov . Liin peaminister Siimannini Rusini äripartner Igor Zavizion jäi <arv>. aastal Tallinna liikluspolitseinikele vahele võltsitud Päästeameti operatiivkaardiga . Auto , mille roolis Zavizion kinni peeti , kuulub praegu OÜ-le Salde Grupp . Alles hiljuti sai Zavizion selle auto roolis olles taas trahvi . Salde Grupi juhatuse liige on juba <arv>. aastast <arv>aaastane Andres Peerna , kes kuni möödunud aasta lõpuni töötas julgestuspolitseis Toompeal . Ajal , mil Mart Siimann oli peaminister , oli Peerna tema turvaülem . Siimanni lahkumise järel viidi noormees kohe teisele tööle . Politsei seda käiku ei kommenteeri . Kahe aasta eest palus aga julgestuspolitsei tollane ülem Ivar Prits kaitsepolitseil algatada Peerna tegevuse suhtes kriminaalasi , kuid segastel asjaoludel seda ei tehtud . " Ma ei soovi teile teadaolevat informatsiooni kinnitada ega ka ümber lükata , " ütleb Prits nüüd . Kaitsepolitsei pressiesindaja Hannes Kondi kommentaar toimunule oli lühike . Kapo on tegelenud Peerna sidemete uurimisega , info on antud pädevatele ametnikele , kuid kuna tegemist on valdavalt riigisaladusega , siis selle sisu ei avaldata . Ilmselt oli aga just Peerna see , kelle kaudu Rusin ( tollal veel Narsutdinov ) <arv>. aastal valitsuselt naturalisatsiooni korras Eesti kodakondsuse sai . Politsei-miilitsa ammune tuttav Dmitri Narsutdinov-Rusin on õiguskaitseorganite huviorbiidis juba aastaid . " Narsutdinov liikus pidevalt Virus ja selle ümbruses koos Rinald Murtaziniga . Karistamatusest läksid nad nii ülbeks , et tungisid lausa miilitsatele kallale , " meenutab endine Viru hotelli eriteenistuse ülem Kalle Klandorf . " Tahtsime neid selle eest kinni panna , kuid näiteks praegune tuntud noorsoopolitseinik Elmar Nurmela sai nende kahega võitlemise pärast tollal lausa töölt lahti . " Klandorfi sõnul pärinevadki Narsutdinov-Rusini head sidemed Tallinna allilmaga Viru ärikaks olemise ajast . Nii Klandorf kui ka praegused politseinikud kinnitavad , et Narsutdinovil pole kunagi olnud legaalset sissetulekut , mis peaks olema Eesti kodakondsuse saamise üheks tingimuseks . Ilmselt vormistati Narsutdinov-Rusin kodakondsuse saamiseks kuhugi fiktiivselt tööle . Dmitri vend lükkas telefonivestluses kõik süüdistused ümber , väites , et korteri kinkis vennale nende vanaema . Küsimusele , kust sai vanaema sellise portsu raha , vastust saada ei õnnestunud . Merivälja pansioni rendile võtnud sakslased üritavad rahustada selle elanikke , kes kardavad hinnatõusu . Helen Urbanik Priit Vare <email> " Kas ma saan siin edasi elada ? " Nii pärisid ärevad vanurid Merivälja vanadekodu uutelt rentnikelt . Hiigelkontsern Dussmann Grupp võttis suvel Merivälja pansioni rendile . Vähemalt järgmised <arv> aastat majandavad Harju maavalitsusele kuuluvas vanadekodus sakslased . Senised elanikud tunnevad aga hirmu . Kes teab , äkki muutub vanadekodu nüüd selliseks nagu Hannes Tamjärve erakool ? Kõik on ilus ja tore , kuid kättesaadav vaid jõukatele . Dussmanni kontsern peab rendilepingu järgi kolme aastaga vanadekodusse investeerima <arv> miljonit krooni , kuid renti tasuma ei pea . Hetkel maksavad Merivälja vanurid elamise-olemise eest <arv> krooni kuus , mis on Eestis selle teenuse eest täiesti tavaline taks . Ent kui neid miljoneid tahta tagasi teenida , peaks igakuine maks olema vähemalt kaks korda suurem . Miljoneid tagasi ei taheta Saksa kontserni Eesti esinduse juhi Ene Jüriska sõnul on ta pidanud nägema kurja vaeva , et oma ettevõtmist õigustada . " Meil ei ole mingit plaani seda raha tagasi teenida , " tõdeb ta . " Millegipärast seda ei mõisteta , liiguvad igasugused jutud ja hooldekodu elanikud on juba kabuhirmus . " Jüriska väitel on nende ettevõtmine mittetulunduslik . <arv> miljoni eest tehakse kapitaalne remont kogu asutuses , seintest-põrandatest kuni uue mööblini välja . Vanurite poolt makstav kuutasu ei hakka aga sõltuma mitte tehtud investeeringust , vaid reaalsetest kuludest , mis vanadekodu igapäevane majandamine kaasa toob . Juba esimesel koosolekul lubasid sakslased Merivälja elanikele , et keegi ei pea mujale kolima . Elu läheb tulevikus küll kallimaks , ent mitte üle jõu käivalt . Praegu elab pansionis <arv> inimest . Ehituse käigus tekib kohti veel <arv> pensionärile . Sakslased loodavad kaheinimesetubadega vanadekodusse meelitada ka abielupaare , keda siiani Eesti hoolekandeasutustes naljalt ei kohta . Viimased kaks nädalat on saksa firma pidanud läbirääkimisi seniste töötajatega , kellest mitmed enam oma tööd ei jätka . " On neid , kelle suhtumine ei sobi , " lausub Jüriska . Ta loodab väga Tallinna Pedakoogikaülikooli ühele sotsiaaltöö kursusele , mille tudengid on juba saanud Saksamaal praktikal käia . Tulevikus ka jõukate vanadekodu Mis saab siis , kui Merivälja vanadekodus tekib nii hea hinna-kvaliteedi suhe , et pensionärid enam mujale ei ihkagi ? Ene Jüriska sõnul on hooldekodusse juba praegu järjekord ning selle alusel teenuse hinda kujundama ei hakata . " Kui Merivälja korralikult käima saab , oleme valmis endale juba teise objekti võtma , " lisab ta . Võimatu pole ka see , et Dussmann Grupp rajab Eestisse vanadekodu , mis tõeliselt head kasumit annab . Nii on kontsernil näiteks šveitsis taoline asutus , kus kõik teenused maksavad kuus peaaegu <arv> <arv> krooni . Jüriska sõnul on nad juba kaalunud , kas oleks mõttekas osta Eestisse eraldi maja ning hakata seal jõukamale elanikkonnale mõeldud hooldekodu pidama . " Otsustasime siiski , et sellega on veel aega . Kes on hetkel jõukad , jõuavad enda vanematele ka koju hooldaja palgata , " räägib Jüriska . " Tulevikus võib see teoks saada küll . " Pansion tegutseb Meriväljal pea <arv> aastat . Selle esimesteks elanikeks olid kommunistliku partei pensionärid ja näitlejad . Teistest vanadekodudest eristas Merivälja pansioni asjaolu , et siin said pea kõik elanikud omaette toa . Tänapäeval meenutab <arv>korruseline hoone aga kõige tavalisemat kolhoosikeskuse elumaja . Kui jagada kõik praegu Eesti vanadekodudes elavad inimesed olemasolevate vanadekodude arvuga , saame tulemuseks <arv>. Merivälja pansion on oma <arv> hoolealusega üks suurematest Eestis . Dussmann Grupp kuulub ainuisikuliselt Peter Dussmannile , kes juuni alguses koos Saksamaa liidukantsleri Gerhard Schröderiga ka Eestis käis . Dussmann alustas oma äri tudengina rongivagunite koristamisega . Sellest kasvas välja rahvusvaheline ettevõtmine , mille mullune käive oli ligi <arv> miljardit krooni . Vanadekodude ja vanadele inimestele mõeldud päevakeskustega tegeleb kontserni tütarettevõte Kursana/Kursamed . Saksamaal , Austrias , Itaalias ja Šveitsis on neil kokku <arv> hoolekandeasutust . Eestis tegeleb kontsern Mustamäe ja Tallinna Lastehaigla puhastustöödega . Lisaks on sakslased aidanud Valkla hooldekodu ( arvuti ja auto muretsemisel ) ning Tallinnas asuvat Poska villa vanurite eneseabi ja nõustamiskeskust . RAHA OTSAS Kallist ravi nõudva ravimresistentse tuberkuloosi põdejad jäävad hätta . Aet Süvari <email> Ravimresistentne tuberkuloos on juba iseenesest ränk haigus -- enamikule ravimitele allumatuna elab ta kopsus oma elu ja annab haigeile ainult pooltel juhtudel paranemislootust . Veelgi rängemaks teeb aga siinsete haigete elu tõsiasi , et riiklikul tuberkuloosiprogrammil , kes haiglatele ravimeid jagab , on raha otsa saanud . " Sisuliselt tähendab see paraku seda , et kõiki haigeid ei ole võimalik nõnda ravida , nagu peaks , " ütleb riikliku tuberkuloosiprogrammi juht Kai Vink vaikselt . Ravimresistentse tuberkuloosi ravi on pikaajaline ja kulukas . Rääkimata sellest , et seda võiks maksta patsient ise -- seda ei jõua tasuda ka ükski Eesti haigla . Eelmisel aastal jätkus tuberkuloosiprogrammil raha ravimiteks kuni maikuuni . Sel aastal saadi riigilt pea <arv> miljonit krooni , sealt ravimiteks kuluv raha on märkamatult ära sulanud . " See poolaasta tuleb veel kuidagi välja venitada , " ütleb Vink . Nii üritavad arstid ühelt poolt haigetele kirjutada välja võimalikult palju selliseid ravimeid , mis on riigi poolt osaliselt kompenseeritavad , vahel leiavad haiglad võimaluse osta mõnd ravimit oma raha eest , hoides selle võrra muidugi millegi muu arvelt kokku . Siiani on Kivimäe haigla peaarst Jaak Talli ja Tartu Kopsukliiniku tuberkuloosiosakonna juhataja Manfred Danilovitš sedasi teinud , aga lõputult ei jaksa nemadki haigla eelarvet pigistada . " Raha on kogu aeg nappinud , " ütleb Danilovitš mõrult . " Nii jääb alati keegi täies mahus ravimata . " Kodutute ja asotsiaalide hulgas on tuberkuloosi resistentset vormi üle <arv> korra rohkem . Kivimäe haigla fluorograafiga buss sõidab igal nädalal läbi mõne supiköögi , kodutute varjupaiga , isegi prügimäe . Kui tuberkuloos avastatakse , tuleb põdejal hakata iga päev haiglas käima kalleid ravimeid võtmas . Selleks , et asotsiaale kohale meelitada , pakuvad haiglad neile toidupakke ja bussipileteid . " Aga kui ta arsti ettekirjutusi ei järgi ja kohal ei käi , siis me teda ei ravi , " märgib Vink . Just selline ebajärjekindel ravi toob kaasa aga uusi ravimresistentseid haigeid , kes levitavad nakkust , mida on hirmkallis ravida . See on nõiaring . Kirvena ripub pea kohal ka aids , millesse nakatunud haiged on vastuvõtlikumad ka tuberkuloosile . Neist kahest haigusest haaratud haigete kasv tooks kaasa katastroofi . Järgmisel aastal taotleb tuberkuloosiprogramm peaaegu <arv> miljonit krooni . Mis saab , kui riik annab vähem ? " Väga must stsenaarium , " ütleb Kai Vink ja ohkab . " Siis saab see , et resistentsed haiged jäävad lihtsalt ravimata . " Põldudel metalliotsijatega müttavad mehed pälvivad üha suuremat avalikkuse tähelepanu . Mida nad otsivad ? Mihkel Tammet <email> Maailmas kütivad metalliotsijatega aardeid miljonid inimesed . Näiteks Hollandis on eravalduses <arv> <arv> metalliotsijat ning Inglismaal ligi kaks miljonit . Eestis võib eravalduses olla umbes paarsada detektorit . Suurem metallidetektorite ostupuhang jäi üheksakümnendate algusesse , kui otsiti ( valdavalt edutult ) küüditatute , paadipõgenike , piiritusekuningate jne peidetud varandusi . Teadlik aardejaht aga algas Eestis juba <arv>. aastate lõpul , kui tegeleti ajakirjanduses avaldatud aardeleiukohtade järelotsimisega . Tänapäeva metalliotsijad ei piirdu ainult metalleseme tuvastamisega , nad eristavad isegi rauda ja värvilisi metalle . Nii ei pea iga raudnaela pärast labidat maasse lööma . Aareteküttide ehk detektoristide tuntuim hobivorm on rannajaht , mille eesmärk ei ole mitte kenad piigad , vaid kaotatud juveelide ja metallraha leidmine . Näiteks USAs on terveid perekondi , kes sellest elatuvad . Kaotatud asju otsitakse Eestigi suuremates randades , nagu Pirita , Narva-Jõesuu ja Pärnu . Rannajahi kõrval on Eestis levinud vanade müntide otsimine , mida peamiselt leitakse vanade hoonete ümbrusest ja põldudelt . Kolmas ja samuti üsna levinud tegevusala on esemete otsimine . Eestis jahitakse peamiselt vanu relvi , mida võib leida endistelt lahingupaikadelt , korstnajalgadest , kiviaedadest jm. Kuna metalliotsijaga leitavad relvad on enamasti väga halvasti säilinud , pakuvad need huvi vaid relvakogujatele . Aareteotsija pole röövel Nii nagu iga jahipüssi omanik pole veel salakütt , pole ka iga metalliotsija omanik hauaröövel . Peale seaduste järgivad detektoristid eetikakoodeksit , mille järgi omand on püha ja ilma maaomaniku loata midagi otsida ei tohi . Samuti ei tohi rikkuda loodust ega kaevata muististel . Kui kõik hobiga tegelejad jälgiksid seda lihtsat koodeksit , siis ei oleks ka hauarüvetamisi , mis häbistavad hobiga tegelejaid tervikuna . Eesti seadused varanduse otsimist ei keela . Seda muidugi juhul , kui otsimise koht ei ole muistis ja maaomanikuga on kokkulepe saavutatud . Kellele aga kuulub näiteks hõbemünt , mille aareteotsija leiab ? Seaduse järgi on peitleiu omanik inimene , kelle kinnis- või vallasasjast see leiti . Juhul , kui leidja ei ole maaomanik , siis kuulub talle vähemalt pool leiu väärtusest . Kultuuriväärtusega leiud aga kuuluvad riigile . Paraku pole Eestis kindlaid kriteeriume , mille järgi leiu kultuuriväärtust määrata . Kas tegemist on kultuuriväärtusega või mitte , seda otsustab ekspertkomisjon kokkuleppe alusel . Seega pole leidjal endal võimalik otsustada , mille ta täpselt leidis . Miski ei välista aga seda , et komisjoni vahetumisel muutuvad ka kokkulepped , mille tulemusena leiu kultuuriväärtus muutub . See võib luua ohtliku pretsedendi , kus eelnevalt kultuuriväärtuseks kuulutatud leid võib oma väärtuse kaotada ning leidja võib hakata oma leidu riigilt tagasi nõudma . Autor näeb probleemist väljapääsu ainult detektoristide koostöös muinsuskaitsega kindlate reeglite sätestamises . Muinsuskaitsjad ja metalliotsijad ongi juba hakanud arutama koostöö võimalike vormide üle . Et muinsuskaitse teaks , kus ja millega tegelevad metalliotsijad . Avastavad muistiseid Suhtumine detektoritesse on maailmas väga erinev . Prantsusmaal võib metalliotsija kasutamisele järgneda vanglakaristus . Rootsis aga ei tohi detektoristid ilma muinsuskaitsjate loata maastikul metalliotsijaga liikuda . Seevastu Taanis , Hollandis , Inglismaal , Norras , Soomes ja Saksamaal ei ole eraldi piiranguid metalliotsijate kasutamisele seatud . Küll aga sätestavad nende riikide seadused üsna täpselt , millised leiud tuleb esitada riigiametnikele registreerimiseks ja millised leiud kuuluvad riigile . Kõige laiemalt on levinud metalliotsimine Inglismaal , kus detektoristid tuvastavad aastas ligi <arv> <arv> arheoloogilist leidu . Kuna leidude hulk on väga suur , Inglise riigiametnikud pigem registreerivad neid , kui riigistavad ja üles ostavad . Ka Eestis on detektoristide poolt muinsuskaitseametnikele ja arheoloogidele üle antud hulgaliselt huvipakkuvat leiumaterjali , avastatud ja taasavastatud muistiseid , täpsustatud muististe piire . Tegemist on küll võrratu hobiga , kuid seaduste puudulikkus on põhjustanud Eestis olukorra , kus leide tihti varjatakse ning kõik , mis on seotud metalliotsijate kasutamisega , on vaikuse loori all . Inimesed , kellele detektimine on hobi ja kes seda ei varja , pigem loobuvad , kui hakkavad kuuvalgel salaja mööda põlde roomama . Samas aga jätkaksid hauaröövlid oma illegaalset tegevust . Pekka Erelt <email> Kui Kaupo Otsing esmaspäeva varahommikul abikaasaga Tallinna Lennujaama jõudis , et Stockholmi kaudu Miamisse lennata , ei teadnud ta , et tema reis sealsamas ka lõpeb . Vaatamata sellele , et ta ei hilinenud ja ka piletid olid juba varem välja ostetud . Lennujaamas selgus , et Tallinn-Stockholmi lennukile on pileteid üle müüdud , ning ta jäeti lennukist maha . Kuna järgmise lennuga polnud enam võimalik Miami lennuki väljumise ajaks kohale jõuda , läksid ka Miami piletid raisku . Pärast lennuki lahkumist küsis Otsing SASi kassast piletite hüvitamist . Üllatuseks teatati talle , et SAS kompenseerib ainult Stockholmi lennu , kuna Stockolm-Miami polnud SASi lend . Küll andis lennufirma valida , kas nad hüvitavad Stockholmi piletid või maksavad <arv> dollarit voucher'it . Mõlemat korraga paraku ei anta . Otsing sellega ei nõustunud ja nõudis kogu reisi hüvitamist . Kell üheksa hommikul saabus lennujaama SASi Eesti juht Ants Nahkur , kes samuti kinnitas , et nemad kompenseerivad lennu ainult Stockholmini ning soovitas helistada reisibüroosse . " Nahkur selgitas , et kui mul on miljonitehing ja see lennuki hilinemise tõttu ära jääb , siis kahju ju ei hüvitata . " Otsingu sõnul Nahkur küll tunnistas SASi viga , kuid jäi endale kindlaks . Ka reisibüroo Sunny Holidays rääkis Nahkuriga , kuid tulemusteta . Otsing pöördus seejärel Seesami kindlustusse , kus ta oli oma reisi kindlustanud . Paraku selgus , et kindlustus ei hüvita kulusid , kui hilinemine on tingitud ametivõimude tegevusest . " Seesami kahjukäsitleja Kaja Hints sai hästi aru , et süüdi on SAS , mitte mina , ning lubas asjaga tegelda , " kiidab Otsing kindlustuse vastutulelikkust . Veel sama päeva õhtul otsustas Seesam , et kuigi tegemist pole kahjujuhtumiga , tulevad nad Otsingule siiski vastu ja hüvitavad poole rohkem kui <arv> <arv> krooni maksvate Stockholm-Miami piletite hinnast . Ka SAS tegi lõpuks järeleandmise ning lisaks Tallinn-Stockholmi lennupiletite korvamisele maksis ka voucher'i . " Me ei aja kiusu , tulime inimesele vastu . Oleks võinud ju öelda , et pole meie probleem , " eitab Nahkur Otsingu väntsutamist . Reisibüroodel aga soovitab Nahkur edaspidi lennukis istekohad ette kinni panna ja ümberistumistest teavitada lennufirmasid . " Juurde ma ei pidanud uutele piletitele midagi maksma , sain isegi <arv> krooni kasu , " lõpetab Otsing . Kuid selle saavutamiseks tuli tal kaks päeva ametnikega kembelda . Kokkuvõttes võitis ikkagi SAS . Kui enne pidi Otsing lendama Miamisse charterlennuga , siis nüüd tuleb tal teha seda SASiga . Ja SASi ametnike eksimuse maksis kinni hoopis kindlustus . Looduskaitse all olevat saart kummitab erakätesse minek . Anne Prommik <email> Mohni väikesaare hing , majakavaht Raivo Kütt on tõsiselt mures . Sest jääb lähiajal oma kohast ilma . Aga teda ei kurvasta niivõrd oma pisikese palga kaotus . Mees on kindel , et temast tahaksid lahti saada eelkõige saare ostmisest huvitatud isikud . Seda hakkas Kütt kartma siis , kui märkas saare kohal nähtava põhjuseta tiirutamas helikopterit . Kes lennu tellis , seda keeldub Piirivalve Lennusalga lennukorraldamise juht Andres Kütt avaldamast . " Ei taha kohtuasja kaela , " ütleb ta napilt . " Kui Mohni maha müüakse , pannakse läbipääs kinni . Ja siis ei saa inimesed siin enam käia nagu seni , " ohkab neli aastat saare tuletorni eest hoolitsenud ja saare ajalugu uurinud Raivo Kütt . Praegu oleks Lahemaa Rahvuspargi territooriumile jääva saare endale sahkerdamine hõlpsam ka sellepärast , et hiljuti võeti maha Loksa vallavanem . " Segaduste taustal oleks palju kergem seadustest mööda hiilides saar ära osta , " arvab majakavaht . Lihtsalt paranoilise kohakaotamise-hirmuga ilmselt tegemist pole . Ekspressile teadaolevalt on saarel asuva hoonetekompleksi vastu huvi üles näidanud Viinistu ärimees Jaan Manitski . " Kosilasi on siin käinud teisigi , " ütleb Raivo Kütt . Kuigi keegi veel ei tea , missugune tulevik saart ootab . Seal asuv korterelamu , kuur , saun ja veel kolm abihoonet on praegu tuletornivahi kasutuses . Kui majakavaht saarelt lahkub , antakse need Loksa vallale , kes toimib edasi oma äranägemise järgi . Loksa vallal saarega veel kindlaid plaane pole . Samas kuulub saar Lahemaa Rahvuspargi alla . Sihtkaitsevööndis on lubatud küll käia , kuid igasugune majandustegevus on seal keelatud . See peaks välistama saare mahamüümise . Siiski on võimalik erastada saarel asuvad hooned . " See saar peab jääma rahvale , " kinnitab Kütt , kes loodab lähiajal kaante vahele saada raamatu saare ajaloost ja loodusest . Asukoht : Harju- ja Lääne-Virumaa piiril , Viinistust viie kilomeetri kaugusel . Pikkus on <arv>,<arv> km . Laius <arv> meetrit . Pindala <arv>,<arv> hektarit . Sel aastal käis Mohnil üle <arv> külastaja . Arstide vale diagnoos katkestas neiu meditsiiniõpingud ja rikkus tervise . Birgit Püve <email> Põlva naine Maie ( <arv> ) oli <arv> , kui ta esimest korda arstidega tõsisemalt kokku puutus . Aasta oli <arv> ja buliimiast oldi vaevalt kuulnud . Söömishäirete asemel kirjutasid arstid noore neiu haiguslukku ebaõige diagnoosi . Möödunud aasta lõpus tulid eksperdid kokku ja tegid kindlaks , et pea <arv> aastat tagasi määratud haigus oli tõesti vale . Tüdruk oli <arv>. aastate alguses põdenud söömishäiret nimega buliimia . Ravi , mis tüdrukule määrati , oli samuti vale . " Talle tehti elektri- ja insuliinishokk , organism on täiesti tasakaalust väljas , " kirjeldab naise juriidiline esindaja Leho Tamvere . " Kahe kuuga võtsin <arv> kilo juurde , ülahuulel ja lõual hakkasid kasvama karvad . " Maie haarab vasaku käega paremast ja pigistab : " Nii teen , siis ei tunne õieti midagi . Käsi on tuim ! " " Silmavedelik on muutunud kleepuvaks ja vahel tekib kahekordne nägemine . " Kui see juhtub , paneb Maie endale aspiriini silma . Valediagnoosi pärast katkesid tüdruku meditsiinikooli õpingud , hiljem võeti ära õigus töötada uuel erialal sides . Tervisehäired tekkisid pärast ebaõiget ravi . Osa aasta tagasi peatrauma järel , kui operatsioon venis , räägib Maie . Ravi välismaal või kohus " Maie on põhjendamatult kannatanud , " on Tamvere veendunud . Ta on noor mees ja tahtmist täis . Tema arvates on arstide käitumine totter ja kogu lugu kahetsusväärne . " Proua Maie on kaotanud usu Eesti arstidesse ja ei soovi siin enam arsti juurde minna - et ravida valeravi tagajärgi , " ütleb Tamvere . " Meie soov kliinikumile on tagada talle arstiabi välismaal , pluss moraalse kahju hüvitamine . " Kui Tartu ülikooli kliinikumiga kokkuleppele ei jõua , kaebab Maie edasi kohtusse . Valediagnoosi pannud kahest arstist üks on nüüdseks pensionil ja teine surnud . Kui Maie teavitas asjast sotsiaalministeeriumi , saatis erialanõunik Peeter Jaanson talle pika ja keerulise kirja . Lühidalt on tema sõnum sama : kohus on ainuke võimalus midagi selgeks saada . Probleem kerkis pärast peatraumat Täpselt aasta tagasi oli Maiel peatrauma . Pärast ema surma tuli vend Robert talle päranduse pärast kallale ja lõi õde mitu korda pähe . Pärast lõualuuoperatsiooni Tartus saadeti naine Põlvasse kosuma . Seal läks tervis käest ja ta saadeti taas Tartusse . Arstide sõnul polnud Maiel viga midagi , uuringuid ei tehtud - ja sõit viis jälle Põlvasse . Nii mitu korda järjest . Pärast traumat tekkinud kahin peas oli läinud suuremaks , vasak silm paiste ja silmamuna punaseks . Vahepeal oli vend Robert arstidega ühendust võtnud ja andnud teada varasemast diagnoosist . " Selle peale ei võtnud arstid mind enam tõsiselt , " ütleb Maie . Eesti Patsientide Esindusühingu kaaskirjas , mille patsiendiesindaja Malle Luik kirjutas arstiabi kvaliteedi ekspertkomisjonile sotsiaalministeeriumis , on kirjas , et informatsioon vana diagnoosi kohta võis tõesti jõuda neurokirurgideni : see " võis tekitada ka arstide pealiskaudse suhtumise kaebustesse " . " Selge on see - mis <arv> aastat tagasi tehti , on iganenud , " kommenteerib Luik . TÜ Kliinikumi neurokirurg Väino Sinisalu on kohtumisele kaasa võtnud Maie kaardi . Ühel käsitsi kirjutatud lehel on alt äärest osa välja rebitud . Miks nii , ei oska ta öelda : " See huvitab mind ka . " Tempel ütleb , et selle sissekande on teinud Põlva arst . Oktoobris , kui traumast oli mööda läinud kuu aega , võeti Maie erakorralise haigena Tartusse neurokirurgiasse sisse . Nüüd selgus veresoonte uuringust , et Maiele on vaja teha peaoperatsioon , sest põrutuse tagajärjel oli veresoonde tekkinud auk . Keerulist veresoontesisest operatsiooni Eestis ei tehta ja Maie saadeti Soome Helsingi Ülikooli keskhaiglasse . Operatsioon läks edukalt , ütlevad arstid . Ekspertiis : uut operatsiooni pole vaja Maie arvates jäi operatsioon kaks kuud hiljaks . " Kannatasin mitu kuud , selle aja jooksul kohtlesid arstid mind inimväärikust alandavalt ja ebaeetiliselt . " " Sellist leidu esineb ehk paar korda aastas , mõni aasta üldse mitte , " räägib Väino Sinisalu . " Kui tüsistusi hetkel ei leita , siis veresoonteuuringut ei tehta , kuna see ei ole otstarbekas ja võib omakorda tüsistusi tekitada . " Arstid on tema sõnul teinud kõik nagu vaja . Kuigi Maie tervis pole kiita , ütleb <arv>. aprillil välja antud arstiabi kvaliteedi ekspertkomisjoni otsus , et hilinenud diagnoos ravi tulemust ei mõjutanud ning uut operatsiooni pole vaja . Lembit Mehilane , endine tervishoiuministeeriumi erialanõunik ja praegune TÜ Psühhiaatriakliiniku dotsent , on Genfi Initsiatiivi liige . Koos teiste spetsialistidega vaeb ta kaebusi , mis on saadetud rahvusvahelise metoodilise nõustamisega tegelevasse organisatsiooni . Need kaebused on tulnud inimestelt , kellele arstid on liiga teinud . Mehilane on veendunud , et isegi <arv>-<arv> aastat tagasi pandud diagnoosid ei pruugi olla enam õiged ja tuleks ümber vaadata . Sarnaseid valediagnoosi juhtumeid on tal ette tulnud ka varem . Üks kõrgharidusega Minski naine jäi aastaid tagasi pandud vale diagnoosi pärast ilma tööst statistikaametis , kust ta vallandati . " Teisel oli psühholoogiline koorem suur sellepärast , et tema mees töötas KGBs ja kaks last teadsid samuti ema diagnoosi . " <arv>. aastal diagnoositi Maiel psüühikahäire ning teostati ravi sel ajal tunnustatud kriteeriumide järgi . Meditsiin on arenev teadus ja paljud varem kasutusel olnud ravi- ja diagnostikakriteeriumid on tänapäeva teadmiste valguses ümber hinnatud . Osa tol ajal pandud diagnoose on nüüdse arstiteaduse arengutaseme juures tunnistatud eksitavateks ning nende alusel tehtud ravi tunnistatud ebaefektiivseks või isegi kahjulikuks - sellised on praegusest meditsiinipraktikast välja jäetud . See kehtib ka Maie juhtumi puhul . <arv>. aastal pandi talle diagnoos ning teda raviti , lähtudes siis valitsenud praktikast . See , et praegune meditsiinitase kvalifitseerib Maie haigust hoopis teisiti ning ka ravi on teine , ei tähenda , et sel ajal töötanud arstid tahtsid talle kahju tekitada , ka siis lähtuti kohustusest ning soovist inimest aidata . <arv>. aasta septembris langes Maie peksmise ohvriks , mille tagajärgedeks olid ülalõualuu- ja kolju oimuluu murrud ning ajupõrutus . Nimetatud vigastused on rasked ja ilma adekvaatse ravita eluohtlikud . Täielikku tervenemist ei saa garanteerida ka kaasaegsete teadmiste ja võimaluste juures . Professionaalsest vaatenurgast lähtudes on Maie peksmise tagajärjel saadud vigastusi ravitud vastavalt kõigile kaasaja teadmistele ning seetõttu on väga raske vigastuse ravitulemused head : patsient on paranenud füüsilise tervise defektita , mistõttu ei vaja ka ravi füüsilise tervise taastamiseks . Maie hingeliste kannatuste põhjustajaks võib lugeda brutaalset füüsilisest vägivalda , mille vältimine ega olematuks tegemine ei ole paraku arstide võimuses . VäINO SINISALU neurokirurg , Tartu Arstide Liidu juhatuse esimees Keegi ei kontrolli , mida kauplused halvaks läinud toiduga teevad . Gea Velthut-Sokka Anne Prommik <email> Kui kindel võib tarbija olla , et ta ei saa " kõlblik kuni " tähtaja selja taha jätnud kaupa näiteks toidupoe kulinaarialetist salati seest või kaubamaja kohvikust ? Millegipärast on kaupluste , hulgifirmade ja toitlustusettevõtete juhid sellel teemal enam kui kidakeelsed . Vana pakisupp läheb sõduritele Üks labasemaid võimalusi on tähtajaga templile uus silt peale kleepida . Sellist võimalust kasutab näiteks Haapsalu Tarbijate Ühistu kaupluste kett A ja O , kust Tiit Lints ostis tänavu augustis Bolonska pajarooga . Pakikest lähemalt uurides leidis mees , et uue sildi all , mis lubas paki sisu tarvitada <arv>. novembrini , oli vabrikumärge : tarvitamiskõlblik <arv>. juulini <arv> , kirjutas Lääne Elu . Mõjukamad kauplused püüavad riski hajutada , sõlmides lepinguid , mis kohustavad hulgimüüjat halvaks läinud kaupa tagasi võtma . Ühe Eesti suurema hulgifirma müügijuhi sõnul sunnib üha tihenev konkurents teda selliseid tingimusi vastu võtma . Hulgimüüja garanteerib kauplusele , et tema müüdaval kaubal on järel vähemalt <arv>/<arv> tootja määratud säilimisajast . Kui aga hulgifirma ladu piisavalt kiiresti tühjaks müüa ei suuda , jõuab teinekord poodi ka palju lühema realiseerimisperioodiga kaup . Jääb see ka poes üle , ongi hulgimüüjal vesi ahjus . " Me ei ole huvitatud kauba tagasi võtmisest , sest see toob ainult lisatööd ja -kulu . Pigem kompenseerime vahe rahas või teeme kauplusele hiljem sooduspakkumisi . Kuid ikkagi oleme pidevalt olukorras , kus meil on hunnikute viisi kohe-kohe halvaks minevaid kuivaineid või juurvilju , " nendib müügijuht . Loomulikult ei ole hulgifirma huvitatud kauba hävitamisest . Poes seda aga enam müüa ei tohi . Nii ongi turg koht , kus hulgimüüjad oma möödalaskmisi maandavad . Ka nn cash and carry kauplustest võib odavalt osta eilset toitu . " Head suhted on meil sõjaväeosadega , kel meie käest ostes on võimalik raha kokku hoida . Pakisupid ja külmutatud herned lähevad enamasti sõduritele söögiks , " jutustab müügijuht . " Ja loomulikult toitlustusettevõtted . Nemad saavad meilt peaaegu värsket liha ja juurvilja . " Müügijuht kinnitab , et päris halvaks läinud ja seedehäireid tekitavat kaupa edasi ei müüda . Kui äsja realiseerimistähtaja ületanud toit kohe käiku lasta , siis ei juhtu ju midagi , kinnitab ta . Hapu ja värske salat segamini Tervisekaitseinspektsiooni andmetel on poest kõige ohtlikum osta valmissalateid , eriti väikese käibega toitlustusettevõttes valmistatud kartuli- ja köögiviljasalateid . Paljudes kauplustes on kulinaarialetis müüdavaid salateid valmistava ettevõtte omanik sama mis poel . Nii on näiteks ka Maksimarketites . " Kaup märgistusega " kõlblik kuni " tuleb pärast tähtaja ületamist müügilt kõrvaldada . Need on kiirestiriknevad piimatooted ja liha , " jutustab Maksimarketi kaubandusdirektor Merike Lahe . Mida müügilt kõrvaldamine tähendab ? " Noh ... üldiselt visatakse see ära , " kõhkleb Lahe . Üks teine suure kaupluseketi juhatuse liige on Eesti Ekspressile eraviisilises vestluses maininud , et kulinaarialettides müüakse ka poolfabrikaate , mis esialgse tähtaja ületanud . Lihtsalt kirjutatakse uus silt . Tavaline on ka , et müümata jäänud ja hapuks läinud salat segatakse värskelt valmistatud toiduga . " Mul ei ole teile otseseid tõendeid anda , et meie konkurendid kulinaarialettides nii käituvad . Seega ei kinnita ega lükka ümber , " ütleb enamikku kauplusi ja bensiinijaamu pakendatud salatitega varustava AS Meleco müügijuht Külli Aun . " Salat on aga kiiresti riknev kaup . Et ta kauem säiliks , peavad toorained ja hoiutingimused olema väga head . Tähtis on ka , et temperatuuriahel ei katkeks . " Kast õlut koertele Ühes Tallinna tuntud toidukaupluses käisid tervisekaitse järelevalveametnikud kontrollimas realiseerimistähtaja ületanud toidukaupade kõrvaldamist . Kuhu see vanaks läinud liha läheb , uurisid ametnikud . Kodutute koerte varjupaika . Aga kala ? Ka varjupaika . Sama vastuse said ametnikud kõigi paar päeva tähtaja ületanud peente hõrgutiste kohta . Kaasa arvatud kast õlut . " Järgmisel päeval tegi inspektor kindluse mõttes külaskäigu kodutute koerte varjupaika . Selgus , et koerad ei olnud saanud ei liha ega õlut , " räägib Tervisekaitseinspektsiooni pressinõunik Agnes Jürgens . " Meil on selline asi täiesti välistatud , " kommenteerib Tallinna Kaubamaja toidukaupade osakonna juhataja asetäitja Kristel Limmer . " Kogu tähtaja ületanud kaup läheb füüsilisele hävitamisele . " Limmeri sõnul valatakse halvaks läinud toit pakenditest välja ja pressitakse konteineris kokku . Kogu protseduuri jälgib kolme-neljaliikmeline komisjon . Nii tagatakse , et kaup uuesti ringlusse ei satuks . " Kui realiseerimistähtaeg on ligidal ja laos kaupa palju , oleme oma töötajatele teinud sooduspakkumisi , " lisab ta . Mullu käskis Tervisekaitseinspektsioon müügilt kõrvaldada <arv> tonni tervisele ohtlikke toiduaineid . Enamik ( <arv>,<arv> tonni ) sellest kogusest paiknes hulgiladudes . <arv>,<arv> tonni läks kõrvaldamisele kaupluste lettidelt ja ligi tonn toitlustamisettevõtetest . Kõrvaldamise põhilisteks põhjusteks olid realiseerimisaja ületamine , hoiu- ja müügitingimuste rikkumine , keemiline ning bakterioloogiline saastatus . Kui on tegemist otsest epidemioloogilist ohtu kujutava toidukraamiga , kuulub see erikonfiskeerimisele . Muul juhul peab firma toidu kas hävitama või ( kui veterinaarid lubavad ) loomatoiduks saatma . Järelevalveametnik reeglina toidu hävitamise juures ei viibi , kuid võib hiljem vastavat akti nõuda . Li Peng . Andrei Hvostov <email> Ajaloos on olnud hetk , kus hiinlased oleks peaaegu avastanud meretee Euroopasse . Juhtus see <arv>. sajandi alguses admiral Cheng Ho ekspeditsioonidega India ookeanile . Hiina RV parlamendi esimehe ehk tähtsuselt teise hiinlase Li Pengi mitmenädalane visiit Ida-Euroopasse meenutab mõneti <arv> aasta taguseid avastuslikke retki . Li Peng , kes on Euroopa selles servas esimene sedavõrd kõrge Hiina riigitegelane , võttis siin ringivaatamiseks ohtralt aega . Mida tuleb väga imestada , sest suurriikide esindajad , kui nad üldse Eestisse tulevadki , peatuvad siin pigem kolm tundi , aga mitte kolm päeva , nagu seda tegi Li Peng . Siit ka alguses vihjatud paralleelid admiral Cheng Hoga , kelle " riigivisiidid " India ookeanile viisid lõpuks koguni Punasele merele ning Ida-Aafrika rannikul asuvale Sansibarile . Cheng Ho meretaguseid ekspeditsioone hiinlaste hiigellaevastikuga ( kuni <arv> <arv> meeskonnaliiget ! ) võis võtta kui ettevalmistust Hiina keisririigi ekspansiooniks - admiral külastas võimalikult paljusid sadamaid ning valitsejaid , sundides neid tunnistama Hiina merevõimu saabumist India ookeani vetesse ( üks Tseiloni vürste , kes ei tahtnud seda möönda , võeti lausa väevõimuga Hiinasse kaasa ) . Ajalooratas pööras lõpuks siiski teisiti , sest admirali üritus sumbus keiserliku ediktiga <arv>. aastast , mil algas Hiina isolatsionistlik poliitika ning selle väljendusena keiserlik keeld ehitada kaugsõiduks sobivaid laevu . Hiinlased poliitikast ei räägi Enesesse sulgumise ajad on läbi . Ent siiski , mida arvata Li Pengi visiidist Ida-Euroopasse ? Kas see oli ( majandusliku ) ekspansiooni ettevalmistamine ? Kui jah , siis kuidas võiks see mõjutada Pekingi suhteid Moskvaga - Li Peng tuli meid külastades regiooni , mida Moskva peab , meeldib see meile või ei , ikka veel oma mõjusfääriks . Kas Peking tahab Moskvale mõista anda , et <arv>. sajandil on kahe maa vastastikustes suhetes Venemaale reserveeritud noorema partneri roll ( meenutades rahvalikku laulu : Eesti piir käib vastu Hiina müüri ... ) ? Taolisi küsimusi , millele vastuseid ei tea , võiks esitada hulga . Raske on nendele küsimustele vastata kasvõi sellepärast , et hiinlased ei taha eurooplastega poliitikast rääkida . Seda kinnitavad nagu ühest suust meie maailmajaost pärit vahetusüliõpilased , kes tudeerivad Hiina Rahvavabariigis ; selline kogemus on ka kohtumistest hiina üliõpilastega Euroopa pinnal . Miks hiinlased ei taha meiega rääkida ? Võibolla on tegemist neile omase arrogantsiga , sest nendel , kelle tsivilisatsioon on üks maailma vanimaid , pole barbaritega millestki rääkida . Ehk on hiinlastel selles õiguski , sest nende mitme tuhande aastane ajalugu pole eurooplastele või veel vähem ameeriklastele hoomatav . Näidiselulooga revolutsionäär Vaadates Li Pengi elulugu ning mõeldes tema kodumaa ajaloole <arv>. sajandil , võiks öelda , et tegemist on Hiina revolutsionääri näidiselulooga . Alustuseks kasvõi asjaolu , et Li Pengil on isiklik põhjus vihata Taivanil asuvat Hiina Vabariiki , sest see on tema isa tapnud Kuomintangi partei sünnitis ( Kuomintang põgenes mandri-Hiinalt <arv>. aastal Taivani saarele , millega sai alguse tänase päevani kestev " kahe Hiina probleem " ) . Li Pengi isa lasti maha <arv>. aastal ; aastaarvule on oluline tähelepanu pöörata sellepärast , et meie siin oleme väärarusaama kütkes , nagu oleks tõeline kodusõda Hiina " valgete " ja " punaste " vahel puhkenud alles neljakümnendatel . <arv>. aastal sündinud Li Peng on kodusõja laps , aga selle sõja metsikus ületas isegi venelaste kodusõja ( piisab , kui öelda , et " klassivaenlase " tükeldamine ning avalik söömine oli levinud praktika ) . Li Pengi isa oli kirjanik ja ema õpetaja , mis on taas tähelepanuväärne asjaolu - ametliku versiooni kohaselt pärinesid Hiina revolutsiooni kangelased maaelanikkonna kõige vaesematest kihtidest ( siit erinevus vene revolutsiooniga , mille kandvaks jõuks oli linnades elav proletariaat ) ja sellepärast püüdsid Hiina revolutsiooni liidrid näidata oma pärinemist kõige vaesema talupoegkonna hulgast . Nagu Li Peng pärinemine haritlasperest näitab , olid revolutsiooni juhtfiguurid siiski teistsuguse tagapõhjaga : ka Suur Tüürimees Mao Tse-tung oli küll pärit talupoja perest , ometigi mitte kehviktalupoja perest . Isa kaotanud Li Pengi eest hakkas hoolitsema Zhou Enlai abikaasa Deng Yingchao ; mis on taas tähelepanuväärne seik . Zhou Enlai oli esimene Hiina Rahvavabriigi peaminister ( aastatel <arv>-<arv> ) , Li Peng oli järjekorras neljas ( aastatel <arv>- <arv> ) . Li Pengi perekondlik side Hiina RV esimese peaministriga võis olla tema päästjaks aastatel <arv>-<arv> , kui Hiina mandriosal möllas Mao valla päästetud Kultuurirevolutsioon , mille käigus üritati täielikult hävitada mälestus aastatuhandete pikkusest traditsioonist ehk " vanast maailmast " üldse . Vene kooliga erastamisvastane Kultuurirevolutsiooni ohvriteks polnud ainult haritlased , vaid ka nende perekonnaliikmed ning sugulased , sest Hiina RVs kehtis sama põhimõte mis stalinistlikus Nõukogude Liidus - rahvavaenlase geenid olid päritavad . Ent kirjaniku poeg Li Peng elas selle hirmsa aja üle , ja veelgi enam , ta astus Kultuurirevolutsiooni aastatel hoopis karjääriredelil ülespoole . Energeetiku haridusega Li Peng immatrikuleeriti <arv>. aastal Moskva Energeetikainstituuti , st ta läks Nõukogude Liitu õppima enne seda , kui Hiina RV ametlikult välja kuulutati . Seegi fakt sobib Hiina revolutsiooni liidrite elukäiku , sest paljud neist on Moskvas õppinud ( paradoksaalne , aga hiina kommunistide verivaenlane Kuomintangi liider kindral Chiang Kaishek õppis samuti Moskvas , juhtides hiljem Nõukogude Liidust saadud raha ning spetsialistide abiga asutatud sõjaväeakadeemiat Hiina ühes provintsis ) . Li Pengi lühiportrees peab märkima veel ühte paradoksi - kuigi tema peaministriameti <arv> aasta jooksul sööstis Hiina RV tõelise tiigrihüppega turumajandusse , oli peaministri esmaseks mureks sellel perioodil siiski kommunistliku partei ainuvõimu hoidmine ning kindlustamine . Li Peng on tuntud sellega , et ta vaidlustab majanduse kõige tähtsamate sektorite erastamist , olgu need siis nii ebarentaablid kui tahes . Kui lisada lõpuks asjaolu , mis on eriti Lääne meedias kohustuslik punkt - Li Pengi peetakse üheks peamiseks vastutajaks <arv>. aasta Taevase Rahu väljaku verevalamises - , võib Hiina tähtsuselt teise mehe lühiportree sellega lõpetada . Hillitsetud meedia Li Pengi Eesti-visiidi kommenteerimine Eesti meedias on kummaliselt hillitsetud : arvestades meie kirglikku antikommunismi , mida tuleb pidada Eesti omariikluse kindlaks märgiks , on Hiina kommunistliku partei ühe kõrgema funktsionääri Li Pengi külaskäigu arvustamine peaaegu et olematu . Me justkui ei pannudki tähele , et siin käis maailma suurima kommunistliku riigi juhtfiguur . Kas sellepärast , et kommunism seondub eestlastele Stalini-aegsete laagritega , tänase päevani ühel või teisel moel eksisteeriv laogai ehk Hiina GULAG pole meie mure ? Või tuleneb eestlaste ükskõiksus sellest , et Eesti orientalistide ning muidu Ida-huviliste manitsused - arvestatagu vana ja võimsa tsivilisatsiooni eneseküllasust ning täiuslikkust - on kandnud vilja . Ei tea , kas tänases Hiinas peetakse <arv>. sajandil loodud rahvavabariiki kogu senise ajaloo tipphetkeks , aga kõrvalt vaadates on ikkagi tegemist aegade hämarusse ulatuva hiigelriigi ajaloos vaid viimase episoodiga . Kui vaadata Hiina ajalugu aastatuhandete vältel , võib sealt leida nii riiklikult läbiviidud genotsiidi kui ka kõikehaaravat humanismi , seal on vaheldunud ülima tsentraliseerituse ning täieliku anarhia perioodid , seda tsivilisatsiooni on kujundanud konfutsiaanlik mõistuslikkus ja taoistlik irratsionaalsus . Hiina ajaloos on kõik asjad kord juba olnud . Ainus , mis puudub , on globaalse võimu taotlus ning edukas ekspansioon ülemeremaadesse . Näib , et seegi aeg on Hiinale saabunud . Lavastaja Ülo Vihma teeb selle aasta kevadest saati Aegviidus Meeste Kooli . Meeste Koolis kohtasin ma juhtivtöötajaid . Miks Vihma sellist kooli teeb ja miks mehed seal käivad ? Peeter Sauter <email> Ülot tunnen ma aastaid ( me oleme lavakast kursusekaaslased ) ja ma murdsin pead , et mis kool ja mis mehed . Ma tean , et Ülo on erinevate psühho- ja kehatehnikatega - gestaltteraapiast joogani - tegelenud aastaid . Minul võtab see natuke hõredaks . Ma kardan , et inimene võib nii jumalast ära pöörata nagu mingi religiooniga . Mulle tuleb meelde Andres Ehini fraas , et ta ei tea Eestis kedagi , kes oleks joogaga tegelenud ja kes ei oleks endal sellega tervist ära rikkunud . Meeste Kooli läksin ma pika hambaga ja võibolla ka väikese hirmuga . Igatahes tõmbasin taksoga Aegviitu sõites päris mitu õlut rindu . Ja esimestest tundidest olin juba ka pausi pannud . Meeste Kool algab reede õhtuti ja vältab kuni pühapäevani . Mina jõudsin kohale laupäeval ja jäin ilma psühhodraamast ( mida viis läbi Aivar Simmermann ) ja bioenergeetikast Ülo juhatusel . Psühhodraamas etendab töögrupp ühe inimese konfliktsituatsiooni nii- ja naapidi läbi . Ja kui sa oled see keskne mees , siis mängid sa kord iseennast ja kord seda , kellega sul keerulised suhted on , olgu see siis ema , isa , naine , ülemus või koer . Küsisin Ülolt ka , et kas nii võibki minna , et inimene on tapnud teise inimese , aga räägib hoopis sellest , et varastas naabri lamba . " Jah , " ütles Ülo , " muidugi . Sel juhul tegeldaksegi lambavarguselooga . Samas võib juhtuda , et inimene protsessi käigus murdub ja ütleb , tegelikult mu probleem ei ole üldse lambavargus , aga üks teine asi ja ma ei ütle teile , mis see on . Ja kui ta ei ütle , siis sinnapaika see jääbki . " " See kõik on ju psühhoterrori moodi ? " " Ei ole . Et inimene ennast saaks aidata või reguleerida , peab terapeut teda enesessetungimisel toetama ja aitama . " Ülo Vihma räägib , et üks põhjus , miks ta tegi meeste kooli , on see , et tal olid psühhotreeningutel segagrupid , kus domineerisid naised . Ja et seal oli meestel raske end avada . Ja et eesti mehed ei söandagi psühholoogilt abi ja tuge küsida . Ja et eesti mehe eluski domineerivad tihti naised . Tööl , kodus ja puhkehetkel . Seda juttu jäin ma Aegviidus kuulama kahe kõrvaga . Meedia on täis feminismi ja feminismi üle ilkumist , aga seda , et mees võib olla kuidagi allasurutud , ei söanda keegi öeldagi . Mees on ju vana siga ja laiutaja , mismoodi teda siis ikka alla surutakse . Aga läheme nüüd Aegviitu ja Meeste Kooli sisse . Mis mehed seal isekeskis teevad ? Vaatan kaugelt , astun ettevaatlikult lähemale ja mõtlen , et mis - on need haiged ja luuserid ? Justkui ei paista olevat . Tavalised mehed . Ega ma koolis teada ei saagi , kes on kes - kõik on siin võrdsed , tööst ei räägita , üksteist tuntakse vaid eesnimepidi . Kui asi läbi ja mehed autodesse istuvad , vaatan üllatunult , et kanäe - nii head autod meestel . Ja siis järgmine päev küsin Ülolt , et mis ametimehed need mehed olid ? Suure firma müügijuht , koolidirektor ja suure firma IT juht . Intensiivsuselt meenutab koolitund , kus Ülo juhtimise all meeste asju arutatakse , mulle mu oma reklaamiagentuuri ajurünnakuid . Ainult koolis on kõik osalejad väga avatud , toetavad üksteist ja negatiivsus puudub . Siis lähme õue . Teeme harjutusi seotud silmadega . Pime kõnnib mööda metsa ja nägija ta kõrval juhib , kuhu minna . Siis krabavad viis seotud silmadega selli kuuenda turjale ja tassivad sadakond meetrit . Kantav juhib , kuhu minna ja kes kelle kandjatest välja vahetab . Pimedad sikutavad nägija ka üle aia . Sellised skaudimängud . Pärast iga mängu arutame skaudiliku õhinaga , mis me tegime , mida oleks võinud teha efektiivsemalt . Kui hästi suhtlesime . Siis oleme toas ja mängime - üllatus , üllatus - koolipoiste kummituba . Noh , et seistakse ringis ja üks on keskel ja keskmine laseb ennast mastimännina kõikuma ja teised puksivad teda sinna-tänna . Keskmisel jälle silmad kinni seotud . Mina võtan mängu väga tõsiselt . Et kui juba , siis juba . Ja ei hoia ennast tagasi . Kui kukun , siis kukun - sabistama ei hakka - püüdku teised kinni . Ja siis ei pea Aivar mu hoogsale kukkumisele vastu ja me kukume pikali . Haiget ei saa . Aivar on pärast tükk aega murelik . Saan teada , et varem mängiti silmad kinni kukkumist ja kinnipüüdmist ka laua pealt kukkudes . Otsad tõmbab kokku joonistamisseanss . Selle käega , millega sa tavaliselt ei joonista ega kirjuta , vehid paberile , mis pähe tuleb . Hiljem leiad partneri ja kommenteerid enda ja tema joonistusi . Siis vaadatakse kõigi joonistusi ja arutletakse , et mis ikka minu sees on . Justkui algkooli kunstiring . Küll oli tore . Aga mina ei võta sõna , kui palju see minu siseelu paika pani . Ma oletan , et mu siseelu on kas korras või siis nii sassis , et sellise asjaga teda paika ei saa . Piltidele pannakse nimed : " Purse " ( see mees leidis , et ta vabanes ühest teda kammitsenud kinnismõttest ) . Järgmine pilt : " Rahulik ? " ( see mees juurdles , kui palju temas on rahu ja kui palju rahutust ) . Ja : " Ei tea " . ( See mees olin mina . Ma leidsin , et ma tean , et ma midagi ei tea . Ausalt öelda polnud see mulle uudiseks . Ma teadsin seda juba ammu . ) Aegviidu metsade vahelt ja üle Piibe maantee lennuvälja koju sõites juurdlesin , miks Ülo kõike seda teeb . Et kas on mingi isiklik päkkraund . Ega midagi . Kutsusin Ülo enda poole ja tõin mõned õlled . Ise mõtlesin , et kas ta on nii kõrgele ja kaugele ära läinud , et õlut enam ei joo . Jõi küll . Nii heledat kui ka tumedat . " Ülo , mis on eesti meeste probleemid ? " " Nad häbenevad . Ei taha tunnistada oma puudusi ja nõrkusi . Eriti valus on tunnistada naiste juuresolekul . " " Kas sul endal olid mingid hädad või tahtsid saada suureks õpetajaks ? " ( Niikaua , kui ma mäletan , on Ülo olnud eriti reibas hõlmad-eest-lahti-rind-karvane mees . ) " Gestalti sattusin ma täiesti juhuslikult , " räägib Ülo oma lugu . " Aga muidugi olid mul hädad . Ma lõpetasin <arv>. aastal teatritöö . " ( Ülo oli Nukuteatri peanäitejuht . ) " Välja see ei paistnud , aga ma olin sünges depressioonis . See kestis aasta otsa . Elusisu ja füüsiline jõudki olid nii ära kadunud , et ei jaksanud enam püstigi tõusta . Ämm süstis siis mulle unerohtu , rahustit . Ja ma magasin kolm ööpäeva jutti . Tuli jaanilaupäev . Sõber tuli külla : " Mis , magad siin ? Päeval või , kuradi mees ! " Ja virutas mulle ilge tou . Sellest hetkest algas mul tõus . Ja kestab siiani . " Kogu skeptika juures oli mul Meeste Koolis igavene mõnus olla . See oli hästiveedetud aeg . Aga ma kardan , et kui mul elus tõsiseid probleeme tuleb , ei suuda ma ei arstile ega pihiisale rääkida . Ma pean neist jagu saama üksi koos viinapudeli ja jumala ja kuradiga . " Just , " ütleb Ülo . " Selline ongi eesti mees . Ja see ongi ta häda . " Meeste Koolist saab rohkem teada koduleheküljelt : <hyperlink> Stockholmi olümpiamängudel juulis <arv> võitis esimese eestlasena olümpiamedali maadleja Martin Klein . Soomlase Alfred Asikaise ( mustas ) võitmiseks kulus Kleinil kogunisti <arv> tundi ja <arv> minutit . See kurnas eestlase nii ära , et kullamatshiks rootslase Claes Johanssoniga ei olnud tal enam jaksu ning Kleinil tuli leppida hõbedaga . Mis mõte oleks elada , kui lapsed rindel tapetud , aga mul kodumaa alles . Parem elan Gröönimaal lastega ja ilma kodumaata . Heiki Ernits <email> Eile oli ühe raadiojaama kavas tunnijagu " ärkamisaja " muusikat . Kõik need vanad " eestlane olen ja eestlaseks jään " . Veider tunne oli , meelde tuli see kümne aasta tagune erutus . Aga enam ei mõika , isegi natuke ebameeldiv tunne tekkis , ei taha enam ketis seista ja mõelda , et võiks surra , sinimustvalge rinnale surutud . Kes tahakski surra ? Aeg-ajalt lihtsalt inimesed lepivad selle paratamatusega , neis on tekitatud viha vaenlase vastu ja neid ka sunnitakse . Desertöörid ju ikka lastakse maha . Aga praegu - mis mõte oleks kaevikutes roomata ja nutikust üles näidates teist inimest esimesena maha nottida ? Kodumaad vaja kaitsta ? Jätad kodumaa kaitsmata ja keegi teine asub sinna elama , aga kui kaitsed , siis sina ju ka sinna elama ei jää . Ja viha ka ei ole kellegi vastu ja kodumaaks on Maa . Kord Moskva rongis oli mul kupeekaaslaseks üks kaukaaslane ja jutt läks peagi venelastele ja ta leidis , et minu hädaldamine Vene okupatsiooni üle on liiast - teie ju ei võidelnud , ise olete süüdi . Alati peab võitlema , raevukalt võitlema ja siis on sul kõik , mida vajad - kodumaa ja vabadus . Ta ainult naeris , kui ma talle piltlikult kirjeldasin olukorda tänavaröövina - kui sul on nuga kõril ja nõutakse ainult rahakotti , siis tark inimene annab rahakoti , sest olukorda hinnates on elu ikka mõnusam kui rahakoti allesjäämine ( liiatigi võtaks ta rahakoti ikkagi pärast endale ) . Ta , jah , naeris ja ütles , et tema küll pigem sureks , aga vaenlasele alla ei annaks . Ja vaatas mind põlastavalt ja vihase näoga . Tore , mõtlesin , sure siis ja läksin restoranvagunisse ning leidsin meeldivama joomaseltskonna . Mõttetu on midagi elu hinnaga kaitsta ... ma olen juba nii vana , et mind ei saadetagi rindele . Kahju on teistest . Näiteks oma lastest . Mingil juhul ei annaks ma neid Kodumaa hammaste vahele . Mis mõte oleks elada , kui lapsed rindel tapetud , aga mul kodumaa alles . Parem elan Gröönimaal lastega ja ilma kodumaata . Mille järgi on igatsus suurem - kas " kased valged haavad hallid " või oma lapse silmad ? Hull lugu oleks , kui sellisele küsimusele vastaja kõhkleks . Aga viha meis üritatakse kogu aeg alles hoida . Suur osa vaba aja veetmisest möödub ju inimestel teleka taga ja peale uudiste ja loto on kindlalt kolmandal kohal igasugu madinafilmid , laskmist ja verd kui palju . Ja vaenlase kuju on kogu aeg silma ees - on see siis venelane või araablane . Ostsin kunagi arvutimängu nimega " Delta Force <arv> " - seal tuleb , püss käes , küngaste ja majade vahel hiilida ja vaenlasi nottida ja ennäe imet - osa vaenlastest , kelle sa just osavalt sodiks tulistasid , karjub sulaselges vene keeles : " O moja noga sovsem otarvalas " ( " Oi mu jalg on päris otsast rebitud " ) või " U nas sovsem ploho " ( " Meil on päris halvasti " ) . Siis , kui kuuliga talle pihta saad , siis karjub haleda häälega : " Oo moja botshkaaa " ( " Oi minuu kõõõht ... " Vaenlane , noh . Ja kui tema sind esimesena tabab , siis karjub parastavalt : " Etomu konets " ( " Sellega on lõpp " ) . Eks mängija mujal ilmas siis teab - kui ta ikka aru saab , mis keeles hädakisa tehakse - , kelle vastu toru tuleb pöörata . Huvitav , mis tunne võiks vene lapsel olla seda mängida - omasid tulistada ? Noh , seal on mingid legendid ikka ka - mingi vene sõjaväeline jõuk on mingi teadlase pantvangi võtnud , või siis tuumapommi kuhugile peitnud . Aga asi ei piirdu venelastega - ka neegreid tuleb tulistada ja neid on kohe päris palju vaja teise virtuaalsesse ilma saata , enne kui tase läbitud , ja ka nemad karjuvad kuulitabamusest ahastaval häälel midagi , millest ma kahjuks küll aru ei saa . Ja see mäng pole vaenlaste valikul sugugi erandlik , teine samalaadne on näiteks " Raibow six " - jälle on pahadeks venelased või araablased ( neegrid ka ) . Hea muidugi , et elu piisavalt lihtsaks tehakse . Vaenlane kogu aeg silma ees . Ja sõjavägi on meil ju vaenlase vastu võitlemiseks . Tegelikult vist mitte . Mõttetu on pidada sõjaväge - oma lapsi - relvade all , et nad hoiaksid rinnet mõne sekundi . Noh olgu - mõne päeva . Hea seegi - jõuab pangast raha välja võtta , ega rikas siis ometi rindele kipu . Rikkal koduski mõnusid jalaga segada . Rikas istub kaatrisse ja võtab oma Chagallid-Picassod kaasa ja kaob . Ja hästi teeb . Kui kõik oleksid rikkad , kes siis viitsiks rindel surra . Kui naine rikast kodus tüütab , siis ostab ta talle teise maja ja ei pea õudse elu eest rindele minema . Jah , oleks kõik rikkamad , rahaliselt või vaimselt . Rikkal on aega hobidega tegeleda - sukelduda , ratsutada , surfata . No kes vahetaks mäesuusad kuulipilduja vastu ? Mõnus on elada . Meie sõjaväel peab kindlasti mingi teine mõte olema , et teda nii kangesti vaja on . Äkki , kui rahuajal mingi sotsiaalne klass mässama kipub , siis kõlbab sõjavägi vastu saata . Ehk süttib mõni tuumareaktor - jälle hea mundris mehed kohe peale lasta . Räägitakse , et elu maksab viis miljonit - autojuhtidele selgitatakse nii , miks turvavööd peavad kinni olema . Sõjaväes räägitakse , et elu ei maksa midagi . Ainult käsk on see , mis maksab . Kui see sind ka surma juhatab , siis tuleb ikka käsku täita . Aga muidu on ju sõjaväelased täitsa toredad . Töö selline . Igal ohvitseril on kindlasti kahju , kui mõni sõdur - peaaegu sõber , tuttav vähemalt - surma saab . Sõda on ju natuke tore ka . Metsaelu , tasuta toit , natuke viina . Relvad , põnevus . Kuni esimese pauguni , mis su ihu purustab . Tore , kui kogu see sõjandus piirduks Erna retkede , Jäälahingute ja Waterloodega kuskil looduskaunites kohtades . Ja vägagi tänuväärne oleks , kui internetiühendused selle all ei kannataks . Oleks , et emadelt ka keegi küsiks , enne kui mingit sõda kuskil alustatakse . Meenub kurbusega , et inimesega on võimalik igamoodi manipuleerida . Õnnetute sakslaste ( ka jaapanlaste ja venelaste ) mõistus aeti ju eriliselt võikal moel segi - seitsme aastaga tehti neil ajud nii pehmeks , et surm isamaa eest tundus loomulikumana kui surm vanadusse . Emad saatsid uhkusega oma lapsi rindele . Pärast nad ise ka ei uskunud , et see nendega juhtus . Õnneks on ka teistsugune elu võimalik , muidu tõesti tekib tahtmine mitte olla inimene . Teie võite ju küsida , et mis siis saab , kui enam kuhugi põgeneda pole , kui vaenlane ka Gröönimaa " uksel " seisab ? Aga see jäägu järgmiseks korraks . Kirjutage . Meenus just , et geenitehnoloogia lubab inimese eluiga pikendada kuni tuhande aastani . Tore oleks küll sellise elupotentsiaaliga näiteks kahekümneselt rindele minna - tervelt <arv> aastat jääb elamata ! Teaduste akadeemia raamatukogu ähvardab sulgemine , teatas Aktuaalne Kaamera eelmisel nädalal . Ühtlasi esitas uudistesaade mureliku küsimuse : Mis saab kõrgelt kvalifitseeritud töötajatest ? Seda raamatukogu külastades kohtan ma alati naisterahvast , kelle töö on tulijatel lugejapiletid käest korjata . Asemele annab ta sedeli , kuhu kirjutab minu nime . Nüüd võin lugemissaali astuda . Enne saalist lahkumist on mul soovitav sedelit mõnel raamatukogutöötajal tembeldada lasta . Lilla ümartempliga sedeli tagastan ma omakorda sissepääsu juures istuvale naisterahvale . Tema vahetab selle minu lugejapileti vastu . Kõrgelt kvalifitseeritult . ÜLO JALAKAS Ajakirja Sexer <arv>. aasta veebruarinumber tõi erootikahuvilisteni hilisema kuulsa pornostaari Kristina Bellanova fotod . Tollal oli seks veel uus asi ja Sexer moekas ajakiri , kus oma intiimelust rääkisid sageli armastatud kultuuritegelased ( kõnealuses numbris näiteks Siiri Sisask ) . Et kuuldavasti Kalle Mülleri eestvõttel noorukesest Kristinast Tartus Raidori autosalongis pildid tehti , oli ju ka palju ilusam tegu kui fotode varastamine välismaa ajakirjadest . Tänaseks on Kristina professionaalide poolt hinnatud filmilintidelt seltskonnaajakirjandusse kolinud . Mõned nimetavad seda paranemise teele asumiseks , aga see võib olla ka vihma käest räästa alla sattumine . KALEV KESKüLA Optiva Pank reklaamib renoveerimislaenu pilkupüüdvalt . Kindlasti tekitab oma talveriideid puumaja seina külge naelutav baretiga onkel lustakaid ja erinevaid mõtteid . Näiteks teise ilmasõja ajal oli sakslastel talveabi kampaania , mille käigus koguti elanikelt rindesõdurite tarvis sooje kampsuneid , vilte ja kapukaid . Ja kasu oli kah , paljudele kämbudele jäid tänu talveabile karmis Vene pakases näpud ja varbad alles . Eks Optiva Pank taha samagi - on ikka tore küll , kui hommikul ärgates pole sooja teki alt väljaronimine piinarikas tegevus . PEKKA ERELT Eda-Ines Etti pihib värskes Kroonikas , kuidas ta vabanes oma süütusest tänu Tanel Padari abile . " Vähemalt ei ole meie suhtes teine pool nii kogenematu nagu mina , " räägib lauljatar . Etti teine intervjuu ilmus Kroonikaga samal päeval , <arv>. septembril Õhtulehes . Seal ajab ta hoopis teist juttu . " Mulle oli see suur kergendus , kui see möll ( Eurovision ) läbi sai . Ei taha enam esikaanetüdruk olla . " Kuidas seletada sel juhul poseerimist Kroonika esikaanel ja kolmel sisuküljel ? Kas hiljuti maalt linna tulnud tüdruk ei tea , mida teeb ? Teab ikka . Samas Õhtulehe intervjuus on juttu paljudest stuudios sisse lauldud uutest lugudest , mida saab peagi raadiost kuulata . Mis sobiks tulevase plaadi reklaamiks paremini kui hoolikalt valitud detailid intiimelust ? TARMO VAHTER Soomlased heidavad võidu nalja Gregg Bemise Estonia ekspeditsiooni üle . Soome TV <arv> menukas ajaviitesaade Uutisvuoto lubas , et Bemis teatab sel nädalal suure uudise : Estonia uppumise põhjustas kokkupõrge Vene allveelaevaga Kursk . Allveelaeva poolt välja tulistatud raketist süttis omakorda põlema Ostankino teletorn . TEO PILVE Haiglate Arengukava võib kujutada endast turu-uuringut , millega Eesti maksumaksjate miljardid suunatakse Rootsi suurettevõtete taskusse . SCC koostööpartnerid on võime lised ümber korraldama kogu Eesti haiglavõrgu . Meelis Roosimägi Nõmme erahaigla Fertilitas direktor Valitsus kiitis mais heaks Eesti tervishoiuprojekti aastani <arv> , mis põhineb Rootsi firma Scandinavian Care Consultants AB ( SCC ) ja sotsiaalministeeriumi koostöös valminud Eesti Haiglate Arengukaval . Projekti kogumaksumuseks on <arv>,<arv> miljardit krooni . Sellest <arv>,<arv> miljardit krooni kuluks <arv> väljavalitud haigla renoveerimiseks . Tegelikult võib raha kuluda märksa rohkem , sest täiesti tähelepanuta on jäänud summad , mida vajatakse ülejäänud haiglate ümberprofileerimisel hooldekodudeks . Aktiivravist ülejäävad <arv> voodikohta , mis peaksid muutuma/jääma hooldusvooditeks , vajavad samuti investeeringuid . Rootslastel on sõbrad-koostööpartnerid EHAK ei ole mitte ainult suundanäitav dokument Eesti valitsusele tervishoiusüsteemi arendamisel , vaid ka mahukas turu-uuring , mis selgitab välja vajaduse teatud teenuste järele ja võimaluse pakkuda teenust . Oleks äärmiselt naiivne arvata , et SCC ja tema koostööpartnerid ( vt skeem ) ei ole teadlikud uuest avanevast turust oma tegevusele . Seega valmistab SCC Eestis ette platvormi firmade grupile , mille aastakasum moodustab üle poole Eesti riigi eelarvest . Kõik need firmad on börsidel noteeritud ja kiirelt arenevad . Nende nõukogude ja juhatuste peamiseks eesmärgiks ei saagi olla muu kui omanikele kasumi teenimine muuhulgas uute turgude avamise kaudu . Seejuures Bure Investment ( Bure grupi holdingfirma ) on seadnud eesmärgiks tagada omanikele investeeringute tootlus <arv> protsenti aastas . Mida arengukava realiseerimiseks vaja on ? Valitsuse heakskiidetud tervishoiuprojekti elluviimist juhib sotsiaalministeerium , mida nõustab SCC kui juba kogemust omav konsultatsioonifirma . Tervishoiuprojekt näeb selleks ette <arv> miljonit krooni , millest funktsionaalsele planeerimisele kulub <arv> miljonit krooni , haiglate äriplaanide koostamisele aga <arv> miljonit krooni . Kui arvestame , et lisaks <arv>-le aktiivravi haiglale säilib kindlasti tuberkuloosihaigla ning lisaks ei suudeta poliitilistel põhjustel likvideerida veel näiteks nelja haiglat , kuluks ühe haigla " äriplaneerimisele " keskmiselt <arv> miljonit krooni . Ehk " kõigest " <arv>,<arv> miljonit ühe haigla kohta aastas ! Kui juhtubki , et SCC ei saa päris otse konsultatsioonitegevuses kaasa lüüa , on tema koostöölepingutest tulenev kohustus ( arvatavasti ) aidata kaasa koostööpartneritel uute tellimuste saamisel . Mida kujutavad endast aga SCC koostööpartnerid ? Arhitektuurispets Sweco Tõele au andes peab märkima , et SCC näitab oma koduleheküljel koostööpartnerina FFNSinimelist firmat . Ometi kuulub FFNS Sweco koosseisu . Pealegi oli Sweco International AB haiglate arengukava üks koostajatest ( Hospital Master Plan <arv> , lk <arv> ) . Sweco on Rootsi suurim ja juhtiv arhitektuuri ja tehnilise konsultatsiooni firma , millel on kontorid <arv> riigis , kuid mis tegutseb aastas keskmiselt <arv> riigis . Sweco koosseisu ( ainuomandisse ) kuulub <arv> arhitektuuri ja insenerikonsultatsioonifirmat : FFNS - linnaplaneerimine ja arhitektuuriteenused ; BLOCO - konstruktsioonide projekteerimine ; THEORELLS - mehaaniliste ja elektriliste insenerisüsteemide projekteerimine ; Sweco Projektledning - projektijuhtimine ; VBB Anläggning - tsiviilehituse ja energiasüsteemide projekteerimine ; Sweco Industriteknik - tööstusprojekteerimine ; VBB VIAK - veevarustuse , keskkonna ja infrastruktuuri projekteerimine . FFNSi netileheküljel märgitakse , et firma tegeleb juba " tervishoiuasutuste planeerimisega Eestis " ! FFNS on projekteerinud haiglaid üle maailma . Sweco omab piisavat oskusteavet , kogemusi , vajadusel tagatisi , aga ka head infobaasi Eesti kohta , et edukalt osaleda meie haiglate projekteerimisel nii uusehituses kui renoveerimisel . IT-äss Sema Group SCC partner infotehnoloogia valdkonnas . Sema Group töötas Rootsis välja integreeritud IT-süsteemi tervishoiusektori vajadustest lähtudes , mida turustatakse nii Rootsis kui ka kogu Euroopas ( peatselt ka Eestis ? ) . Sema Group kuulub maailma juhtivate IT- ja äriteenuseid osutavate firmade hulka , annab tööd rohkem kui <arv> <arv>-le töötajale . Ehitusgigant Skanska Peamine tegevusvaldkond - ehitusteenused ja projektiarendus . Vaieldamatult SCC kõige soliidsem koostööpartner . Loodi juba <arv>. aastal . Annab tööd üle <arv> <arv>-le inimesele enam kui <arv> riigis . Omab suuri kogemusi haiglate ehitamisel , viimane uudis ( <arv>.<arv>.<arv> ) sel alal on tellimus lasteonkoloogiahaigla ehitamiseks Egiptuses maksumusega <arv> miljonit USA dollarit . Sel aastal omandas Skanska <arv>/<arv> EMV aktsiatest . Huvipakkuv on , et Skanska on tulnud ka tervishoiuturule , pakkudes nähtavasti projektijuhtimise kaudu teenuseid nii üksikutele raviasutustele kui ka rahvuslikele tervishoiusüsteemidele haiglate komplekssel aparatuuri , materjalide ja ravivahenditega varustamisel . Investeerimisgeenius Bure Kuigi loodud alles <arv>. aastal , on Bure olnud väga edukas investeerimisfirma , mille tegevusvaldkondade hulka kuuluvad koolitus- , infotehnoloogia- , infomeedia- ja tervishoiuteenuste osutamine . Bure jõudis Stockholmi börsile juba oma teisel tegevusaastal . Tänavu peaks omaette Stockholmi börsile jõudma emafirmast eralduv Bure Health Care . Bure Health Care ( BHC ) on oma netilehekülje väitel Põhjamaade juhtiv erameditsiinifirma . Firma visiooniks on saada juhtivaks arstiabi andjaks Põhja-Euroopas järgmistes valdkondades : - eriarstiabi , - geriaatriline abi ( vanurid ) , - töötervishoid , - laborimeditsiin . BHC väidab oma koduleheküljel , et avaliku sektoriga meditsiiniturul võistlemise asemel on ta valinud koostöömudeli , kus partneriteks on kohalikud omavalitsused , tööandjad ja kindlustusfirmad , pidevalt kasvab eraisikutest klientide ( patsientide ) osatähtsus . BHC tegutseb lisaks Rootsile veel Norras , Taanis , Suurbritannias , Šveitsis ja Poolas . Bure Investment AB peamisteks omanikeks on kindlustusfirmad ja pensionifondid . Rootslased sihivad haiglate aktsiapakki ? SCC koostööpartnerite näol on tegemist firmadega , mis oma potentsiaalilt on võimelised ümber korraldama kogu Eesti haiglavõrgu . Lisaks on nad kindlasti kõrge oskusteabega potentsiaalsed tuumikinvestorid äriühinguteks reorganiseeritavates riigi- ja munitsipaalhaiglates . Kui viimased reorganiseerida aga sihtasutusteks , võib SCC ja partnerite käest osta projekteerimis- , ( äri ) planeerimis- , miks mitte ka juhtimisteenust . Ära ei tohi siiski unustada , et tegemist on äärmiselt tulemusele orienteeritud firmadega , nende äritegevuse tulemus omanikutulu näol läheb aga kindlasti Eestist välja . Tasakaal SCC partneritega võib-olla tekkivas koostöös on teoreetiliselt võimalik . Ent kas oleme piisavalt targad , et seda saavutada ? Eesti Haiglate Arengukava realiseerimiseks on kindlasti arvukalt võimalusi . Ülaltoodu on vaid üks võimalikest stsenaariumidest . Kas teostuv ? Artikli informatsioon pärineb : - Estonia Hospital Master Plan <arv> - Eesti Tervishoiuprojekt <arv> - <hyperlink> - <hyperlink> - <hyperlink> - <hyperlink> - <hyperlink> Võtmeküsimuseks on , millised riskid võtab enda kanda investor ja millised garantiid annab riik sellise " erahaigla " tulude suhtes . Kõrvalolevat artiklit kommenteerib Maailmapanga tervishoiuosakonna vanemspetsialist Toomas Palu . Eesti maksumaksja huvides on , et edasised sammud haiglasektori arengukava realiseerimiseks kasutaksid konkurentsi ning et hanked oleksid läbipaistvad . Praegu on küll raske ennustada , kes konkreetselt Eestis haiglate arengukava elluviimises hakkavad osalema . Eesti Haiglate Arengukava ( EHAK ) näitab , kui kallis on tänapäeva meditsiin . See tundub seda suurem , kui arvestada , et praegune infrastruktuur pärineb nõukogude ajast ja on maksumaksjale justkui tulnud tasuta . Aga igal investeeringul oma eluiga , haiglainfrastruktuuril tüüpiliselt <arv>-<arv> aastat . Seega aastaks <arv> peaks Eesti olema tõepoolest asendanud olulise osa oma haiglate infrastruktuurist . EHAK realiseerimise kohalt on oluline teada , kust need miljardid investeeringuteks saadakse . Selge on , et riigi rahakott seda ei võimalda , ning võimalik alternatiiv on kaasata erakapitali . Erakapitali kaasamise variandid on laenuvõtmine , võlakirjade emiteerimine ja üha enam build-operate-transfer ehk " ehita-majanda-anna-tagasi " tüüpi lepingud erasektoriga . Näiteks Inglismaa , mis on tuntud oma riikliku tervishoiusüsteemi poolest , on viimasel ajal otsinud võimalusi rahastada haiglate ehitamist erasektorist nn private finance initiative algatuse all . Nii et on täiesti võimalik , et mõni Eesti haigla saaks tänapäevastatud ilma maksumaksja raha kasutamata . Ka seda tüüpi lepinguid saab teha kasutades konkurentsi ja läbipaistvaid hankeid . Võtmeküsimuseks on , millised riskid võtab enda kanda investor ja millised garantiid annab riik ( haigekassa ) sellise " erahaigla " tulude suhtes . Kui asja korralikult ajada , siis ei pruugi haiglainvesteering erakapitalile olla magus suutäis , vaid pigem kõhutäide , mille nimel peab kõvasti vaeva nägema . Eesti tervishoiu rahastamise kord ning haiglate omandisuhted praegusel kujul ei soodusta aga erakapitali tulekut tervishoiuturule . Hindamaks , kui palju maksumaksja raha välisinvestorid kasumina välja viiksid , tuleks seda võrrelda rahahulgaga , mis praegu üle jõu käivat infrastruktuuri püsti hoides sõna otseses mõttes korstnasse köetakse . Kui kasum on väiksem ( või isegi sama ) ning kui investeeringutega kaasneb raviteenuse kvaliteedi tõus , siis ei tohiks olla võimatu harvaesinev olukord , kus kõik osapooled on rahul . Alati jääb küsimus - millised on alternatiivid ? EHAK on väga konkreetne dokument , millele peaks vastu panema sama konkreetsed alternatiivsed ideed . Inglismaale õppima saatmine kallineb . Järgmise põlve etonlaste koolitamine maksab <arv>,<arv> miljonit krooni ( ! ) aastas . Christopher Morgan Thomas Harding The Sunday Times Võimalikele tulevastele lapsevanematele suunatud ringkirjas hoiatab Etoni kolledzh , et aastaks <arv> kasvab praegu <arv> <arv> krooni suurune aastamaks enam kui <arv>,<arv> miljoni krooni võrra . Õppemaks on <arv>. aastal <arv> <arv> krooni , <arv>. aastal <arv> <arv> krooni ja <arv>. aastal <arv>,<arv> miljonit krooni . Summade väljaarvutamisel on aluseks võetud kuueprotsendine aastane hinnatõus ning summad sisaldavad ka " lisakulusid " , mis praegu on umbes <arv> <arv> krooni semestri kohta . Täna on inflatsioon Inglismaal <arv>,<arv> protsenti , kuid suurenenud õppemaksud on arvestatud nii , et sisaldavad õpetajate palgatõusu vastavalt inflatsioonimäärale ja samalaadseid hüppeid kütuse ja toiduainete hindades . <arv>. aastal oli Etoni õppemaks <arv> <arv> krooni aastas . Viimaste aastatega on see kerkinud <arv> protsendi võrra . " Mul õnnestus kool läbida vaid tänu usaldusfondile ja sellele , et mu vanaema kaasa aitas , " meenutas üks endine Etoni õpilane , kes juhib praegu oma väikeettevõtet . " Jumal teab , kuidas saan ma endale lubada <arv> <arv> naelast väljaminekut , kui tahan mõne oma lastest Etonisse saata . See tundub astronoomilise summana . Selle raha eest võib peaaegu et korteri osta . " Kool , kus prints William sooritas hiljuti kolm A-taseme eksamit , pole kaugeltki Suurbritannia kõige hinnatum erakool . Lisaks kallidusele on Eton rikkam kui mõni jalgpalliklubi või ettevõte . <arv>. aastal oli koolil aktsiaid , varasid ja kinnisvara ligi <arv>,<arv> miljardi krooni eest . Tema väärtus oli suurem kui Aston Villal või Tottenham Hotspuril . Just tänu oma rikkusele võib kool lubada endale suurejoonelisi ja uudispealkirju vallutavaid zheste , nagu hiljutine <arv> <arv> krooni suuruse stipendiumi määramine Londoni idaosast pärit <arv>aastasele poisile . Rahanduseksperdid soovitavad lapsevanematel , kes tahavad oma lapsi erainternaatkoolidesse saata , hakata sääste koguma juba viis aastat varem . Kuid hinnangute kohaselt ei õnnestu <arv> protsendil neist õppemaksu varuda . " Kui investeerimiseks on aega vaid viis aastat , siis piirab see valikuvõimalusi , kuna investeerimisfondi kulud hakkavad õgima kapitalikasvult saadavaid tulusid , " ütles Clarke &amp; Partnersi sõltumatu rahandusnõustaja David Shepherd . The Sunday Timesi uurimuse kohaselt on <arv> hinnatuimat erakooli hõlmava edetabeli tipus Withingtoni tütarlastekool Manchesteris . A-taseme saavutamine läheb seal maksma umbes <arv> <arv> krooni aastas . Sama näitaja Etonis on <arv> <arv> krooni , mis asetab kooli seitsmendale kohale . Eton ei garanteeri , et tema hinnaprognoosid on õiged . " Ennustused osutuvad mingis osas kindlasti valeks , " öeldakse lapsevanematele . " Kool ei taga , et õppemaks on tulevikus tegelikult niisugune , nagu eespool näidatud . " Liviko pealikud ei hoolinud müügitööst ning nende firma kaotas kiiresti suurima viinatootja tiitli . Raul Ranne <email> Kui linnapea Jüri Mõis nädala eest Onistari villimisliini avamise peol paljusõnaliselt Onistari venelasest omanikku tõeliseks tegudemeheks nimetas ja firmat teistele eeskujuks tõi , nägid tähelepanelikumad silmad Liviko juhti Udo Themast solvunult eemale tõmbumas . Liiga valus oli kuulda ja näha , et keegi on parem ja suurem . Väikese inimese jaoks on Liviko sama tähtis ettevõte kui Rakvere lihatööstus või Kalevi kommivabrik . Võibolla isegi tähtsam . Sadadesse miljonitesse kroonidesse küündiva käibe ja mitmekümne-miljonilise kasumiga elas ta täiesti omaette elu , täitis pea ainsana riigieelarve alkoholiaktsiisi rida . Teised alkoholitootjad konkureerisid suurusjärk või paar madalamal tasemel . " Olime meie ja siis kümneid kordi suurem Liviko , " iseloomustab mõne aasta tagust seisu Remedia müügidirektor Sirje Potisepp . Täna on viinatootja number üks Onistar . Liviko on soomlastele kuuluva Ofelia järel paraja vahega kolmas Kui Onistar on agressiivne turuvõtja ja Ofelia on olnud kaval ja järjepidev brändimeister , siis Liviko pole teinud midagi . Ta on lihtsalt olnud . Kui tänavu kevadel Onistari tulekust ja Liviko taandumisest esimest korda rääkima hakati , seadis Liviko finantsdirektor Tiit Õim neid tendentse näitavad arvud kahtluse alla , väites , et sellekohast statistikat tegelikult pole ja ettevõtted esitavad andmeid oma suva järgi . " Mina küll ei tea , et meie turuosa nii palju kahanenud oleks , " märkis ta märtsis . Nüüd tunnistab Udo Themas , et kuna ettevõttel puudus pikalt üks ja konkreetne omanik , puudus ühtlasi selge tulevikuvisioon . Sellest ka kiire taandumine . Vaadete konflikt Livikos toimuv on näide sellest , kuidas nn vanade olijate ja uute tegijate maailmavaadete konflikt firmat laostab . " Ma arvan küll , et me vaatasime tulevikku kardinaalselt erinevalt , " ütleb Liviko endine turundusdirektor Peeter Pallo , kes nüüd juba mõnda aega on reklaamifirma Kontuur Leo Burnett palgal . Möödunud kümnendi alguses , kui Liviko sisuliselt üksi turul valitses ning teised tootmislitsentsi saanud oma esimesi arglikke samme tegid , üritas Pallo luua midagi müügimeeskonna taolist . Teravneva konkurentsi puhul , mis tollal ehk uskumatugi tundus , on vaja oma positsioone kaitsta , rääkis ta siis . " Ma olin veendunud , et peame suunama vahendeid turuosa säilitamisse , ettevõtte plaanides aga polnud taolist eesmärki üldse püstitatud . " Müügimehed küll olid ja töötasid , aga Suured Juhid , eluaegsed Liviko mehed Themas ja Õim ei armastanud neid . Ei mõistnud , miks seda kõike vaja on . Viru Valge müüs , mis mühin . Viru Valge ei müü Ofelia juht Toomas Tapupere osutab , et iga bränd väsib . Nii ei suutnud ka Liviko juhid uskuda , et Viru Valge ühtäkki enam ei müü , et generatsioon , kes seda marki pimesi valis , pole tänasel päeval enam põhiline ostja . Uue brändi loomine ja maine kujundamine on kallis lõbu . Selle peale võib kuluda umbes <arv>-<arv> protsenti käibest . " Ilmselt oli Livikos valdav meeleolu , et selle raha eest oleks parem osta veel üks korralik tootmisliin , " räägib Tapupere . Seda , et tootearenduse , reklaami ja PRi peale firmas viimastel aastatel raha ei kulutatud , kinnitab ka Themas ise , kuid tema ütleb põhjuseks ikka omaniku puudumise . " Me lihtsalt ei teadnud , mis edasi saab ja kuhu investeerida , " märgib ta . Pallo sõnul oli kummaline seegi , et hinna kujundamisel polnud müügiinimesel sõnaõigust . Hind lihtsalt määrati . Vahel paar korda aastas . Müügi seisukohalt kaheldav samm . Tegelikult käiski kogu juhtimine selliselt , et rääkigu müügimehed mida tahes , lõpliku otsuse tegid Õim ja Themas , kes kahekesi koos olid ka kogu Liviko juhatus . Järgnes ridamisi ootamatuid , sageli valesid otsuseid , mis kärpisid protsent protsendi haaval turuosa . " Iga kaotatud turuosa protsendi tagasi võitmine maksab kümme korda rohkem kui selle hoidmine , " teab Pallo . Aasta algusest , kui olukord nõudis Livikos kokkuhoiurezhiimil elamist , koondati esimesena just tema . " Livikos oli <arv>-<arv> direktorit ja kõige vähemtähtsaks peeti turundusdirektori kohta , " imestab Pallo veel praegugi . Liiga pikk erastamine Liviko oli üks neist ettevõtetest , mis paljude poliitikute - eestimaalaste arvates pidanuks jäädavalt kuuluma riigile . Igasugune erastamine välistati . Kaaluti võimalust nimetada Liviko strateegiliseks ettevõtteks koos Eesti Raudtee , Eesti Energia ja relvatehas Arsenaliga . " Meile öeldi otsesõnu , et oleme lollakad , kui <arv>. aastal esmakordselt Liviko erastamisest rääkisime , " meenutab erastamisagentuuri eksjuht Väino Sarnet . Liviko oli teema , mis agentuuri nõukogus kired lõkkele lõi , ilma et keegi oleks viitsinud ettevõtte kaugemat tulevikku analüüsida . " Ma ütleksin , et Liviko erastamise arutamine tekitas ebaproportsionaalselt palju pingeid , " sõnab Sarnet . Kõigepealt erastati avaliku müügi teel vaid <arv> protsenti Livikost . Siis veel <arv> protsenti . Lõppkokkuvõttes ostis suurema osa neist aktsiatest kokku Ühispank , mis suure erastaja ootuses neid endale pidas . " Eks see oli nagu koera saba jupphaaval maharaiumine , " iseloomustab Themas taolist erastamisviisi . Möödunud aasta lõpus , kui erastati ka ülejäänud viinatehase aktsiad , ostis Ühispank need osavalt üles . Tänavu suvel läks Liviko Norma mehe Jüri Käo ja tema mõttekaaslaste kätte . Themas usub , et uus omanik viib Liviko taas viinatootjate edetabeli tippu . " Nad on ju tööstusest tulnud mehed . " Teised viinatootjad räägivad omavahel , kas kahjurõõmsalt või reaalselt olukorda hinnates , et suurimaks viinatootjaks ei saa Liviko enam kunagi . " Ma pole mingil juhul nõus nende andmetega , mis ütlevad , et Liviko on kolmandaks viinatootjaks langenud . Aga paremaid numbreid pole kusagilt võtta , " ütleb Liviko värske omaniku , NG Investeeringute juht Jüri Käo ( pildil ) . Ta tahab näha neid numbreid , kui palju üks või teine viinatootja riigile aktsiisi maksab , mitte toodetud dekaliitreid . " Mul pole põhjust kedagi süüdistada , aga arvan , et pilt muutuks . " Käo ja Ko plaanib esialgu suunata raha ja tähelepanu Liviko uue müügikontseptsiooni loomisele . " Livikol on hea nimi ja head margid , aga need on laokil . " Tootmine jääb Tartu maanteele . Samuti säilitab töökoha Udo Themas . Käo ütleb : " Arvan , et ta on Eestis ainuke viinatootja , kes võib oma nime suurte tähtedega pudelile kirjutada . " " Iga kaotatud turuosa protsendi tagasi võitmine maksab kümme korda rohkem kui selle hoidmine . " Peeter Pallo , Liviko endine turundusdirektor Sulev Vedler <email> Kui Skandinaviska Enskilda Banken paar nädalat tagasi teatas , et võtab üle Ühispanga , kallines viimase aktsia enam kui kolmandiku võrra . Mõned õnnelikud eestlased panid taskusse miljoneid . Tallinna börs elavnes taas korraks . Seejärel murdis dollari kurss hiljuti müstilisena näinud <arv> krooni piiri . Tegi mõne kaupmehe lausa kurvaks , autokasutajad morniks ( bensiin kallineb jälle ) ning välismaale toodangut müüvad ettevõtjad õnnelikuks . Ekspress pani need kaks asja kokku . Uuris , kas aasta tagasi olnuks kasulikum panna oma raha aktsiate alla või osta hoopis dollarit , et see hiljem kõrgema hinna eest maha müüa . Selgus , et talse kummardamine oli aasta ulatuses kasulikum , kuigi lühiajaliselt tõi ka dollar kobedat tulu . Lisaks andsid mõned aktsiad dividende . Mida edasi teha , otsustage ise . Rahaasjades ajalooline kogemus alati ei maksa . Ekspress uuris Tallinna sadamas kojusõitu ootavatelt soomlastelt , mida nad siin veedetud päevade jooksul ostsid . Alari Rammo , Vallo Kalvik <email> Markku ja Orvokki Juhola Ostsid : Merekeskusest video lapselapsele , <arv> krooni dressid , <arv> kr püksirihma , <arv> kr vitamiine ja ravimeid Kaubahalli apteegist , <arv> kr laevast ostavad veel Vana Tallinnat Sõid : Stockmanni kohvikus natuke , kuna muu oli liiga kallis , <arv> kr Ei näinud midagi . Kokku : <arv>.- Kesklinnast kaugemale ei jõudnud nemadki - Merekeskus võttis ju hea hulga aega ära . Vana Tallinna kogus oli täpselt planeeritud : neli pudelit ! <arv>ndates Anu Parvela-Säde ja Ari Säde Ostsid : <arv> mütsi kübarapoest , mille nime ei mäleta , <arv> kr ploki Marlborot ühest vanalinna putkast , <arv> kr särgi , <arv> kr Sõid : vett ja veel midagi Stockmannist , muud ei raatsinud , <arv> kr <arv> pitsat Controventos , <arv> kr Ei näinud midagi . Kokku : <arv>.- Miks nad siia küll tulid ? ! Midagi nad ei näinud , midagi nad õieti ei ostnud . Ei ole midagi , et rikkad soomlased ostavad siit odavaid asju - ei , nemadki vinguvad , et Stockmann on liiga kallis . Keskealine paar ja noorem paar , nimesid ei öelnud , pilti ei lubanud teha Reisipakett Soomest ( laevapiletid , öö Olümpias , linnatransport ) , <arv> kr Ostsid : viina ja õlut Alko poest , <arv> kr Sõid : restoranis , mille nime ei mäleta , <arv> kr Kokku : <arv>.- Pooli siin nähtud asju ei mäleta , käed-jalad õllekaste täis , nime ei julge ka öelda . Neid me vihkame siin Eestis , eks ole ? Aga raha , näe , jätavad siia päris korralikult . Jääb hämaraks , miks kulutada tuhandeid kroone hotelli ja sõidu peale , kui siin ainult <arv> krooni eest alkoholi ostetakse . Ju nad jõid . Veikko ( <arv> ) , Kaarina ( <arv> ) ja Anna ( <arv> ) Nägid : ajaloomuuseumi Pikal tänaval , Nevski katedraali , linna Toompea vaateplatvormilt Ostsid : <arv> paari kingi , <arv> ja <arv> kr <arv> kotti , kumbki <arv> kr prillid , <arv> kr tagi , <arv> kr dressid , <arv> kr Sõid : Kullassepa keldris , <arv> kr Maiasmokas kohvi , kooki , <arv> kr Kokku : <arv>.- Igati ontlik turistipere , natuke turismiobjekte , traditsiooniline tagi-kingad-dressid , kohvipaus Maiasmokas . Ainult alkohol on nende valikust puudu . Sadamas paar õlut siiski libistasid . Vanalinnast kaugemale ei jõudnud . PIRET KALLAS Turismiamet Eestis käis mullu <arv>,<arv> miljonit soomlast , kes moodustasid <arv> protsenti kõikidest väliskülastajatest . Kuigi vaid kolmandik soomlastest viibib siin mitu päeva , on ühepäevareisijate arv viimastel aastatel vähehaaval langenud . <arv>. aastal nimetasid rohkem kui pooled soomlastest oma reisi peamise eesmärgina puhkuse veetmist ja motivaatoritena lühikest vahemaad , madalaid hindu , Tallinna vanalinna ning meeldivaid kogemusi eelmistest reisidest . Seega võib prognoosida , et suur osa Tallinnas käima harjunud soomlasi tuleb siia ka pärast hinnaerinevuste kadumist Eestiga . INDREK TOOME SRV Kinnisvara Ma ei näe vähemalt praegu sise- ega välispoliitilist mõjurit , mis peaks kasvavale trendile vastu seisma . Ise loodame , et just SAS Radissoni hotelli valmimisega hakkab Tallinna-mail peatuma kaalukamaid Soome ärimehi , kes tulevad siia võibolla ka seminare ja töökohtumisi pidama . ANDRES LIINAT Tallinna Kaubamaja Turistide arv kasvab ja praegu ringlevas turismiarengukavas toodud prognoosid turistide arvu ja teenuste kasvu kohta on reaalsed . Kaubamaja klientidest moodustavad soomlased sõltuvalt hooajast kuni <arv> protsenti . Ei julge aga väita , et külastajate struktuur oluliselt muutuks . Kui kõrgema sissetulekuga turistide osakaal peaks siiski tõusma , toimub kindlasti ka kaubandusturu ümberjagamine ja meie ei muretse . Ükski kaubamaja pole nii positsioneeritud , et ei suudaks rahuldada külgnevaid sihtrühmasid . YRJä VANHANEN Viru Hotelli tegevdirektor Sellel aastal on veel sama palju Soome turiste kui mullu , aga struktuurimuudatus toimub kindlasti . Päevaturiste hakkab olema vähem , ööbijaid rohkem ja neil on teistsugused huvid ja rohkem raha . Usun , et juba praegu jätavad soomlased siia rohkem kui ametlik <arv>,<arv> miljardit aastas ja see summa kasvab veelgi . Normaalne soomlane hakkab ka Eestisse tulema ja reisimine tervikuna hakkab normaliseeruma nagu Soome ja Rootsi vahel . Siin tuleb suur tänu öelda kiirlaevadele ja Siljale . Eesti tuntuim tuuker Kaido Peremees räägib , et vahel isegi romantilisena näiv sukeldumine võib väga kiiresti eluohtlikuks muutuda . Mäng inimvõimete piiril Gea Velthut-Sokka <email> " Ideaalsel tuukril peaks olema kaheksa kätt , " arutleb Tuukritööde OÜ omanik ja direktor , tuuker Kaido Peremees ( <arv> ) oma Kopli töökojas väikese lambi kallal nikerdades . " Ja samas peab ta olema nagu MacGyver , käepärastest vahenditest kähku midagi meisterdama . Annet peab olema . " Tuukrite põhitööks pole sugugi pärlite otsimine või uppunute ülestoomine . Enamiku ajast tegeldakse täitsa proosaliste asjadega : allveeülevaatused , veealune keevitamine , laevakorpuste veealune puhastamine , pumpamistööd ... Suurimateks klientideks ongi Tallinna Sadam ja Hansatee - igale laevale tuleb kord aastas teha põhjalik ülevaatus . Kui laevaga midagi juhtub , saadetakse ka esimese asjana tuuker alla , et olukorrast ülevaadet saada . Paljude töödega , mida varem tehti dokis , saavad tänu arenenud tehnikale tänapäeval hakkama tuukrid . Kiirem ja odavam võimalus . " Tuuker peab oskama kõike , mutrite keeramisest veealuse keevitamiseni välja , " selgitab Peremees . " Keevitamine ongi üks raskemaid töid ja eeldab väga suuri kogemusi . " Peremehe sõnul on tuukritöö pidevalt muutuv ja vaheldust pakkuv . Kui vahel võib see olla kerge teenistus ja romantilinegi , siis järgmisel hetkel võib olukord eluohtlikuks muutuda . Peab olema oskust improviseerida ja olukorraga kohaneda . " On mehi , kes lähevad iga kord vee alla , hing hirmust kinni . On ka neid , kes tööd tõesti naudivad , " nendib ta . Kui Päästeameti tuukrid , kes tegelevad peamiselt hukkunute otsimisega , välja arvata , on Eestis klassikalisi tuukreid paarkümmend . Kõige nooremad " tegijad " on <arv> ringis ja kogemusi saanud nõukogude mereväes . Teenistus on üle Eesti keskmise , kuid rikasteks tuukreid nimetada ei saa , toonitab Peremees . Tasu sõltub töö hulgast . " Vahel on tööd üle paari nädala , samas pead ühel päeval kolm objekti läbi käima , " selgitab Peremees . Kuigi tema sõnul annab paari aasta tagune majanduskriis endiselt tunda , lõpetas firma eelmise aasta kasumiga . Viimati käis Kaido Peremees vee all eelmisel nädala . Seda küll rohkem hobi korras - paari äsja leitud laevavrakki filmimas . <arv> meetri sügavusel . Seljas oli tal kuiv tuukriülikond , mis koos standardvarustusega maksab <arv> <arv> krooni ringis . " Kuiv ülikond on mugav , ainult käed saavad niiskeks . Seega saab tunde järjest vee all olla , " räägib ta . Ka märjal ülikonnal on plussid . Näiteks on selles kergem vee all liikuda . Kuid proovige ise neli tundi vannis liguneda , pole just mõnus . Ning pealegi viib tuukritöö vahel ka jäätmehoidlatesse . Ega sadamaski vesi kõige puhtam ole . Üle nelja tunni tuukrid tavaliselt järjest vee all ei ole . " On oldud ka kuus tundi , aga see on juba inimvõimete piiril mängimine , " ütleb Peremees . " Ka kuivas ülikonnas pikalt intensiivset tööd teha on sama mis terve kuuma suvepäeva metsas kummikutega joosta . " Peremees kummutab ka üldlevinud arvamuse , nagu rahuldaksid tuukrid oma loomulikke vajadusi vee all olles ülikonna sisse . " See on rohkem allveejahimeeste lõbu , " naerab ta . " Kes siis ülikonda rikkuma hakkab . Kui loodus kutsub , tuleb üles tulla . " " On mehi , kes lähevad iga kord vee alla , hing hirmust kinni . On ka neid , kes tööd tõesti naudivad . " Veebruar ja märts on tuukrile kõige ebameeldivamad töökuud - tugev lainetus segab isegi meetri sügavusel töötamist oluliselt . Tuukriks saab õppida Soomes , kuid Eestis töötamiseks tuleb siinse spetsiifikaga arvestada . Näiteks Soome tuukrid tegelevad palju hüdroelektrijaamade hooldusega , meil on neid aga ainult üks . " Tuukritööl pole midagi pistmist soojades Vahemeremaades pakutava nn ekstreemspordiga - et lähed vee alla ja vaatad ilusaid kalu , " teab Kaido Peremees . Heal tuukril on raudsed närvid , hea tervis ja mitmekülgne tehniline haridus . Raul Rebane Telemees Raul Rebane kirjutab igasse olümpia ajal ilmuvasse EEsse kolumni . " Kapten Granti lastes " ütleb geograaf Paganel , et Austraalia kliima teeb inimesed paremaks . Kontrollisin täna hommikul , mulle ilm veel ei mõju . Ikka veel ajab torisema . On asju , mis KOHE MITTE EI MEELDI <arv>. Rahvusvahelise Olümpiakomitee strateegia Vanasti olid mängud nagu külapood . Tuldi kokku , räägiti juttu , osteti oma vähesed asjad ja mindi rõõmsalt laiali . Külapoest on nüüd tehtud supermarket : tohutu valik , igaüks liigub oma nurgas , kokku eriti ei saada - pole nagu põhjustki . Poepidaja Austraalia on muidugi rahul , kaup käib hästi , aga inimese jaoks on see pood lihtsalt liiga suur , väga palju liiga suur ! <arv>. Programm See paisub nagu pallike . Kui nii edasi läheb , on täitsa kindel , et mustlasmaadlus , kotisjooks ja lauamäng " Reis ümber maailma " on varsti olümpiaalad . Enne võetakse sinna kindlasti kõivõimalikud idamaade maadlusviisid . Varjupoksina tuntud dai-ji olevat juba osavõttu taotlenud . Lõpetage ära ! Las olla ja jääda see maadlus , kus mehed teineteist pintsakust sikutavad , sest : a ) see on populaarne ala ja oli esimesena kavas ; b ) Pertelson on vahva sell ; c ) ta on minust palju tugevam . <arv>. Kujundujumine Rändaja , on aeg peatuda ! Muidu kaunid naised , aga õudsed klambrid ninas . Teevad , hing kinni , naeratus näol , vee all tsirkust . Väga armas , aga mis on siin tegemist spordi ja olümpiamängudega ? Naised tõstavad olümpial kangi ja annavad teineteisele mati peal kolki , aga miks mehed ei siruta oma karvaseid jalgu medalite eest vee seest välja ! Kui on võrdsus , siis olgu lõpuni . <arv>. Rohkem ! Valjemalt ! Segasemalt ! Rohkem kohta vt p <arv> , <arv> , <arv>. Valjemalt . Kõik mis muusikaga seotud on meelelahutus ja seda tuleb järjest juurde . Mul ei ole midagi muusika vastu , aga ehk teeks siis muusikaalade mängud kuskil eraldi . Segasemalt . Vt p <arv>. Kasvab alade hulk , kus tulemusi hinnatakse subjektiivselt ja medalid on vaatajate silmades . Aga citius , altius , fortius ! ? <arv>. Dopingukontroll Siin on juba öeldud , et ega kõiki tarvitajaid niikuinii kätte ei saa . Naiste kergejõustikualadel ei püstitata Sydneys suure tõenäosusega ühtegi maailmarekordit , heal juhul saadakse jagu paarist-kolmest olümpiarekordist . Need püsivad kõik kaunitest <arv>ndatest saati ja jäävadki püsima . Paljudel meist kajab veel kõrvus eelmise kümnendi naissportlaste testosteroonist võimendatud mahlakas bassihääl . <arv>. Tuul Kui siin puhub , siis ikka puhub . Olümpiastaadion on selliselt ehitatud , et võistlus kisub loteriiks . Kui tuul puhub teatud nurga alt , ei tea kunagi , kellel õnne on . <arv>. Toolid Kommentaatorite toolid on mingi plastmassi ja metalli segu . Istud rohkem kui <arv> minutit ja ajab nihelema . Soovitame kõigile hotellist padjad kaasa võtta . <arv>. Toit Muidu on söök hea , aga pressiobjektidel on vist jälle ametlikud söötjad . McDonaldsite arv ruutkilomeetil püstitab kindlasti esimese olümpiarekordi . Pärast esimest nädalat püstitasin loosungi - rohkem sousti ja kartuleid ! Seni ei ole õnnestunud kohalikke veenda . <arv>. Palju ülevat , vähe nalja Liiga libedalt läheb , ei juhtu midagi põnevat . Keegi veidrik üritas olümpiatule tõrvikut haarata , maailma telekompaniid jooksid jalad rakku , et seda linti saada . Siin ülipopulaarse ala triatloni ujumisdistants on kuulsa ooperiteatri juures . Lahes pidi kõvasti haisid olema ja parasjagu harjutatakse haide tõrjumist mingite vahenditega , mis pidid need kaugele peletama . Mis siis , kui vahendid ei aita ? <arv>. Sildid Neid on lihtsalt liiga vähe . Kohalikele on kõik selge , aga kui sa oled pärit Nissist või Puhjast ? Olümpiapargis ( see on tohutu ) eksisime korralikult ära . Kuna olime valel pool aeda , kulus kahe meetri läbimiseks <arv> minutit . Sama saatus tabas ETV mehi . <arv>. Mis siin tegelikult toimub ? Kust mina tean , ma olen Sydneys . Kui tahate midagi teada , vaadake televiisorit ja lugege lehti ! Nii võiks muidugi joriseda lõpmatult . Aga tegelikult on siin PALJU HEAD <arv>. Austraallased Väga lahe rahvas , lausa lust . Igal võimalikul juhul teevad oma riigile ja mängudele reklaami , on eriti abivalmid suhtlejad . Publik , täitsa kindel , saab siin olema super . Lillehammerit ei ületa muidugi miski , aga suvemängude parim pealtvaatajaskond ootab praegu pääsu staadionidele . <arv>. Maahoki See ala ei huvita mind absoluutselt ja isegi finaali ajal võin ma rahulikult kuskil õlut juua . Oih , meelde tuli : olümpiaobjektid on napsu- ja suitsuvabad . Kes reegleid rikub , saab trahvi . <arv>. Valmisolek Olen nüüd näinud suurt osa võistluspaikadest . Kinnitan , et Sydneys on valmisolek võistlusteks parem kui kusagil varem . Atlantat ei ole raske ületada . Kuid isegi Barcelona kõrge saavutus ähvardab löögi alla sattuda . <arv>. Sulgpall , softpall , kujundujumine , taekwondo jne Vt p <arv>. <arv>. Marlyn Ottey Ikkagi väga ilus inimene . <arv>. Rahvaste paabel Meie kontoris jagavad ajakirjanikele informatsiooni sakslane , soomlane , hollandlane , poolakas , austraallane , hispaanlane , sakslase ja samoalase järeltulija ja eestlane . Kujutage ette , milline rosolje sellisest toorainest võib välja tulla . <arv>. Dopingukontroll Hea , et olümpiarekordeid ületatakse siin vähe . Hakkab tagasi tulema usk , et võibolla on olemas ka aus sport . <arv>. Sport Läheneb . Ära on tüüdanud uudised " olümpiakülas heisati lipp " ja " Samaranch sõi lõunat " . Igaühe jaoks on loomulikult olemas oma lemmik , aga varsti saab <arv> päeva järjest parajalt närve kõdistada ja selles ongi kogu asja iva . <arv>. Avamine Kõike ei tea , aga päris palju siiski . Avamist tasub vaadata , kuigi piletihinnad on taevas ja rohkemgi veel . Igasugust infot on küll välja tulnud , kuid mitte seda , kes on tule süütaja . Pidi olema lausa nii , et kui nimi siiski teatavaks saab , vahetatakse süütaja ära kasvõi pool tundi enne tema etteastet . <arv>. Need olid kõigi aegade parimad mängud Kõikide mängude korraldajad on neid Juan Antonio Samaranchi sõnu oodanud nagu taevamannat ja tegelikult on see hästi ära lörtsitud lause . Niipalju , kui siiani on õnnestunud näha ja kogeda , kisub sinnapoole , et sellel lausel võib <arv>. oktoobri õhtul mõte sees olla . Võitmatut Rumeenia kergejõustikutüdrukut Gabriela Szabot peetakse esimeseks EPO dopingutesti ohvriks . Pikamaajooksja Szabo võitis eelmisel aastal kõik stardid ja teenis kokku miljoni dollari eest auhinnarahasid . Mõne nädala eest üritas Szabo Berliinis joosta <arv> meetri maailmarekordit . Rekordi püstitamise asemel jäi ta aga <arv> <arv> pealtvaataja silme ees alla endast kindlalt nõrgemale keenlannale Leah Malot'le . Viimasel ringil proovis hea lõpusprindi poolest tuntud Szabo konkurendil kolm korda eest ära joosta , kuid keenlanna jõudis talle vaevata järele . " Ma ei saa aru ... mul ei tulnud midagi välja , " ahastas pisike Szabo finishis . Kuigi tõestust sellele ei ole , arvatakse , et Szabo lõpusprint jäi nõrgaks , kuna kartusest uue testiga vahele jääda lõpetas rumeenlanna enne Berliini võistlust EPO kasutamise . EPO test koosneb kahest osast . Austraalia teadlaste leiutatud vere- ja prantslaste väljamõeldud uriinianalüüsist . Sydney mängudel mõistetakse keelatud aine tarvitamises süüdi ainult need sportlased , kellel mõlemad testid on positiivsed . Sydney laboratooriumid teevad olümpiamängude ajal kuni <arv> EPO testi . Hormoon süüdi <arv> ratturi surmas Sünteetiline erütropoetiin on täpne koopia inimese enda organismis sisalduvast hormoonist , mis annab luuüdis sisalduvatele rakkudele käsu toota uusi hapnikku siduvaid punaseid vereliblesid . Mõnede vastupidavusalade sportlased , nagu ratturid , pikamaajooksjad ja ujujad , kasutavad sünteetilist EPOt selleks , et nende keha kudedesse jõuaks rohkem hapnikku ja nad saavutaksid niimoodi paremaid tulemusi . EPOt peetakse üheks kõige ohtlikumaks dopinguaineks . Selle aine süüks pannakse <arv>. aastast saadik umbes <arv> Euroopa jalgratturi surm . Kuigi puuduvad kindlad tõendid , et just EPO põhjustas ratturite hukkumise , usuvad mõned dopinguspetsialistid , et sportlaste veri paksenes liiga suure dopinguannuse manustamisel ja see sai neile saatuslikuks . Sünteetilist EPOt toodetakse imetajate kehast võetud rakkudes , mida on muundatud inimese kehas sisalduva EPO geeni lisamise teel . Prantsuse teadlaste poolt väljatöötatud isoelektrilise fokuseerimise meetodil töötavat dopingutesti kasutati edukalt <arv>. aasta Tour de France 'i võistlustel . Väidetavalt on see test nii kindel , et eksitakse vaid ühel juhul kümnest tuhandest . GRAPHIC NEWS Neljal olümpial käinud spordifotograaf Lembit Peegel põletab kodus vanu negatiive . Teeb vahel mõne tellimustöö , puhkab ja käib mõtliku näoga linnas ringi . Septembri alguses koondas Eesti Päevaleht tema töökoha . Helen Urbanik <email> L embit Peegel oli <arv> aastat vana , kui ta pidi Eesti poksikoondisega sõitma Kesk-Aasiasse Nõukogude Liidu rahvaste spartakiaadile . Peegel oli Spartakis seitse aastat trenni teinud . Samas klubis , kus treeneriks kuulus Karl Leman . Tallinna meister , Eesti meistrivõistluste teine - need olid Peegli parimad tulemused . Peegel kaalus <arv> kilo . Oma klassis ( kärbeskaalus ) võistlemiseks pidi <arv> kilo alla võtma . Aega aga ainult mõni nädal . Harjutas ja higistas , paksud retuusid seljas . Ühe treeninguga kadus paar kilo , pärast sõi ja jõi need aga jälle tagasi . " See oli liiga raske . " Peegel tegi poksiga päevapealt lõpu . Oma esimesel olümpial Barcelonas jäi Peegel kolme nädalaga <arv> kilo kergemaks . Nii raske töö oli . Sportlane teeb olümpiamängudel mõned stardid , pärast võib puhata ja linnas ringi jalutada . Fotograafile tähendavad mängud kolme nädalat tihedat tööd . Ringi tuleb joosta varustusega , mis kaalub kuni <arv> kilo . Pilte pole vaja teha mitte ainult ajalehe , vaid ka arhiivi ja raamatu jaoks . Barcelonat nägi Peegel ainult bussiaknast . Päevas sõi üks kord . Öösiti magas paar tundi . Viimasel nädalal jätkus uneaega kõige rohkem tunniks . Värvifilmi pidi Peegel Barcelonas laenama venelastelt ja ukrainlastelt . Ta ise oli võtnud kaasa ainult mustvalge filmi , millega polnud midagi peale hakata . Alla <arv>millimeetrise objektiivita ei ole olümpial midagi teha . Põnevamatel finaalvõistlustel võistleb parema positsiooni pärast oma tuhat fotograafi , vahemaad on suured , kehva objektiiviga ei jää pildile kirbu sittagi . Barcelonas Peeglil nii võimsat riista ei olnud . Pressikeskusest sai objektiive laenata : hommikul võtsid , õhtul viisid tagasi . Tahtjaid oli aga palju ja see tähendas , et teistest ettejõudmiseks tuli tõusta tund-paar varem . Viimasel olümpial Naganos oli Peeglil korralik objektiiv juba olemas . Siin kulus tohutu hulk aega hoopis piltide Eestisse toimetamisele . Ajaleht tahtis neid samal päeval kätte saada , toimetaja juba helistas ja tegi väga kõva häält , aga pressikeskuse ülekoormatud telefoniliinidest oli fotode läbisurumine sama raske nagu sõja ajal sefiirtordi valmistamine . Eesti sportlaste pildistamine võib olümpial olla igavene nuhtlus . Nad pole just tipptegijad , võistlevad kusagil kaugel ja start algab ebainimlikult vara . Atlantas oli näiteks tingimata vaja pildistada Jane Salumäed . Et hommikul seitsmeks maratoni starti jõuda , pidi fotograaf tõusma kell viis . Peegel sai eelmisel ööl voodisse kahe paiku ja arvas , et hea pildi saaks ka finishist ning magas mõned tunnid kauem . " Seisan seal finishis ja ootan , aga Salumäe ei tule ega tule , " meenutab Peegel . Eestlanna katkestas , seekord teda pildile ei saanudki . Lembit Peegli esimesed fotod ilmusid <arv>. aastate lõpus Tallinna Juveelivabriku seinalehel . Peegel oli vabrikus hõbedalihvijana ametis ja hakkas ühe vanema kolleegi soovitusel tööliste elust pilte tegema . Juveelivabrikus olid kõvad palgad ja Peegel ostis <arv> rubla eest oma esimese kaamera Zenit . Esimene ajalehes ilmunud foto ( Spordileht , veebruar <arv> ) oli samuti võetud vabriku suusapäeval . Õige pea sai Peeglist Spordilehe korrespondent . Vahel lõppesid võistlused kell kuus , pildid pidid olema valmis juba üheksaks . Ilmutamine käis töö juures laboris või kodus WCs . Õnneks on fotograafi abikaasa arusaaja inimene . Algaja piltniku saatis Spordileht kõige viletsamatele võistlustele . Pimedasse poksisaali või suusarajale , kus pidi rinnust saati lumes sumpama . Peeglil oli poksitrennist kasu . " Avastasin varsti , et mul on teistest parem reaktsioon . Kui nemad said ühe pildi , tegin mina kolm . " Pikka aega pildistas Peegel spordivõistlusi põhitöö kõrvalt . Kutseline fotograaf sai temast alles <arv> aasta eest . Kõigepealt Maalehes , pärast Spordilehes ja Päevalehes . Peeglil on pikkust ainult meeter ja <arv> sentimeetrit . Väike küll , aga kange iseloomuga . Poksitrenni läks ta ka poisikesena sellepärast , et pikemad poisid kogu aeg ei tuuseldaks . " Lühike mees peab kaks tundi varem kohal olema , et head pilti saada . Pikk mees võib hiljem tulla , " selgitab Peegel reegleid , mille järgi fotograafid raja ääres suhted paika panevad . Kui hea koht on käes , ei tohi fotograaf sealt enam kusagile liikuda . Vahel läheb konkurentidega koha pärast ütlemiseks ja ega Peegel siis alla ei anna . Kolleegid räägivad lugu , kuidas üks teleoperaator sättis ennast kord korvpalliväljaku ääres Peeglile täpselt kaamera ette ega liikunud enam paigast . Peegel jälle kattis teise mehe kaamerat peoga nii kaua kinni , kuni oma koha tagasi sai . Sydneysse läksid pilte tegema kaks Lembit Peeglist nooremat meest : Toomas Huik Postimehest ja Jarek Jõepera SL Õhtulehest . <arv>aastane Peegel põletab olümpiamängude ajal kodus vanu negatiive . Neid on lihtsalt nii palju , et ei mahu enam kusagile ära . Kui Peegel lõpetab , ei jää Eestisse enam ühtegi fotograafi , kes pildistaks ainult sporti . Marion Jones ihkab võita viis kuldmedalit ja saada kõigi aegade parimaks naiskergejõustiklaseks . Rob Hughes The Sunday Times Marion Jonesi alad <arv> m jooks <arv> m jooks kaugushüpe <arv>x<arv> meetri teatejooks <arv>x<arv> meetri teatejooks Ameeriklanna Marion Jones , kelles on ühinenud hirmuäratavad sportlikud võimed ja avameelsus , mis on kohati plikalik , kuulutas end juba varakult praeguste või mis tahes olümpiamängude kangelannaks . Kaks aastat tagasi teatas ta , et üritab Sydneys joosta ja hüpata viiele kuldmedalile . Kui tema üritus peaks korda minema , jätab ta varju kõik naiskergejõustiklased olümpiamängude ajaloos . Neutraalses trükikirjas tundub tema avaldus ülbitsemisena . Vestluses kõlab see nagu siseveendumus . Tegelikkuses paneb see Jonesile säärase tambi peale , et lõpuks võib see kujuneda täiuslikuks õnnestumiseks või siis vajub keha pinge all kokku . Et sooritada kõik oma püüdlusteks vajalik - <arv> m jooks , <arv> m jooks , kaugushüpe , <arv>x<arv> meetri teatejooks ja <arv>x<arv> meetri teatejooks - , peab ta <arv>.-<arv>. septembrini osalema vähemalt kümnes jooksus lisaks kaugushüppe kvalifikatsioonivõistlustele ja finaalile . Teatejooksudes sõltub ta teistest , kes teatepulka edasi annavad ; kaugushüppes usaldab ta toorest jõudu ja kiirust ; jooksurajal enda eest seistes on ta lihtsalt parim . Viimase poole aasta jooksul on Jones saavutanud tosinkonna võite <arv> m jooksus - iga kord alla <arv> sekundi . See asetab ta kuskile meeste ja naiste saavutuste vahepeale , kuhu kunagi kuulus Martina Navratilova . Võistles ainult poistega Kui Jonesi vaadata , siis jätab juba tema füüsis - ta on <arv> cm pikk ja kaalub <arv> kilo - säärase mulje . Fotod tema varasemates võidujooksudest teismelisena koos poistega viitavad asjaolule , et see on alati nii olnud . Joostes hoiab ta ülakeha nagu printsess . Ta nägu on külmavereliselt rahulik , keskendatust võib aduda sõrmeotsteni välja . Torso kujutab endast musklitemüüri , kõrgele tõstetud reied pulseerivad jõuga , mis on naiste puhul haruldane . Jones tõstatab küsimuse , mis on meid õrritanud peaaaegu kogu <arv>. sajandi vältel : kui kaugele võib naine jõuda , kui püüab meessoost sportlasega sammu pidada ? " Võistlesin alati poistega , " meenutas Jones . " Mul polnud õdesid , oli vaid vend Albert . Jooksin koos tema ja ta sõpradega . Nad olid minust viis aastat vanemad , aga peitusemängus ja muudes säärastes mängudes olin mina alati kõige nobedam . Nii et kui ma hakkasin võistlema tüdrukutega , olin ma neist kiirem . " Jones , kes enne <arv>. eluaastat ei saanud mingit tõsiseltvõetavat treeningut , sündis endisest Briti Hondurasest , praegusest Belize'ist emigreerunud Marion Hulse ja Louisianast pärit kreooli George Jonesi tütrena . Isa jättis pere maha ega vastanud tütre katsetele perekonda taas kokku viia . Kasuisa andis Marionile kindlustunde , kuid suri südamerabandusse <arv>. aastal , mil tüdruk oli <arv>aastane . Juba enne seda tundis Marion , et teda on andega õnnistatud . Vaadanud Carl Lewist <arv>. aasta olümpiamängudel , kirjutas ta kriidiga tahvlile : " Minust saab olümpiavõitja . " Paljudel on sääraseid unistusi , kuid Jonesi ema - kes oli ise kiire jooksja , kuid kellel puudusid võimalused suuremate tegude kordasaatmiseks - tundis , et see unelm saab tõeks . " Usun saatusesse , " ütles Jones möödunud aastal Londonis . " Kui olin väike tüdruk , teadsin , et saan edukaks . Ma ei teadnud vaid seda , et see toimub jooksurajal . Sündisin sellena , kes ma olen , ja juhtumisi olen ma sportlane . " Enne <arv>aastaseks saamist oli ta jooksnud sada meetrit <arv>,<arv> sekundiga . <arv>aastaselt oli ta määratud USA olümpia teatejooksuvõistkonda , kuid keeldus sõitmast Barcelonasse ja keskendus selle asemel oma haridusteele , asudes õppima suhtekorraldust Põhja-Carolina ülikoolis , ja korvpallile , milles ta oli meisterlik kaitsja . Kuid paari kuu jooksul murdis Jones kahel korral jalaluu . " See avaldas kahesugust mõju . Ma ei saanud kurnata oma keha , mis mulle kasuks tuli . See oli midagi niisugust , mille üle mul puudus kontroll , ja sealt sain ma suhtumise , et tuleb elada tänasele päevale , sest homne pole tagatud kellelegi meist . Elan siiamaani selle põhimõtte järgi . Kui mul tekib himu jäätist sisse kühveldada , siis ma teen seda . " Pärast nelja ja poole tunnist treeningut iga päev on maiustused lubatud . See töö on - tema enda sõnul - dünaamiline . Kõik asjad Marioni elus on " dünaamilised " : tema suurenev edu spordis , tema abielu kuulitõuketshempioni C. J. Hunteriga ja tema plaanid koos jamaikalasest treeneri Trevor Grahamiga . Abikaasa lohistas rajalt minema C.J. on see , kes Marioni eest praegu hoolt kannab . " Lõdvestu ! " hüüdis ta vahetult enne seda , kui Marion <arv> m poolfinaalis möödunud suvel maailma meistrivõistlustel Sevillas tõsised seljakrambid sai ; ja see oli C.J. , kes ta rajalt minema lohistas ja ta esmaabipunkti tassis . Marion keeldus süüdistamast päevakava , mis oli tihedam kui olümpiamängude oma , või oma püüdlusi võita neli kuldmedalit Sevillas . Tema jaoks olid andestamatud jooksuraja ja kaugushüppe hoovõturaja kõvadus . Teiste arvates põhjustab valu tema kaugushüppestiil : äkiline jooks , hämmastav hüpe , mütsuv maandumine . " Tema hüppetehnika on lasteaia-tasemel , " täheldas kaugushüppetreener Vladimir Kudrjavtsev . Kahtlemata proovib venelane leida eeliseid oma sportlasele Tatjana Kotovale . Kui asi on nii , siis ei kõiguta Kudrjavtsevi ütlus Jonesi sel moel , nagu ta tahaks . " Mu kaugushüppetehnika on vilets , " vastas Jones , " kuid üks paremaid maailma viletsamate hulgas , eks ole ? " Lapsest saati ema käest tõrelda saanud Jones võtab kriitikat kui ergutusvahendit . " Ma tean väga hästi , et teistel naistel on kavas kogu Sydney-värk minu jaoks ära rikkuda . See teebki asja põnevaks . " Kõige põnevam ongi praegu tema võitlus viie medali pärast , mille ümber Ameerika telejaam NBC tolmu üles keerutab . Jesse Owens võitis neli kuldmedalit <arv>. aasta olümpiamängudel Berliinis ; Fanny Blankers-Koen võitis neli medalit Londonis <arv>. aastal ; Carl Lewis võitis neli medalit <arv>. aastal . " Kui ta võidab viis medalit , " kommenteerib USA kergejõustikutegelane Craig Masbak , " saab temast esimene naine , kes ületab spordi piire nii , nagu seda tegid Muhammad Ali , Pele ja Michael Jordan . " Neli kulda oleks kaotus ! Omaenda spordialal ajab Jones taga vaimu . Florence Griffith-Joyner , kes suri kaks aastat tagasi <arv>aastaselt , oli ainus naine , kes on jooksnud kiiremini kui Jones . Flo-Jo ajad <arv>,<arv> sekundit <arv> meetris , <arv>,<arv> sekundit <arv> meetris tulid ja läksid ootamatult <arv>. aasta Söuli olümpiamängude paiku . Ajal , kui suur osa spordi-ilmast elab hirmus positiivsete dopinguanalüüside ees , usub Jones , et hirm iseenesest pärsib edusamme . " Ma ei suuda iialgi mõista nende sprinterite suhtumist , kes leiavad , et Flo-Jo rekordeid ei suuda saavutada keegi teine . Minu arvates just seetõttu polegi naiste sprint edasi arenenud . Tema ajad olid üsna ebatavalised ja on seda siiani . Kuid üks naine jooksis need ajad kunagi välja ja mõni teine naine võib joosta kiiremini . " Tema enda parimad ajad <arv> ja <arv> m jooksus - <arv>,<arv> ja <arv>,<arv> vastavalt - toovad Jonesile jooksus osalemise pealt sisse <arv> <arv> dollarit ja mljonilise aastalepingu Nike'iga , kuid ta väidab , et võib endiselt külastada Ameerika juuksuritöökodasid , ilma et teda ära tuntaks . Olümpiamängud võivad seda muuta . Temalt küsitakse juba , mis saab siis , kui ta võidab Sydneys " ainult " kolm või neli kuldmedalit . Kas see tähendab lüüasaamist ? " Lüüasaamine , " arutles Jones , " on ränk sõna . Kui ma ei tule koju viie medaliga , on see pettumus . See pole lüüasaamine , sest jätan kogu selle kupatuse jooksurajale maha . Uskuge mind . " Ja tulevik ? Püstitada uus naisterekord , rajada pere koos C.J-ga ja " kui mu keha pole jooksurajal liiga läbi pekstud " , pühenduda kaheks aastaks naiste korvpalli-ringreisile USAs . Väike tüdruk Jonesis ei saa ikka veel aru , et kui ta unelm tõepoolest täitub ja ta võidab Sydneys viis kuldmedalit , ootab maailm , et ta jätkaks rekordite püstitamist , kuna on võitjaks sündinud . Toomas Vabamäe <email> Käestlibisenud turuosa tagasi võita püüdes on Ericsson viimasel ajal maha saanud mitme uue ja huvitava mobiiltelefoniga . R<arv>s on üks nendest . Tegemist on äärmiselt kindla telefoniga - tootja väitel on ta tolmu- , vee- ja põrutuskindel . Kogu see kindlus aga eeldab ikkagi mõistlikku suhtumist kasutaja poolt . Veekindel ei tähenda , et telefoniga võiks ujuma minna . Täpselt samuti ei tähenda põrutuskindel seda , et R<arv>s sobiks naelte seina löömiseks . Mõõdukusele kutsub ka kasutusjuhend - selle esimesel leheküljel on joonis , mis teeb ka kirjaoskamatule selgeks , et aparaati veeklaasi panna ei maksa . SIM-kaarti vahetades saab selgeks , et tehnikud on tõsiselt pingutanud . Tagakaane lahtivõtniseks läheb vaja kruvikeerajat või münti , kaane all aga avaneb hoopis harjumatu pilt - aku on rüütatud kummitaolisest materjalist veekindlasse kesta . Kaardini pääsemiseks tuleb aku välja tõmmata , ja see polegi nii lihtne . Kujunduselt on R<arv>s Ericssoni senisest tavapärasest kandilisusest selgelt lahti öelnud . Silmapaistvaimaks detailiks on haiuime kujuline antenn - pidavat olema ilus ja lisaks ka murdumiskindel . Windowsi loogikaga menüüsüsteem on sama nagu teistelgi uuematel Ericssonidel . Aparaat töötab nii <arv> kui <arv> MHz GSM võrgus . Pakutavatest lisaseadmetest on tähelepanuväärseim seiklusvarustuseks kutsutav komplekt . See koosneb hoidikust , orienteerumist abistavatest vahenditest ( kompass , luup , joonlaud , termomeeter ) ja karabiinhaagiga elastsest kinnituspaelast . Kinnituspael on väga tõhus lisand ( seda saab kasutada ka ilma hoidikuta ) , muude asjade kasutusväärtusega on , nagu on . Heiti Kender <email> Kui Delfi tuli välja kommenteerimisega , tuli Mega välja autobörsiga . Kus on raha , sinna tuleb raha ja tegemisi juurde . Autod on kallid või vähemalt tuleb auto eest välja anda palju raha . Rahval raha on . Ja mõnedel on ka autosid , mida nad on nõus raha eest ära andma . Kui Delfi tuli välja kommenteerimisega , tuli Mega välja autobörsiga . Mega.ee lisas ka kommenteerimise , nüüd lisab Delfi autode saidi . See on märk , et suured tegijad on asunud ennast liigutama . Vaatasin igaks juhuks teisedki suuremad portaalid üle - mujal valitseb vaikus või edendatakse projekti suure saladuskatte all . Lisaks käisin üle ka autoveebid . Nii need , mis huvitavad , kui ka need , mida lihtsalt tean . Ilusad pildid , graafika , soliidsed tekstid . Kõikjal on vaeva nähtud . Tunda on , et raha taha asi ei jää . Eesti autoturg on piiratud ja halba veebi teha ei saa . Megaautobörsis leidsin kiirelt sobiva auto , mida liisida . Mercedese juures vaatasin uut sportlikku C-klassi . Toyotas panin end kirja , et pikk nädalavahetus RAV<arv>ga veeta . Volkswagenis uudistasin uut Sharani ja nii edasi . Aga üldisemalt - internet , see igavesti dünaamiline nähtus , on leidnud uue nishi . On end seal mugavalt sisse seadnud ja teenib huvitatud poolele raha . Ehk on mõnel automüüjal ka juba statistikat , paljud ostjad on esmalt netist autode kohta infi otsinud ja siis , ostuotsus põhimõtteliselt tehtud , müügiesindusse saabunud . Lühidalt - mahukat investeeringut nõudvaid samme astutakse interneti teel ka Eestis . Edaspidi saame kindlasti näha ehitisi , maju ja kortereid pakkuvaid veebe , kus on soliidselt esitatud kõikvõimalikud andmed . Kui on eriti kiire , saab samas käsiraha internetipanga kaudu ära maksta . Autod veebis on praegu kahtlemata kuum teema . Võta lahti soov.ee või kb.ee - või ka osta.ee - autode rubriik on paksult täis kõikvõimalikke pakkumisi . Ei tahaks öelda , et autokauplemine on Eesti Nokia , aga kindlasti on tal kaalu . Internet annab meile võimsa vahendi otsimootori näol ja suure tõenäosusega saavad just nii kokku ostja ja müüja . Mugavus neljarattalise sõbra soetamisel on kasvanud . Kas kellelgi on veel plaanis laupäeva hommikul kell <arv> Kadaka turule minna autosid vaatama ? Rooma linna korraldataval Global Junior Challenge'i nime kandval konkursil võistlevad projektid , mis peavad aitama lastel ja noortel lähemalt tutvuda uute tehnoloogiatega . Osaleda võivad tudengid , õppeasutused , firmad , organisatsioonid , eraisikud . Praegu on konkursile esitatud juba üle <arv> projekti üle kogu maailma : veebsaite , arvutivõrke , multimeedialahendusi , CD-ROMe , arvutiprogramme ja muud . Võitjatele annab detsembri algul peetaval Rooma messil auhinnad kätte Itaalia president Carlo Azeglio Ciampi . Tööde esitamise tähtaeg on <arv>. september , nii et - kiirustage ! <hyperlink> Septembri kolmel esimesel päeval Eesti Arvutiklubi korraldatud võistlustele Tallinna Lauluväljakul registreerus <arv> võistlejat kõikidest maakondadest . Neist <arv> saabus kohale isikliku arvutiga . Ürituse tarvis pandi Lauluväljakule üles tehniliselt lahenduselt Eestis ainulaadne ülikiire switch'idega võrk . Korraldajatele oli suur tung ootamatuseks , kuid õnneks oli nii tehnikat kui ka inimressursse piisavalt . Võistlus oli äge . Paljudel kohalesaabunud fännidel ei olnud mahti isegi mitte koju magama minna . Suutlikumad praktiliselt loobusid magamisest , paljud aga kulutasid magamisele ainult kaks või kolm tundi väärtuslikku aega . <arv>. septembril " Võrgupeo " afterparty'l Tallinna klubis Havana sai meistri nimi ka avalikkusele teatavaks . Kolmepäevase võistluse järel tuli esimeseks Eesti meistriks PlaZma , kodanikunimega Rene Rozov . Auhinnaks sai ta aastase ASDL-internetiühenduse Eesti Telefonilt . <hyperlink> Esmaspäeval maailmale esitletud firma Ericsson Microsoft Mobile Venture AB eesmärk on mobiilse e-maili alaste lahenduste väljatöötamine võrguoperaatorite tarbeks . Esimeste toodetega loodetakse välja tulla juba selle aasta lõpus . Tehniliste lahenduste aluseks on Microsofti Windows <arv> Serveri ja Exchange'i platvormide integreerimine Ericssoni infrastruktuuri ja mobiilinterneti lahendustega . Iiri valitsuse asutatud teadusfond ( SFI - Science Foundation Ireland ) peab aitama muuta Iirimaa rahvusvaheliselt tunnustatud teaduskeskuseks , eriti info- ja biotehnoloogia alal . Valitsusepoolne investeering oli <arv> miljonit eurot , mis lähema kuue aasta jooksul kulutatakse teadusuuringutele . Fondi loojate arvates peaks see hoidma kodusaarel iirlastest tippteadlased , kuid samuti meelitama sinna väljapaistvaid teadlasi mujalt maailmast . Eriti kõvadele tegijatele on välja pandud kolme- kuni viieaastased <arv>,<arv> miljoni euroni ulatuvad stipendiumid . Huvilised ( miks mitte ka eestlased ) saavad taotlusi esitada <arv>. septembrini . <hyperlink> Jippii ! internetiportaal pakub mobiiltelefonikasutajatele logosid ja helinaid , netissurfajatele aga jututube ja online-mänge . Logode ja helinate allalaadimine SMS-sõnumina on tasuline ( <arv> krooni ) , maksmine käib mobiiltelefoni arve kaudu . Esialgu saavad teenust kasutada ainult teatud Nokia telefone omavad Q-GSMi kliendid . <hyperlink> Paar mikrodispleide tootjat on andnud teada , et aasta lõpu poole hakkavad nad pakkuma odavaid kõrglahutusega ekraane , mida võib kanda nagu prille . Tänu hiljutistele läbimurretele optika ja mikroelektroonika vallas saab neid kasutada alates mängukonsoolidest televiisoniteni välja . Mikroekraan ehitatakse kiibi peale ja pilt projitseeritakse silma võrkkestale . <hyperlink> <arv>,<arv> , <arv>,<arv>.html <arv>. aasta Volkswagen Passatiga on mõnus Euroopas reisida , aga panipaiku võiks rohkem olla . Gea Velthut-Sokka Tiit Blaat <email> Paljud eestlased armastavad autoga reisimist . Enamasti seepärast , et lennukipileti jaoks ei raatsita raha kulutada . Pealegi näeb ka võõraid riike-rahvaid niiviisi lähemalt . Tavaliselt ei ole rännuhimulisel eestlasel just päris uus auto , pigem neli-viis aastat vana ja natuke kulunud . Meie kehastusimegi keskmiseks eesti autoturistiks : <arv>. aasta Volkswagen Passatiga sõitsime maha üle <arv> kilomeetri - läbi Läti , Leedu , Poola ja Tšehhimaa Ungarisse , tagasi läbi Slovakkia , Poola , Leedu ja Läti . Algajale ohtlik Auto oli meile mõlemale võõras . Pärast pikka juhiistmega jändamist istus Tiit rooli ning sõit läks lahti . Paarikümne minuti pärast olime merehaiged - tagumised amordid olid praktiliselt olematud . Ajapikku õõtsumisega harjus ja Tiit kui kogenud juht sai masina taltsutamisega kenasti hakkama . Kuni ühel hetkel muutus maantee parem serv järsku konarlikuks . Kiirus oli juba üle saja ning auto reageeris teeolude muutumisele parema külje etteviskamisega . Jäime teele , kuid ettevaatlikuks tegi juhtum küll . Algul hellitlevalt Hõbenooleks kutsutud masin sai aga uue nime : Hall Mära , Kes Põtkib Metsa Poole . Täiesti juhuslikult kukkus välja nii , et viletsamatel teedel oli alati roolis ainult kaheaastase juhistaazhiga Gea . Omast arust juba üsna kogenud , suutis ta kaasreisijal juuksed halliks ajada , süües roolis jäätist ja harrastades ohtlikke möödasõite . Kui Geal Budapesti hotellist koos rahakotiga ka juhiload pihta pandi , hingas Tiit kergendatult . Ta oli pigem nõus ise rohkem sõitma kui kõrvalistujana kramplikult turvavööst kinni hoidma . " Ei , sa ei ole halb autojuht , " selgitas Tiit . " Lihtsalt ... ütleme nii , et see auto võib ettearvamatult käituda ja sa ei pruugi olukorrast välja tulla . " Vaatamata pidevale liikluseeskirja eiramisele ( kiirusepiirangutele me väga palju tähelepanu ei pööranud ) möödus reis sujuvalt ja seadusesilmad meid ei tülitanud . Kuni paarkümmend kilomeetrit enne kojujõudmist , Kanama viadukti lähedal , hommikul kell viis , ilmus järsku ei-tea-kust teeserva Eesti politseinik . Tulemus - ka Tiit lõpetas reisi juhiloata . Korralik kiirendus ja head pidurid Huvitav , milliste kriteeriumide järgi hindavad sõidukeid autospetsid ? Milline kiirendus on piisav ? Ja kelle jaoks piisav ? Tiit on olnud ka paari võimsama mootoriga BMW omanik , sestap istus ta Passati rooli taha teatud eelarvamusega . Suur , raske kerega auto ja hädine <arv>-hobujõuline mootor - ju tuleb jalaga hoogu lükata . Ometi suutis masin heas mõttes üllatada nii talutava kiirenduse kui ka väikese kütusekuluga . Rahulikul sõidul kulus <arv> kilomeetri peale <arv> liitrit , aga rahulikult sõitsime ainult Poolas . Kokku läks meil kütuse peale <arv> krooni , liitrihind oli igal pool enam-vähem <arv> krooni . Ja Eestis pidavat bensiin kallis olema ! Halli Mära võime kiirteedel saja kaheksakümnese tunnikiirusega kulgeda avaldas Ford Escortiga harjunud Geale sügavat muljet . Mis sest , et niisuguse tempo saavutamine nõudis parasjagu julgust ja ennekõike ülihäid teeolusid . Seejuures kippus masin ameerika tänavaristleja moodi hõljuma . Poola läbimine aga kujunes sealsete viletsate teede ja Halli Mära tagavedrustuse kehva seisukorra tõttu äärmiselt ohtlikuks ja väsitavaks . Üllataval kombel osutus <arv> <arv> kilomeetrit läbinud jõuallikas õli suhtes vähenõudlikuks . Vaatamata meie kartustele ei tulnud kogu reisi jooksul ainsatki tilka lisada . Pidurid töötasid ka ekstremaalsemates oludes piisavalt hästi , et Slovakkia mägiteedel paar ohtlikku olukorda meie kasuks lahendada ja tagaistmel magav Gea põrandale lennutada . Ainus süsteem , mis poole reisi peal jäädavalt töö lõpetas , oli signalisatsioon . Muidu oli Hall Mära igati meeldiv reisikaaslane . Tegelikult ta isegi ei streikinud . Ruumi on Passatis palju ja ka pikk inimene saab oma jalad nii kõrval- kui ka tagaistmel mõnusalt välja sirutada . Pika reisi puhul häirib aga panipaikade vähesus - kuhugi ei olnud panna suurt maanteede kaarti , päikeseprille , mobiiltelefoni , õunu ja veepudelit . Seetõttu vedeles enamik eluks vajalikku tagaistme ees põrandal . See-eest oli pakiruum mõnusalt avar ning mahutas peale reisikottide ja telgi ka ohtralt tšehhi õlut . Läinud nädalal avati viimane <arv>,<arv> kilomeetrine Elva ringtee lõik ja edaspidi pole Tartust Valka jõudmiseks enam vaja Elvast läbi sõita . Ringtee lühendab teed ainult mõnesaja meetri võrra , kuid ajavõit peaks ulatuma <arv>-<arv> minutini . Kardisõitja Marko Asmer ei olnud tänavu veel võimetekohast tulemust kirja saanud . Kiirust jagus , kuid sagedased avariid ei lubanud kõrgeid kohti sihtida . Hooaja tähtsaim etteaste aga õnnestus peaaegu ideaalselt : MMi kaheksas koht korvas kogu senise ebaõnne kuhjaga . Aasta algul oli seatud eesmärgiks jõuda esitosinasse . Äsja uuendatud mahtuniversaalile Ford Galaxy pakutakse Euroopas seninägematut multimeediasüsteemi . Selle põhielementideks on esiistmete peatugedesse paigaldatud kaks ekraani . Teineteisest sõltumatult saab neid kasutada arvutimängude ( Nintendo , Playstation , Dreamcast ) mängimiseks või videokasseti ( tulevikus ka DVD ) vaatamiseks . Kolmas , keskkonsoolis asuv ekraan on mõeldud navigatsiooniseadme ja audiosüsteemi juhtimiseks . Kunstikriitik Rael Artel püüab plaadipoes lebavaid värvilisi paberitükikesi . " Flaierimeistri ametit võib tinglikult võrrelda müügimehe omaga - vaid oma fantaasialendu ja kujutist loovaid vahendeid kasutades peab õnnestuma üritus " täis müüa " . " Kogu <arv>. sajandi on nii kunstnikud kui ka kunstiteadlased intensiivselt tegelenud esmapilgul mittekunstile tähelepanu pööramisega ja kunsti piiride laiendamisega . Tegemist on olnud julgelt ja jäigalt ühesuunalise protsessiga ( st midagi ei välistata olemast kunst ) , mille eesmärgiks on koondada kunsti definitsiooni alla võimalikult palju sellist , mis sinna traditsiooniliste kaanonite järgi kindlasti ei kuuluks . Graafilise kujundamise alged pärinevad trükikunsti algusaegadest , tööstusliku tootmise hoogustumisega tekkis tootedisain , New Yorgis ja Los Angeleses hakati metroosse tegema grafitit ja sajandi hakul alustasid ilmumist meelelahutuslikke eesmärke teenivad piltjutustused ehk koomiksid . Esmalt ei tundunud vajalik sellist anonüümse autori loodud kunsti mingitesse kindlatesse kunstimaailma hierarhiatesse paigutada , defineerida ja kunstiliselt väärtuslikuks pidada . Kuid <arv>. sajandi teisel poolel algas seni marginaalsete visuaalide , nagu pakendite , tootekujunduste , koomiksite jne ümbermõtestamine , põhjalikum uurimine ja iseseisvate kunstiteostena esitamine . Paratamatult tekib küsimus , kas iseseisva kunstiliigi staatuse taotlemine sellise igapäevase ja pealtnäha suhteliselt tühise asja nagu flaieri puhul on üldse põhjendatud ? Samahästi võiks esiletõstmist väärida iga teine kujunduses graafilist disaini ekspluateeriv toode , näiteks kommipaberid või tikutoosietiketid . Siiski võib flaierit pidada millekski enamaks kui lihtsalt paberitükiks , mis peale oma ajaliku ülesande täitmist minema visatakse . Flaieri puhul on tegemist urbanistliku etnograafia ilminguga - kõik teavad , tunnevad ja kasutavad , kuid ei pööra selle teoselisusele mingit tähelepanu , ka autoreid ei peeta otseselt vajalikuks fikseerida . FLAIER KUI TARBEGRAAFILINE nähtus on oma olemuselt tihedalt kokku kasvanud klubikultuuri ja -muusikaga . Viimastega käivad aga kaasas spetsiifilised käitumis- ja riietumisreeglid , kindel släng ja narkootikumid . Flaier , nagu me seda tänapäeva kontekstis mõistame , tekkis koos klubikultuuriga . Tuletatuna ingliskeelsest sõnast to fly ( &gt; lendama ) , tähendavad flier ja flyer ameerika inglise keeles ja slängis lend- või reklaamlehte . Kindlasti on see erinev leaflet'ist , mis on pigem poliitilise , propagandistliku ja agiteeriva sisuga lendleht . Eesti keeles oleks sellist nähtust nagu flyer kõige õigem ikkagi kirjutada kuulmise järgi " flaierina " . Tänapäeva klubimuusikapeo flaieri otseseks eelkäijaks võib pidada lendlehte . Selline informatsiooni levitamise viis sai alguse juba trükikunsti leiutamise päevilt - lendlehti kasutasid nii usupuhastusliikumiste juhid <arv>. sajandi Saksamaal kui ka Napoleon oma sõdades . <arv>. sajandi inimesele kangastub lendleht pigem maailmasõdade päevilt külvatuna maapinnale lennukitelt ja helikopteritelt . Teisalt võib näha flaieri sugulussidemeid ka reklaambroshüüride ja plakatitega , mille eesmärgiks on reklaamida toodet , olgu see siis ese või sündmus , materjaliga , mis potentsiaalsele tarbijale otse pihku pistetakse . Flaier kõigub oma kunstiliigiliselt määratluselt kusagil funktsionaalse ja suunatud eesmärgiga tarbegraafika , reklaamtrükise ja elitaarse kitshi piirimail . Küll aga ei pretendeeri flaier vabakunsti staatusele ning ta polegi seda kunagi üritanud . Kitshivalda kuulumist tasub ära nimetada seepärast , et tihtipeale on flaierile iseloomulikuks jooneks asjaolu , et teda püütakse kujundada nii , et ta näeks välja väärtuslikum , kui ta tegelikult on . Selline kujundusstrateegia püüab eelkõige elavdada muusika- ja meelelahutusbisnise käivet , tõmmates ligi rahakat , enese- ja trenditeadlikku kontingenti , kuid proovides siiski mõjuda äärmiselt atraktiivselt ja tarbijasõbralikult . Kujunduse poolest võib märgata selget vahet niinimetatud euronoortele ja alternatiivnoortele suunatud flaierite vahel . Esimesed näevad enamasti välja pretensioonitud , keskpärased ja kommertslikudki , viimaste kallal on tavaliselt rohkem tööd tehtud . Seda eelkõige idee tasandil . Ideaalis peaks flaier olema kõigile soovijaile kättesaadav ja meeldima sihtgrupiks valitud ringkondade esindajatele . Tema eesmärgiks on sugereerida positiivseid eelarvamusi ja oodatavaid-loodetavaid emotsioone , kuna ta omab ( rahalist ) väärtust ainult ENNE üritust ennast . Seepärast ongi huvipakkuv vaadelda flaierit kui nähtust PÄRAST üritust , mil ta on kaotanud kõik selle omamisega kaasnevad privileegid , ning seetõttu võib häirimatult keskenduda selle puhtvisuaalsetele ja esteetilistele omadustele . FLAIERIL VõIB OLLA MITMEID funktsioone , kuid esmatähtis on muidugi ürituse reklaamimine . Seega peab flaieri kujundus väljendama ürituse sisemist loogikat ja stiililist kuuluvust . Nii graafilise disaini kui ka formaadi , paberivaliku , trükikvaliteedi ja muude näitajate kaudu peab flaier andma ettekujutuse ürituse spetsiifikast . Et ei läheks lendu visuaalset väärinformatsiooni , ei saa ürituse korraldajad lubada oma flaieri kui visiitkaardi ebaadekvaatsust . Näiteks ei tohiks reggae-peo flaieril ilutseda Mozarti näopilt või <arv>kroonise sissepääsuga ürituse flaier olla paljundatud koopiamasinal . Sest just flaier on see , mis loob meeleolu ja kutsub . Flaier peab looma üritusele imago , selle kaudu on korraldajal hea võimalus kujundada oma külastajaskonda ja ka potentsiaalse clubber'i eelarvamusi saabuvast peost . Ja kuna tegemist on ikkagi klubimuusika ja -kultuuriga , mille juurde lisaks muusikalisele tripile kuuluvad ka uimastid ning ainete tarbija tõenäoliselt vennastub teiste külastajatega , kujundab flaier ka peost osavõtja arvamust iseendast . Niisiis võib väita , et pealtnäha tühine paberitükk osaleb pop- ja klubikultuuri tarbija ja ka selle tootja identiteediloomes . Teine flaieri üldtuntud funktsioon on võimaldada odavamat sissepääsu . Selline külastajate varjatud diferentseerimine hoiab osaliselt ära juhusliku rahva sattumise teatud kinnise ja eripärase struktuuriga ja reeglistiku järgi funktsioneeriva community üritusele . Erandjuhtudel võidakse flaierile anda ka mingi lisafunktsioon - näiteks võib see olla kasutatav post- või visiitkaardi , kleeppildi , loteriipileti või ka küsitluslehena . Esimesel juhul on flaieri ülesandeks siis informatsiooni levitamine kitsastest ringkondadest väljapoole , teisel aga publikult tagasiside saamine . Flaieri kui kunstiteose üheks spetsiifiliseks omaduseks on see , et sel puudub konkreetne teoselisus , kuna seda on trükitud sadu või tuhandeid eksemplare ning neid jagatakse pakkide kaupa . Nii on flaieril oma praktiline väärtus , temast on kujunenud iseseisev kommunikatsioonikanal . Flaier pole ( ega saagi olla ) unikaalne kunstiteos nagu näiteks maal , mida on vaid üks eksemplar . Flaieri põhiline omapära teiste (reklaami)kunstiteostega võrreldes seisnebki selles , et seda võivad omada kõik ning tema kehtivusaeg on lühike , kuna neid trükitakse mõni nädal kuni mõni päev enne üritust . Enne sündmust on flaieril ka otsene rahaline väärtus , kuna ta võimaldab odavamalt või mõnedel juhtudel ka tasuta pääseda ürituse toimumispaika või tagab seal teatud soodustusi . ÜHEKS FLAIERI FENOMENIKS on kindlasti isikliku suhte loomine potentsiaalse clubber'iga . Erinevalt ebameeldiva formaadiga plakatist või näiteks raadioreklaamist peab iga peokülastamise sooviga klubifänn flaieri kaasa võtma ja seda vähemalt ürituse alguseni enda käes hoidma . Siin avaldubki kõige ilmsemalt selle reklaamilik loomus , sisaldades lisaks muusikaspetsiifilisele kujundusele ka kompaktset informatsioonipaketti alates ürituse toimumisajast ja esinejatest , lõpetades dress-code'i ja sponsorite logodega . Individuaalne lähenemine kommunikatsiooni mõttes laieneb ka flaieri materiaalsele kasulikkusele . Flaierisse on kodeeritud enamasti mingi kindel rahasumma , mida peokülastajal reaalselt taskus pole , küll aga saab ta selle omanikuks peole minnes , kuna siis ta seda summat lihtsalt maksma ei pea . Flaieritega kaasnevad ka spetsiifilised tegutsemisstambid , võiks öelda , et isegi teatud mütoloogia : linnas on välja kujunenud omaette infrastruktuur nende tootmiseks , levitamiseks ja tarvitamiseks . Alternatiiv- ja klubimuusika austajatel on teada sõnatu kokkuleppe alusel väljakujunenud kohad , " flaieriurkad " , kuhu oma materjal poetatakse ja kust vastava ürituse austaja selle siis ka üles korjab . On üldteada , kust ja millal võib leida teatud peo flaiereid . Tallinnas on sellisteks paikadeks Wiiralti kohvik , Kunstiakadeemia fuajee ja plaadipoed . Suhteliselt mütoloogilised tegelased on ka flaierite kujundajad . Tihtipeale on nad tundmatud , kes ei signeeri oma teost ( arvestades ühiskonna üldist kunstikogemust , tunduks see ka naeruväärne , näiteks fresko ja flaieri võrdluses ) . Flaier on pikema ajalise perspektiivita toode , mis on eriti heaks ja jõukohaseks võimaluseks kätt proovida noortele disaineritele ja üldse kõigile visuaalide loojatele . Selles mõttes on flaier ka teatud määral vernakulaarne kunstiliik , mis ei nõua konkreetse erihariduse omamist . FLAIERI ESTEETILINE VääRTUS on sageli kergesti võrreldav selle muusikastiili iseloomuga , mida ta reklaamib . Kuid loomulikult on ka täielikke erandeid . Kui aga konkreetsel öisel üritusel on DJd , kes keerutavad plaate ja sämplivad kokku erinevat muusikat , siis flaierite puhul võib täheldada IJsid ( image jockey ) . See nimetus tuleneb peaasjalikult nende kujundusmeetoditest , millest levinumaks on erinevate ( juba valmis ) kujutiste miksimine , omavahel kokku monteerimine ja üldse igasugune mehaanilisel või digitaalsel moel mõjutamine . Nii nagu peosarjadel on oma resident-DJd , on ka resident-flaierimeistrid . Flaieritööstuse ja eriti selle graafilist disaini puudutava külje areng on paralleelselt jälgitav trükitehniliste vahendite ja eriti graafilise disaini , fototöötluse ja küljendusprogrammide täiustamise ja levikuga . Võib täheldada ilmselget vahet näiteks <arv>ndate alguse flaierite ja <arv>. sajandi lõpus produtseeritute vahel . Esimesed on tihtipeale tehtud käsitsi , lõigatud ja kleebitud , või on kasutatud mõnd lihtsamat , suurt hulka koopiaid võimaldavat graafikatehnikat , näiteks litograafiat või linoollõiget . Selgelt on eristatav ka valguskoopiamasinate hoogustuv kasutamine flaierite tirazheerimisel <arv>ndate keskpaigas . Väga alternatiivsete muusikaürituste , millel pole eriti võimsaid rahalisi toetajaid , flaierid ongi jäänud lõika-kleebi-scratchi-paljunda tehnikasse . Hoopis uue kvaliteedi tõi kaasa klubimuusika pidude üha kasvav rahastamine mõjukate sponsorite poolt , mis võimaldas kasutada kujundamiseks arvutit ja kujutiste digitaalset saatmist trükikotta , kus nad said vägagi eksklusiivse ja ihaldusväärse kuju . Trükituna klantspaberile ja mitte koonerdades värvivaliku ja kujundaja ideedepagasiga , on mõnede muusikaürituste ja kujundusbüroode flaierid muutunud omaette kaubamärkideks . Seoses digitaalse tehnoloogia üha hõlpsama kättesaadavusega on levima hakanud ka teistes meediumites produtseeritud flaierid näiteks video- ja audiokassettide , multimeediatoodete ja e-kirjade näol . TAVALISELT FLAIERI KUJUNDAJA ei eksponeeri ennast , seepärast pole ta ka kõigile teada . Tegemist on valdavalt anonüümse kunstiliigiga , kus autori isik ei mängigi mingit rolli . Ta kas on lihtsalt hea ja tabab hästi ürituse iseloomu ja toob kohale palju rahvast või siis ebaõnnestub kõik . Flaierimeistri ametit võib tinglikult võrrelda müügimehe omaga - vaid oma fantaasialendu ja kujutist loovaid vahendeid kasutades peab õnnestuma üritus " täis müüa " . Eesti klubikultuurimaastikul on ühed atraktiivsemad flaierid sellistel üritustel nagu " Mutant Disco " , " Bashment " ja " Supreme " . " Mutant Disco " flaierite üks põhilisi kujundajaid on läbi aegade olnud Aadam Kaarma disainibüroost LABOR . " Mutant Disco " flaieritele on iseloomulik kvaliteetfotode kasutamine ja meisterlik fotomontaazh . Tekstid pole läbi aegade kirjutatud ühes kindlas shriftis . Küll aga on mõningaid läbivaid kujundeid , näiteks ümarate nurkadega nool , käest kinni tõttavad lapsed või Mutandi logo . " Bashmenti " ja " Supreme'i " flaierite puhul võib täheldada läbiva kirjatüübi kasutamist . Eriti ühtset stiili hoiavad " Supreme'i " flaierid - need kõik on trükitud mustaga erivärvilistele poorsetele paberitele , trükk meenutab kangesti linool- või puulõiget . Ka kujundid on üritus-ürituselt temaatiliselt varieeruvad - putukad , liblikad , mardikad , lehed , kilpkonnad , taimornament ja kalad . Sellise välimuse järgi võiks küll arvata , et tegemist on eriti eksklusiivse keskkonnasõbraliku ja öko-meelsust propageeriva sündmusega . Oma erilise ülepakutusega paistavad silma " Vibe'i " flaierid . Põhjus on ilmselt selles , et väga kallis üritus peab võimalikult paljudele " peale minema " ning seepärast ei hoita ka kokku värvide , kirjatüüpide ja läigetega . Eestis on flaieri-informatsiooni ajastu alles algamas . Kui arenevad tehnilised võimalused , muutuvad maitsed ja trendid , vahelduvad muusika ja publik , on kindlasti jälle oodata uut ja omanäolist flaierilainet . Flaieril on kaalukas roll tänapäeva noorte- ja klubikultuuri esteetika kujundajana . Tõnu Kaalep Ma ei ole eales käinud Mutant Discol ja tundmatuist noortest koosnevaid masse kartva inimesena väga tõenäoliselt ka ei lähe sinna . Küll aga korjan ma üles iga uue Mutant Disco flaieri , sest need pisikesed teosed on lihtsalt liiga ahvatlevad . Ma ei ole kindel , et neid on mõtet käsitleda kui kunstiteoseid , kõrval asuva loo autor Rael Artel on lihtsalt kunstiteadlane ja käsitleb kõike läbi vastava prisma . Tegelikult on see lihtsalt normaalne tarbegraafika , mille tase mõnel juhul kõrgub mäena ülejäänud Eesti graafilise disaini kohal , iseäranis kirjakasutuse osas . Olen kunagi süüdistanud Villu Tootsi iseenesest suurepärast kalligraafiakoolkonda petliku kujutelma , et kiri tähendabki laisule-käsitööd , tekitamises . Ja just osav kirjakasutus on näiteks Aadam Kaarma ja teistegi flaierikunstnike üheks põhiliseks väärtoskuseks . Eestis tegutseb kümnete kaupa disainereid , kel puudub peenem kuulmine tähe- ja reavahede , kirjatüüpide ajaloo ja emotsionaalse laengu osas . Seda ei peeta oluliseks , tundub mulle . Just nende oskuste olemasolu muudab enamiku peoflaiereid minu jaoks täiuslikeks disainiobjektideks . Lisaks veel mänguline lähenemine Eesti tarbegraafika ajaloole , vanade naljakate piltide või ideede osav recycling . Mõnes meeleolus tundub mulle , et neid paberitükikesi toovad maale tulnukad , midagi nii ilusat meie sinimustvalgel planeedil küll teha ei saa ! Voldemar Kolga näitab , kuidas tänapäeva naine on lootusetult sidemete kütkes . " Naised said kaua aega hakkama ilma hügieenisidemeteta , nüüd ei kujuta nad oma elu ette ilma igapäevaste pesukaitseteta . " Kui ajaloolased hakkavad uut ajalooõpikut kirjutama , siis võiksid nad kasutada uusima aja kirjeldamiseks terminit Tampaxi aeg . Tampaxi aja tunnus : asjatud asjad Tampaxi aega iseloomustavaks tunnuseks on tarbetute asjade suur hulk . Esmakordselt puutusin ma kokku suure hulga tarbetute asjadega USAs <arv>. aastal . Mind üllatasid poed , mis olid täis mittevajalikke asju . Vasak ajupoolkera ütles mulle samas , et tegelikult inimesed vajavad neid asju , muidu neid ei müüdaks . Igatahes imelik tunne oli . Need esimesel pilgul mittevajalikud asjad teeb Tampaxi aja vaim meile vajalikuks . See ongi selle aja sisu . Näiteks naised said kaua aega hakkama ilma hügieenisidemeteta , nüüd ei kujuta nad oma elu ette ilma igapäevaste pesukaitseteta . Arvan , et naised ei nõretanud ega haisenud ka enne Tampaxi aega . Küllap nad kasutasid vett ja seepi ning muid vahendeid . Seega ei ole mingit looduslikku , loomulikku vajadust hügieenisidemete järele . See vajadus on kunstlikult loodud , meie sisse istutatud kellegi poolt . Mingi meile nähtamatu võim tekitab vajaduse asjade järele , mida me tegelikult ei vaja . Enne Tampaxi aeg oli võim inimesele - nõukogude võimu näol - nähtav , mahasuruv , represseeriv , ebainimlik . Võimu kandjateks olid sõjavägi ja politsei . Uue aja võim toimib siidkinnastes : ta on pehme , meeldiv , loiuks tegev , jagab präänikuid . Võim on igal pool . Võim näeb kõikide tegevusi . Ei ole ühte võimu keskust ; iialgi ei tea , kust võim pärit on , kelle oma on võim . Inimesel tekib tunne , et võimu ei olegi . Võim pesitseb meedias , haridussüsteemis ja teistes institutsioonides . Uus võim ei sunni midagi sulle peale : sul endal peab tekkima tahtmine alluda mingitele ideedele . Need mõtted on pärit XX sajandi silmapaistvamalt filosoofilt Michel Foucaut'lt . Sellise võimu mõjul saabki Tampaxist naise parim sõber . Konks on aga selles , et need vajadused ei teki iseenesest , vaid need tekitatakse . Ja seda tehakse väga süsteemselt . Tampaxi-vajaduse tekitamine Kõik me oleme näinud hügieenisidemete reklaame . Reklaami abil tekitatakse vastav vajadus . Võttes arvesse reklaami massi , võib arvata , et see ei ole lihtne töö . Ikka on veel naisi , kel ei ole Tampaxi-vajadust , keda on vaja töödelda . Tuleb välja , et Tampaxi-vajaduste tekitamiseks kasutatakse koolitusprogramme , et mõju individualiseerida . Seda sain teada Terviselehest interneti vahendusel . Suure uudisena selgus , et Procter &amp; Gamble - muuhulgas ka Tampaxi , Alwaysi ja Alldaysi hügieenisidemete tootja - korraldab loenguid meie koolilastele . Esimeseks sihtgrupiks on juba <arv>. klassi lapsed : neile räägitakse hambahooldusest . <arv>. klassi õpilastele naha ja juuksehooldusest seoses enesekindlusega . Põhitsükkel " Räägime sinust " ehk Tampaxi-koolituse loengud on määratud <arv>. - <arv>. klasside tütarlastele . Tampax-koolitusega alustati juba <arv>. aastal . Programmi eesmärgiks on anda koolilastele teadmisi füsioloogilistest ja psühholoogilistest muutustest organismis ning informeerida tütarlapsi hügieenivahendite valikul . Loenguid peavad arstid . Mida sellest arvata ? Tampaxi koolitusprogrammid on hea näide Tampaxi ajast . Keegi ei sunni otse ostma Tampaxit ( või mõnda muud hügieenivahendit ) , kuid juba <arv>. klassi laps saab neist teada . Nii võetakse väike inimene Tampaxi-võrku ja hakatakse tekitama vajadusi . Kas <arv>. klassi laps on piisavalt iseseisev , et otsustada , millisesse mõjuvõrku sattuda ? Miks just naised ? Uus võim , Tampaxi aeg , võtab kõigepealt ette need subjektid , keda on vaja teha normaalseks , korrastada , so mingis mõttes on nad alaväärsed . Juba Piiblist peale on arvatud , et naine on teisejärguline , must , roojane olend . Naine erinevalt mehest oleks nagu looduse poolt determineeritud , naises olevat rohkem naturaalset , looduslikku kui mehes . Räägitakse isegi , et naise kriminaalsus tuleneb bioloogilisest alaväärsusest ja menstruaalsest psühhoosist . Korralikkus seltskonnas avalikult enam naistest nii ei räägita , aga kusagil ühiskonna massiteadvuses ikka leitakse , et naist on vaja puhastada ja korrastada , kuna ta on mustem kui mees . Tampax normaliseeribki naist , tekitades temas uusi vajadusi . Naist normaliseeritakse samuti näiteks läbi kaalujälgimise . Tuleb põletada rasva , mis on energiaallikas , so tuleb vähendada naises energia hulka ja keskendada nad oma kehale , seda normaliseerides . Tampaxi aeg on ennekõike sihitud naiste kehale . Meeste keha on see aeg vähem puudutanud . Ei ole kuulnud , et mehed kannaks pesukaitsmeid , kuigi tilgad kipuvad kukkuma mõnikord valesse kohta . See ei tähenda , et uus , Tampaxi võim ei normaliseeriks mehi . Meeste vaimu normaliseerimine toimub teisiti , näiteks , õigel mehel on teatud auto . See on aga hoopis teine teema . Iva : Tampaxi ajast tuleb teadlik olla , isegi siis , kui ei saa vastu hakata . See teadmine tekitab inimese tunde , et elu on kontrolli all . " Eesti ühiskond on õhuke hajaühiskond , kus peaaegu puuduvad hierarhiad , konkurents ja karjääriredel . " Eestlaste traditsioonilise hajaasustuse põhjal on arvatud , et eestlane on valdavalt individualist . Aga tegu on ikkagi vaatega linnakultuuri poolelt maaühiskonna suunas . Samas , kas linnas on individualismi vähem kui maal ? Linnad on kollektiivsed selles mõttes , et nad on kunagi olnud peamiselt kaitseehitised , seega kokkuhoiuvorm välisvaenlase vastu . Individualismist kõnelejaile on jäänud märkamata , et linnades peab inimene oma positsiooni pärast ägedasti võitlema , hankima omale turuplatsi ja seisuse . Sellest aspektist on hajaasustus viis , kuidas konkurentsi vältida , muuta ühiskond mitte kumulatiivseks , vaid õhukese kile taoliseks struktuuriks . Kui tänast Eesti ühiskonda väga hoolega jälgida , siis jätkub siingi hajumise põhimõte . Kõik uuendused on pigem ekstensiivsed , selle asemel et kuskile tekiks intensiivseid konkurentsipunkte . Miks meil ei ole konflikte muulastega , kui turg on nii pisike ja linnugi vähe ? Aga sellepärast , et eestlased lähevad instinktiivselt raadama mõnd uut kõrvetükki , mitte ei hakka venelastega kaklema Keskturu või muu magusa pala pärast . Võimalikud kaotusekohad tuntakse kaugelt ära ja otsitakse omale muu ungas . Reaalne , jõhker kapitalistlik turg eestlastele hästi ei sobi . Eesti ühiskond pole mitte lihtsalt väike , vaid äärmiselt õhukene . Ükspuha , mis ala ka ei võtaks , siin peaaegu puuduvad hierarhiad , konkurents ja karjääriredel . Eestlane pelgab vertikaalseid struktuure , milles tuleb aastaid kohta hoida , positsioon välja teenida ja sammhaaval edeneda . Kontrast naabruses asuvate Põhjamaadega on ülimalt suur . Asi kehtis ka Vene ajal. Kui eesti sportlane nägi , et mingil väga populaarsel alal ta suures riigis läbi lüüa ei suuda , hakkas ta harrastama jääpurjetamist , allveeujumist või muud seesugust " õhukest " , väikese kandepinnaga ala . Seesama jätkub vabas Eestis . Siin võib inimene end pidada luuletajaks , kui on suutnud kolm luuletust ära avaldada , kunstnikuks , kui on surunud näitusele paar pilti , poliitikuks , kui on osanud kokku klopsida tillukesegi erakonna , et end välja upitada . Väga paljudel aladel saab Eestis end ujujaks pidada põlvekõrguses vees . Ära ei upu kunagi , sest jalg tonksab põhja , kiiret edenemist ka ei ole , kuid pea paistab pidevalt veest välja ! Mida vähem on ühiskonnas tihedaid , vertikaalseid kohti , seda mõnusamalt eestlane end tunneb . Madala vee vajadus on nii suur , et kui kuskil kipub sügavaks ja ohtlikuks minema , organiseerutakse ümber . Vahetatakse senised põhimõtted , rajatakse uued erakonnad või kunstisuunad , et uus põlvkond ei peaks võitlema vanaga olemasolevate platside pärast , vaid leitakse pigem uus territoorium , kus saab tundmatud nimed kiiresti mängu tuua . Isegi päevauudistest võib pidevalt näha , mis imelisi harrastusi praegu eestlaste hulgas levib , et vaid kuidagi silma paista seal , kus kedagi ees ei ole . Nii et meil pole mitte väike riik , mis võib olla vägagi hierarhiline , vaid ennekõike õhuke hajaühiskond . Sellel ilusal iseärasusel on ka oma nuripool . Riik ja kultuur lausa vajavad vertikaalseid kumulatsioonikohti , kus toimiks konkurents ja taassünniks hierarhiad . Näiteks sõjavägi , poliitika , teadus , kunstialad . Õhuke ühiskond soodustab modernismi , pidevat paradigmade ja diskursuste vaheldamist . Samas ei toimu üheski paradigmas kinnistumist , ei teki gurusid ega koolkondi , ei sünni kauaaegseid autoriteete ega kujune traditsiooni . Iidolid langevad sama kiiresti , kui tekivadki . Peale paari erandi ei haakunud eesti kirjandusteadlased Lotmani koolkonnaga , sest see oleks tähendanud sisenemist teatavasse tihedasse hierarhilisse struktuuri , konkurentsi , diskussiooni jne. Tõmbuti eemale , ohutumatesse ja õhematesse paikadesse . Samas sobib eestlastele rahvusvaheline koostöö ja maaletooja roll - see säilitab tähtsa positsiooni Eestis ja ei kohusta võistlema rahvusvahelistel foorumitel nagu mõnd rootslast või sakslast , kel konkurente kodus jalaga segada . Ei tahaks küll sattuda päris libedale teele , aga mõnikord tundub , et uue ühiskonna liberaalsus annab eesti mehele ka hea võimaluse mitte võidelda oma armastatud naise pärast või naisele mehe pärast - kibeda olukorra tulles siirdutakse kiiresti uutele karjamaadele . Mõned armastuse turul lüüasaanud hakkavad viljelema igasugu -isme ja omasooiharust , võtavad nö ette uue ala . Ent tulgem nende kohtade juurde , kus ühiskonna õhedus on häda ja on lausa vaja vertikaalset struktuuri . Nutt tuleb peale , kui loed lehest järjest uutest kolonelidest ja kindralitest , kes eile olid võimlemisõpetajad või postimiilitsad . Ning neid juhivad mehed , kes pole elu sees isegi rivisammu selgeks saanud , rääkimata vähesestki sõjaväekogemusest . Kümme aastat on läinud , aga siiani pole riigiasutustes abstraheeritud karjääriredelit , igale astmele võib uus juht tuua täiesti uue ja kogenematu selli , lüües teenekate ametnike edenemise ees ukse kinni . See muudab traditsioonilised hierarhilised alad harrastuslikuks , hajuvaks ja ebakindlaks . Nii et õhukese hajaühiskonna puhul pole ilmtingimata tegu individualismiga , mis võib ilmneda ka tihedates keskkondades , vaid konkurentsi vältimise ja agorafoobiaga . Kokku tullakse üksnes laulupeole . Steinemi abiellumine näitab ilmekalt nende vananevate feministide kitsikussesattumist , kes on <arv> aastat teraskõva karjäärinaist kummardanud ja halastamatult koduperenaistest emmesid materdanud . Feminist Camille Paglia teisest feministist Gloria Steinemist Vahelduvad kõlav kommunistlik kantseliit ja lihtsad , sugereerivad , vastuvaidlemist mittesallivad hinnangud . Mari Sobolev kirjeldab äsja eesti keeles ilmunud feministliku kunstiteooria artiklikogu Ma ei saanud aru , kuidas on võimalik , et selline tüdruk on nii kaua vanaema juures varjus olnud . Ärimees Aivo Pärn pornostaar Kristina Bellanovast Nende omaaegne vahendustöö popkultuuri tsentri ja perifeeria vahel on võrreldav industrialistide darkside-ekskurssidega , ainult et Spandau Ballet oli katalüsaatoriks noortekultuuri ja kõrgklassi vahel - ja viimane on ju oma perfektses eluõnnes samavõrd asotsiaalne tavaühiskonna suhtes kui kriminaalne või seksuaalne allmaailm oma hämarapoolsuses . Lause noorkriitik Berk Vaheri plaadiarvustusest Eesti keel on piiratud , selle on ümber teinud tegelikult asjatundmatud inimesed - sest Aavik oli ju mingil määral ebaõnnestunud kirjanik ja Veski oli loodusloo õpetaja . Jaan Kaplinski Teen ettepaneku korraldada siseministeeriumi eriväeosade ja Kaitseliidu ühisoperatsioon mustlaste püüdmiseks , kindlakstegemiseks , karistamiseks , väga tõsiseks hoiatamiseks ja väljasaatmiseks . Lugejakiri Postimehest Tööalastel kohtumistel tasub tervitades säilitada distantsi , sest igale külalisele ei pruugi embamine meeldida . Äripäeva Puhkepäev N Liidus juhinduti teatavasti riiklikult ideoloogiast , mille kohaselt rahvalikkus oli omaette väärtus . Võib-olla on see kistud analoogia , aga mingisugune sarnasus on tänapäeva interaktiivsuse- ja lihtrahva diktatuuri ajastul olemas . Igaühest võib tänapäeval saada kirjanik , helilooja , kolumnist , vähemalt võrgukeskkonnas . Võrgus toimuv on ümbritsetud uudsuse auraga , nii et seal toimuv vaimuväljendus on kuidagi olemuslikult etem kui trükimusta kannatav looming . Võrk võimaldab sisuliselt end väljendada kõigil neil , keda ükski ametlik kanal ei avaldaks . Selles veendumiseks võiks näiteks lugeda <hyperlink> märksõna kirjandus alt avanevat produktsiooni . Interaktiivse õppekeskkonna " Miksike " ( <hyperlink> ) idee jutuvabrikust , kus õpilased , kes seni olid koolis sunnitud lugema " mingite vanameeste ammu kirjutatud raamatuid " , saavad nüüd ise jätkata Tõnu Trubetsky ja Lehte Hainsalu alustatud romaane - on sama mõttelaadi vili . Soovitan tutvuda tulemustega . Muidugi , loovuse treenimise seisukohast on tegemist hea ideega . Õppimine tegevuse läbi ( learning by doing ) on teatavasti moodne ja populaarne metoodika . Oht on ainult selles , et kui iga eneseväljendust hakata pidama kirjanduseks , siis lõpuks on latt nii madal , et maitsekasvatamisest , mis peaks olema ka kooli kirjandusõpetuse eesmärk , on asi kaugel . Et kõik saavad sõna , kirjutavad raamatuid ja avaldavad mõtteid , on demokraatlik , aga mulle meeldib rohkem ühiskond , kus võimutsevad maitsekohtunikud . Möödunud nädalal avati Helsingis Caisa kultuurikeskuses Ester Faimani , Jasper Zoova ja Tarrvi Laamanni ühisnäitus " Splended ! ? Young art from Estonia " , mida kureeris Anders Härm . Faimanilt on väljas ehte- ja fotoseeria " MC<arv>-MC<arv> " ( <arv> ) , Laamannilt tema hiljuti Vaala galeriis eksponeeritud maaliseeria " Minimaalne ja maksimaalne " ( <arv>-<arv> ) ja Jasper Zoovalt spetsiaalselt selle näituse jaoks valminud " F<arv> " ( maaliseeria+video , <arv> ) . Samal ajal näitab Kiwa oma viimastel aastatel valminud videotöid Riias ja Londonis . Riias , Arsenals Museumis eksponeeritaval Läti uuema kunsti näitusel " Loop " saab vaadata tema videot " Tüdruk rokib " ning Londonis Milch Gallerys jookseb Euroopa Liidu temaatikat iroonilises võtmes käsitlev " Gräffiti patrull " . Esmakordselt satub siiakanti turneele selline muusikamaailma tipp nagu Orchestra of the <arv>th Century . Orkestri rikkalik ja auhindu võitnud plaadikogum sisaldab ainult kontsertsalvestusi , sest ettekande eheduse säilitamise nimel keeldub orkester stuudiotööst . Kõik orkestri liikmed on teinud ka soolokarjääri , on <arv>.-<arv>. sajandi muusika spetsialistid ja töötavad oma mängustiili välja iga esitatava teose sünniajast säilinud esitusjuhiste alusel . Orkester mängib vanadel originaalpillidel , näiteks esineb Tallinna kontserdi solist ja dirigent Thomas Zehetmair kuulsa Stradivari tehtud viiulil . Orkestri rajas <arv>. aastal üks maailma hinnatumaid plokkflöödivirtuoose , dirigent ja suurimaid eksperte <arv>. sajandi muusika alal Frans Brüggen , kelle kohta helilooja Luciano Berio poolt öeldud sõnad on ka orkestri kodulehekülje motoks : Brüggen pole muusik , kes oleks arheoloog , vaid suur kunstnik . Tallinnas mängib orkester Mozarti Viiulikontserti nr. <arv> , Sinfonia concertante 't ja Beethoveni Seitsmendat sümfooniat . Eesti Kunstimuuseumi korraldusel hakkavad sel hooajal Kadrioru lossis toimuma pühapäevased kunstiloengud koos muusikaga . Esimene üritus leiab aset sel pühapäeval kl <arv>. Jüri Kuuskemaa vestleb teemal " Kadrioru lossi peasaali lood " , kontserdiosas esinevad Olev Ainomäe ( oboe ) ja Heiki Mätlik ( kitarr ) . Kadriorus on plaanis korraldada seitse loengkontserti . Dzhässballett In the Mood with Duke . Muusika : Duke Ellington . Koreograafia : Russell Adamson . Valgus : Airi Eras . Esitajad : Estonia balletirühm , dzhässansambel , solist Hedvig Hanson . Rahvusooperis Estonia <arv>. septembril . Eesti esimene dzhässballett osutus emotsionaalseks rannarestorani miljöösse viidud kontsert-etenduseks , milles muusikal oli vähemalt sama suur osa nagu NYYD Ensemble'i kunagisel varietee-programmil ( Kagel , Gruber ) samal laval . Tõsi küll , mingist hetkest alates tõmbas tants kogu tähelepanu endale , sest sellist sädemete pildumist Estonia laval varasemast ajast ei mäleta . Lavastusest jäävad mällu äärmiselt sümpaatne stiile segav ja eelkõige loomulik ning muusikaga kokku sulav koreograafia , kolme noore baleriini särav esinemine ning tasemel dzhässiesitus . Nurinat tekitas andmetega koonerdav kavaleht ja ebaproportsionaalselt pikk muusikaline sissejuhatus . Samuti ei olnud jamaikalasest koreograafi Russell Adamsoni ette nähtud tempo tervele tantsutrupile konti mööda . Ellington olevat oma hüüdnime " Duke " saanud kooli ajal korrektse riietuse ja üliviisaka käitumise pärast . Adamson näitas laval erinevaid mehetüüpe , ellingtonlikult soliidsest laaberdava meremeheni , naised nende haardes olid õrnad ja haprad . Lavastuse sisuline telg oli meeste-naiste arhetüüpsete suhete lahti tantsimine - isaste võitlus emaste pärast , paariminek , armukadedus , üksildus . Sellele ehitatud tants - kaunis , vähimagi kammitsuseta ning kohati lõunamaiselt üliaktiivne - lõi lisaks tuntavale klassikabaasile ja varemgi modernballetis nähtud liigutuste arsenalile palju muidki seoseid : prantslaslik revüü , Fred Astaire , ladina-ameerika tantsud , mustlasnaiste rinnaraputamine . Kohati näis , nagu oleks Adamson tantsija poolitanud , pannes ülakeha liikuma ühes ja alakeha teises stiilis . Sulam oli suurepärane ja pani vaimustuma sellest , kui palju on võimalik väljendada üksnes õlgade ja käsivartega . Õhtu peategelased olid Eve Andre , Daniel Kirspuu ja Sergei Upkin , kelle puhul haaras silmatorkav sisemine põlemine ja trupi enamikust puhtam tehnika . Kirspuu puhul ka hea ümberkehastumisvõime ( dzhentelmenist purjutajaks ) . Andre-Upkini duetist sai lavastuse kuumim lembestseen , Andre-Kirspuu ühised etteasted tõestasid , et Eestis on baleriine , kes suudavad end vajadusel klassikalise balleti vundamendist lahti rebida ja siira vaimustusega hoopis teise elementi hüpata . Tundus , et miniatuurne kehaehitus tuli seejuures kasuks . Bänd sumedalt valgustatud laval ( osa ajast Airi Erase ilusa , " Krati " lavastusest tuttava tähistaeva taustal ) mängis professionaalselt ja kaasatõmbavalt , koosseisus Lembit Saarsalu , Toivo Unt , Zenja Gimer ( tema kui Ellingtoni seadete autori kohta oleks küll võinud kavalehel paar lauset olla ) , Aivar Vassiljev ja Mihkel Metsala . Kaks laulu Hedvig Hansonilt õhtu alguses sundisid balletti liiga kaua ootama , olles pealegi läbi lavastamata ja visuaalselt muust kavast erinevas stiilis . Vokaali ja laulja seksikust võis vägagi nautida , aga Hansoni imago sõitis siiski rohkem liinil Piaf-Monroe . Katse segada eesti baleriinide ja muusikute verd mustanahalise helilooja ja koreograafi omaga andis aga parema tulemuse , kui oleks osanud oodata . ANNELI REMME Amsterdami Rijksmuseum tähistab oma <arv>. juubelit suurejoonelise <arv>. sajandi kunstiülevaate " Kuldse sajandi kuulsus " kõrval , mida septembri alguseks oli kolme kuuga külastanud juba pool miljonit vaatajat , ka Rembrandti graafikanäitusega . Briti Muuseumiga kahasse koostatud kaheosaline näitus " Rembrandt igast küljest " on viimase kümne aasta suurim selle geeniuse graafika retrospektiiv Euroopas . Näituse esimene osa kestab <arv>. oktoobrini , tutvustades Rembrandti varasemat loomingut . Teist osa saab näha <arv>. oktoobrist <arv>. jaanuarini <arv>. Paljud eksponaadid esitavad traditsioonilisel kronoloogilisel viisil teose sünniloo ideest lõpptulemuseni arvukate visandite , proovitrükkide ja fragmentide abil , demonstreerides sealjuures Rembrandti tohutut huvi erinevate paberite ja vesimärkidega eksperimenteerimise vastu . H. L. Lehte Hainsalu ja Tõnu Trubetsky ootavad virtuaalses kirjandustoas Miksike <hyperlink> kaastöid . Tõnu Trubetsky kirjutab juttu nimega " Marimekko " , vaata <hyperlink> Lehte Hainsalu kirjutab põnevusjuttu " Saladuslik varandus " , vaata <hyperlink> Kirjutamine käib nii , et olemasolevale jutule , mis on Jutuvabrikus saadaval , saavad kõik soovijad kirjutada nädala jooksul järje . Varem väljakuulutatud kuupäevadel teevad kirjanikud kaastöödest valiku ning lisavad sobivaima järje jutule . Vahekokkuvõtteid tehakse vähemalt iga kahe nädala tagant . Vahekokkuvõtete tegemise kuupäevad publitseeritakse Jutuvabriku esilehel . Esimene vahekokkuvõte tuleb <arv>. septembril . Kui valik on tehtud , siis pannakse kõik laekunud ideed ja jutulõigud arhiivi ning jutu kirjutamine jätkub . Aarne Ruben Li Peng Eestis Zi Quin küsis Zigongilt : " Kui meie juht Li Peng sõitis Eestisse , kas eestlased pakkusid talle hästi läbi keedetud hapukapsast eriliste suurte riisiteradega , mida nimetatakse " tang " ? " Zigong vastas : tao kirgas vägi laseb mul kõnelda sest sada lille õitsevad Qinlingi jalamil Li Peng käis tõesti põhjamaal kus lehvis mere ja mulla värvi lipp ja söögiks oli tõepoolest " tang " ja seal oli president Meri ütlemas et teda ei huvita Taivan olid Luik ja Kõuts kes nägid välja otsekui noored hiidpandad Sichuani kaitseala kuristikes tead eestlased on intelligentsed suur osa plõksib vaid arvutiga ping pongi , aga Rein Raud on võimeline lugema ka mind : Zigongi Vestluskaaslased Zi Quin ja Zigong on tegelased Confuciuse teostest . Kalev Kesküla vestles Tartus Kunstiühingu Pallas ülevaatenäituse koostaja Enn Lillemetsaga . Pallas , algul kunstnike ja kirjanike , hiljem peamiselt kujutavate kunstnike ühing Tartus <arv>-<arv> ja <arv>-<arv>. Asutajate hulgas olid K. Mägi , A. Tassa ja F. Tuglas , tuntud liikmed olid A. Starkopf , A. Vardi ja E. Viiralt . Samal ajal tegutsenud kunstikoolis Pallas olid kauaaegsed õppejõud V. Mellik , V. Ormisson , N. Triik ja A. Vabbe . Kunstnikudiplomi sai koolist <arv> ja joonistusõpetaja kutse <arv> õppurit . ( Eesti Entsüklopeedia ) Kunstiühingust Pallas vt <hyperlink> Kui ma Enn ( kodanikunimega Ernst , saksa keeles 'tõsine' ) Lillemetsaga umbes kakskümmend aastat tagasi tuttavaks sain , oli ta tõsine kirjandusinimene . Tema tillukeses toas Võru maanteel , kus pärast Noorte Autorite Koondise kokkutulekuid sageli Vaimust vesteldi , täitsid hoolikalt laotud raamatuvirnad kogu vaba põrandapinna . Põhiliselt uuris ta tollal Peet Vallakut , kelle novellidest koostas veel üliõpilasena väikese valimiku Loomingu Raamatukogule . Enn suhtles enam-vähem kõigi vanade ja vastupanumeelsete Tartu vaimu esindajatega . Bernard Kangro , Eduard Rüga ja mõne teise meretaguse kuulsuse kirjade vahel leidus tema rauast diplomaadikohvris alati ka mõni värske enda luuletus . Need aastate jooksul kogunenud Tartut ja kultuurimälu murdmatust poetiseerivad värsid ilmusid luulekogus " Olemise valge koer ehk ingli kolju " ( <arv> ) . Paralleelselt kirjandusega köitsid Ennu ka kujutav ja näitekunst , mis tema viimaste aastate tegevuses on kujunenudki valdavaks . Ta on aastal <arv> taasloodud kunstiühingu Pallas esimees ( tema aktiivse vastutöötamise tulemusena pole eeskätt rakendusliku iseloomuga Tartu kunstikoolil õnnestunud usurpeerida Pallase kõrget nime ) . Jaan Toominga ja Ülo Vilimaa stuudios näitlejakoolitust saanuna töötas ta aastaid Tartu Lasteteatris , mis tänavu projektiteatriks muudeti ja kust kõik senised näitlejad vallandati . ( Eks nad siis mängi edaspidi tasuta . ) Kunstiühing Pallas koondab kunagi selles kunstikoolis õppinud kunstnikke ja Pallase vaimu pärijaid , Tartus tegutsevas Konrad Mäe Ateljees õppinud kunstnikke . Praegu Tartu Kunstnike Majas väljas olev Enn Lillemetsa ( mõistagi tasuta ) kokku pandud näitus " Pallase ees ja järel " on kunstiühingu ajaloo suurim . Tubli kolmandik taieseid on eksponeeritud esmakordselt . PÄRASTLÕUNAPÄIKESES näitusesaalis ei ole kahtlasi objekte , masinaid , ega isegi mitte vilkuvaid televiisoreid , mis uuemal ajal kunstisündmusest märku annavad . Läbi ruumide voogab pallaslik maalilisus ja traditsiooni tagasihoidlik väärikus . " Küll on hea , et valgus on praegu õige , " rõõmustab iga päev näituselt läbi astuv kuraator Enn , " elektrivalgus lööb pildid plassiks " . " Selle näituse pildid pärinevad viimase <arv> aasta loomingust , auliikmetelt on võetud ka mõni varasem teos , " seletab Enn . Esimesena juhatab Enn mind oma kauaaegse kirjasõbra , USAs elanud pallaslase Eduard Rüga ( <arv>-<arv> ) piltide juurde . Kunstniku lesk Leida on näituse tarvis mitu pilti kaasa toonud . " Rüga on üks neid pallaslasi , kes ka välismaal oma maalikooli pinna tugevalt jalge all hoidnud ning samas ümbritsevaid kogemusi ammutanud . Eriti vaimustatud on Enn tema pildist " Rõõm sinus eneses " ( <arv> ) , mis maalitud vanameistri vabadusega . Seda on imetlenud ka ka teised näitusel esinenud kunstnikud ja kinnitanud , et Matisse'i tasemel . " Selles on värvide sisemist intensiivsust . " " Erilisel kohal oma värvijõu poolest on Johannes Uiga . Trafaretselt öeldakse , Uiga tugevus on tema sinise värvi jõud . Aga me tahtsime näidata , et tal on ka muude värvide jõud täitsa olemas . Neist piltidest on vaid üks varem eksponeeritud . Olen katsunud iga kunstniku puhul leida mõne üllatava tahu , mõelnud , mida üks või teine teos annab tema tundmisele juurde . Proovime teadvustada , mis asi see Pallas siis õigupoolest on . Eluvormina on Pallas tegelikult väga mitmekülgne . Punasel ajal on harjutud Pallast kõrvale heitma kui üht lõpetatud asja . Ma tahan näidata , kuivõrd ta ikka veel elus on - Pallast tuleb iga päevaga juurde . Konrad Mäe Ateljee õpilased kannavad traditsiooni edasi . Pallas märgib ühte taset , ühte värvikooli , millest allapoole on piinlik laskuda . Aga kui see on käes , siis on juba väga huvitav erinevates suundades edasi tegutseda . " Kaja Kärner on kõige olulisemaid järjepidevuse edasikandjaid , tema oli esimene , kes hakkas Konrad Mäe Ateljees õpetama . Teised õppejõud on olnud Lembit Saarts ja Heldur Viires , kes praegu on Ateljee juhataja . " Nende kogemus , Pallase värvikogemus on elanud üle ka Stalini aja , seda ei ole ära lörtsitud . Nüüd saab igaüks veenduda - mitte mustvalgelt , vaid värviliselt - , et nii vanad kui ka noored on Pallase traditsiooniga ühendatud . " Noortest , Pallase järelväest , tõstab Lillemets esile Margus Meinartit , kes on sellele näitusele kokku saanud tugeva komplekti . Siiski on Meinart oma parimad asjad kevadel Norras korraldatud näitusel maha müünud . Üldse on kunstiühing korraldanud Norras juba kolm näitust . Viimati müüdi üle poole piltidest maha . Välja pandud pildid on pärit muuseumidest ja mitmekümnest erakogust . Nende laenamine olnud üllatavalt kerge , keeldujaid oli vaid üks . Enn viib mind Alfred Kongo ja Linda Kits-Mägi piltide juurde , osutades " rangema lähenemisega " teostele ja " metsikumale maalimislaadile " . Esindatud on mõlemad . Tuntud suuruste kõrval on katsutud eksponeerida ka tundmatuid , nagu Bruno Sumeri Pärnust ja Heljulaine Zauram Haapsalust . Mõlemad õppisid Pallases Saksa okupatsiooni ajal. Zaurami sürrealistliku maiguga pildid on ühed Lillemetsa lemmikuist sel näitusel . " Pallas tähendab tugevat kompositsiooni ja värvikooli , muu on vaba . Miks peaks sürrealistlik laad Pallasele võõras olema ? ! Kalju Nagel on üks väheseid , kes maalib loodust natuurist . Pallas hoiab värvide ja vormide kaudu sidet loodusega . Loomulikult võib see vorm olla ka mänguline ja deformeeritud . Aga loodus on aimatav ka päris abstraktses kujundis . " Näitusesaali keskel troonib Rootsis elava <arv>aastase Amanda Jasmiini " Poisi pea " ( <arv> ) . Tema oli Pallase esimene õpilane : annaalid kinnitavad , et <arv>. aastal tasus ta esimesena õppemaksu . EESTIS ELAVAIST PALLASLASTEST on vanim Ann Audova , kes sai just <arv>. Tema maalidest on Sebra galeriis välja pandud eraldi isiknäitus . Kunstnik on endiselt vaimuergas , aga pime , nii et viimasel kümnel aastal pole ta maalida saanud . ( Näitusel on ka tema viimane pilt , " Karikakrad ( <arv> ) . ) Maalinud on ta peaaegu ainult lilli ja vahel nägusid . " Tema peadel on eriline valguse langemise nurk , " seletab Enn vaimustunult . " Audova on maalinud oma pilte aastaid , paneb aina uusi värvikihte juurde ja kraabib siis jälle maha . See annab piltidele erilise kuma . Vahel on maalitud ka lõuendi teisele poolele . Enamikku oma pilte peab ta halastamatu enesekriitika toel pooleli olevaiks . Sugulased on kõnelnud , et vahel on ta nõudnud nende käes olevaid pilte tagasi ja lilli juurde maalinud . Ann Audova õppis Pallases Vabbe , Triigi ja Vardi juures kuusteist aastat , kooli ometi ametlikult lõpetamata . Ta ei lasknud ennast eriti õpetada , vaid tahtis kogu aeg ise õppida . " Nii palju kui nüüd , <arv> maali , ei ole Audova loomingut varem väljas olnud . Valitud on pildid tema hilisloomingust , igast lillest paar motiivi . Omaette näituse saaks aga teha juba ainuüksi tema päevalilledest . Miks pallaslased praegu kuulsad ei ole ? " Pallase kool on tõesti enamasti muud õpetanud kui kuulsaks saamist . Vanemate pallaslaste pildid on siiski nüüd oksjonitel omandanud selle hinna , mis nad tegelikult väärt on . Näiteks oli viimasel Ammende villa oksjonil Audova pildi alghind kõige väiksem , <arv> krooni , aga see müüdi <arv> <arv> krooni eest kõige kallima pildina . See polnud just suur , aga sisemise valgusega kirgas pilt . " Kunstiühingu Pallas ülevaatenäitus on avatud <arv>. septembrini , Ann Audova isiknäitus <arv>. septembrini . Kas ilu võiks päästa maailma ? Heie Treier vaatab noorte eesti kunstnike Laurentsiuse ja A.D. edukat näitust Turu Kunstimuuseumis . Laurentsius ja A. D. Turu Kunstimuuseumis . Avatud <arv>. oktoobrini . Ehkki eesti kunstikriitika on maalija Laurentsiuse ( Lauri Sillaku ) ja skulptor A. D. ( Anne-Daniela Saaliste ) koostööd algusest peale soosivalt jälginud , mida näitab ka rida kodumaiseid preemiaid eelmisel aastal ja Laurentsiusest tehtud <arv>minutine film ( vt hiljuti ilmunud teatmikus " Eesti film <arv>-<arv> " lk <arv> ) , võime alles <arv>. septembril avatud kunstnike personaalnäitust Turu Kunstimuuseumis pidada nende tõeliseks läbilöögiks . Loodetavasti saab see hüppelauaks edaspidistele tellimustele . Näituse puhul avaldati kataloog muuseumi juhataja Kai Kartio ja Harry Liivranna eessõnaga ning vähemalt muuseumi ambitsiooniks on saavutada rahvusvahelist tähelepanu . Üle maailma tehakse kunstnike biograafiates vahet galerii- ja muuseuminäitustel . Mis sest , et Turu Kunstimuuseumgi asub füüsiliselt ajutistes ruumides - vanas observatooriumis kõrge mäe peal , kus vähe ruumi - ja et Laurentsiuse ja A. D. näitus osutus suhteliselt väikeseks ( kaheksa suureformaadilist teost ja rida väiksemaid roosipilte ) , juba praegu võib öelda , et tegemist on sündmusega soome ning järelikult ka eesti kunstielus . Koha maagia Turu ja Helsingi kunstimuuseumide vahekord on midagi sarnast nagu Tallinna ja Tartu või Pärnu muuseumide vahekord . Üks linn on pealinn ja keskus , kus kunstiinimesed näivad kõrgimad , teine on väikelinn , kus tahetakse ajada oma joont ning olla kõige kiuste paremad kui pealinn . Samas on väikelinna eeliseks suurem institutsionaalne vabadus . Ei kujuta ette , et Kiasma " avastaks " laiemalt tundmatud noored eesti kunstnikud ja teeks neist staarid - Kiasma näitab eeskätt juba renomee saavutanud rahvusvahelisi tähti . Aga pressikonverentsile Turusse olid küll sõitnud esinduslike väljaannete kunstikriitikud Helsingist ja õhanud , et tegemist on täieliku avastusega . Kohe pärast avamist ilmus Turun Sanomates leheküljesuurune artikkel . Ka mina vaatasin neidsamu Eestis nähtud töid järsku uute silmadega . Esiteks sellepärast , et ülirange klassitsistlik arhitektuur , mis kõrgus piltide ümber , näis kontrasti printsiibil esile tõstvat Laurentsiuse ja A. D. piltide apokalüptilist hullumeelsust . ( Veidi varem eksponeeriti samades ruumides Pierre'i ja Gilles'i apokalüptilist hullumeelsust . ) Ja teiseks sellepärast , et nende kunstnike tööd nõuavad vaatajalt hoopis teistsugust vaatamist kui seistes näiteks abstraheeritud ekspressionistlike piltide ees . Paraku iseloomustab Laurentsiuse ja A. D. töid ebafotogeenilisus - parimal tahtmisel ei anna repro edasi originaalide infot ega fluidumit . NB ! Detailid ! Ja nimelt sellepärast , et suureformaadiliste tööde raskuskese asub näiliselt kõrvalistel detailidel . Näiteks ei kulmineeru imekaunis " Peisaazh XXI " mitte pildiraami keskmes , kuhu jooksevad kokku lineaarperspektiivi mõttelised jooned ja kus me näeme kassikullast maastikupilti , vaid kulminatsioon asub pildiraami ülaosas . Seal näeme kauni naisenäo pronksmaski , silmad suletud , juuksed juugendlikult lehvimas . Mask näitab meile keelt , mis hargneb otsast kaheks nagu ussil . Et selle ilu rõhutada , on keel täis tipitud kalliskive , mis valguse käes sätendavad . Räägin siin Anne-Daniela Saaliste loomingust . Kahe kunstniku tööjaotus on üsna selge - A. D. kui skulptor vormib raame , miksides need kokku ready-made materjalidest ( turult odavalt ostetud jõuluingel , metsast leitud kitsekolju , rannast korjatud teokarp , vanaaegne tekstiil ) ja modelleerides juurde algupäraseid lisandeid ( lõputud eri suurustes roosinupud , maskid , kaunistused ) . A. D. on positiivne näide sellest , kuidas skulptuuri madalseisu tingimustes saada läbi väheste vahenditega ning panna oma spetsiifilised oskused täiusliku iroonia teenistusse . Sarnaselt töötab ka Laurentsiuse pildikeel . Ühelt poolt tõstab ta esiplaanile ühe suure tugeva kujundi ( näiteks verepisaraid nutva Kristuse ) , mis reprol jäädvustub ideaalselt . Samas ei õnnestu meil reprolt näha kõike seda , mis kujundi ümber tegelikult toimub ja mis kannab sõnumit . Pildi keskele on joonistatud vaevumärgatav märklaud ( mujalgi korduv võte ) , vanameisterliku maalingu sisse on pastakaga kritseldatud mõnitavat slängi , Kristuse silmade helgiks on kleebitud valge näts ja kogu maal on kõike muud kui perfektselt vormistatud , ta suisa laguneb . Nähtamatu oht Tundub , et tagasihoidliku olemisega kunstnikepaar suudab adekvaatselt tabada tänapäeva hingeseisundit , mis tegelikult on variatsioon juba kauemat aega kestvale hingeseisundile . Kui Ilja Kabakov maalis <arv>ndatel oma kuulsa kontseptuaalse töö paradiislikust maastikust , kus inimesed puhkavad ja lõdvestuvad , ja keset maastikupilti lõikas sisse punane loosung " Opasno " ( " Ohtlik " ) , siis väljendas ta tollaseid hirme nähtamatute ohtude ees ( sind võivad igal sammul jälgida nuhid , kelleks võivad olla su lähimad sõbrad , ilus maastik on saastatud ja päike reaktiivne , kuskilt võib hoovata kiiritust vms ) . Sarnaselt toimivad tänapäeva versioonis Laurentsiuse ja A. D. pildid , mille sõnum on : " Olge valvel , ärge usaldage laialt reklaamitud ilusid-mõnusid , nad võivad olla lõksud , kõikjal on nähtamatu oht . " Väliselt on kunstnikud hinnanguvabad . Ometi , kui võrrelda meie kunstnikepaari visioone eelmainitud Pierre'i ja Gilles'i omadega , tunduvad nad olevat moraliseerivad , st neile ei meeldi see elamine " nuga taskus " , pidevas enesekaitse seisundis . Meie aja nähtamatuks ohuks on kasvõi see , et me iial ei tea , milliseid tagasilööke annab arvuti taga kasvanud ja narkosüstlaid tarbiv põlvkond tulevikus . Ühe maali ülaserva on vanaaegsetest tähtedest kleebitud aimatav sõna " Danger " . Dekadentsi sümboliks tõusevadki roosid , mida näeme nii lõuendile maalituna kui ka pildiraamidesse voolituna . Kui <arv>ndate lõpul tõi Raoul Kurvitz Rühm T performance'itesse roose , olid nad dekadentsi märgid positiivses mõttes , märgistades esteetlikku peenust ja kõrgemalseismist " madalast pööblist " . Praegu , kümme aastat hiljem , tähistavad Laurentsiuse ja A. D. roosid haiguslikku seisundit , millel pole vähimatki heakskiitvat seost estetismiga . Ilu ei päästa enam maailma , erinevalt Dostojevski siirast usust . Huvitav , mis siis päästab ? Ene Kulli ja Rainer Kurmi näitus " Draakonid ja skarabeused " Rotermanni Soolalao keldrisaalis . Avatud <arv>. septembrini . Draakon on mütoloogiline olend , kellest me teame vähe ja vasturääkivaid asju . Internet on tulvil draakonilehekülgi , ühel neist on ära toodud näiteks ka draakoni skelett ja siseehitus . Draakonid saavad inimestega suurepäraselt koos eksisteerida , sest neil ei ole midagi ühist , väidab teine lehekülg . Tuldpurskav ja lendav tiibadega olevus on igatahes midagi ebainimlikult suurt , midagi väljastpoolt selle maailma tavalist korraldust . Midagi väljaspool tavalist eesti kunsti või täpsemalt maalikunsti - sest kunagine graafik Ene Kull on tehnilises mõttes juba tükk aega maalija - on ka antud näitus oma totaalsusega . Tõnis Vindi õpilasi koondava Studio <arv> liikmete tüüpiline looming on siiski alati olnud kindlas , mitte väga suures formaadis graafika ja joonistused . Kull viitab oma labürintlikes töödes sellele , on alati arvatud selle koolkonna liikmete ühisosaks olema ; kuid kõik on palju suurem . Maalid on suured , poolt keldripõrandat katavad vahtkummist geomeetrilised vaipkatted . Ülejäänud saalipooles eksponeeritud Rainer Kurmi looming elab praegu üle umbes samasugust muutumisperioodi kui Siim-Tanel Annus kümmekond aastat tagasi , ainult radikaalsemal kujul . Täpsest joonest ja geomeetrilisest psühhedeeliast saab äkki ekspressiivne , pintslilööki ja kaost eksponeeriv seerialine maal . Nüüdseks on sealt lahkunud praktiliselt kogu seos kunstniku varasema loominguga ; horisontaalselt eksponeeritud rohelised maalid on nagu dokumenteeritud kaosefragmendid , osad muutumisprotsessist , mis ei pruugi just iseensest liiga ilusad olla . Nagu sõnnikupalle veeretavate salapäraste skarabeuste - keda eristab draakoneist vaid nende reaalsus - teerajad . TõNU KAALEP Endla teatri noortelavastus " Taevariik " on kui hüüdja hääl kõrbes , arvab teatrikriitik Margot Visnap . Harva juhtub , kui meie teatrid võtavad lavastada midagi ka noortele . Endla teater võttis ja islandlase árni Ibseni originaalse noortenäidendi " Taevariik " lavastus torkas teatri Tallinna-etenduste reas ka kohe silma . Ja mitte seetõttu , et Enn Keerdi lavastus oleks Tallinnas näidatud Endla lavastustest peajagu üle . Teater näitas pealinlastele küllalt esinduslikku läbilõiget oma repertuaarist , kus on nii õnnestunud kui ka keskpäraseid lavalugusid . Visiitkaardiks olid eelkõige kahe kevadel teatrikooli lõpetanud noore lavastaja tööd : Kõivu-Runneli " Küüni täitmine " Tõnu Lensmendilt ja Shakespeare'i " Talvemuinasjutt " Tiit Ojasoolt - tõsiseltvõetavad debüüdid . Meelelahutuseks pakuti publikule Endlale nii tavapäraseid ja paraku küllalt keskpäraseid komöödialavastusi ning ühte muusikali , mille taustal " Taevariik " meeldivalt silma paistis . Miks ? Eks eelkõige just seetõttu , et tegu on õnnestunud katsega teha teatrit ka noortele . Kusjuures nii Ibseni näidend , selle originaalne ( ja mitte originaalitsev , mida esmapilgul arvata võiks ) lahendus , noored esitajad ( lavastuses teevad kaasa Viljandi Kultuurikolledzhi näitlejaeriala lõpetanud ) kui ka Enn Keerdi lavastajatöö asetuvad väga täpselt ja adekvaatselt nishshi , kus haigutab suur tühjus . Kui meie teatrid teevad kohusetundlikult tänuväärset tööd väikeste vaatajate heaks , siis pärast mudilas-mürsikueast välja kasvamist pole noortel teatris praktiliselt midagi vaadata . Võib ju väita , et teismelised käivad teatrist nagunii kauge kaarega möödas . Ent muu maailma kogemus tõestab vastupidist . Kõige silmapaistvam näide on kasvõi Stockholmis juba aastaid tegutsev Suzanne Osteni teater Unga Klara , mis oma sotsioloogiliste noortelavastustega on nii Rootsis kui ka maailmas ülipopulaarne . Osteni teater täidab tegelikult sotsiaalset tellimust , mille maksab kinni riik : ta peegeldab ühiskonnale tagasi tema enese probleeme . Osteni edu pant on tema põhjalikkus : igale lavastusele eelneb pikk ettevalmistusperiood , kus lavastaja koos näitlejate , psühholoogide , sotsiaaltöötajatega uurib ainest , ehk teisisõnu elu ennast , mida ta kavatseb lavale tuua . Tema teater on teravalt kriitiline , valusalt aus , kunstiliselt võimas ja annab tunnetuslikult üsna adekvaatse pildi Rootsi ühiskonna probleemidest . JUST ENDLA TEATRI " Taevariik " , mida mängiti kesklinnast kaugel , Salme tänava kultuurikeskuses , tekitas minus ühe ketserliku mõtte : kui kahju ikkagi , et see " nõukogudeaegne igand " Noorsooteater Linnateatriks muutus ! Sest kuigi ka juba Panso ajal tahtis Noorsooteater olla lihtsalt teine draamateater Tallinnas , tehti tollases põhimängupaigas Salme tänaval siiski ka sellist teatrit , mis haaras ja huvitas noort teatripublikut . Kindlasti täitsid omal ajal noorteteatri nishi mõneti ka Lavakunstikateedri tudengite lavastused . Paraku vähem viimastel aastatel . Nüüd on lubanud Nukuteatri uus kunstiline juht Andres Dvinjaninov hakata rohkem mõtlema ka teismeeas publikule . Näis , kuidas Dvinjaninov sellest nukkude sirmiteatri imagost läbi murrab , nii et jääks alles midagi mudilastele ja samas sünniks teater ka noortele . AGA " TAEVARIIGIST " . See on eripärane ja ootamatu lahendusega näidend , mida mängitakse laval ühel õhtul läbi kaks korda . Publik on jaotatud kaheks , ühed istuvad saalis ja näevad seda , mis toimub " väljas " , ehk siis ühe suvila terrassil , teised istuvad laval ja näevad seda , mis toimub " sees " , ehk siis suvila seinte vahel . Kahe vaatuse tegevus toimub sünkroonselt ja neid mängitakse üheaegselt . Pärast vaheaega kolib saalipublik lavale ja vastupidi , ning nüüd toimub publiku jaoks vaatepunkti muutus - kordub täpselt sama lugu , täpselt samade näitlejate esituses , ainult et olukord on justkui uus : publik saab nüüd teada seda , mis seni toimus tema jaoks nn seina taga . Nagu ütleb kirjanik , pole tõepoolest mingit tähtsust sellel , millist osa vaataja näeb esimesena . Mul oli võimalus ühe kolleegiga jagada oma muljeid ( tema istus esimeses vaatuses " sees " ja mina " väljas " ) , ning selgus , et mõlemal juhul muutus teine vaatus meie jaoks tähenduslikumaks , sisulisemaks ja tegelased põnevamakski . Kolm noortepaari ( kolm tüdrukut ja kolm poissi - esindavad vägagi erinevaid tüpaazhe ja noortementaliteete ) , kes üheks nädalavahetuseks on tulnud suvilasse pidu panema , muutusid tervikuks just kahe vaatuse koosmõjus . Kusjuures samas saatis vaatamise mõnu see pisut jahmatav efekt , et mängitakse ju uuesti täpselt sama lugu . Ootuspäraselt on noorte põhimureks nende seksuaalne identiteet ja enesetõestus . Et see teismelise eas üsna skisofreenilised mõõtmed võib võtta , seda tõestab lugu ise - oma vormi , noorte painavalt kohustusliku slängi ( väga hea tõlge Arvo Alaselt ) ja ka määratlusega : kirjanik nimetab " Taevariiki " skisofreeniliseks komöödiaks . Kultuurikolledzhi lõpetanud ja lavastaja Enn Keerd lahendavad selle ülesande nauditava täpsuse ja ehedusega . Mistap võiks loota , et " Taevariik " püsib repertuaaris pikka aega . Loodetavasti ei jää siiski see lavastus hüüdjaks hääleks kõrbes , nagu ta praegu kipub olema . Tõusev poeet Jürgen Rooste imetleb eripäraselt ironistlikku luulesaavutist . Toomas Liiv . " Achtung " . Loomingu Raamatukogu <arv>. Tallinn , <arv>. <arv> lk. Areeni veergudel vanaldaseks dissidendiks kuulutatud Toomas Liivi " Achtungist " ei tõuse küll kopituselõhna või tolmupilvi . Tegu on viimaste aastate ühe jõulisema ja sisukama raamatuga üldse : " Achtung " astub samma rivvi Jüri Üdi ja Johnny B. Isotamme väljalasetega , erinedes selle poolest , et suurem jagu tekste on uuwed ( tõsi küll - nii mõnigi neist juba Loomingus või kuski ilmund ) ja seega - mitte hauwakirjad või kirjad hauwast , vaid elava kirjanduse tulitav-ehe näide . Ning muidugi ei ole autor ei Üdi ega ka Johnny B. Dissidendina , lagundajana Liiv mingit positiivset programmi letti ei lükka ( vt ka T. Liiv : " Actungi " arvustus , " Achtung " lk <arv>-<arv> ) , ta ainult iroonitseb ja lõhub . Arusaamu , kultuuri , kuratteabmida . Liiv ei karda torgata - nagu teaduslikul maastikul võib ta eesti kirjanduskriitikale ette heita Luhaääre / Mirtemi väljajätmist uurimisvallast , nõnda võib ta luuletustes mängida kultuuripühakutega , loopida vihjeid sotsiaaldemokraatlikule traditsioonile . See mõjub eesti kirjanduse ühelt poolt euroopaliselt impressioonitseval ja esteeditseval , teisalt vemmalvärssel püksitagumikul räige mustikaplekina ( ... See ongi/ isikupära - istuda mustika otsa , panna mustikas toolile . ) Liiv teeb Jaan Krossist John Crossi , germanisme loopiva eurokirjanduskuju . Kõuekärgatustena kõnelev president Lennart Meri ( ... nigu/ mina , Meri , olen terve Eesti Wabariigi patroon kohe pä-/ rast Pätsi ... ) teeb prohmaka , asudes teele ühislaulupeole Helsinkiin . Me ei saa otse , prostalt öelda , et Liiv elavaid müüte , sümboleid ründaks , aga igal juhul võime neile pääle " Achtungi " lugemist küsimärgid juurde pookida . Võibolla ongi see selle raamatu ülesanne ( võibolla peaks see olema kogu kirjanduse ülesanne ) , juhtida tähelepanu küsimärkidele , kahtlemise ja õhkimise võimalusele . Endlösung'i puudumisele . Vaid Soome saab inspireerida kujutluspildi Euroopast/ kui lugematute kasside kalmistust , kui surnuaiast . Liiv on kultuuri- ja ühiskonnateadlikum kui enamik eesti autoreist , tema tunnetusobjektiks on depressiooni ja naisolevuste kõrval Euroopa ja Eesti ( ilma igasuguse kodukootud patriotismita ) . Liiv määratleb Euroopa ühel hetkel surnuaiana - siin/sääl tegeldaksegi peamiselt kalmude hooldamisega , lillede ja küünalde asetamisega pinnale , mille all on kultuuri karkass ( vaglad sellelt suurema jao liha juba ära söönd ) . Sama lugu on eesti kirjanduse peasuunaga - rehitsetakse kultuuri ja esitletakse hauwaplatse , vähe on neid , kes uut teksti juurde kirjutavad - esimeseks tulevad teada-tuntud meestest meelde Kender , Sinijärv , Tamme . Liivgi ei lepi päävooluga , ei lase end Eesti Wabrikus hauwakivide graveerijaks tembeldada . Ta vastandub liberaalkristlikule , loogilistest konstruktsioonidest lähtuvale ühiskonnale . Õigemini suhestub sellega ... ja vahel on mul/ tunne , et aeg ja kõik maailma kellad on vaid// kodanluse järjekordne väljamõeldis ... Mina- ehk objektiivtegelase suhe naistesse/naistega on teine põhiliin . Ühtpidi näikse rollid siin üsna paigas olevat - flirdisituatsioonid on klassikalised ( olen paari teksti puhul kuulnud daame ohkamas - aga see ongi ju elu ) , samas esinevad naised siin jõuliste kujudena , kelle taustaks võib pidada anarhilis-feministlikku Pipi Pikksukka . Jah , naised on seksuaalsed ja ohtlikud ( Ingridiga lõbumajja : süütuse kaotamine , lk <arv>-<arv> ) . Objektiivtegelane on klassikaline mees , selline väljasuremisohus elukas , keda uuwe maailma seksuaal- ja sotsiaalrollid pisut hirmutavad , ta on nagu viimane hilisõhtune kauboi , alati klammerdumas oma Makarovi külge , sülitamas nätsu nätsti ! põrandale . Kui möödund aasta präänikuid välja jagades arvati , et luules pole midagi auhindamisväärilist tehtud , siis seekord on Toomas Liiv märgi maha pannud : kultuurkapitalistid , olge valvel ! Ka Nobeli koha päält võiks pisut riske võtta . Kui meil on juba kombeks kirjanik presidendina , miks ei võiks see olla mees , kel on kristallselge ja kriitiline nägemus poliitilisest ja kultuurilisest situatsioonist , keda on võimalik ühendada Euroopa ( ja nobelistide ) pikaajalise sotsiaaldemokraatlise traditsiooniga , kes julgeb mõelda omi mõtteid , ning lisaks sellele - Toomas Liiv on isiksus , kelle riukad ei jääks sugugi alla Lennart Meri legendaarsusele . ... Mina aga näen siinkohas jälle kuradit , //kas on see tõesti jälle deliirium ( tremens ) , ei , see on/ tegelik kurat , jah , seekord on ta ise ostetav , ta ostab/ ise , tal on raha nägu . Ta lõhnab panga järele . Mis siis/ ikka ! Koban kabuuri , mina , elupõline vasakpoolne , // võtan püstoli , sülitan nätsu nätsti ! põrandale , tulistan/ Trahh-trahh-trahh ... Urmas Muru arhitekt Timo Airaksinen " Markiisi de Saden filosofia " <arv> Sigmund Freud " Johdatus narsismiin ja muita esseitä " <arv> Sigmund Freud " Inimhinge anatoomiast " <arv> Didier Eribon " Michel Foucault " <arv> Christopher Norris " Derrida " <arv> Markii de Sade kirjutas <arv> aastat tagasi pornograafiast ja vägivallast . Ta kirjutised on siiani populaarsed . Miks ? Kõik seda tüüpi teosed ju ei ole . Timo Airaksinen vaatab de Sade'i sisse . Ta puhastab tuntud pealispinna alt välja intellektuaalse tasandi , mis de Sade'i teoseid siiani elus on hoidnud . <arv>. sajandi lõpul pandi Läänes inimesi veel flirtimise eest vangi . ( M. Foucault kirjutab sellest oma " Seksuaalsuse ajaloos " . ) Kuidas me sellest maailmast , kus tunded veel midagi nii kardetut olid , tänapäevasesse maailma jõudsime ? Freudil on üht-teist öelda selle asja kohta . Loen Freudi tavaliselt , kui reisin . Lennujaamas , lennukis , võõral maal , hotellis . Kui keha reisib , on hea lasta Freudil oma hing reisima viia . Freud on parim seiklusjutt . Foucault oli üks <arv>. sajandi märkimisväärsemaid filosoofe . See elulooline raamat kirjeldab ühelt poolt Foucault' vastuolulist ja meeletut elu , teiselt poolt aga <arv>. maailmasõja järgset Lääne vaimset ( valdavalt vasakpoolset ) kliimat . Kui Ida-Euroopas hakkasid <arv>ndatel muutuste tuuled puhuma , ei võtnud Lääne valitsused kohe sugugi positiivset hoiakut selle suhtes . Foucault oli üks nendest intellektuaalidest , kellel oli oluline roll selle hoiaku muutmises . Respect ! Christopher Norrise " Derrida " on Jacques Derrida filosoofia lugemik . Kuidas elada ilma lõplike teadmiste , tõdede või muude tunnetuslike alusteta ? Derrida on mõtlemise kivinenud tõdede lammutaja . Midagi pööratakse justkui pea pealt jalgade peale . Norris tutvustab Derrida käsitlusi Hegelist , Saussure'ist , Rousseau'st , Kantist , Nietzschest , Freudist , Levinasest jt. Kunstiteadlane Mari Laaniste leiab , et uus raamat " Disney dekonstruktsioon " jääb kogu oma lustlikus paranoilisuses ainult tühjaks intellektuaalseks mänguks . " Disney kasutab odavalt kätte tulevaid süzheesid , lihtlabastab neid veelgi ning roogib paranoiliselt välja kõik pealtnäha poliitiliselt ebakorrektse ja liigradikaalse . " Eleanor Byrne , Martin McQuillan . " Disney dekonstruktsioon " . Tõlkinud Tõnu Karjatse . Tallinn , Tänapäev , <arv>. <arv> lk. Küllap püüab " Disney dekonstruktsioon " paljude raamatupoodi sattunud lapsukeste pilke . Rõõmsavärvilisel kaanel paistab ju D-tähega võlusõna . Nende pettumuseks sisaldab raamat aga ainult tihedat ja keerulist teksti ilma üheainsagi armetu pisikese pildita . Seda põhjusel , et laste sõber Disney on õel hiidkorporatsioon , mis kaebaks autorid , kelle tööd nad ilmselt ise tellinud pole , oma toodangust pärinevate piltide kasutamise eest kohtusse . DISNEY KOMPANII PR-meeskonnal on pidevalt käed-jalad tööd täis . Samasugune kestev halvakspanu saadab vaid väheste suurfirmade tegevust . Disney äriplaan ei rajane teistega võrreldes paraku mitte niivõrd nende toodangu vajalikkusel , kasulikkusel või isegi sõltuvusttekitavusel , kui selle meeldivusel . Müügiedukuse aluseks on inimestele meeldimine . Tarbija peas ei tohi Disney nimi mingil juhul seostuda millegi kahtlase , halvamaigulise või vastumeelsega . Ometi leidub hulgaliselt neid , kes kompanii toodangust taunitavat leiavad ning ei väsi sellele ka häälekalt osutamast . Äriedu huvides tuleb Disneyl seega pidevalt midagi kinni mätsida , ise tsenseerida , maha vaikida , välja vabandada või ümber sõnastada , ning mis peamine , kultiveerida edasi kompanii traditsioonilist omamüüti ja võimendada selle idüllilisust niisugusel määral , et vastuväited selle kõrval sumbuksid . Nende ülesannete täitmisega saab PR-osakond ka igati edukalt hakkama . Raamatu sissejuhatuse esimesel leheküljel on põhjapanev , ehkki kindlasti mitte ammendav loetelu inetustest , milles Disneyt süüdistatud on , enamasti on need süüdistused ka korralikult argumenteeritud , ent Disney karavan ( mis kõigi eelduste kohaselt koosneb laulvatest , umbmäärase araabia aktsendiga kaamelitest ) läheb täies südamerahus edasi . SELLE RAAMATU ESIKVäLJAANNE oli kindlasti midagi , mille mõni kompanii PR-tiimi liige hoolikalt läbi töötas ning tegi selle kohta tavakohaselt vormistatud esildise . Võimalik , et viimases mainitud valupunkte silmas pidades lihvitakse järgmises filmis veel mõni ideoloogiliselt vähegi teravam nurk maha , kohendatakse üht-teist ning loodetakse , et tulemus saab seeläbi veel kahjutum , nunnum ja kõigilemeeldivam . Et etteheiteid jääb vähemaks . Et tekib rohkem tänulikke tarbijaid . Tegelikult on Disney totaalne kommertslikkusele orienteerumine vähegi mõistuslikule publikule järjest enam tülgastav . Walt Disney oli hiilgav visionäär ning animatsiooni ajalugu võlgneb palju tema stuudio innovatiivsusele . Nüüdne Disney kompanii on midagi muud . Ehkki ettevõte tugineb endiselt tehniliselt tugevatele joonisfilmidele , on Disney viimase kümnekonna aastaga kujunenud millekski , mis jääb väljapoole filmikriitika huvisfääri . Arvustusi asendavad kommertstekstid . Majasisene võim on ülikonnastatud marketingimeeste käes , animaatorid ja muud sarnased kampsunid , tegelike toodete loojad , käivad mööda seinaääri . Stuudio täispikkadest joonisfilmidest on saanud hooajaline tarbekaup ning tegelaskujude kaubanduslikust väärtusest pigistatakse selle hooaja jooksul viimanegi välja . Seejärel kannatatakse aastakest viis , mille jooksul kasvab peale uus tarbijapõlvkond , eelmise korraga piisavalt kassat teinud film omandab iseeneslikult tiitli " Disney classic " , ja see paisatakse uuesti kinodesse . Soovitavalt just samal ajal , kui esilinastub mõne konkureeriva stuudio uudisteos . Just seepärast on raske selle raamatu tekstilahkamistesse liiga tõsiselt suhtuda . RAAMATU ALAPEALKIRI ON " Disney ühiskondlikust ja kultuurilisest sõnumist " , ent pole eriti tõenäoline , et kõnealuste , viimase <arv> aasta jooksul valminud filmide eesmärgiks oli üldse mingeid vastavateemalisi sõnumeid edastada . See poleks lihtsalt Disney moodi . Disney kasutab odavalt kätte tulevaid süzheesid , lihtlabastab neid veelgi ning roogib paranoiliselt välja kõik pealtnäha poliitiliselt ebakorrektse ja liigradikaalse ( suutmata ometi ideoloogilise korrektuuriga süvitsi minna ) . Pahatihti on tulemuseks ainult hästiorkestreeritud lamedused . Lastele meeldib ja rahavood tulvavad edasi ; kõik on korras . Väga raske on uskuda , et mõnes korporatsiooni salakabinetis istub keegi ja juurdleb , kuidas kajastada Berliini müüri langemist või apartheidi lõppu . <arv>. aasta hitt " Mulan " kui salarelv Hiina turu võitmiseks ? Tõsiasi on aga see , et disnifitseering ei meeldinud just originaallugu tundvatele hiinlastele üldse . Raamatu kõrgelennulised paranoiateooriad on küll nutikalt põhjendatud ning tekstis leidub ridamisi tabavaid tähelepanekuid , ent filmikujundid , millele neid teooriaid ehitatakse , ei pruugi üldse taotluslikud olla . Lisaks jääb autoritel justkui kahe silma vahele tõsiasi , kui kaua aega ühe täispika multifilmi tegemine võtab . Disney järgmine film , " Atlantis " , esilinastub <arv>. aasta juunis . <arv>. aasta juunikuuks oli sellest juba <arv> protsenti valmis . Selline tempo lööb raamatu ajalised arvestused uppi . Või tegeletakse salakabinettides prognoosiaga ? Kui " Atlantis " räägib " kadunud impeeriumist " , peab see siis tähendama Venemaa sõjalise ja majandusliku võimsuse pöördumatut allakäiku ? Vaevalt küll , ning äärmiselt ebausutav , et ka Disney " Dinosaurusel " on sügavamat tagamõtet kui dino-buumi lüpsmine . " Disney dekonstruktsioon " jääb kogu oma lustlikus paranoilisuses ainult tühjaks intellektuaalseks mänguks . Tegelikkus on hävitavalt lame . Lugemise juures häirivad üsna tõsiselt kõrvalised asjaolud . Uue sarja avaosana väljareklaamitud raamatult oleks oodanud kõrgemat kvaliteeti . Sisu eeldab ainese põhjalikku tundmist , mida tõlkijal ega toimetajal paraku pole ette näidata . Kui jutt käib Heraklesest , on Thebes Teebai , " Rescuers Down Under " ei tähenda päris kindlasti " Päästjaid altpoolt " , jne. Kas " populaarteadus " ikka vabandab lõputuid näpukaid , ka nimedes ja aastaarvudes ? Tõlkija lauseehituslikku hammastemurdmist on aga lihtsalt tüütu jälgida , liiatigi kui originaalteksti ladusus tulemusest läbi paistab . Über Värsked ajaloonägemused , näiteks tänaste <arv>-ste pilk kümne aasta tagustele pöördelistele sündmustele . Läti . Pärast Renars Kaupersit ja Brainstormi on Läti Eestis kuum : läti beibed , läti toit , Lätis käimine , üldse läti asi . Soov , Kuldne Börs ja teised väljaanded , mis annavad hea pildi eesti inimeste igapäevastest askeldustest , muredest ja unelmatest . Unter Vaidlused , kus on Eestis provints , näiteks kas Tallinnas , Tartus või Rakveres . Eneseleidmine välismaal , kui seal on viibitud kolm päeva või nädal . Unter on tõdemused : " ma olen alati teadnud , et New York on minu tegelik kodu " või et " Hollandis kõik inimesed kogu aeg naeratavad " . Kaevanduste sulgemine ja töötute armee kasv Ida-Virumaal . Ühel päeval ongi käes see , millest kord rääkis tuntud kommunistlik tegelane Lenin : valitsetavad klassid enam ei taha ja valitsevad klassid enam ei saa endistviisi elada ... " Smiley on pilt , mis asendab tuhandet sõna . Smiley teeb tekstist inimese . " Midagi on lahti . Olen avastanud , et üha sagedamini ei lõpe mu laused mitte punkti , vaid kooloni ja suluga . Internetis , elektronkirjades , hea küll , olgu , aga see komme on imbunud ka Posti-it teadetele , isiklikesse märkmetesse , paberile , sõnaga : kas ma peaksin helistama ja aja kinni panema ? <arv> paiku sündinud : ) ehk smiley ehk emotikon , Interneti kultuskangelane , on nüüd ametlikult mainstream . Miks nüüd ja mitte <arv> aastat tagasi ? Briti sõnateadlane Michael Quinion on sel teemal kirjutanud kena essee " Only Joking ? ( Should the smiley be outlawed ? ) " . Traditsiooniliselt , arutleb Quinion , on avaldatud tekstide taga olnud üksikud väljavalitud , need , kel on midagi öelda , kes oskavad end veenvalt väljendada . Arvutivõrgus lisanduvad neile inimesed , kes , kasutades " Klaver põõsas " terminoloogiat , " tavaliselt ei kirjuta " . Tema teab , et sina ei tea , kes ta on , ja et sul pole aega teda korralikult tundma õppida , ja te kumbki ei soovi arusaamatusi . Smiley on pilt , mis asendab tuhandet sõna . Smiley teeb tekstist inimese . Miks kõik järsku kirjutada tahavad ? Soomest näidati hiljuti üht kommunikatsioonialast konverentsi . Räägiti sms-sõnumite kasvavast populaarsusest ja toodi selline näide . Mees tunneb end hommikul kehvasti . Mida ta teeb ? Selle asemel , et valida tööandja <arv>kohaline number ja öelda : " Olen täna haige , tulen homme , " võtab tänapäeva inimene telefoni , leiab menüüst " Sõnumite kirjutamine " ning toksib siis : <arv>. Alles seejärel valib ta tööandja <arv>kohalise numbri ja saadab sõnumi teele , olles veendunud , et pääses kergemalt ! Tekst annab sulle privaatsuse . Lubab varjata tegelikke tundeid , luua fantastilisi olukordi , lubab sul valetada . Lisad tervituse lõppu : ) ja kõik on korras , teine ei kuule su reetlikku hingeldamist , ei näe sinu punast nägu ja vilavaid silmi . Isegi su närviliselt tõmblevat käekirja ei näe ta , ikka standardset <arv>-punktist Monacot . Ja see on okei , sest et , tundub , keegi ei tahagi sind näha ega kuulda . Mobiil ostetakse selleks , et see postkasti suunata . Videotelefon ei muutu iialgi massiliseks . Teleporteerumine ei ole meie tee . Kirjasõna , erinevalt helist ja pildist , looduses ei leidu . Niisiis , kui inimkonna lõppeesmärk on täielik eemaldumine loodusest , vabanemine kõigest loomalikust , siis koosneb Paradiis ainult tekstist . Ja seal me : rõõmustame : ) kurvastame : ( oleme purjus : * ) suudleme : näitame keelt : p ja läheme magama X ) Punkt . Vetikate söömises ei ole midagi kahtlast . Need aitavad hoopis hoida ära südamehaigusi ja kaalus alla võtta , selgitab toitumisspetsialist Susan Clark . Kui inimesed mõtlevad vetikate seosest toiduga , tuleb neile tavaliselt kõigepealt meelde jaapanlaste riisiroog sushi . Ometi tähendavad vetikad ehk mereroheline midagi enamat kui lihtsalt trendikat lisandit restoranimenüüle . Mereroheline annab roogadele hea maitse , samas on vetikatel ka suurepärased tervistavad omadused ning need aitavad saada võitu liigsest söögiisust . Mitte juhuslikult ei moodusta mereroheline jaapanlaste toidusedeli sisust ühte kümnendikku - Jaapanis esineb paljusid vähiliike ja liigsöömist harvemini kui kõikides teistes arenenud riikides . Mererohelise kõige tähelepanuväärsemaks omaduseks on selle suur joodisisaldus . Vetikad sisaldavad rohkem joodi kui ükski teine looduslik toiduaine , sellepärast nimetatakse neid vahel ka supertoiduks . Inimese kilpnääre vajab joodi selleks , et toota türoksiini-nimelist hormooni , mis ergutab närvisüsteemi ja mõjutab oksüdeerumisprotsessi rakkudes . See hormoon reguleerib ainevahetust ning aitab organismil muuta valke , rasvu ja süsivesikuid energiaks . Kui toidus ei ole piisavalt joodi , ei suuda keha toota piisavalt energiat ei selleks , et inimene jõuaks ennast liigutada , ega ka selleks , et keha rakud ja koed saaksid normaalselt toimida . Teiste sõnadega on teie enesetunne ilma joodita üsna kehv . Ometi piisab umbes kolme ruutsentimeetrisest tükikesest mererohelisest ( näiteks pruunvetikas kombu või merikapsas wakame ) , et rahuldada organismi joodivajadust . KÕIK MEREROHELISE LIIGID on vetikalised . Näiteks kombu kuulub kollast või pruuni värvi vetikate perekonda , mis on kõige pikaealisemad ja suuremad kõigist meretaimedest . Mererohelise söömine võib muuta hormoonide tasakaalu , vähendada puhitusi ja vedelikupeetust , alandada vere kolesteroolisisaldust - kõik see kokku tähendab , et vetikad aitavad vältida südamehaigusi . Kombu koosneb pea poolenisti aeglaselt imenduvatest süsivesikutest , mis aitavad tasakaalustada suhkrusisaldust veres . Seega on kombu hea lisand nende inimeste toidusedelisse , kes põevad kuseteedepõletikke või diabeeti - neile , kelle organism ei suuda toota normaalsel kombel insuliini . Kombu valgusisaldus on <arv>,<arv> protsenti ja rasvasisaldus <arv> protsent , nii sobib ta suurepäraselt taimetoitlastele ja kaalujälgijatele . Lisaks sisaldab ta hulganisti kiudaineid ning võib olla kasulik inimestele , kes kannatavad mitmesuguste seedehäirete all . Mererohelises on ka palju vitamiini B<arv> , mida organism kasutab punaste vereliblede tootmiseks . Kuna tavaliselt on selle toitaine allikaks liha , kannatavad pikka aega taimset toitu tarvitanud inimesed selle vitamiini puuduse käes . Mõnedes vetikates on isegi üle kümne korra rohkem kaltsiumi kui piimas . Mereroheline aitab samuti puhastada seedetrakti ning kõrge mineraalainete sisalduse tõttu tõstab keskkonna leeliselisust - arvatakse , et see aitab hoida vere puhtamana . Paljast teadmisest , kui kasulikud on vetikad , ei ole siiski küllalt . Paha ei teeks seegi , kui õpiksite neid oma köögis kasutama . KõIGE PAREMINI AITAVAD väikesed õppetunnid Jaapani köögist . Näiteks kombu't kasutatakse seal maitseainena , et parandada teiste taimetoitude maitset . Vetikad annavad hautistele , oatoitudele , pastaroogadele , jahutoodetele , suppidele , kalaroogadele ja salatitele uue ja parema maitsenüansi . Kahju , et nii kasulike toiduainete hankimiseks tuleb sõita Helsingisse , sest Soomest lähemal vetikaid veel ei müüda . Tõlgitud väljaandest The Sunday Times . Pruunvetikad võivad kasvada kuni <arv> meetri suurusteks moodustisteks . Varasematel aegadel olid need tööstuses põhiliselt joodi ja kaaliumi allikateks . Praegu kasutatakse aga zheleetaolise aine valmistamiseks pagaritööstuse ja jäätisevabrikute tarbeks . Eestlased tunnevad ehk kõige paremini punavetikatest valmistatud agar-agarit , mida pannakse marmelaadi ja teiste maiustuste sisse . Tallinnas on kindlaim koht mererohelise leidmiseks jaapani restoran Ami-Ja , kus kuivatatud ja lehtedeks pressitud tooraine tuuakse otse Jaapanist . Ami-Jas valmistatakse punavetikast nimega nori kahte sorti sushit . Eelroaks nori kurgitäidisega ( <arv> väikest rullikest maksab <arv> krooni ) ja tõsisemaks kõhutäieks nori segatäidisega ( <arv> rullikest , milles leidub värsket kurki , lõhet , krevette ja omletiribasid , hind <arv> krooni ) . Samas restoranis valmistatud vetikasushit müüvad ka Stockmann , Kadaka ja Pirita Selverid ning Primo . Moekunstnik Tiina Tiitus proovis kätt omapärase kahekorruselise korteri kujundamisel . Küsitleb Ene Läkk . " Minu arvates on peamine hubasus . See sisaldab ka elamise ökonoomikat . Et kõik oleks õiges järjekorras , käe-jala juures . " Seni tuntakse sind kui head moekunstnikku . Miks sa ühtäkki hakkasid tegelema ruumikujundusega ? Mõned aastad tagasi olin täiesti mustvalge inimene . Järsku ilmusid minu elusse värvid . Hakkasin juurdlema selle üle , millised värvid peaksid inimest ümbritsema . Esialgu hakkasin panema neid inimeste riietusse . Siis taipasin , et riietest üksi on vähe . Samad värvid peaksid olema seintel , põrandal , taldrikul . Järsku hakkasin nägema ruumikujunduses oma uut võimalust . Keemia tänava korteri kujundus oli mu esimene töö , aga sisearhitektuur on mind huvitanud juba pikka aega . Seni on see piirdunud vaid tuttavatele nõu andmisega . Korteri omanikku tundsin juba ammu . Olin talle riideid kujundanud . Nüüd ta tegi mulle ettepaneku , et kujundaksin ka tema korteri . Miks mitte . Tegin läbi kahe korruse korterisse täiesti uue planeeringu . Minu arvates oli vana lausa jube . Klient ja ka kõik teised on sellega rahule jäänud . Mulle on öeldud , et see interjöör on midagi erilist . Ise ma arvan , et tegin maailma lihtsaima korteri . Olen tulemusega rahul . Minu meelest interjöör ja mood on üks- ja seesama asi . Nende ühisnimetajaks on kaasaegsus inimese ümber . Sisekujundus ammutab ideid moest ja vastupidi . On sul mingeid näiteid tuua ? Moest on tulnud interjööri läikivad materjalid . Selles korteris kasutasin läikivaid kortsutatud kardinaid ja tegin läikiva põranda . Sisekujunduses on kuum sõna Põhjamaade disain ja Jaapani mõju . Ehkki seda viimast on praegu vähem tunda , sest mõjulaine tuli Euroopasse juba <arv>ndail ja Euroopa kultuur võttis selle niivõrd omaks , et nüüd on raske isegi piiri tõmmata . Jaapanist tulid kerged , suured , lihtsad lopsakad vormid , läbipaistvast klaasist lükanduksed ja muud seinapinnad , paberi moodi materjalid , peenikesed ja heledad puitosad ning suured ühevärvilised pinnad . Kohe-kohe tulevad moodi Hiiumaa sõbakampsunid . Sellega seoses sobib interjööris kasutada lapitekke ja hästi robustseid , lausa kirvega väljatahutud talupojaesemeid . Muidugi autentseid asju , mitte koopiaid . Mulle on sellised esemed hästi hingelähedased , kuigi need igale poole ei sobi . Aga kui tõsta üks ese modernsesse keskkonda , siis hakkab see hoopis teistmoodi elu elama . Mis on ruumikujunduses sinu jaoks tähtsaim ? Minu arvates on peamine hubasus . See sisaldab ka elamise ökonoomikat . Et kõik oleks õiges järjekorras , käe-jala juures . Teine oluline asi on , et interjöör oleks isikupärane ja tänapäevane . Et oleks palju õhku ja ruumi . Et oleks piisavalt valgust . Kõige viimasel kohal minu jaoks on värvid ja viimistlusmaterjalid . Sisekujundus peab lähtuma maja arhitektuurist . Ehkki mitte ainult . Tuleb arvestada ka isikuga , kes seal elab . Kas sa julgeksid vastu võtta sellise töö , kus rahakas klient tahab mingit magusat , maitsetut maja ? Ma ei karda klienti , vaid austan . Praegu olen nii rumal , et võtaksin vastu igasuguse kliendi . Arvan , et kompromiss on täiesti saavutatav . Kui on vaja , võin ka kitshi teha . See ei pruugigi alati halb olla . Praegu võib teha igasuguseid asju . Eklektika on moes . Sellist olukorda ma ei karda . On sul mingid eeskujud , keda salamisi järgid , ja inimesed , kelle peal tehtut kontrollid ? Minul on küll kindlad isikud , kelle arvamust ma usaldan . Need on kõik kunstiinimesed . Arvatavasti nad ise seda ei teagi . Ühte inimest , kelle peal alati oma ideid ja töid kontrollin , ei ole . Ka minu mees on väga pragmaatiline ja ütleb alati , mida asjast arvab . Aga teda tihtipeale mingi kunstivärk ei huvita . Kui küsin sugulaste käest , kas neile minu idee meeldib või ei , siis paluvad nad tavaliselt tulla sellesama ideega lagedale umbes poole aasta pärast . Et siis võibolla saavad paremini aru . Ma olin kaubamaja stiilinõunikuna tihtipeale sunnitud rääkima uutest trendidest . Mind vaadati tavaliselt nii , et räägi , räägi , see ei tule meile iialgi . Poole aasta pärast on asjad tänaval . Siis ei muiga enam keegi . On sulle hakanud silma mõned ruumikujunduses sageli tehtud vead ? Kui ei kasutata ära keskkonna eeliseid . Näiteks , kui tehakse maja mere äärde , aga vaadet ei ole . Rikkad inimesed teevad vea sellega , et ostavad antiigitaolist mööblit mürinal terve maja täis . Parem panna see raha ühe tõelise antiikeseme peale ja sobitada see modernsesse keskkonda . Väikseid ja igavaid kortereid saaks huvitavamaks teha ainuüksi valgustuse abil . Kõige suurem viga , mida tehakse - valitakse lampi kui huvitavat objekti ega mõelda , kuidas ta valgust annab . Mood on õpetanud seda , et maitset on igasugust , aga maitse peab olema . Kui võetakse sisekujundaja , siis peab teda ka usaldama . Kui ei usaldata , siis pole teda mõtet võtta . Kas sind häirib midagi meie inimeste elamistes ? Need on täiesti korrast ära ja läbi mõtlemata . Kes elab paneelmajas , leiab , et sinna on mõttetu investeerida . Neil on isegi olemasolev ruum organiseerimata . Nad elavad pikki aastaid kastide ja koli otsas . Või siis tuttavad , kes elavad ema-isa majas , aga ei tegele sellega üldse , sest neil pole " oma maja " tunnet . Paljudel mu tuttavatel on muidugi ka eelarve piiratud . Ja üldse lootusetuse tunne . Nad ei mõtle sellele , et võiksid ehk võtta laenu ja elamise korda teha . Inimesed kardavad oma elu muuta . Muudavad ainult need , kellel on palju raha . Ka nemad kardavad suuri muudatusi . Lasevad teha kalleid , kuid igavaid elamisi . Kui mul oleks kuue-seitsme nulliga summa , siis mõtleksin kindlasti midagi välja . Teeks mingi huvitava arhitektuuriga ökomaja mere kaldale . Milline on sinu unistuste kodu ? Kas sinu praegune elamine on selline ? Ei , elan ühetoalises kesklinna korteris . Minu unistuste kodu on <arv>-<arv> m lagedega tööstushoone , kirik või spordisaal . See peaks olema selline avatud eri tasanditel stuudio-korter . Ma tahaksin nii suurt korterit , kus mu laps saaks jalgrattaga ringi sõita . Tellistest või paekivist seintega . Ma ei saa aru , miks nii vähe ehitatakse paekivist . Minu meelest on see üks ilusamaid materjale üldse . Minu unistuste kodus on kindlasti hästi suured aknad ja palju valgust . Aknad peaksid olema igasse ilmakaarde . Siis võiks mul olla veel suur avatud terrass ja väike maamaja . Murukatusega palkmaja või punane valgete liistudega rootsi maja . Ümberringi vohaks roheline mets . See soov on pärit lapsepõlvest . Elasime Tori lähedal , paksu metsa sees , kaugel inimestest . Olen selline tüüp , kes lapsepõlves tundide kaupa istus puu ja kivi otsas ja mõtles . Ma kujutan ette , et ma vanaduses teen sedasama . Madonna " Music " ( Maverick ) Madonna . Tema " Music " on sel nädalal ilmne ülemaailmne nädala album . Kerge mõista . Ikkagi Madonna ! Pirakast pirakam meinstriim staar , kel - vastavalt sinu veendumusele - kas siis a. ) jätkub üha julgust , et ammutada peavoolu-muusikasse eksperimenteerivamaid helisid ning purjetada seeläbi cool'il trendilaineharjal , või siis b . ) jätkub ikka veel nahhaalsust ära solkida ( kommertsistada ) kinniste klubiuste tagant kostvad progressiivsed soundid , ikka selleks , et ise kuidagi tühjalt cool olla . Fuck off . Nii a. ) kui ka b . ) eeldavad seda , et Madonna kuidagi püüab olla . Keegi teine , kes ta oma sisult pole . Ma olen aga kindel , et ta on friik . Ja selle tõestuseks surfasin läbi up &amp; down-baromeetrite ja loba-uudiste : Sanskritikeelsed spirituaalid . Vahetas jooga-harrastuse kabalismi vastu . Kuldne Gloobus ja selle otsa Kuldne Vaarikas . Toitub ainult idandatud teradest ja pähklitest . Tegeleb värviteraapia ja ayurveda'ga , kasutab päevituse saamiseks terrakotat või pronksivärvi puudrit . Osales spoken-karaoke-albumil Pärsia poeedi Rumi lembelüürikast , loeb Toorat , istub modelliks Pierre &amp; Gilles'ile . Ma ei tea , mida pooled nimetatud asjadest tähendavad , kuid ta on friik , okei ? Vastasel juhul teeskleja-<arv>-tundi-ööpäevas , mida ma ei usu , sest ainult kiiks viib tõukoera chihuahua , kes armukadedusest vastsündinud lapse vastu närib mööblit ja pissib vaibale , psühhoanalüütiku juurde ! Või milline suur poptäht saaks uhkustada , et teda on võrreldud Põltsamaa kaunitariga Londonis ? St Mare Trallaga ? Tsiteerin üht koltunud Areeni : " Temast ( Mare Trallast - SN ) sai iseseisev naine , kes manipuleeris teadlikult oma barokliku keha abil mehi ja oli umbes sama vaba käitumisega nagu Madonna . " Ja nii edasi ! Ja see Londonis valminud album " Music " . Album , mille nuppe on keeranud ja kaasa-kirjutanud lisaks vanale tuttavale William Orbitile prantslane Mirwais Ahmadzai ( tema kevadine sooloalbum oli muidugi jäle ) , kõlab küll kohati eemaletõukavalt : MOR-kantri elemendid ( mõtle Soul Asylumit ) segamini elektrooniliste pusimistega ( näiteks üle naeruväärsuse piiri kasutatav vocoder ) - nagu istuks produtsenditoolil hoopis meie oma Jaxy , keda on tulnukad pisut laboratoorselt töödelnud - ning aktiivset ängistust tekitav alla-pugatshovalik " American Pie " . Aga see hea pool on Cameo ja Zappi sammudes elektrooniline funk . Ja ma lõpetaks . Muusika makes the people come together ja on esmatähtis . <arv> SIIM NESTOR P. S. : Ja briti koomik Ali G saab singli " Music " videos lisaks suurele rahale ja publikule ka blow-jobi . Otsi videost . De La Soul " Art Official Intelligence : Mosaic Thump " ( Tommy Boy ) Kui sa oled kunagi ( kasvõi sajand tagasi ) teinud ülimalt väljapaistva albumi , siis hakatakse kõiki järgmisi tegemisi vaatama selle etaloni järgi . Kõrgeks aetud latt on kui loodusseadus , mille vastu on mõttetu võidelda . Erandiks pole ka De La Soul , kelle <arv> aastat tagasi reliisitud " Three Feet High And Rising " lõi uue hip-hop standardi ja on väga kena kuulamine ka tänapäeval . Unikaalse maheda vokaalmänguga Maseo , Pos ja Dave , kes on ka seekord liuglemas sulnitel riffidel , biitidel ja luupidel , kasutavad uuel plaadil uhkelt palju tegusaid külalisi . Sõnaseadmise oskusi eksponeerivad teiste seas Redman ( meeldejääva kordusega singel " Oooh " ) , Beastie Boys ( raju nagu alati ) , provotseeriv Busta Rhymes , keskvoolu kuningas Xzibit ja souldiiva Chaka Khan . Ühtlaselt kõrgest kvaliteedist eredam rada on rockiklassikat " Summer In The City " laenav " Thru Ya City " , väga hea idee ja teostus . Minu suveräänne lemmik on aga voolava deep-house harmooniaga " Copa ( Cabanga ) " , mõnusalt uimastav päevasoe heiastus . <arv> KOIT RAUDSEPP The Doors " Essential Rarities " ( Elektra ) Mõned mu tuttavad arvavad , et ma olen miskitmoodi selle bändi fänn . Aga kui mul on aega , siis ma seletan neile , et ei . Mitte fänn ja bändi kui sellise oma kohe kindlasti mitte . Küll võlub mind hetketi The Doorsi idee . Idee , kuidas midagi nõnda ülbet ja egotsentrilist , nõnda fundamentalistlikult ülemäärast tuli rocki ajaloos proportsioone ja perspektiive rikkuma . Olgugi , et mul - nagu enamikul normaalsetest inimestest - on raskusi , et leida piisaval hulgal korralikke lugusid nende suurt dramaatilist stoorit toestama . Sellega on ka enam-vähem öeldud , mida ma tollest rariteedikogumikust siin arvan . Mõni live-katkend , mõni demo , mõni stuudio-jam seal vahel - kohati liigutav , ent kõik kokku vaevalt et ilmutuslik sel moel , nagu näiteks Hendrixi või Velvet Undergroundi ülejäägid seda on olnud . Hüva , ma mõistan , kuigi ei jaga , omamisahnust , mis ei suuda jätta kollektsioneerimata ühtki nende salvestatud nooti . Aga kui soovite seda plaati kultuuripoliitilistel põhjustel - et avastada " päris " The Doorsi mis tahes ametlike versioonide " valede " varjust - , siis ma isegi ei mõista teid . Sest kui The Doorsi puhul tähendab " tõde " sedamoodi tasapinnalist bluus-rocki , siis on nende " valed " alati huvitavamad . Aga siiski . Loos " The End " ( New Yorgi kontsertversioon , <arv> ) , üheteistkümnendal minutil , seal , kus ta ema poole pöördub , ütleb ta päris fuck you . Mitte nii nagu stuudiovariandis . Nii et väärt ost . <arv> TõNIS KAHU