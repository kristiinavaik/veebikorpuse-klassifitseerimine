kirjak	ilu_biin_peegel.tasak.ela	Baieri Alpide järsul nõlval kõrgub keset okaspuumetsa otsekui muinasjutust pärit Neuschwansteini nime kandev kuningaloss . Kes seda kasvõi kaugelt eemalt silmanud on , tahab kindlasti selle juures ära käia . Nii väga peibutab see meis lapsepõlvest saadik peituvat romantikut . Need tornid ja müürid järsul mäenõlval . Kindlasti on sellega seotud mõni legend ristisõtta läinud üllast rüütlist ja temast lossi vailitsema jäänud kurjast vennast , kes truud kauni hingega abikaasat ahistas , kuni surnuks arvatud üllas rüütel kunagi aastakümnete pärast naasis , end rändkomödiandiks maskeerides koos oma ustavate sõjasangaritega lossi sisenema pettis ja viimasel hetkel kurja venna alatu abiellumise tema naisega lörri ajas . Ehk on veel kusagil müüris ka jäme-rohmakas sepistatud konks , mille otsa lurjusest vend seejärel poodi . Aga asi polegi nii lihtne , nagu tänapäeval harjumuseks on saanud . Autoga lossi juurde ei pääse . See tuleb alla , linnakese parkimisplatsi jätta , nagu sajad ja tuhanded teisedki romantikaihalejate autod . Sealt saab osta piletid . Edasi võib valida kas jalgsimatka , mis tõotab tublit higistamist , või siis asuda järjekorda , mida otsast kahandavad jämedate , karvaste jalgadega raskeveohobuste paarisrakendite veetud vankrid . Huvilistesülem peale , ja kutsari meloodiliste hõisete ning lapsepõlvest koduse kabjamüdina saatel liigub koorem mägiteele . Kusagil seal , keset päikesepaistet , värvikaid suveniirikioske ja jäätisemüüjaid , keset suviselt kirevat rahvavoolu , peatus mu muljeist küllastunud ja hajameelne pilk korraga temal . Mees auväärseis aastais , pikk ja tüse , hõbedane lokipärg päevitunud paljaku ümber ... Miks mul korraga veri kõrvus kohisema hakkas ? Olin vist liiga kaua palava päikese käes seisnud . Ma ei saanud seda inimest mingil juhul tunda . Ta kindlasti tuletas vaid mulle kedagi meelde . Aga keda ? Ja miks see mind nii erutas ? Lõpuks oli see vist vanahärra natuke kohmakas samm , paremat jalga kohendav liigutus , enne kui vankrile astuda ... Ma sõnasin poolihääli : " Väino . " Nimetasin ühe Eesti-Soome mehenime , mis siinses ümbruses kindlasti kellelegi sobida ei võinud . Ja ma rõhutan , mu tunded olid mõistusest mitu sammu ette jõudnud . Ma ei teadnud ise , miks ma selle kahesilbilise sõna laususin . Mitte midagi ei toimunud . Veidi jalga liipav vanahärra astus veel ühe sammu sõiduki poole , sirutas juba käe , et end üles vinnata Ja võpatus käis läbi ta laiade õlgade . Kummuv turi hakkas aegamisi pöörduma . Seisin temast kolme sammu kaugusel järjekorras , keset mehi , kes kõik oleksid võinud selle sõna öelda . Kindlasti ei olnud hetk sobiv , et hakata mingeid segased mälestusi klaarima . Luitunud-sinised silmad tabasid mu pilgu . Hetk . Ma ei lasknud mingit ilmemuutust oma näole . Ja vana mees vinnas end vankrile ning see hakkas liikuma . Meie pidime sõitma järgmisega . Kas see võis võimalik olla ? Sa tundsid lapsepõlves ühtainust sakslast . Pool sajandit hiljem sõidad korraks Saksamaale , ja sa kohtad teda ? Pigem olin muljete üleküllusest väsinuna jõudnud staadiumi , kus aina tundub , et oled kõike juba korra kogenud , igat inimest tundnud . Väino . Mida ma temast üldse teadsin ? Puristavad ja sabadega vehkivad hobused vedasid nagu vaevata meie vankrit mäkke ja metsalatvade vahel kasvasid uhke lossi tornid ning müürid aina kõrgemaks . Seal nad puurisid oma teravaid katusekoonuseid puhtasse mägitaevasse , ja mind valdas aina suurem kummastus . Kogu see muinasjutuline mägipesa võis sündida vaid hullust fantaasiast . Mingid arukad ümberehitused poleks saanud keskaegset mägilossi ealeski selliseks kujundada . Ma loomulikult teadsin , et see polegi mingi keskaegne loss , kuigi siin kunagi üks sellinegi oli asunud . Selle varemed inspireerisid <arv>. aastasaja keskpaiku Baieri hullu kuningat Ludvig II rajama siia fantaasialossi . Vanast Hochenschwangau lossist sai võimuta valitseja pikksilmaga jälgida , kuidas need müürid kerkisid . Vanade germaani legendide vaimus pidi ta siin Püha Graali rüütlite keskel valitsema Kuni konstitutsiooniline riigivõim selle kaunishinge raharaiskamise eest hulluks lasi kuulutada ja troonilt kõrvaldas . Ja nüüd on need müürid otse meie ees . Vanker vabaneb suveniiripoe juures oma koormast ja järjekordne seltskond turiste koguneb oma giidi ümber . Muinasjutud on mind aina kohutanud . Olin väike poiss , kui ema meile ette luges . Tema hääle kaudu tulid mu teadvusse Onu Remuse lustakad lood , ahju peal maailmas ringi rändav Ivan Lollike , Punamütsike , Uljas Tinasõdur Kõik need lood . Meil oli suur valik kaunilt kujundatud Saksa muinasjuturaamatuid , Okasroosikesi ja Tuhkatriinusid . Veel tänini tekitab saksa keele kõla minus seda ängi , mis neis lugudes kätkeb . Ma ei tea miks . Ema luges ja samas tõlkis , lootis vast , et õpin sel moel keelest spontaanselt aru saama . Minul aga seostub see keelekõla aina pimeda nõiamooriga , mürgitatud õunaga , kurjusega ja alatusega ... Just sellisesse muinasjuttu sisenesime meiegi nende liivakivist müüride keskele . Kummaline küll , Eesti rahvuskultuur kujunes ju otse Baltisaksa kultuuri pinnal . Ja pole vist võõramaid elutunnetusi , kui vägivaldsed ja toretsevad germaani muistendid ning maalähedane , kibekarmi realismiga kõigest käegakatsutavast kinni hoidev , vägivalda ja uhkustamist võõrastav ning pelgav maarahva meelelaad . Lõpuks oleme me kõik otse laibana väsinud neist interjööridest , raskepärasest toretsemisest , maalidest , gobeläänidest , palveruumidest ja magamistubadest , kus voogav luksus ületab igasuguse inimliku vastuvõtuvõime piirid , nii et vaade aknast kaugele üle metsaste nõlvade ja mägijärvede lumiste tippudega mägede poole on nagu janusele pääsemist pakkuv jahe vesi . Alles pooles tees alla jõuab kusagilt ajusopist teadvusse — olgu , et hull ja arutu , aga selline fantaasia on siiski omal kombel ka vapustavalt suur , ja see on niisugusena teeninud end arvatavasti mitmekordselt tasa , sest turistide palverännakud kestavad sinna varsti poolteist aastasadat , ega paista neil lõppu tulevatki . Päike juba kaldu ja varjud kasvamas , otsisime teiste hulgast üles oma auto , loiult arutamas , kuhu minna keha kinnitama ja millist marsruuti valida , et öömajale jõuda Nii , ja seal ta siis on ! Suurt kasvu vanamees tõuseb jäätisekohviku toolilt ja läheneb kergelt liibates . Kauasest kasutamata seismisest on ta Eesti keel kaunis kärisevalt roostes , aga siiski arusaadav . " Kas teie ennist hüüdsite mind ? " Kuigi mul oli aega tema ligijõudmist oodates mõne sekundi võrra end koguda , hakkan siiski kogelema . " Kui te kui teie olete Väino ... Jah , mina küll ... " " Mina olin Väino . Kümme ja kaks aastat , andestust , kaksteist aastat mina olin Väino . Aga kes olete teie ise ? Kuidas teie minu tunnete ? " Ta oli mind oodanud , oli numbri ja embleemi järgi üles otsinud ainsa Eesti auto siin turistide paabelis ja oodanud meie naasmist . Tema priske , üksnes mõõdukatest kortsudest küntud nägu kiirgas erutust . Ta surus mu kätt ja luitunud-sinised silmad olid mu huultele kleepunud . Ma ei saanud mõeldagi kiirest ja formaalsest püstijalavestlusest , ma pidin paratamatult seletama temale mõndagi endast . Sest kunagi oli ta üht minunimelist niisamuti pealiskaudselt tundnud , nagu mina teda . Olin juba langenud tagasi lapsepõlve hirmude ja ebakindluse , aga ka nii pagana pilvitu sinitaeva ja suhkurvalge lumega talvede maailma . Ausalt öeldes oleksin ma selle ekskursiooni minevikku küll parema meelega ära jätnud . Aga see kaheksakümne aastane tugev vanamees nägi ninu asemel praegu enda noorust ega suutnud sellest kuidagi isu täis vaadata . Olengi kohe raskustes , sest ma ei tea tema lapsepõlvest ega varasest noorusest õieti mitte midagi . Ma ei tea ta sünnilinnagi . Tean vaid , et ta isa oli apteeker , proviisor , seega siis Herr Provisor koos naeratuse ja aupakliku kummardusega , kui ma õigesti aru saan . Ma võin karge vaevaga manada kujutluses esile selle punase telliskivimaja , mis nagu ookeanilaeva tääv lõikab kaheks Wilhelmstra ? e , nii et nende aadressiks saab hoopis Löwengang <arv> ja maja teise külge jääb Lindenstrand . Seal , teisel korrusel , uhke kaarrõduga otse laevatäävi meenutaval majateravikul on nelja-toaline korter , kus soliidne , üksnes veidi kõhukas , neljakümne aastane apteeker elab koos oma kauni ja verinoore proua ning nende ainsa pisipoja Hans-Peteriga . On kahekümne kolmas aasta , sõja kaotanud Saksamaa tõmbleb poliitilistes tuhudes . Keiser on minema kihutatud , valitseb peataolek , kõigutakse demokraatia , anarhia , kommunismi ja tülpimuse vahel . Teutooni raev oli end ilmutanud , surunud põlvili teised suurrahvad , paisanud Prantslased Pariisi alla , purustanud Vene armee Ida-Preisimaal Ja siis oli kõik äkki takerdunud , kuni aastaid kestnud kurnav positsioonisõda revolutsiooniks pöördus ... Veel võib suurkodanlusse kuuluv apteekri-isand lubada oma kodus majateenijat , veel võib ta käia laupäeviti ratsutamas ja pühapäeval tennist mängimas , tema kaunis abikaasa võib võtta laulutunde ja laulumängude primadonnana üles astuda linna poolprofessionaalses teatris , aga nii poliitiline kui majanduskriis vaatavad juba kaamel pilgul aknasse . Keset vaidlust lõunalauas kohmetuvad pangadirektor , politseiülem ja apteeker korraga vait ning teevad rahumeelset juttu . Sest liiga selgelt seisab kõige igipõlise ja kaljukindlana näiva taga teadmine , et ühiskonna igal korrusel keerab külge ning ringutab kasvav rahulolematus . Aga see maailm näib vähemalt väliselt ikka veel igikestvana . Igal kevadel lähevad lehte puiestee piinliku hoolega pallikujulisteks pügatud pärnad . Sõiduteede mustrilised klompkividest tänavakatted on ikka veel hoolsalt pühitud , ega suuda keegi mõeldagi , kuidas võiks mõni kojamees selle tegemata jätta . Igal õhtul käib ridvaga laternasüütaja ja keerab gaasituled heledaks . Ja kooli läinud pisi-Hansike õpib sõnakuulmise kiiresti selgeks . Ausalt-öelda , tema ei saagi koolmeistri-härralt joonlauaga karistada , sest temale piisab sellest kodusest kuulekusetrenukist , mille on läbi teinud selle linnakese iga tema ühiskonnakihti kuuluv kodanlasevõsu . Malakahirmu rakendatakse ikka peamiselt väikekodanlaste järelkasvu nahal , ja kahest kaalutlusest lähtuvalt . Esmalt — nende karistamisele ei järgne üldreeglina mingeid järelepärimisi ja pahaseid kulmukortsutusi , sest karnipidaja või tuletõrjesalga ülem ei kuulu üldreeglina kunagi kooli hoolekogusse . Teisalt on selle rahvakihi hinges rohkem olukorraga rahulolematust , mis nende võsukeste kaudu kergesti ilmsiks tuleb . Pole ette nähtud , et neil inimestel oleks väljundit seltskonna sekka . Kui mõni nende lastest peakski kõige kiuste hariduse juurde pääsema , peab ta olema lausa jumalate lemmik , et kasvada rahvakooliõpetajast kõrgemaks . Sõjas tulevad neist enamjaolt Gefreiterid või paremal juhul Unteroffizierid , ei kunagi aga Leutenandid või Hauptmannid . Ja paistab , et nad on sellest rollist tüdinenud , nii jumalavallatu , kui see igale korralikule inimesele ei tunduks . Müncheni õlletubades jauravad veteranid , enamjaolt lumpen ja väikekodanlased , kes pole põrmugi rahul , et neil , kes oma naha Prantsuse ja Vene tääkide torkida on andnud , nüüd maailmakorralduse juurde asja ei ole . Juba on nende tänavarongkäiku tulistatud , ja keegi nende ninameestest on seal ka oma otsa leidnud . Ohvitserkond oma Preisi teenistusaadli põhjaga , korralik kodanlus , kõik valitud inimesed põlastavad seda karja . Aga täie jõuga kaela sadanud majandusriis koos meeletu inflatsiooniga murrab mõnegi maailma hästikorraldatusse uskuja meelekindluse ning nende hulgastki hakkavad mitmed igatsema kindlat kätt ja korra majjalöömist . Saksa majandusliku edukuse aluse — Ruhrimaa okupatsioon ja Reichile osaks saanud alandavad rahutingimused söövad kõigi patriotismimeelsust . Milline oli Saksamaa enne , ja mis on temast järele jäänud ! Kui kaua kavatseb aus sakslane seda kannatada ? Poisi kolmeteistkümneaastaseks saamise paiku on murrang korraga käes . Seni pilkepiltide aineks olnud maalrisell , kisakõrist rahvahullutaja , kanavargil käiva rebasena ülbe ja ühtlasi kohmetu-häbelik mühakas tõuseb porist ja pilgetest ühiskonna etteotsa . Otse orgaanilist vastumeelsust ületades on sõjasangar ja president Paul von Benckendorff und von Hindenburg sunnitud nimetama kantsleriks selle räuskava kaprali , kes tõotab alanduse ja häbi rahva hingelt maha pesta . Poiss on parajasti kodust ära pääsenud , käib koolis ja elab vanas , rõskes ja hämaras rüütlilossis keset kõrgeid pargipuid , mis kaigub uljaste noorte melust . Need eluahned pilgud on pööratud kõik tuleva aja poole . Ja kellele võiks veel rohkem imponeerida jõuline , vanu alalhoidlikke tavasid ja klassivahesid teelt pühkiv maailmavaade ! On ometi selge , et kõik nad on sakslased , üks rahvustervik , üks elutahe ja tulevikkupürg . Ammustest aegadest , sõja eelsest perioodist on koolimaja panipaigas tallel sada õppepüssi . Gümnasistid otse nõuavad need välja , teevad vabatahtlikult riviharjutusi ja korraldavad naabermõisa jahimaadel õppelahinguid , instruktoriks Liége-veteranist komandant , lonkur ja ropendaja , tõeline püssirohtu nuusutanud sõdalane . Kui paljud asjad on ilmselged , ja kui paljut ei suuda mõista kodused , need minevikukütkeis ja eelarvamuste küüsis kükitavad veretud kodanlased ! On ju täiesti ainumõeldav , et rahvuse eest tuleb mõndagi ohvriks tuua , eelkõige upsakus , eelarvamused , individualism . Ühtses , korralikult kokkuharjutatud , selgest ideest kantud tegevuses on kõige võti . Me veel näitame , kes on vana maailma tõeline härrasrahvas ! Arvate , et oma liiderlikkuses ja veiniuimas suureline Prantsusmaa ? Arvate , ei Briti tööstusvõimsuses upsakaks läinud tõusikkodanlus ? Te peate seda kõike veel mitu korda maha salgama ja tunnistama , kuivõrd on teie kujutlused kopitanud ja valed ! Need uljuse ja vaimustuse aastad ! Üks ainus vari jookseb neist läbi . Sest selle vana lossi katuse all on koha leidnud ka paljud tõmmujumelised ja tumedate lokkis juustega sakslased , kes neil aastail aina enam endasse tõmbuvad , kes hirmuvad , vabatahtlikult koolist lahkuvad . Pole kahtlust , et paljud neistki oleks vaimustunult kaasa marssinud ja olematuid Prantsuse kaevikuid rünnanud . Ja tundlikumad natuurid , kelle hulka kuulub ka parajasti häälemurdene Hans-Peter , too emahellitatud paipoiss , püüavad seda piinlikku teemat võimalustpidi vältida . Lõpuks on neil aga valida , kas liituda juhtfiguuride õhutatud vihkamisega , et need heidikud viimaseni endi seast välja tõrjuda või saada ise osa kambavaenu õudustest . Plats puhtaks ! Viimaks ometi võib rivisamm kõlada kõhklusteta ja täie veenvusega ! Miks ma seda kõike siin heietan ? Ütlesin juba , et ma ei tea Väino lapsepõlvest ja noorusest õieti muud , kui vaid seda , et ta isa oli apteeker . Minu lapsepõlv ja kooliaastad möödusid hoopis teistsuguste jõudude valdkonnas . Ma püüan siin enda jaoks rajada pilti oludest , kust kasvas välja see kollektiivne entusiasm ja söakus , tahe võita ja ennast maksma panna . Eelkõige näib siin mõjuvat Saksa ülerahvastatus , ühiskondlike suhete võrgustik , mis on nii tihe , et sellest ükski ei pääse . Varasest lapsepõlvest peale on see rahvas harjunud reglementeeritusega , alates kas või tavast jäätisepulk ja kommipaber tingimata prügikasti viia , kuni möödapääsematuseni mõelda , nagu mõtleb enamus sinu ümber . Lõputust vaidlemisest ühiskonnaasjade üle ei saa see rahvas lahti viimse kohtumõistmise päevalgi . Usk , et kõik on mõistusega haaratav ja sõnadega väljendatav , on neid saatnud , olnud nende võitude sepistamise alus ja lüüasaamise peapõhjus . Maal ja looduse keskel , üsna põhjalikus üksinduses üleskasvanud eestlane peab katsuma , kui ta sakslastest kirjutada tahab , nende kujunemisloo kuidagiviisi endale haaratavaks kujutleda . Mina kahtleksin kohe kõige algsemates mõistetes . Saksa rahvustervikluses ennekõike . Kongnina ja tumedate lokkide järgi võis muidugi osa sellest rahvast joonelt välja praakida . Aga mida teha kasvõi baierlastega , üldse Lõuna-Saksa inimestega ? Teine murre , teine temperament , teine eluvaade . Neis peaagu pole Preisi söakust ja karmi ning trampivat sõjakust . Hoopis üks teine rahvas , kes räägib lähedast keelt . Švaabid , mida nendega teha ? Otse piiri taga on aga austerlased ? Kui palju helienergiat kulutati just neil aastail , et iseendid uskuma panna — ka nemad on sakslased . Šveitslased , kes räägivad ka lähedast keelt ? Kes nemad on ? Alles see oli , kui Preislased Baierlastega sõdisid . Keegi ei nimetanud seda Saksamaa kodusõjaks , sest enne oli tarvis raudsel kantsleril Bismarckil Saksamaa ühendada ja need erinevad hõimud ühe nimetuse alla koondada . Sakslase mõiste on ju alles verivärske . Ei , neil aastail pidid noorukeil küll vist mõtted sõlme minema , kui nad katsusid kas või omaette neist asjadest aru saada . Nojah , aga ka puhas hannoverlane Mismoodi kujutab see end üheks tervikuks teise hannoverlasega ? Kui üks on ütleme pankur ja teine veovoorimees . Kuidas neid kahte ühtset rivisammu raiuma panna ? Armeega on üldse asjad kummalised . Feodaalne minevik on alles nii ligi . Kuidas kujunes vägi , kui mõni vürst või kuningas teise vastu välja astus ? Loomulikult sel teel , et vürsti vasallid , väiksemad maaomanikud , kogusid oma maade talumehed kokku ja seadsid end ühise lipu alla , igal feodaalil oma sõjasalk . Kes siis veel saaksid olla ohvitserid , kui mitte aadlikud ? Ja ealeski polnud kaupmeestel või kangrutel sinna väkke asja . Nemad , tulevased kodanlased , õppisid algusest peale võõraid vallutama raha ja kaubandusega . Tore , kuid ebapraktiline viis sundida omi töömehi teise rahva töömeestele tääkidega auke sisse torkima , pole neile iialgi imponeerinud . Korraga peab üldise sõjaväekohustusega harjumata maa hakkama neis asjades uusi tavasid looma . Parem oli mitte mõelda ! Olid õppepüssid ja puugranaadid , aga uue noorsooorganisatsiooni laagrites ka tõelised püssid ja lahingugranaadid . Ja instruktor , kes poistesõõri keskel kaigasgranaadi pärast korgi ära keerab , kes tõmbenööri mängitab ja seletab — selle granaadi viivitus on seitse sekundit . Kui see kohe peale tõmbamist vaenlase pihta visata , võib kiire vastane selle sulle tagasi heita . Sellepärast — ja pöial pistetakse läbi rõnga — te tõmbate ja loete Ja instruktor tõmbab ja loeb : " Einundzwanzig , zweiundzwanzig ... " Näib , et piss tuleb püksi . Lihtsalt hirmus , kui pikkamisi instruktor samal ajal käega näitab , et poistel tuleb kahele poole taanduda . " ... drei ! " ja kaigas lennutatakse minema ning jõuab peale hirmpikka õhus uperpallitamist veel mahagi kukkuda , enne kui lajatab ja mulda lendab ! Hea küll , ma tean , et neil granaatidel polnud õppuste ajal peal malmist killuvõru , ja sellisena on see kaigas tõepoolest peaaegu laste mänguasi , aga piimavuntsised mehepojad , kelle unenäod olid aina kubisenud täägirünnakuist ja šrapnellitulest , polnud kunagi saanud isu täis mängida plahvatavate ja tulistavate leludega , nagu meie siin kümme aastat hiljem nende samade poiste mahajäetud sõjakraamiga saime . Nii et poistesalk tuleb granaadiõppustelt majutuskohta , peod higised ja südamed põksumas , olles just nagu kaks tolli pikemaks kasvanud — kõik see mees ! Muuseas — majandus on vahepeal kosunud , inflatsiooni pole enam , tööpuudust samuti mitte . Ja isal-emal on uus koduabiline , nii et koolivaheajale tulnud kuueteistaastane Hansi kohtab tammeparketiga esikus vannitoast väljuvat tumedapäist tüdrukut . Oli loomulik , et kui korteris juba kord on vannituba , siis tohtis seda kasutada ka teenijanna , aga oli ka täiesti ilmvõimatu , et ta teinuks seda ajal , kui pererahvas toda ruumi võis vajada . Härra apteegis , proua arvatavasti naisteorganisatsioonis või heategevusüritusel , oli see pikk ja kõhnapoolne maatüdruk saanud end rahulikult vannimõnudele pühendada , ning nüüd , niiskusest poolläbipaistvaks muutunud öösärk nappe kumerusi reetmas , vaatab ta kohkunult piltilusat , peente näojoontega ja heledate lokkidega noorukit , kes oma helesinised silmad tema omadesse unustab . All , tänaval sõidab auto , teenijatoast on kuulda raadiohäält , kuid need helid üksnes rõhutavad vaikuseviivu , kuni poiss äkki kuuldavalt neelatab ja temast umbes kümme aastat vanem teenijanna märkab küsida — kas noorhärra on Hansi ? Ärgu too ometi ehmugu , tema tuba ootab teda , ja kui lubatakse , siis ta läheb nüüd , et kohe ka laud katta ! Poiss üksnes vaatab . Talle endale näib , et ta pilk on nagu mingi ahel , mis teda naise külge on köitnud ... Talle näib , et ta pilk on nagu mingi ahel , mis teda naise külge on köitnud . Needsamad , juba peaaegu aegade lõppu ununenud pähkelpruunid silmad . Seesama greetagarbolik soeng , seesama kumer laup ja kitsaks kitkutud sirged kulmud ... Naine peatab leivakääru suu juures ja ta käsi võpatab mehe suunas . Vaguninagis ripnevate üleriiete kuhila alt välja kaevunud kontkõhn , sisselangenud ja habetunud põskedega , hüpnotiseeritu ainitise pilguga mees saab aru , mida temalt küsitakse , kuigi ei tunne ära ainsatki sõna . See naine küsib temalt areldi — kas tal on nälg ? Sel tuhande üheksasaja neljakümne neljanda aasta novembripäeval on küsimus ise täiesti tarbetu . Igaühel oli nälg , igal sellisel kaamel ja sisselangenud põskedega mehel . Kütmata , kuid ometi palavaks läinud vagunit täitva inimsumma keskel oli selliseid palju . Aknaalune lauake on põhjuseks , miks need kaks teine-teist üldse näevad . sest ka pingivahedes seistakse . Keegi kasukasse riietatud vanem maamees toetab kätt aknapiidale , et tunglemisele vastu panna . Tema kaenla alla jäävas vahemikus näeb Hans-Peter Schulenburger , kuidas naine oma nikkellõugadega reisikoti avab , seal kaevab , ja samas sirutatakse tema poole suurest maaleivast lõigatud topeltkäär , kus praetud seapeki viilakas vahel . Päris tükk aega ei taipa ta , sest näljatunne on kadunud , selle asemel valitseb õõtsuv , uimane palavus , joove . Siis äkki kahmab ta leiva ja pobiseb : " Oh , mein Gott , oh danke , danke gnädige Frau ! " ja märkab naise silmis kabuhirmu . Sõrm tõstetakse huultele ja pilk suunatakse üles ning ümberringi . Naine asetab pöidla ja osutussõrme enda kaelale ning mees tirib salli koomale , et lõkmed välja ei paistaks . Ta oleks pidanud olema sel ajal kusagil sõjaväehospidalis , Saksas või Lääne-Poolas . Või siis vähemalt Kuramaal kotti jäänud vägede juures . Leitnant Schulenburger on teenistuskohustuste täitmiselt eksinud väga kaugele ja sootuks valesse paika . Juba ligi kuu on ta sihitult rännanud , sellest viimased kolm nädalat ihuüksi vaenlase tagalas . Ja pigem on see olnud mingi instinkt kui mõtestatud siht , kui ta aina põhja poole rännates Eestisse on jõudnud . Kõik need sõja-aastad ja kümned maad ning erinevad rahvad , kes ta väsinud silmade eest on läbi käinud Siin , sellel maal oli ta kogenud vist vähimat vihkamist , ja see nähtavasti ajaski teda viimases hädas tagasi , kui edasipääs võimatuks osutus . Mees otse sulandab endasse leiva ja liha , see kaob temasse , ilma et ta tunneks end söövat . Siis nopib ta niisutatud sõrmeotsaga käiselt leivapuru ja naine küsib silmadega — kas ta tahab veel , ja ootamata vastust kummardub põrandal oleva koti suunas , aga kotti pole . Selle nikkelsang paistab veel vastasistuvale mehele pingi alt , aga seegi kaugeneb , ja ohvitser on korraga põlvili põrandal ning tirib kaduvat reisipauna tagasi , võtab jala appi , virutab saapakotaga käe pihta , mis tagasitiritavat kotti kuidagi lahti ei taha lasta . Üks samasugune kontkõhn ja habetunud nägu , aga seekord tõmmu ja slaavipärane , näitab talle sealt skorbuudist pikalt paljastuvaid kollaseid hambaid . Vagun kõigub juba riströöbastikul ja akna taga jooksevad semafori roostetanud trossid ning pööranguseadjaputkad . Naine on äkki murest lausa inetuks muutunud . Ta sosistab , et nad peavad siit vagunist väga kiiresti kaduma , sest nood — pilk pingialuse poole — maksavad kindlasti kätte . Tema muide olevatki kohale jõudnud . Põgenik taipab teatava viivitusega , et naine räägib päris korralikku saksa keelt . Ja mis keelab tal kaasa minemast , sest mingit sihti pole tal juba ammu . Oli lihtsalt tupikusse lükatud rongi ainus lukustamata vaguniuks , kui ta möödunud ööl külmasurma eest kaitset otsis . Kõik kohad on neid täis , sinelinärudes ja kaltsudes , täitanud , loiult ülbed ja täiesti häbitundeta . Otsekui rotid . Nad röövivad ja tapavad , varastavad ja kerjavad . Üksinda on nad enamasti arad ega hakka proovimagi , aga karjas ei karda nad raudteemiilitsat ega vagunite relvastatud saatemeeskondi . Neid hüütakse kotipoisteks . Nad on pärit Narva jõe tagant , suur osa arvatavasti blokaadirõngast vabanenud Leningradist , häda on nad niisuguseks teinud . Nende hulgas liigub isegi kõrg-intelligentsi , kes eksivad raudteelähedastesse küladesse , püüavad mõne unikaalse hõbeküünlajala või rariteetsete trükiste eest toiduaineid osta . Kõiki neist ei saa üldsegi ühe mõõduga nuhelda . Aga enamuses on nad lihtsalt vargad ja röövlid . Hoolimata sellest , et vagunist välja pääsenud , naine sakslase endaga otsekohe rongi alt läbi ronima viipab ja nad kiirmarsil jaama juurest põgenevad , on neil peagi kannul kolm sellist täikraed . Ümberringi udune sügistalve hommikupoolik . Tahmane lumi tänavatel , mida piiravad raagus puud ja ahervaremed . See uttu nagu eikuhugi suunduv kummituslik tänav ei paku põgenejatele mingit varjumisvõimalust . Juba lõigatakse nende tee läbi ja põuest võetakse noad . Põue paneb ohvitsergi oma käe , see tuleb esile raske armeepüstoliga , mis on vinnastatud , vaja ainult kaitseriiv pöidlaga üles lükata , Üksainus surmpikk sekund , noaga ette viskuv pätt ja sihtimata päästikule vajutav mees , üks tõmbub kössi ja langeb põlvili , teised põgenevad jaama poole tagasi , ning jaamast kaugemale ruttavad jooksujalu ka naine ja ohvitser . Lasust lendu ehmatatud varesed tiirlevad natuke ja laskuvad taas raagus puuvõradesse . Naine pöördub , et kiirustada meest järgnema ning näeb seda seismas ja taevasse vahtimas . Leitnandi jõud on lõplikult otsas . Ta tuigub , ta naerab motiveerimatult , ta higistab . Näljasurm pole temast sel hetkel kuigi kaugel . Naine peab teda kätt pidi järele vedama . Siis näib , et vagunis söödud võileib hakkab kohale jõudma . Mehe samm muutub sihikindlamaks . Ta pomiseb vabandusi aga laseb end linnast maale ja suuremalt külateelt kõrvale pööravat jalgrada pidi ühte kuuseheki taha varjuvasse majakesse vedada . " Oh Gott im Himmel ! " Kõike järgnevat nagu poleks olnudki , olid vaid mälestused sündmustest , mitte sündmused ise . Umbes kolm nädalat hiljem istus leitnant Hans-Peter Schulenburger selle nukumaja köögis söögilaua taga . Laual oli supitirin , kus kollases rasvasilmadega leemes ergasid karmiinpunased porgandilitrid , kaalikas , kartul ja sellerilehed . Lõhnas nii koduselt ja isuäratavalt . Oli ka väike karahvin värvitu vedelikuga ja ämmaemand Erika Grünberg andis märku , et mees sealt kallaks . Pekised supilihakäntsakad tahtsid niigi sülje jooksma ajada . Oli pidulik , külluslik ja natuke kurb . Ei , tõepoolest , oli vaid mälestus , mitte ehtne tunne , et see kõik tõeluses toimus , see , kui udurõskest talvepäevast kütmata majja astuti ja mees seal nurka hunnikusse vajus ning vappekülmakrambi sai . Ta ei märganud vist piinlikkustki tunda , kui nägi naist kiiruga toimetamas , tulemas suurte puusületäitega , tegemas korraga tuld nii pliidisuhu kui leivaahju . Siis tassimas suurde malmpatta pangede kaupa vett . Vahepeal sai ta kruusi lihaleent ja tüki leiba , mille juures nohises ja lõdises , kuni üksäkki end ihualasti tulikuumaks käetud köögis suurest plekkvannist leidis . Ei ta märganud end varjatagi , kui oma kodinad käsu peale maha kooris , kui naine talle žileti ulatas — karvad maha ! Kõik , nii kaenla alt , kubemest kui peast . Isegi kulmud olid tingusid täis . Sokke ta kätte muidu ei saanudki , kui naine pidi need kääridega lahti lõikama ja need tulid koos mäda ning nahaga . Puhtaksküüritud , sissemääritud , ravimeid neelanud , oli ta juba pinkidele tehtud asemel unne vajumas , kui taipas hoiatavalt karjatada . Frentš võis ju ahju rännata , aga Soldatsbuch pidi alles jääma ! Seejärel oli ta natuke kuivalt nutta tihkunud , tema , neli aastat sõdinud Wehrmachti ohvitser . Ainus vabandus ehk see , et kraad ta õõnsaks kuivanud kaenlaaugus näitas <arv>,<arv> o C. Ta ei olnud just esmaklassilises vormis ! Kahepoolne kopsupõletik taandus sulfanooli mõjul , jalgadele kasvas uus nahk , nii et vaid mõned punetavad kestesndused olid alles . Liha luudel taastus . Mees hakkas taas meheks muutuma , ja koos sellega tuli ka arusaam , et ta ei saa ometi jäädagi selle kristliku hinge aidata ja toita . Naine riskis kõigega . Päeviti kohalikus haiglas tööl , oli ta õhtud ja pooled ööd mehega juttu puhunud . Ta oli sõjalesk , kahekümne kaheksa aastane . Tema kappidest rändasid leitnandi selga kadunud mehe pesu ja riided . Milleks talle need , kui Väino Grünberg puhkab kusagil Tšerkassõs nimetus sõjahauas ! Tookord , kui nad rongis kohtusid , tuli Erika õe poolt , oli sõsaral abiks , kui see pojaga maha sai . Ei , naeratas ta , meest pole temalgi Oh , Jumal , see sõda , see sõda ! Millal see kord ometi lõpeb ? Hans-Peteri plaanist edasi liikuda , sai naine aru . Jah , mis teda siin ootaks ? Aga kuhu ta ometi minna võiks ? Oodaku vähemalt jõuludeni või veelgi kauem . Ehk külmub meri , nii et pääseb üle jää Soome ? Leitnandil oli meeles lihtsam plaan . Ta väljub sellest majast , vaatab , kust tuul puhub ja läheb vastutuult , aina vastutuult Saksamaa oli kokku varisemas . Milleks veel kõik need katsumused , kui Saksamaad enam pole ? Naine tuli töölt aina uute ja uute teadetega . Keegi olevat kuulanud BBC-d . Saksa väed murdnud Ardennides liitlaste rinde ja arendavad edu sajakilomeetrisel lõigul ! Miks mees ei rõõmusta ? Mees muutus kaameks . Tal polnud andmeid Führeri käsutuses olevate vägede kohta , kuid vana rindemehe vaist ütles , et see saab olla vaid lõpueelne toretsemine . Sellest tattninade ja kuuekümneaastaste tarikate Wolksturmist , mis neil hulludel veel kokku klopsida oli õnnestunud , ei saa iialgi rünnakuväeosi . Näpud olid ammuilma põhjas . Venelane kogub jõudu ja grupeerub ümber , et otsustavale pealetungile minna . Sealt , kus nad praegu seisavad , on Berliini juba kiviga visata . Läänes arenesid liitlased kerge edu tiivul üsna hooletult ja positsioneerumata . Pole ime , et sinna paisatud viimaste reservidega võis ajutist segadust tekitada , aga see pidi kohe otsa saama , sest neil seal on piiramatud reservid ja ressursid . Kui neid korralikult vihaseks ajada , siis teevad nad vaid ühe tõsise pingutuse ja ongi rinnaga vastu Austria piiri ... " Ah , Scheisse , ah , große , große Sheisse ! " Ta säilitas rahuliku tõsimeelsuse , ütles vaospeetud häälega , et tal on oma plaan , ja ärgu Erika muretsegu ! Ta ei reetnud millegagi oma meeleheidet . Viimastel päevadel nad enam peaaegu ei rääkinud . Mees oli kuupäeva nimetanud ja naine selle vaikides teadmiseks võtnud . Aga just selles lahkumiseelses vaikimises oli leitnant naist uue pilguga nägema hakanud . Erikal oli korrapärane , kitsa lõua ja sirge , ilusa ninaga tundlik nägu . Ta suul väreles alati mingi naeratuse ja helluse segu . Näis , et ta püüab midagi varjata , aga see tükib aina esile . Nüüd oli laual viimane lõunasöök , toidu- ja riidekomps oli vanasse portfelli pakitud . Ta ei jõua kõike seda tasuda , kui ta ka saja-aastaseks elab , ütles leitnant Schulenburger , aga Erika ei kuulnud seda . Pea langetatud , sõi ta keskendunult . Mees teadis , kuidas olid lood toiduvarudega . Kui Erika tööl oli , võis ta volipärast revideerida nii liha-astjat , jahukotti kui kartulisalve . Tänu võimalusele töö juures süüa , peab naine ehk kuidagi vastu , aga kahele ei jätku sellest enam kauemaks kui mõneks nädalaks . Nii ta siis tõusiski lauast ja ajas vatipalitu selga ning nahkadega vildid jalga . Kadunud Väino talvemüts käes , pöördus ta Erika poole . Too istus endiselt osavõtmatul ilmel , tõusis siis ja tõi tühjad taldrikud pliidinurgale . Ta näis sügavalt mõtlik . Ja korraga oli ta leitnandil kaelas , nuuksuv , kirglik , pöörane . Kahekümne viiendat eluaastat käiv ohvitser ei tundnud põrmugi naisi . Jah tookord oli Irmgard ta tõepoolest kaissu võtnud , aga nad olid ka selle esimese ja ainsa korraga emale vahele jäänud ja see maksis tüdrukule töökoha . Hansi ei saanud kunagi mingit aadressi , mingit niidiotsagi , et seda tõmmut naist veel kusagilt otsida . Edasi tulid mõned prostituudid ja mõned asjaarmastajad , kõik ühekordsed juhuvahekorrad , ja poiste seas levivate juttude järgi see just nii pidigi käima . Ohvitseridekoolis ja rindel olid ainult professionaalid , armee abiteenistus . Olid ka muidugi puhkuseaegsed kiirromansid , olid vallutatud või sõbralike maade naised , kes näisid siiralt janunevat võõra , jõulise vere järele Kui palju neid naisi kokku võis ka olla , mitte ainsatki neist ei tundnud mees pikemat aega , ühestki ei saanud romaani . Tõsi , olid ka mõned kirjavahetused ja lubadused oodata , aga sinnapaika jäid needki . Mis ajas selle lese tegema meeleheitlikku ja saatuslikku otsust ? Oli see süda ? Mõistus see olla ei saanud , aga kiirelt kahaneva talvise pühapäeva pealelõuna veetsid nad voodis ja võisid jälgida , kuidas imelühike päikesepaiste kambriakna jäälilled esmalt kuldseks , siis roosaks maalib , et peale purpurit sügavasse indigosse suubuda . Jumal teab , kust ilmus taevasse lennuk , selle porikärbsepirin meenutas neid meeletuid tunde pommirahe all linnas , kui järjekordne tänavakaunitar su mehelikku kaitset anudes ennast sinu külge klammerdab , kuni aknaklaasid klirinal eest lendavad ja sireenihuilged , tulekahjumühin ning surma ja hävingu õud sisse tungivad . Lennuk kadus vaikusse , ängistav ootus aga jäi . Seinapalkide taga valitses viisteist külmakraadi . Seda kiirgust oli ruumis tunda , kuigi soemüür levitas nõe ja savi lõhnaga koos ka uimastavat palavust . Mis meist saab ? Mis sellest saab , oli mehel aega järgmisel hommikul edasi mõelda . Maganud esimese ahetuseni , sest kokku oli lepitud , et ta üksi olles kunagi tuppa valgust ei tee , sõi ta nüüd köögilauale jäetud hommikueinet , leiget sigurikohvi kõrvale rüübates . Ta polnud harjunud mõtlema , et voodivahekorrale veel midagi järgneda võiks . Kummaline oli ka tunnistada endale , et tal selle naise suhtes mingit moraalset kohustust olema peaks . Kõik kujunemisaastad oli talle pähe tambitud , et germaanlane on härrasrass , et kõik teised on paariad . Ja kui juba prantslased või inglased nende tasemele ei küündinud , siis mida sai arvata siinseist ? Nad polnud kogunisti mitte indogermaanidki , kelleks , tuleb tunnistada , osutusid ka slaavlased . Need siinsed rääkisid mingit pööraselt segase grammatikaga keelt , olgu peale , et selles palju saksa sõnu leidus . Ja olgu peale , et Erika Günbergi nimi võis igale riigisakslaselegi kuuluda , olid nemad siin ikkagi mingit vähearenenud tõugu . Sellest hoolimata , et saksasoost aadelkond neid siin aastasadu harinud oli Kas või see majagi — värvimata laudpõrandad , mingi algeline ahju ja pliidi ning suure aurukummi segakonstruktsiooniga tulekolle keset maja . Tillukesed aknaruudud . Algelisus igal sammul ! Aga kuidas mees ka ei mõelnud , süda hakkas valutama , kui ta kujutles end sellest majast ja Erika juurest lahkumas . Mitte üksnes see , et tal pole kuhugi minna ja umbkeelsena ei saa ta kuidagi võõra rahva keskel hakkama . See muidugi ka , aga midagi muudki oli siginenud ta hinge , mis teda paigal hoidis . Ta oli sõdinud Aafrikas , Jugoslaavias , Ukrainas , Venemaal . ta oli üle elanud aukõrgendused ja degradeerimised , oli turmtule all rünnakule jooksnud ja kaevikuis visasid kaitselahinguid pidanud . Ja ta oli ainsagi kriimuta oma naha kõigest läbi toonud . Siis oli ta Eestis sõdinud , oli taganenud üle väinade Öseli nimelisele saarele , kust loodeti kergelt laevadele asuda , ja seal , mingil täiesti hääldamatut häälikut sisaldava nimega poolsaarel olid nad oktoobri alguseks kotti jäänud . Ta mäletas staabinõupidamist , kuhu temal tegelikult poleks asja olnudki , kui ta major Rauschnitzil käsundusohvitserina kaasas poleks olnud . Oli <arv>. oktoobri hommik . Mingi algelise külakoolimaja tahvlile oli knopkatatud Baltikumi kaart , nagu võiks juttu tulla terve armeegrupi suuroperatsioonist ja oberstleitnant krahv zu Eulenburg vedas kooritud vitsaraoga mere idarannikut mööda . " Eile murdsid venelased Memeli rajoonis end mereni läbi ja toovad paikkonda suuri jõudusid juurde . Nagu te näete , härrad ohvitserid ... " Krahvi kirisev hääl peaaegu ei reeda põlgust selle määrdunud mundrites , halvasti raseeritud , haavasidemetes ja kurnatud karja vastu . Tema enda välimusele pole vähematki ette heita , kui punetavad silmavalged kõrvale jätta . Justnagu polekski ta vastu eilset kaotanud selles pööraseks käsitsivõitluseks muutunud öölahingus mitutsada meest , suure hulga enesekindlust ja autoriteeti . " Nagu te pikemate selgitusteta mõistate , on väegrupi Kurland varustamiseks vaja tingimata hoida meie kontrolli all Irbeni väina . See on meie lähem ülesanne ja iga mees peab täitma oma kohust lõpuni . Mingit mereteed pidi evakueerumist ei tule . Desertöörid lastakse kohapeal maha ja nende perekonnad vastutavad meeste arguse puhul kodumaal ... " Pedantne krahv ei mõelnud seda loomulikult ise välja , vaid ta tuli selle sõnumiga oma rügemendi ohvitseride ette , just naasnuna öiselt nõupidamiselt kindralmajor Langi juures . Kuidas ta ka ise eelseisvasse suhtunud poleks , sundis ta endas vaikima kõik emotsioonid ja seda tegid ka <arv>. jalaväerügemendi ohvitserid . Vaikides väljuti heledasse , selgesse sügispäeva . Kruusased maastikud kolletanud rohu ja väheste tumeroheliste kadakatega , kahvatu taevas ja hall meri kummalgi käel . Millist tähendust omab see maastik neile peale äsjast staabinõupidamist ! Nad teadsid , et nende vastas on selle maa põlisrahvas , kes sõdib kire ja vihaga oma kodu vabastamise nimel . Ja selle kire taga on loomulikult punaste väejuhatuse soov ja käsk lõpetada viimane episood niigi pikale veninud lahingutest , et võiks sorgusvurrulisele diktaatorile ette kanda võidust , või siis hakkavad varsti pead õlgadelt lendama . Eh , see diletantlus ! Kuu aja eest oleks tulnud sirge seljaga rivikorras välja tõmbuda täiesti kasutult maalapilt ja seada end Düna jõe taha , veel parem aga Tilsiti juures kaitsele . Nüüd on lahkujad surutud Kuramaal mere ja ülekaaluka vastase vahele . Neid sealt kätte saada pole mingit lootust . Kui langeb siin see viimane jalatäis , kaob väina lukustavate meresuurtükkide positsioon ja relvavennad on seal väina taga , siia poolsaarele ilusa ilmaga tumeda triibuna paistval maaribal hukule määratud . Neil on kolmekordne kaevikutejoon , suurepäraselt tulega kaetavad lagedad maastikud nende ees . Kahelt küljelt meri . Nende seljataga , sellel väikesel maalapil asub terve diviis . Millised peavad tulema rünnakud , et neid siit minema kihutada ! Kõik see tähendab vaid ühte , neil paaril-kolmel kilomeetril , mis see maasäär siin lai on , peab elu jätma enamik neist . See siis oligi siht , mille poole elu neid tüüris ! Mis muud võiks neid oodata ? Kas keegi suudab uskuda , et vastane , kes neid Volga steppidest saadik aina peksnud on , jätab selle jalatäie maad vallutamata ? Kui muidu ei saa , siis tuuakse siia laevastik oma raskekahuritega ja see kruusane maaselg lihtsalt puistatakse pahupidi , kuni enam ainsatki hingelist alles ei ole . Nii drastilisi vahendeid polnudki vaja . Peale mõnda ettevalmistamata rünnakukatset , mis kerge vaevaga tagasi löödi , jäi nädalaks ajaks päris vaikseks . Siis , ühel päikeselisel sügishommikul algas puhtast vaikusest äkki metsik turmtuli , nii et kõik ümberringi kees . Nelikümmend minutit pöörast materdamist . Kogu poolsaarekael oli mattunud suitsu ja tolmu ja siis tulid tankid . Lõpuks ometi sõdisid need barbarid tsiviliseeritud kombel , sest ainult nii murtakse kindlustatud liine , mitte laine laine järel jalaväge kuulipildujatule alla ajades ja laibavalle kasvatades . Ta oli julgestuses teise kaevikuliini paremal tiival , tee lähedal , merest mõnesaja meetri kaugusel . Nähtavasti polnud tulelöögile eelnenud korralikku luuret , sest esimene liin pühiti maatasa ja hävitati , nii et sealt enam peaaegu mingit tõkketuld ei antud , kuid teine liin oli kaela saanud vaid mõõduka koguse nähtavasti ebatäpselt kuhugi tahapoole suunatud mürske . Nad olid maoli kruusasel kaevikupõhjal , nad olid kurdiks löödud ja mullaga üle puistatud , aga nad olid võitlusvõimelised . Nii et läbi murdnud tankid kohtasid kohe uute tulepesade vastupanu . Teest paremal polnud enam PAK-i patareisid , see-eest olid neil tankirusikad ja esimene nende positsiooni ette ilmunud T-<arv> sai ka kohe tabamuse . Isegi võpatamata jätkas see koletis edasiveeremist , meetrit kakskümmend veel Tume kõmakas käis ta sisemuses , ventilatsiooniluukidest lõi suitsu , tornikaelast puistas heledat tulevihma , kahuriraud vajus ripakile ja lülikud jäid kriiksudes seisma . Kergekuulipilduja tõsteti hargile , sest tanki kannul tulnud jalavägi oli ligi jõudmas . Ta näeb seda tänagi veel . Tema , leitnant oma kaheksa soldatiga selles kruusa ja paeprahti uuristatud koopas . Ta vallandab vöölt granaadi ja sirutab käe taha , et hoogu võtta ning selles küljelekallutuses silmab ta taevast neile kaela vajuvat tumedat hiidlindu . Tiivale kaldunud lennuk väljub pikeest nende peadest ainult kiviviske kõrgusel ja midagi tumedat vallandub ta kõhu alt . Ta jõuab mõelda , et splindist vabastatud granaat ta käes lõhkeb , kui see enne pommi kukkumist ära visatud ei saa . Kõik toimub nähtavasti ühtaegu . Pikk undamine ja pimedus , lämbumistunne ja raskus rinnal . Siis on ta istuli , vööst saadik mulla alla maetud , silmad-suud mulda täis . Kaevikut pole enam , on hargil külitav kõver kuulipildujaraud , on kellegi mulla alt välja ulatuv käsi , on soomuselt värvi kooriv , tumedaks tõmbuv tank , mille sisemusest pahvakate kaupa suitsu paiskub . Ilmselt lõhkeb seal laskemoon , kuigi kuidagi hääletult . Leitnant sikutab käest , et kamraadi mulla alt välja aidata , ta arvab selleks vaja olevat meeletut pingutust , aga see käib kuidagi väga kergesti , sest käsi lõpeb otsa , lohiseb tema juurde , aga kamraadi selle küljes ei ole . Veel üks saabas on siin , ja sellega on vastupidine lugu , sest saapast ootaks , et see on kerge , aga tegelikkuses kaalub päris palju , kuna on jalga täis . Rohkem ta meestest järel polegi . Ta katsub hüüda , ja alles oma hääle kuminast peas taipab ta , et sõjakära pole vaikinud , vaid ta ise on plahvatusest kurt . Saabas ta paremas jalas lörtsub kahtlaselt . Kui ta jalga kompab , saavad käed veriseks . Kuhu on kadunud positsiooni rünnanud jalavägi ? Leitnant ajab oma püksid rebedile ja kviteerib endal reiehaava , kust voolab rahulikult , pulseerimata verd . Ta rebib lahti sidemepaki , mähib jala kinni ja seab püksid üles , ta katsub tõusta kuid kukub põlvili ja sealt näoli . Valu ta ei tunne , kuid keha reageerib haavale , mõistuselt nõu küsimata . Mööda ühenduskäiku roomab ta tagala poole ja sanitarid viivad ta peagi endi vahel sidumispunkti . Siiamaani ei taipa mees , miks rünnak takerdus . Tema jõudis igatahes mingite viperusteta õhtuks poolsaare tipule ja astus hommikul kahe kamraadi õlgadele toetudes läbi madala vee paati , mis tema koos teiste haavatutega laevale viis . Neid oli palju ! Verekaotuse tõttu oimetu ja haavapalavikus , oma viledas sinelis sügistuule käes lõdisev , ei saa ta , kui kergelt haavatu , kuhugi varju alla , vaid peab jääma laevalaele koos kümnete teistega . Ta leiab omale paiga käilas , vintsikasti juures , kus on võimalik mingi katusesarnase metallvarje alla vaieritele lamama heita . Rand hakkab kaugenema ja auriku suits laotub leinalindina sügishalli mere kohale . Kõigi lõputute sõjapäevade kohta on ta esimest korda täiesti abitu ja hoomab endas teatava rahulolutunde , et pääses sellest supist ometi minema . Sõnades on sõda kirutud küll avalikult , küll omaette , aga see sisemine argpüksi rõõm on tema jaoks täiesti uus . Ta polnud kuigi suur sõjakikas . Esimese sõttakippumise tuhina elas ta üle . Kõik sündmused Austriast üle Tšehhi Poola piirini välja , oli ta endast nagu mööda lasknud . Ta oli juba üliõpilane , arstiteaduskonnas kolmandat semestrit alustamas , kui puhkes Poola-kampaania . Teatava piinlikkusega segatud vaimustusega oli ta täieliku kõrvalseisjana jälginud , kuidas naaberriik nagu kevadine lumi loetud päevade jooksul lagunes ja hävis . Aga Prantsuse kampaania oli üle tema vastupanuvõime . Need olid tema põlvkonna poisid , kes läksid ja lõid , paiskasid suurriiklikus juhmis ülbuses oma nina sekka toppinud britid Dunkerque'i juures merre ja suundusid kavakindlalt Pariisi poole . Me näitame maailmale , kes sakslased tõeliselt on ! Hans-Peter Schulenburger siirdus vabatahtlike arvelevõtu punkti . Aga see sõjakene sai ammu enne läbi kui tema relvakõlblikuks . Kõrgema hariduse teelt ei saadetud kedagi nii lihtsalt otse kaevikusse . Neile öeldi — jõuate sõdida nii et isu täis saate ! Nad suunati ohvitseride kursustele . Tema jaoks algas sõda liivatolmu mattunud horisondiga kõrbelagendikel Aafrikas . Oli kevad , nemad olid noored kursandid , veidi kohmetud , aga hakkamist täis Kõige selle keskel ei mallanud ta vist endalt kordagi küsida , miks saavad toredad poisid surma siin inimtühjadel kõrbeväljadel ? Millist missiooni võiks küll täita see väikeste jõududega peetuv mängusõda ? Edasitung kuni Egiptuse piirini , kaelu venitav ootus silmata kas või miraažina nende tee sihis kaugusse jäävaid püramiide . Ta polnud tahtnud endale kunagi tunnistada , et hõõrus veidi peopesi kokku , kui varasuvel kooli kõrgele paraadtrepile ülesrivistatud noorte ohvitseride seas grupipildile poseeris . Rommeli edasitung oli takerdunud Aafrika liiva . Ehk äkki seepärast , et neid sealt ära toodi ? Järgnes Jugoslaavia , inetu partisanisõda rasketes mägedes , väikesed karistusoperatsioonid , avalikud hukkamised külaväljakuil . Ja igal hetkel varitsev surm , sest mägimaastikke ei võta isegi Preisi koolitusega väed kunagi täieliku kontrolli alla ja iga hetk võis sind tabada snaiperi kuul . Kõik need vähe rahuldust pakkuvad ja tüütud sõjaseigad said tasutud juulis , kui nende kolonnid läbi stepitolmu kuuma jahu peatumatult itta veeresid . Nad läksid lauldes , nad sõdisid lauldes , nad laulsid öösel laagrisse jäänult , et hommikul relvadelt punakas tolm maha pühkida , et ajada habet , käised üles käärida ja asuda edasitungile . Nüüd ta muidugi teadis , et tookord vedas tal pööraselt . Mitte kordagi ei sattunud ta suurematesse lahingutesse . Läbimurded olid alati juba kusagil toimunud ja nende jalust põgenesid habetunud , sageli relvadeta , näljas ja närudes venelased , kes käskimatagi käed üles tõstsid , et asuda teistesse , vastusuunas liikuvatesse , tülpinult jalgu lohistavatesse kolonnidesse . Kui ta senini veel Saksa üleoleku jutte kerge kõhklusega oli kuulanud , siis nüüd kroonis praktika selle kuldseks tõeks . Kuni hilissügiseni , muidugi mõista . Jah , hilissügiseni ... Vaenlase tagalas redutav leitnant Hans-Peter Schulenburger ei osanud üksi kuidagi olla . Kogu elu oli ta üksi olnud vaid magades . Nüüd korraga tuli taluda end selles väikeses palkonnis keset ränka põhjamaa pakast ja kõrgeid hangi , peaaegu olematut päevavalgust ja umbringi tiirutavaid mõtteid , ilma et talle kas või mõni hiirgi seltsi oleks pakkunud . Vahest näis , et ta nüüdsama lõhkeb mõttepingest , kui ei saa kas või mõneks tunnikski välja teiste inimeste juurde . Seepärast olid kaugelt eemalt kostma hakkavad pakaselumel kriiksuvad sammud talle kui püha ilmutus . Erika nagu lendas tuppa , süüdatud lambi valgel oli ta pakaseroosa ja õhetav . Ta ootas hellust ja kirge , taipas umbsest majast ja lootusetust olukorrast sügavasse norutundesse vajunud mees ning kraamis lagedale kogu lapsepõlveviisakuse , kõik gnädige Fraud ja mein Herzid . Tuli tehti pliidisuhu ja jahtunud Qmaja täitus pikkamisi hubasusega . Koorega keedetud kartulite ja jahusousti ning vaarikavarretee juures oli ohvitseril päevaste mõtete jätkuna põhjust uurida tema vastas istuvat naist . Ta oli olnud muretõsine ning karm , kui nad kohtusid . Möödunud nädalate jooksul oli naine end avanud , rääkinud nii mõndagi , mis teda lähedasemaks muutis . Aga kogu selle aja jooksul polnud temas kordagi avaldunud sarm , see essents , mis mehele meeldida sooviva naise olemusest hõngub . Selle ainsa eemal oldud päevaga oli ta näost kadunud paar suunurki piiravat teravat joonekest , silmadesse oli siginenud sinine jumaldamine . Ta ootas kogu olemusega mehe kiindumust . Mees ei mõistnud toimunud muutust . Ta polnud vist kunagi kohanud armastavat naist . Aga ta tundis , et peale ema ei olnud keegi kunagi temasse sel viisil suhtunud . Ja just see desertööri , argpüksi süükompleks , mis teda sellest hetkest valdas , kui ta endas laeval , haavatuna , kergendustunde avastanud oli , käskis tal sellele ahvatlusele kurdiks jääda . Kas polnud siis enesestmõistetav , et alamrahvaste naised kiindusid neisse , sinisilmsetesse ja sihvakatesse aarialastest sõjameestesse ? Seepärast ta siis tõusis õhtulauast , tänas ja hakkas vilte jalga ajama . Erika ehmunud pärimisele kostis , et tahab natuke värsket õhku hingata , läheb veidi jalutama , ja kui oli näha , et naine tahtis kaasa tulla , laitis ta selle maha . Milleks on vaja , et neid koos nähtaks ? Tundes , et teeb midagi , mis on naisele valus , läks ta läbi tuulekoja ja avas välisukse ning kohkus . Kogu põdemise ja kosumise aja oli ta veetnud toas ja pakaseline pimedus lausa lõi vastu . Oli vaja veidi toibuda ja harjuda sügava hämarusega , et silm midagi seletama hakkaks . Ta leidis jalgraja ja suundus teele ning koges peagi , et ta säärelihased muutuvad hellaks ja süda peksab nagu meeletu . Ta oli toas vedelemisega vormist läinud , nõrk nagu väike laps . Pealegi oli jalgealune tuhkjas , ega pakkunud tuge . Saapadki olid kohmakad . Tallad ei tundnud maad . Ja ta haavatud reielihases rippus nagu sinna hammastega klammerdunud kiskja . Komistades ja libastudes sumas ta tee poole ja keeras sealt linna tulede suunas . Paaril korral pidi ta peatuma ja laskma südamel rahuneda , enne kui esimeste majadeni jõudis . Pigem küla kui linn , Saksa mõistes igatahes vaid külakoht . Sõjas tugevasti kannatada saanud . Kvartalite kaupa vaid ahervaremeid . Üksikuid tulesilmi siin-seal keldriakendeski , kus eluhooned hävinud olid . Ja mitte kedagi tänavatel liikumas . Esialgu ei tulnud mees selle pealegi , et siin , suures raudteesõlmes võib olla kehtestatud komandanditund , ja kui ta seda taipas , muutus ta hilisõhtune matk lausa seikluseks . Ta vältis heledamalt valgustatud paiku , rändas kõrvaltänavaid pidi ja jõudis jaamaga külgnevale maa-alale . Reisirongide jaam jäi siit tubli tüki kaugemale . Seal , kus tema kõndis , kulgesid riströöbastikud ja tupikud otse plangu taga . Tuhmide tulede valgel kulges öine raudteetöö . Inimesed liikusid , kirjutasid midagi märkmikesse , joonistasid kriidiga vagunitele slaavi kirjamärke , manöövrivedurid puhkisid auru , haakijad hõiklesid , rongikoosseise seati ümber . Teades Stalini režiimi nuhkimishirmu , mõistis mees õigeaegselt , et vaevalt saaks seegi paik olla valvsa pilgu alt väljas ja kadus igaks juhuks kaugemale , liikus väikeste majadega ääristatud tänavail , jalgradadel kõrgete hangede vahel . Siin valitses igal pool puithoonestus . Saksas oleks see lihtsalt mõeldamatu luksus olnud , aga sellel metsasel , hõredalt asustatud maal näis palk ja laud peamiseks ehitusmaterjaliks olevatki . Linnake ei meenutanud talle küll ühtegi kodust paika . Korraga tabas ta vastu tulemas kolm pikkades sinelites kogu . Ta pööras kohe põiktänavasse ja kiirustas nurga taha , tegi mitu haaki , kuni oli kindel , et öine patrull teda ei jälita . Niisiis , kui keegi eksinud leitnant tahtis oma sõjas ägavale kodumaale veel kuidagi kasulik olla , pakkus elu talle ka siin võimaluse võitlust jätkata . Selle üle tuli lihtsalt mõelda . Raudtee on riigi strateegiline struktuur ja selle halvamine kindlasti vaenlast kahjustav tegevus Ainult et kuidas ? <arv>-millimeetrise Waltheriga rongiliiklust just kauaks seisma ei pane . Mingeid lõhkeaineid pole tal käepärast . Valepööranguga võib küll avarii põhjustada , aga selleks tuleb seda pöörangumajandust kõigepealt tunda . Pealegi , teadis ta , on venelastel kombeks pöörmeseadised lukustada , kõige lihtsamal kombel tabalukku panna . Selle murdmiseks oleks ka midagi vaja Nii et unistada ju võib , aga tegudeni tuleks pikk tee käia . Ja pealegi pole see siinne raudtee ju rinde suund . Ta oli kottpimedas tükk aega tagasi vantsinud , kui taipas järsku , et ei tea , kus asub ja kuidas selles tuhakotis leida kuuseheki taha varjuvat väikest majakest . Kas see oli üldse see tee , mida mööda ta linnast välja marssis ? No on maa — kilomeetrite viisi tühja pimedust . Vaid mõni tuhm tulesilmake kusagil hange ja puudesalgu vahelt korraks vilkumas . Peakohal pilvine taevas , pole ka tuult . Ei mingeid orientiire . Talle tuli äkki lausa kabuhirm peale , sest juba praegu oli ta kõht korisevalt tühi , higi jooksis mööda kurnatud keha . Hommikuks oleks ta külmunud laip . Ohvitser peab muidugi igas olukorras tegevusplaani leidma . Ta peatus ja mõtles järele . Talle polnud ennist linna poole minnes pähegi tulnud seljataha vaadata ja ümbrust meelde jätta . Nüüd peaks ta otsa tagasi pöörama , minema linna ja püüdma leida teeotsa , kust ta sisenes , tulgu tal selleks või kogu matk tagurpidi kerida ja uuesti patrulli kätte jäämisega riskida . Ta oligi seda juba tegemas , aga parem jalg valutas ja jäi igal pool kinni ning kippus põlvest nõtkuma . Nii ta siis otsustas riskida , minna veel natuke edasi , kuni esimese teeharuni Ja seal see siis oligi , külateeke , mida mööda sai jalgrajani ja seal , heki taga kiilus tulesilm ! Erika viskus talle kaela . Ta olevat kartnud . Hans-Peter Schulenburger käitus nagu mees . Ta asis öösärgis naise kaenlasse ja tassis voodisse ning loopis omad vatid siia-sina laiali , sukeldus armastusse sellise õhinaga , et isegi imestas . Ta oli tõepoolest oma sadamasse tagasi jõudnud , kuigi ohvitseri au nurga tagant rusikat näitas ja teda desertööriks sõimas . Vastu hommikut virgus ta unest , vahtis mureliku pilguga pimedat lage . Ta teadis korraga täie selgusega probleemi olemust — kui ta läheb , riskib ta kõige lähemal ajal eluga või vähemalt vabadusega . Kui ta jääb , riskib lisaks temale ka Erika vabadusega ja nemad mõlemad nälga jäämisega . Mingit võluvaipa , mis teda siit patuselt seikluselt idarindele , oma kohust täitma kanda võiks , ei suutnud ta välja mõelda . Ta käis veelkord mõttes läbi selle meeltesegaduse piiril toimunud teekonna , mis teda siia , sootuks valesse paika toonud oli . Asi algas lihtsalt — ühtäkki oli taevas kaks tumedat kriipsukest , mis tegid tüütu parmu häält . Kogenud sõjamehele polnud vaja seletada , et need olid ründelennukid , Il-id , lendavad tankid , mida nad kartma olid õppinud . Siin , mere kohal oli neil muidugi veidi teine tähendus . Nende laastav pardarelvade tuli oli vintsikasti varikatusealuses veidi vähem ohtlik , kuigi avatud tekil lendas ajusid ja inimesed hullusid . Laeva otseselt ohustamaks olid nende kantud pommid siiski tillukesed . Need küll pöörasid esitrümmi vere ja soolikate kaevuks , kus pulbitses vesi , suures tekiehitises aga puhkes tulekahju , kuid esialgu ei viidanud miski veel uppumisohule . Rusikaid raputades ja hambaid kiristades saatsid mehed , kes siin punase ristiga lipu all relvadeta pidid seda kõike toimuda laskma , oma isu täis lõbutsenud lennukeid tagasiteele , . Kes seista vähegi suutis , kamandati rivisse ja merest hakati köie otsas ämbriga vett ammutama . Laeva tuletõrjesüsteem oli rivist väljas ja mühavas põrgus karjusid abitud kaaslased . Käest kätte ulatatud ämbritega võis vaid end higile ajada . Tuli ei teinud sellest väljagi ja laev tossutas lõuna suunas nagu mingi paganausuliste ohvrialtar . Ööpimeduses aeti aurik Pillau ees liivikule kinni . Lekkiv alus ei oleks farvaatrist enam läbi läinud . Nagu hiigelpikk , kohutavate , unenäoliste nägemuste koridor oli see läbi öö toimunud seiklus — algul laevalt puksiirile , sealt sadamasse , raudteele , haavatuterongi , mis kiiruga kokku klopsiti , nii et hommikuahetuses voolasid mööda juba Königsbergi eeslinnad ja ratastiku kriiksudes ning kolksudes suunduti sirgelt itta , sisemaa poole . Insterburgi ees , enne lõunasse pöördumise võimalust jäädi pidama . Algas sõjale nii iseloomulik lõputu , närve sööva ootamise aeg . Ida-Preisimaa pärast parajasti sõditi . Tilsit öeldi ohus olevat . Sügisselge taevas peitis endas iga hetk kaela valguva surma ohtu . Nad tulid nagu ikka madalalt , peaaegu oma helesiniste kõhtudega puulatvu riivates . Kõik oli korraga täis tuld ja müra ning kohe järgnes peaaegu puhas vaikus , mida häiris vaid tulekahjude mühin ja haavatute oiged . Esialgu jäi ešelon puutumata . Vaevalt oli lendureil õhus aega vahet teha sõjavarustusega rongide ja haavatute ešelonide vahel , pomme lihtsalt kallati alla , jäi siis ette mistahes . Näis nii , et kõige muuga oli kiirem . Königsbergist evakueeritavate varade , rindele toodavate relvade ja meestega oli tuli taga . Mis kiiret sai olla haavatutel , kelle sõdimised seks korraks otsas ? Teine päev korraliku toiduta , haavadesse surevate kamraadide soigumisega , vaikse hammastekiristamise ja palvetamisega , teine päev peaaegu lakkamatute õhurünnakute all . Hämardus , ja taevas selgis , idast kerkis kuu . Tema , leitnant Hans-Peter Schulenburger , ajas end vaikselt valu pärast urisedes jalule . Ta võttis naela otsast frentši ja pani selga , seejärel riietus sinelisse , võttis oma sõduriranitsa ja vinnas õlale . " Kuhu sa lähed ? " päris kõrvalnarilt kamraad . " Ma lähen koju , " ütles tema . " Oota , ma tulen ka ! " Kaks ohvitseri väljusid rongist . Oli peaaegu soe ja täiesti tuulevaikne hämarus , mida aina enam hakkas hõbetama kuupaiste . Taamal tukkus nii pööraselt oma , kodune väike linn . Punased telliskivihooned näisid hämaruses mustadena . Loojakutaevasse lõikusid gooti tornid . Jõgi voolas rahulikult malmsildade alt läbi . Üks raskelt lonkav , teine läbilastud kopsust verd köhiv mees , astusid vaevaliselt hämarat rada mööda , kuni sireenid hüüdma hakkasid , ja enne veel , kui masinate hädakisa kõrgeima noodini küündis , olid nad kohal , parves raskepommitajad , taevasse puistatud valgustuspommid , mis langevarjude otsas aegamööda maa poole vajusid , samal ajal , kui üks surmalast teise järel taevast alla kallati ja maa plahvatuskoonustest nagu õitsema hakkas . " Vaata ! " ütles kaaslane . Nende rong sai parajasti seeriatabamuse . Vaguneid paisati nagu tikutoose segamini ja üksteise otsa . Kõike seda kroonis süütepommide sinine tuli , milles kõik , puit ja raud läbisegi hõõguma ja lõõmama hakkas . Praegu , siin talveöö üksildases pimeduses näis , et see võis olla tuhat aastat või ainult viis minutit , aga kaks sõjasanti astusid oma teed , üks longates , kuni ta enam ei suutnud ja teise õlale toetudes ühel jalal edasi kargles , teine lakkamatult verd köhides . See nii kodune , nukutoana hooldatud maa oli paanikas tühjaks põgenemas ja kahe vaevatud mehe pingutused ei läinud kellelegi korda . Tulekahjude valguses , vahepeal täielikus pimeduses , siis koiduahetuses astuti oma rada , kuni hommiku eel leiti — kõik , ei suuda enam ! See oli mingi külakoht , aga mitte enam valgekslubjatud seinte ja kitsaste räästastega kõrgete katuste alune Saksa küla , vaid midagi slaavipärast . Mõlemad mehed teadsid , kuidas poolakad sakslasi vihkavad . Ja mõlemad teadsid , et kuul oleks vaid kergendus . Nad keerasid teelt ära , mingi kehvapoolse talu juurde ja kloppisid uksele . " Kas te usute või ei , " ütles Väino mitme-mitme aasta pärast seda lugu jutustades . " Need olid poolakad . Ainult naised olid kodus . Ja me saime kõik , mida saada võimalik oli . " See idüll kestis üle nädala . Mehed vedelesid põrandale laotatud õlgedel ja lasid end poputada . Eluvaim hakkas sisse tulema , palavik alanes , haavad hakkasid kinni kasvama . Valmis lahkuma , ootasid nad nüüd tühjana püsivale teele ilmuma taganevate vägede veoautosid , et neile peale pääseda , aga autosid ei tulnud terve talvele kiskuva sügishalli päeva jooksul . Ja kui siis lõpuks mootorimüra kuuldi , võttis see tõsiseks . See oli Vene tankide hääl . Nad tulid , kolonn kolonni järel . Ohvitseridele polnud vaja seletada , mis toimus . Kusagil oli läbi murtud , katteväeosad olid kotti jäänud , nemad olid omi asjata oodanud , ja nüüd sulgus lõks nende ümber . See Ida-Preisimaaga piirnev Poola serv on võrdlemisi tasane ja üsna metsatu kant . Kumbki ei taibanud , kuidas võiksid nad siin läbi pääseda , sest võõrast väge vooris õhtu ja öö ja järgmise päeva , ilma et sellel vahet tulemas olnuks . Nad otsustasid oodata õhtupimedani ja minna , tulgu mis tuleb ! Neile kaeti veel laud . Tänusõnu pomisedes istusid mehed viimast korda sööma . Siis läks tema üksi õue , et ilma vaadata , nagu ta ütles . Horst jäi asju seadma . Ta seisis laudanurga juures ja õiendas oma häda , kui otsustavalt rütmikaid samme kuulis . Läbi hämara võis tulijaid vaid aimata . Neid oli mitu , nad olid erariides aga relvadega . Leitnant Schulenburgeri saatuseks oli ikka ja alati viimasel hetkel pääseda . Ta ei pistnud jooksma , kui tulijad majja sisenenud olid . Ta ootas siiski , kuni ägedaid hääli kostma hakkas , kui trepil rüsiti . Siis köhatas automaat . Harjunud tapja oli , ei raisanud asjatult padruneid . Kõnekõmast eraldas sakslase kõrv vaid ühe väljendi . " Psja krew ! " Sinelita ja paljapäi , seisis ellujäänud ohvitser veel mõne hetke hoone varjus , enne kui väljale komberdas . Tee ligi polnud mõtet minna . Pimendamata tuledega autod aina tulid ja tulid . Terve armee valgus siit läbi . Arvata võis , et enne Wislat neid miski ei peata . Ja siin saigi vaid teha üheainsa otsuse . Ainult mõni kilomeeter põhja pool on elanikest tühjaks jooksev iidne Saksa provints . Kui ta kusagilt üldse mingit varju võiks loota , siis ainult sealt . Las olukord rahuneb . Ta vajas erariideid , eelkõige sooje , toitu ja kas või mingisugust kaarti . Maa , mille nad Horstiga kümne päeva eest läbi olid komberdanud , osutus tagasiteel hoopis lihtsamini läbitavaks . Vastu koitu avas ta ühe täiesti korras , puhta ja koduse maja ukse ning sisenes . Teda haaras tuttav lõhn . Leib ! Leib oli ahju jäänud , seal kaunis kõvaks kuivanud , aga ometi söödav ! Ta leidis hoidisepurke , ta leidis isegi suitsusingi sahvri laepalgi küljes rippumas . Ta sai oma verega läbi imbunud kalifeede asemel jalga mustad kalevist ülikonnapüksid ja selga kalasabamustrilise palitu ning pähe vana soni . Ta küttis pliiti , sõi ja pidi juba voodisse heitma , kuid taipas siiski ohtu , mis selle täiesti rüüstamata maja näol teda varitseda võis . Siin oli sõjaväge korteris olnud . Kuurist leidis ta mõned pakid presskapsast , gaasitorbikuvutlareid ja virna laibakotte . Need kärnilisest tumerohelisest jõupaberist kotid , mis ruutjala suuruseks kokku voldituna pidid igal mehel kaasas olema , jäeti ikka ja alati peatuspaikadesse vedelema . Leitnant Schulenburger varustas ennast selle individuaalse pakendiga , ja see osutus targaks valikuks . Ta otsis endale ühe lauda , teest eemal ja mahapõlenud elumajaga talus . Ta kaevus heintesse , puges laibakotti ja jäi magama , et öösel nagu nõelatult ohutundest üles ehmuda . Teel veeresid jälle kolonnid . Autod peatusid külas , kostis slaavipärast kurguhäälset juttu . Põgenik kuulas oma kloppivat südant . Selgesti eraldus tulepragin ja läbi katusepragude oli aimata hüplevat valgust . Need vaprad vallutajad põletasid juba nende valduses olevat küla ! Kas nad arvasid , et polegi siin peremehed ? Leitnant hiilis laudast välja ja roomas aiataguseid pidi puudesallu , mis jäi külast saja sammu kaugusele . Oh seda Preisi pedantsust ! Isegi enne kodumaalt põgenemist olid külamehed kõik hoolega puhtaks riisunud ja sügislehed ning kulu ära põletanud . Selge , kuupaistene öö ja lisaks veel tulekahjude lõõm — ole nagu peegli peal . Hommikupoole ööd , kui kuu oli loojunud ja jõelt kerkis udu , lonkas ta üle rööbastike jaama ning leidis ühe platvormvaguni , mille tunnimees parajasti katelokiga väliköögi poole kõmpis . Leitnant ronis presendi alla ja avastas sealt , nagu ta eeldanud oligi , Stalini oreli , kaardiväe miinipilduja " Katjuša " . Esmalt pähe tulnud kihu — ronida selle hirmsa relva aluseks oleva veoauto kabiini , surus ta endas maha . Ta peitis enda veokasti , miinikastide vahele , puges oma laibakotti ja uinus , lootes , et ei hakka ehk norskama . Kuhu mujale , kui vaid rindele võis teel olla see sõjamoonavoor ! Ta ärkas päevavalges , küünitas kaela ja piilus läbi sõidutuules laperdava kattepresendi rebendi ning kohkus . Samm maad temast , seisis seljaga autokasti vastu toetudes punaväelane , tema jämeda augustatud kattega automaadiraud vahtis tühja taevast . Kauguses ujusid mööda mingid maastikud , mille eest veduri aurupahvakuid läbi hõljus . Nad olid teel , aga mingi vaist tegi ohvitseri ärevaks . Tõepoolest , kui ta järgmisel korral välja piilus , leidis kahtlus kinnitust . Pilved olid hõrenenud . Läbi nende aimus päikest . See päike jäi tema vasakule käele . Aga vagun liikus tema parema käe suunas . Nad olid teel põhja poole ! Ükskõik ! Päevavalges polnud võimalik midagi ette võtta . Ja kui nad tõepoolest Saksamaast kaugemale liiguvad , siis liiguvad nad Kuramaal kotti jäänud vägede poole . Neid äärmiselt efektiivseid rünnakurelvi ei hoidnud punased kunagi reservis , vaid tassisid alati kõige ägedamatesse paikadesse . Avata võis , et enne viimast , otsustavat edasitungi Saksamaa suunas , teevad nad mõne aja ettevalmistusi . Kuramaa grupeering aga segab neid , ohustab tagalat , ja see loodetakse käigult likvideerida . Kui tal vähegi õnne on , siis võib ta ehk kogemata läbi pääseda . Üle kõige igatses ta praegu kamraadide usaldusväärset keskkonda . Olgu pealegi , et seal ootaks teda ees tõenäoliselt surm või sõjavangi vähemeelitav seisund . Ta puges tagasi oma laibakotti ja uinus , olles nälja peletamiseks tüki kivikõva leiba ja vintsket sinki sülge jooksma ajavaks suutäieks mälunud . Sõdur peab oskama oodata ! Näis , et oskust oodata saab ta siin maal veel kaua harjutada . Ta ärkas kloppival südamel ja jäi kuulatama , aga midagi peale akende taga nuuskiva talvetuule ta ei hoomanud . Kui teda miski üldse häiris , siis oli see liigne rahu . Sõjaaastate jooksul oli ta harjunud just vaikust ja rahu pelgama . Hõre tulevahetus , mis aeg-ajalt ägedaks paisub , siin-seal taevasse lendavad raketid ja ajuti mõne masina müra kuuluvad rindeolukorra argipäeva juurde . Kusagil kogu aja midagi toimub , aga see kõik on normi piires ja midagi hullu pole oodata . Seevastu häirib täielik vaikus alati vaistu . Tähendab , vastane kavatseb midagi . On omad reservid positsioonidele toonud . Selle pärast polegi enam mootorite häält . Vägedele on antud korraldus vaenlast mitte häirida , et turmtuli tuleks jahmatuse ja hirmušokiga ... Põgenikust ohvitser ei osanud arvata , mis võiks teda varitseda praeguse rahu ja vaikuse peidus . Süda lihtsalt aimas halba . Ja see saigi ennelõunal teoks . Praegu aga keeras naine ta kõrval külge , nende kehad puutusid kokku ja Erika ärkas . Kirg puhkes mõlemas , ja vahetamata ainsatki sõna , armatseid nad kahiseval põhukotil kesk maarohtude lõhnu , kesk rustikaalsust , kodukootud lõuendist linadel , paksu , kareda vatiteki all . Seejärel vahtis leitnant lage , kuhu saabuva hommiku aimus juba esimesi varje joonistas . Erika aga paitas mehe õlga . Peale andumuse oli temas midagi rahutut , mingi täitumatu igatsus . Vaikse ennelõuna katkestas paanika . Tänu pakasele kuulutas hädaoht end kriiksuvate sammudega kaugemalt , aia tagant rajalt , ja Erika viis leitnandi tagumisse ruumi , juhatas ahju ja välisseina vahel asuva riidekapi otsa tagant seina ja kapi vahele jäävasse peidikusse , kuhu oli isegi taburet pandud . Enne koputajale avama minekut oli kuulda , kuidas ta mehe riideid kappi topib . Siis kostis tuulekojast naiste omavahelist juttu . Saamata sõnadest aru , taipas redutav mees , et arvatavasti naaber oli tulnud vaatama , kas Väino on koju ilmunud . Erika valetas talle midagi . Korra käisid naised ka tagatoas , vaterdasid arvatavasti toalilledest , sest mainiti asparaagust . See naabrinaine ei mõelnudki koju tagasi minna ! Pühapäev , Erika kodune ja sõbrannal ilmselt aega palju . Kui mees lõpuks väljuda võis , leidis ta eest murest tõsise perenaise . See igavene lõhverdis leidnud eileõhtused jalajäljed . Nojah , muidugi jätab inimene lumele jälgi , soostus mees , aga jäljed ju tulevad ja lähevad . Keegi võis ukse taga käia ja sisse saamata lahkuda . Ei taha klappida , seletas naine . Sel ajal , kui leitnant linnas seikles sadas natuke pakaselund . Minekujäljed on pooleni ähmastunud , tuleku omad selged . Ütles ta seda ? Kas siin maal tegelevad kõik naabrinaised indiaanlaste mängimisega ? Mida Erika vastanud oli ? Erika vangutas vaid pead — tegi näo , et usub , kui ma ütlesin , et üks kotipoiss käis kartuleid küsimas . Aga loomulikult ei usu . Nii selged asjad , igaüks mõistab ! Aga ta ju nägi , et majas pole võõraid ! Nägi küll , aga ei usu . Sa ju olid majas ! Voodi alla ja kapi taha ta ei vaadanud . Ta teab ju , kuhu võib peitu pugeda . Mis siis nüüd saab , läheb naaber kaebama ? Ei , päris kindlasti ei lähe ta kaebama , kust mees sellise lolluse võtab ? Aga see külaajaleht lõhverdab kõik kohad täis , et Erikal on peika ! Nüüdsest on kõigil kaelad pikad , kui siinkandis mõnda meeshinge kohtavad . Saksa ohvitser ei tundnud seda ühiskonda . Tema arvates oleks täiesti loomulik , et oma naha päästmise huvides läheb naabrinaine julgeolekupolitseisse kaebama . Ja kui ei lähe , siis ka ei lahverda , sest teab väga hästi , et ennast kaasteadjaks teha on ohtlik . No on teil alles elu ! Erika oli lausa hämmeldunud . Kuidas nad küll hakkama saavad , kui igaüks teise peale kaebab ? Just nii saadaksegi hakkama ! Ainult valvsus tagab seaduste täitmise . Hoidku jumal seaduste eest , ohkas naine . Aga mehel oleks nüüd küll soovitav mõneks ajaks silmapiirilt ära olla . Hans-Peter Schulenburger tõmbus sirgeks . " Jawohl , gnädige Frau ! " Nii selgest jutust saab mees aru ... Erika kohkus . Jumalapärast , ei ! Oodaku ometi , kuhu tal sedasi minna on , ja päevavalgel veel pealegi ! Küll ta midagi välja mõtleb ! Esimest korda kogu tutvuse jooksul jäi Hans-Peter Erikale otsa vaatama . Loomulikult oli ta seda nägu tundide kaupa vaadanud . Eriti siis , kui naine oma minevikust rääkis , tutvumisest ja abiellumisest Väinoga , natuke murduval häälel südamepuistamistes oli ta endas vist vastust otsinud küsimustele , kas sellega ongi kõik tema jaoks lõppenud ? Kas üks mees , kellega ta end sidus , jääb tema isandaks ka kaugel eemal stepimullas magades ? Kõik see , mida naine tundvat näis , polnud leitnandile õieti korda läinud . Sõditud aastate jooksul oli emahellitatud noorukist kasvanud tundevaene , kalk inimene . Nii palju oli tulnud tappa , põletada , inimesi nende kodudest välja kihutada , et jäi üle valida , kas peletada endast kõik inimlik või hulluda . Ükskõiksus teiste inimeste kannatuste ja surma suhtes oli talle endale üle kandunud . Ta ei saanud pahaks panna , kui tedagi nagu metslooma paigast paika ekslema sunniti ja aina tappa taheti . See lihtsalt kuulus elu juurde . Nüüd üllatas naise otsusekindlus teda sügavalt . Armastus oli ju kena kogemus , aga selle nimel tema ise küll Siberi või surmaga riskima valmis ei olnud . Kas Erika oli ? Püüdis ta lihtsalt armukest endale hoida ja oleks selle eest nõus vabadusega maksma ? Või , mis veelgi uskumatum , tegi seda puhtast kaastundest ? Teisel pool vana , kulunud , sügavalt süümustrilise plaadiga köögilauda istus ohvitseri vastas tumedapäine , pähkelpruunide silmadega naine , kelle anduv pilk ja suud jumestav võbelev naeratus olid maitsestatud hella , tundliku sarmiga . Ja kusagilt ammuunustatud sügavusest kerkis mehe hinge korraks midagi head , mingi nahapinda judisema panev , otsekui sooja kevadtuule puudutus . Ta oli iseenda tundevaegusest äkki teadlikuks saanud , ja selles valguses näis nüüd mõnigi asi teistsugune . Vahepeal oli ta arvama hakanud , et on sõjas lihtsalt vapraks karastunud , nii et surmgi ei pane teda enam värisema . Või ongi see siis üks ja sama — vaprus ja võimetus tunda ? Tema sõit rongis keset " Katjuša " veokasti laotud reaktiivmürske sai romantilise lisandi , kui õhtuhämariku saabudes tunnimees tuule käest presendi alla varju puges , seal natuke nohises ja köhis , kuni kabiiniukse avas ja end istmepolstrile kerra kiskus . Sakslane oma pimedusega harjunud silmadega võis seda kõike näha , ka seda , kui aset sättiv venelane kabiini tagaaknast kasti vaatas . Tume laibakott ei pidanud just muu kolu hulgast eristuma , aga selle serva tagant paistis heledam nägu . Nii et ise seda teadmata , vaatas punaväelane silma omaenda surmale , sest loomulikult oli redutajal sõrm päästikul . Mõne aja pärast aga uinusid nad mõlemad , ja leitnant koguni nii sügavalt , et ärkas alles sellest , kui auto mootor käivitati . Nii nagu salastatud relvade puhul peabki , toimus mahalaadimine ööpimeduses . Present oli kabiiniosalt maha kooritud ja temale peale visatud , nii et otsest avastamiseohtu enam polnud ja ta alles siis , kui sammud ning hääled autost kaugenesid , end üle kastiluugi maha veeretas ja veidi ümbrust uurinud , astuma hakkas . Ta oli sisemiselt valmis , et teda peatatakse , ja nii ta eriti ei võpatanudki , kui mahalaadimisplatsi serval äkki käratust kuulis : " ???? , ???????? ???? ! " Tema erariides kuju ei pidanud tunnimehes tingimata just tapmise soovi tekitama . Seepärast ta ei teinud väljagi , ei muutnud kõnni rütmi ega kergitanud nägu . Aga kui hüüet korrati ja sõdur tema poole tulema hakkas , reageeris ta ainsa sõnaga , mille tähendust ta isegi korralikult ei teadnud ja mille antud situatsioonis peaaegu ainumõeldava sobivuse talle aastaid hiljem üks vene sõjaväes teeninud eestlane ära seletas . Leitnant Schulenburger oli vene keelt õppinud gümnaasiumis lisaainena , aga sellel keelel ei olnud kuigivõrd kokkupuutepunkte keelega , mida Venemaal tegelikult räägiti ja mõisteti . See tegelik keel koosnes vähestest , sageli häälikuliselt korduvatest aga intonatsioonilt väga vaheldusrikastest stampväljenditest , millega peaaegu kogu tunneteskaalat väljendada andis . Seda keelt polnud keegi õpetanud ei gümnaasiumis ega ohvitseride suhtlemiskeele kursustel . Tema rinda tonksava PPŠ raua peale ta justkui sülitas tülpinud häälel : " ????? ! " ja tõukas selle õlaga kõrvale . Otse imeväel selgis soldati ähmis ilme ning ta lentsis kaaslase juurde tagasi , urisedes ohvitserile samuti tundmatu väljenduse : " ?????? , ????? ! " Tundmata maad saabaste all , keha uskumatusest kaalutu , kõndis Wehrmacht-i ohvitser läbi venelastest kubiseva linnakese , ja keegi ei küsinud temalt , mida ta siin kolab — salajase sõjatehnika mahalaadimisjaamas ja rindele suunduvate vägede koondamispunktis öise komandanditunni ajal ? Oi , see venelaste korralagedus oli otse malakat väärt ! Midagi muud nii kriitilist ei juhtunud enam tükil ajal. Hulluks kippus asi hoopis söögiga , kuni ta mingil külateel üksikusse majja sisse pööras . Jälle sattus ta naise peale , kes üksinda kodus oli . Vähe too saksa keelt mõistis , aga mehe näljast polnudki vaja eriti ilmekalt kõnelda . Lohku vajunud , habetunud nägu ja hullu inimese lõõmav pilk selgitasid olukorra piisavalt ära . Ta sai korraliku kõhutäie suppi ja leiba , ja kui ta seepeale surmväsimusest peaga nooksama hakkas ja toolilt maha kukkuma pidi , juhatati ta tuppa asemele . Nii sünnivadki muinasjutud , mõtles mees , ja samas ta juba magas , oli kodus tagasi , päike lõõmas ja tütarlapsed naersid , oli vist kevadpüha , taevas oli hele , sinine ja valged pilved Ja ta ärkas ohuaimusest ning viskus istuma . Pool tundi vast oligi ta maganud , aga pikemat luksust ei riskinud esimese hooga endale lubada . Majas polnud peale tema kedagi , ja kui ta väljuda tahtis , leidis mees , et on luku taga . Paistis et tal tuleb perenaise naasmine ära oodata . Akendel olid talveraamid ees , sellised , millel avatavaid aknapooli ei ole . Igaks juhuks otsustas ta omavoli kasuks . Ta lõikas kleepribad noaga lehti ja tõstis talveraami eest . Siis sidus ta leitud nöörijupi õhuakna riivi külge , tõukas välised raamid lahti ja astus välja . Ta tõstis talveraami alumist serva pidi lengivaltsile ja tiris nöörist selle üleni oma kohale . Nööriotsa kinnilükatava välisraami vahele jättes sulges ta akna . Nii , ja minema ! Ainult üks teed mööda lähenev auto tuli lasta enne ära minna , ja selleks puges ta lauda otsa heinalattu peitu . Aga see auto ei läinudki mujale , vaid peatus väravas . Pragude vahelt jälgis mees , kuidas kaks mundrikandjat ja üks tsiviilis asjamees koos perenaisega majja kiirustasid , kuidas need ukse taga veidi nõu pidasid , seda siis jalaga lahti lüües majja viskusid Noh , oli aeg minna ! Nii , ja otse nurga taga seisis Ivan-Willis , punaväelane roolis . Poiss ehmus näost lapiliseks , kui talle Waltheri raud ribidesse torgati . Ohvitser siiski ei tulistanud . Autojuht vaatas kurva pilguga oma püstolkuulipildujat , kuid ei hakanud lolli mängima ja ronis žestile kuuletudes masinast välja . Need sõjaaegsed autod tahtsid tavaliselt väntamist , sest akud olid neil kõigil läbi , aga see läks soojast peast käima . Mitte just kogenud autojuht , sai Schulenburger mootorit väljasuretamata paigalt minema ja andis kõvasti gaasi . Kui neil kulus kohale jõudmiseks kolmveerand tundi , siis vaevalt nad palju kiiremini ka telefoni juurde jõuavad . Pool tundi võis endale küll seda luksust lubada , ja selleks ajaks hakkas ka juba hämarduma . Ilusti vaikselt , et reetlikke jälgi mitte teha , keeras ta metsateele , logistas kuni sügava õhtupimeduseni , jättis siis auto võssa ja jätkas jalgsi . Peagi leidis ta teise tee , seda mööda veel edasi , ja siis ühte heinaküüni ööseks rettu . Seal oli aega mõelda . Ta oli kolanud rinde taga Kuramaa külasid pidi . Kõikjal oli sõjavägi ees , ja mida lähemale frondile , seda paksemalt . Ivanil oli selle koti likvideerimisega tõsi taga . Kaardita ja ümbruskonnas võõrana , polnud tal mingit šanssi läbi pääseda . Niisiis tuli otsustada , kas ta läheb end nüüdsama vangi andma või üritab veel kuhugi jõuda . Ta sõjatee ühtlaselt halliks lindiks sulavates mälestustes oli üksainus heledam meenutus — Eestimaa . Nad tulid sinna Pihkva kandi ägedatest lahingutest ja nägid ränka vaeva , et suurte kaotuste hinnaga kotist välja murda . Seejärel suunati nad puhkusele , maale , kus polnud peaaegu mingeid sõjajälgi , kus taludest võis lausa muidu saada mune ja pekki nii palju kui vöö vahele mahtus , kus tüdrukud , tuimavõitu , aga enamasti rinnakad ja tugevad , neile hea pilguga otsa vaatasid . Öeldi ka vahest sitasti , kästi Vaterlandi kõmpima hakata , aga tegelikult ikka eriti ei vihatud . Polnud mingisugust partisaniliikumist ja öösiti võisid üksipäini , mundris ja relvata , ringi jalutada . Ja see maa piirnes merega , mille taga oli vabadus . Ta suundus põhja , läbi nälja , läbi tuisu , läbi ähmastuva teadvuse , kuni end korraga Erika silmadesse kiindununa uuesti leidis . Järgmiseks leidis leitnant Schulenburger end põlvili lumes , keset ürgmetsa , tõtt vahtimas ühe irevilhambulise kontkõhna äbarikuga , kes teda omas võimatus keeles tögas , sõimas ja mõnitas . Kahemehesaag polnud ohvitserile mingi tundmatu tööriist . Ta ei osanud kokku arvatagi neid tunde , kui tal endal oli tulnud sellega rassida , et punkrilae jaoks puid maha võtta . Ega ta kogu sõja ohvitser polnud ! Aga siin , rinnuni lumes , keset näpistavat pakast ilmnes , et ta ei oska saega õieti midagi teha . See surmakutsar , kes oli enam-vähem tema enda eakaaslane , nägi aga välja raugastunud ahvina , selgitas talle žestide ja vigase vene keele abil , et saagija tõmbab ainult oma poole , mitte ei hoia vastu , kui teine tõmbab , ega tõuka ammugi endast eemale , et saele ei tohi peale pressida , et mändi saagides tuleb iga natukese aja tagant terale kaltsuga praerasva peale määrida , et enne puu langemist tuleb jalule kerkida , või muidu ei jõua eest , kui tüvi tagasi peaks lööma ... Jaan , oli selle vaevatud välimusega mehe nimi , endine punaväelane , Saaremaalgi sõdinud , see tähendab , et leitnandiga peaaegu mees mehe vastu seisnud ja nüüd rivikõlbmatuna erru saadetud . Tema käest kuulis leitnant ka eestlaste sõjateest , mis kulges läbi Siberi sunnitöölaagrite , kus metsalangetamine meestele tõepoolest selgeks õpetati , nii et see nälginud ja haige kuju sakslasest mitu korda võimekamaks osutus . Ega see sõim ja mõnitamine olnudki kurjasti mõeldud . Jaan oli saanud nii palju saksa kuulide all maad mööda aeleda , et elusa leitnandi peale nüüd oma alaväärsuskompleksi tühjaks puistas , suureline ja vägev ja sealjuures sügavalt eneseirooniline . Teda õppis sakslane õieti mõistma alles pikkade aegade pärast . Nüüd hingeldas ta läbi pimeneva nägemise ja väsimusvalu seljas ning vihkas seda kämbut kogu hingest . Ta koguni küsis endalt , miks ta seda talub ? Ta oleks vabalt võinud selja sirgeks ajada ja sõna lausumata astuma hakata . Mis sidus teda siinse paigaga või ka kokkuvõttes Erikaga , kes ta selle supi sisse oli sokutanud . Rääkis ilusti , et pakutakse natuke tööd , et vastu saab kartulit ja pekki , et mõneks ajaks eemale minnes ei küta ta naabrite uudishimu . Ta oli oma leitnandi õhtuhämaras käevangu võtnud ja ühte kaugese Jaagupi-nimelisse tallu toonud , kus vanapaar õieti sõnakestki tema jutust ei mõistnud . Lüheldased , tugevasti hallikirjude juustega kühmus kujud , kes teda ignoreerisid , toimetasid kasinal lambivalgel köögis . Naine tegi süüa , mees lappis viltsaapaid . Ja sellest osavõtmatusest kumas läbi sügav umbusk ning võõristus , kuni õhtul hilja perepoeg koju tuli . See noor , intelligentne mees rääkis soravalt saksa keelt . Tema oligi seletanud , et taludele on metsa ülestöötamise normikohustus peale pandud . Tema ise käib linnas tööl ja isa on juba liiga vana , et paariks nädalaks kodust kaugele metsavahitallu minna ja seal lumes ning pakases mütata . Mehed olid väikese viinapisara juures õhtul hiljani juttu puhunud . Hommikul , ammu enne esimest koidukuma , oli vanaperemees ta hobusega siia toonud , tee pealt ka selle Jaani kaasa võttes . Too santlaager ja vanamees olid surmtõsiste nägudega vastastikku aasinud , olid vahetanud ilmselt teravusi , mille hammustav toon ka keelt mõistmata arusaadav oli . Kumbki isegi ei muianud , ometi oli selge , et nad sellest sõnasõjast seesmist lõbu tunnevad . Jaan oli ka Schulenburgeri jutu sekka tõmmanud , oli oma keeltesegust väljendeid otsinud , kuni avastas , et leitnant vene keelest aru saab . Ta oli pärinud teise sõjateest ja osatanud — noh , Lebensraumi vallutaja , nüüd on kõik kaputenmachen ? Mis nüüd tegema hakkad ? Metsavaht , kes leitnandi arust oleks pidanud olema kõrk ametimees , tedresulg kübarapaela vahel ja trahviraamat taskus , osutus väikest kasvu hallipäiseks mehenässiks . Paistis , nagu polegi tema ametiks siin maal hoolitsemine , et käbid oleksid kõik kenasti kokku riisutud ja murdunud oksad ära koristatud , vaid sootuks mingid arusaamatud laialdased kohustused . Sakslase peale ei kergitanud ta kulmugi , võttis olukorra vaikides teadmiseks , ajas vildid jalga ja tuli meestele tööd kätte näitama . Selle lõputu ja täiesti hooldamata ürgmetsa keskel oli üks männinoorendik , kus tuli kõigepealt valgustusraiet teha . Ja siis segametsatukka , kus tuleb kõik maha võtta , et jääks puhas plats . Jaan ja metsavaht aasisid ja vaidlesid tükk aega , kuni metsasaks neile tüki suurt kuusikut ette näitas . Haigus sees — kuivavad puud . Siit saavad oma normi täis , seletas Jaan pärast . Sest valgustusraie ja lageraie raiskavad jõudu ega anna kuigi palju tihumeetreid . Kuidas peab , tahtis sakslane teada Kas on ette nähtud , et normikohustuse täiteks ka metsahooldustöid tegema peab ? Peab nii kuidas kaubale saad ! Võid saada ka sellise võsa , et müttad kevadeni välja . Ja seda lausudes kooris Jaan juba oma kasuka seljast , kahmas kirve ning virutas sellega männitüvele nii et laastud kümne sammu taha lendasid . Näis , et ta kavatseb puu kirvega maha võtta . " Noh , Petz weg ! " Lõunaks oli leitnant läbi nagu labakinnas . Selili lõhnaval ja vetruval oksahunnikul , vaatas ta tuimal pilgul , kuidas Jaan lõket teeb , kuidas nende mõlema kivikõvaks külmunud võileivad selle paistesse sooja pandi ja vanas katelokis teed keedeti Tal oli päris ükskõik , mis edasi saab , tema tahtis olemata olla . Aga sellest ei tulnud midagi välja . See rivikõlbmatu luukere ajas ta oma laia , arusaamatu möla saatel jalgadele . Kuidas nad siis omad tihumeetrid ära teevad , kui liigutada ei viitsi ? Puhkepausidel , vilistavalt hingeldades , rääkis ta eesti-vene-saksa segakeeles Siberi metsatööst , kus isegi lõket teha ei lastud , nii et ellu jäämiseks pidid tööst sooja saama , kui ka nälg lausa sinine oli Hans-Peter Schulenburger oleks maksnud palju raha , kui see mölalõug kas või natukene oleks vait püsida märganud . Alles tagasiteel võttis Jaan oma hääle tasemaks . Ei taha karu üles äratada , seletas . " Ja-jaa , Bär schlafen ! " Hommikul oli metsavaht näidanud — näe seal , selle teiste puude selga vajunud kuuse juurelahmaka all , risuhunnik ja lumevaip peal , näe , auru tõuseb ! Ausalt öelda lõi see jutt leitnandi virgeks . Talle tuli esimest korda pähe mõte — kord koju jõudnud , võib ta rääkida , et on seisnud magava karu pesast kümne sammu kaugusel Kui ta kord koju jõuab ! Ta avastas endas sel tunnil lootuse . Must meeleheide , mis lõpuks apaatiaks oli muutunud , hakkas nagu veidi hõrenema . Siin maal võis redutav võõramaalanegi lootust hellitada . Tuleb üle olla mõnitavast mölast , tuleb jaksata vastu panna ! Küll aeg toob selgitust . Ja kogu selle vapra tinasõduri muinasjutul oli küljes ikka ka suure seikluse maik . Lõpuks hakkas see isegi meeldima — rassida nii , et tunned , kuidas seljast kerkib sooja auru . Selleks oli aga vaja kõigepealt tööga harjuda , ja süüa , süüa rasvast ja tugevat toitu , nagu nemad siin nähtavasti eluaeg harjunud olid . Lõpuks pääses maksvusele tema kasv ja parem tervis . Jaan ei jäänud talle küll veel jalgu , aga kui ikka tõesti jaksata vaja oli , siis jaksas Hans-Peter rohkem . Nad olid oma puusüllad üle mõõtnud ja leidnud , et mõni tihumeeter on veel puudu . Lisaks oli vaja oksad kokku korjata ja ära põletada . Kõigeks võis kuluda veel paar päeva . Hommikul teele sättides kaalus leitnant , kas ta ikka peab endaga pidevalt kaasa tassima seda üle kilo kaaluvat metallikolakat , püstolit , mis läbi riiete ta ribisid tonkis . Üksi köögis , võttis ta selle taskust , kõigutas käes ja mähkis siis vanasse ajalehte , peitis kapi alla , kaugele tolmu ja ämblikuvõrkude sisse . Ta ajas kasuka selga ja väljus õue ning jäi lävele vahtima . Koidupunast roosataval õuelumel seisid Jaan ja metsavaht ning ajasid juttu kahe Vene ohvitseriga . Ja kaks patrullisoldatit seisid mõni samm eemal ning hoidsid rinnal oma PPŠ-sid . " ????????? ! " öeldi temalegi asjalikult ja kuivalt . Endine punaväelane Jaan toppis parajasti oma uhiuut passi tasku ja seletas laias , kuigi saamatus vene keeles mingit järjekordset pläralugu . Leitnant seisis ega teinud väljagi . Nüüd oli Jaani tund käes — kui ta juudaks osutub , pole paremat hetke vaja oodatagi . Siin on kõik Saarema lahingute eest , dessandi ja Tehumardi ja kindlustatud liini murdelahingute eest , leitnant ! " Näita neile passi ! " ütles Jaan eesti keeles , ja kui Schulenburger vaid vaikis ja vahtis , pöördus ta venelaste poole . See olevat tema roodu mees , sai Lukis põrutada . Nüüd on selline köh , köh ! Ei räägi , ei kuule õieti . " On sul passi või ei ? " karjus ta sakslasele . Pole vist kaasas , näe kuidas kukkus näost ära ! " Ütle nimi . Ütle neile , mis su nimi on ? " " ???? ?????? , ??????????? ! Ütle neile oma nimi , ?? ????? " Leitnandil sai jagu täis ja ta lausus oma võlusõna : " ????? ! " Kõik hakkasid vabanenult naerma , vene ohvitserid veel kõige kõvemini . " ?? , ????? ! ? ???????? ??? ??????? ! " Alles pärast patrulli lahkumist , taipas leitnant täie selgusega , kui tõsine olukord olnud oli . Metsavaht oli näost plass ja köhis ning sülitas masinlikult , sekka pobisedes . Jaani lai möla oli selleks korraks läbi . Ta küll katsus seletada , et igaühega tuleb rääkida keeles , millest ta aru saab , aga nali ei tulnud naljana välja . Sakslasel hakkas lausa piinlik , et oli ohtu seadnud need lihtsad , tublid inimesed . Alles kaua aja pärast sai ta teada , kuidas lood Jaani endaga olid . Saaremaalt haiglasse sattunud , oli ta endale võltspaberid muretsenud , millega teda reservi arvatuks tõendati . Ta oli passi kätte saanud , aga siis oli võltsija vahele jäänud . Sissekirjutuse oma passi , mida ta nüüd enam ametivõimudele näidata ei tohtinud , muretses kuldsete kätega meistrimees sel teel , et kahest puuklotsist templid meisterdas , sisse- ja väljakirjutuse omad . Passi kõlbas välioludes küll näidata , aga vähegi korralikumat kontrollimist see ei kannatanud . Nii et siin õuel olid kaks , kelle eest metsavaht oleks võinud kergesti hoopis kaugemaid ja suuremaid metsi vahtima sattuda . Aga nagu öeldud , see selgus talle hiljem . Metsavaht käskis — olgu neist siin õhk puhas ! Ei lähe enam metsa tööd lõpetama . Kui nad juba kord siin sügaval Kõrvemaal , metsakolkas passe kontrollivad , siis on tõsi taga . Mehed seadsid kolud kokku ja sättisid minekule . Schulenburger pidi piinlikkust trotsides kapi alt oma suurtüki välja otsima ja peremehe pilk ütles selgelt , mida ta sellistest suveniiridest arvab . Siis astusid kaks sõjameest metsaradu pidi . See polnud tee , kust neid mõne nädala eest hobusega siia toodi , vaid kõige tavalisem jalgrada , mis keerles soorähmikuis , kuni kõrgele vallseljakule kerkis . Selle harjalt avanes vaade ääretutele metsade ja soode panoraamile . Ei mingeid jälgi inimasustusest , nagu oleks see planeet tõepoolest veel avastamata . Ja kes on need rajad siia tallanud ? Ta päris seda Jaanilt , mees tegi ainult teadja näo ja venitas — sellest ajalugu vaikib , moltšit ! Pikkamisi hakkas leitnant aimama , et viibib keset võõrvõimule veel päriselt alistumatut maad , et tema pole kaugeltki ainus , kes ennaast valgel ajal väljas näidata ei tohi , et ta kuulub pigem enamusse kui vähemusse ... Üks asi ei andnud hingele rahu . Millal nad tagasi lähevad , et töö lõpule viia ? Jaan ei saanud esialgu aru , siis aga hakkas kurjalt narma . Kui sakslased nii punktipealt täpsed on , siis seal maal küll elada ei saa ! Me tegime metsvahile vähemalt nädala hooldusraie tööd , las tema teeb mõne päeva meie eest koristust . Ja mis tihudesse puutub , siis on see ju metsasaksa enda asi , kuidas ta toime tuleb ! Leitnant vastas , et tema arust on eestlased veel suuremad sulid kui venelased . Mitte ükski seadus nende kohta ei käi . Oma nälginud inimese päratusuured silmad sakslasele pööranud , vangutas skorbuudist ja tuberkuloosist puretud vana rindehunt üksnes pead . Siis tuleb sul küll siin elus veel palju õppida ! Nahk soe ja kõht tühi , jõudis Schulenburger lõunaks Jaagupi tallu , kus vanapererahvas koos pojaga parajasti lauas istusid . Perepoeg Valter kuulas vaikides loo ära ega teinud mingit märkust , jäi ilmselt rahule , kui juba metsavaht ise neilt töö vastu oli võtnud . Hoopis miski muu näis meest häirivat . Nagu peagi selgus , oli see Kõrvemaal kohatud vene passikontroll . Üldse imelik , et kaks ohvitseri ja kaks sõdurit . Vene patrull on teadupärast kolm meest — patrulli ülem , tema abi ja enamasti reamees . Pigem oli tegu suurema kammimisega , metsavahitallu tuli koos patrulliülemaga ka ilmselt üksuse komandör . Ah et üks oli kapten — noh , siis võis tegu olla roodu , jah , saksa mõistes kompanii operatsiooniga . Mees teadis rohkem , kui rääkis . Metsarajad ja Kõrvemaal peituvad mehed ei paistnud talle mingiks üllatuseks olevat . Leitnandi teelekippumise hämara hakul laitis Valter maha . Neil on saun soojas , saab kojuminekuks puhta naha . Ja toidukraam tahab nagunii hobusega kohale viimist . Ei , täna õhtul nad küll ei lähe , peale sauna ei minda pakasega tunniajasele sõidule . Selle juures näis mees veidi muigavat , nagu mõistaks leitnandi kihku kiiremini Erika kaissu pääseda . Aga just nii see oli . Talvepakane , raske töö ja tugev toit olid mehes päris tublisti isaslooma äratanud . Mis on eesti saun , polnud leitnandil aimugi . Kui ta siis madalasse , nõestunud seintega osmikusse astus , kus põrandalaudade vahelt tuult sisse puhus , ja seal leesüte kiirgussoojuses lahti riietuma pidi , kahetses ta tõsiselt , et oli siia külmetama tulnud . Üks , kõigest vöökõrgune uks oli tal hämaruses märkamata jäänud . Sealt roniti läbi , mingile laudpoludile istuma . Selles teises ruumis oli vähemalt talutavalt soe . Valter avas kuumavas ahjuküljes ühe roostetanud luugi ja läigatas sinna kopsikuga vett . Kostis terav laksatus , järgmisel hetkel lõi leitnandi silmis sinist välku ja siis oli ta eesruumis käpuli põrandal , nägupidi külmaveetoobris ning kerkiv muhk keset pealage . Kui uskumatu see ka polnud , ta lasi end tagasi keelitada , sai aru , et esimene vaistlik hirmureaktsioon , mis teda põletava leili eest peaga uksepiita rammides põgenema ajas , oli siiski liialdatud . See lavaatmosfäär ei tapnud , oli lihtsalt ränk taluda . Kui aga lõpuks nahapoorid lahti läksid ja higi voolama pääses , tundis temagi mingit massohistlikku rõõmu , kui võis end kuumas vees värske kaselõhna omandanud oksakimbuga nüpeldada . Sellest tekkinud kuumusesähvakud ajasid naha judisema . Selles peitus mingi barbaarne mõnu . Edasisest ta küll loobus . Koos Valteriga paljalt lumme püherdama ta ei läinud , jahtus niisama eesruumis , et siis veel korra leili minna . Lõpuks , pehme nagu pargitud , end männivaigu järgi lõhnava taluseebiga küürides leidis ta , et peale karupesa nägemise on see seikluski kodus kunagi mõnuga räägitav . Koduõlut oli . Nad jahtusid köögilaua ääres ja imesid vaikselt seda poolmagusat vahutavat jooki . Selle vestlusetunni jooksul ilmnes , et tegu on otsese relvavennaga . Nende rügemendid olid Narva jõe soodes kõrvu positsioonidel asunud . Valter oli seal kuuli säärde saanud , haiglasse sattunud ja evakueerimisest maha jäänud . Ta ütles otse — eestlaste sõda on siin , Saksamaale pole temal küll mingit asja sõdima minna . Ja mida venelased tema sõjateest arvavad ? Mees muigas . Eelkõige ei tahtnud ta nende mobilisatsiooni alla sattuda ja oli tutvuse kaudu raudteele , broneeringuga tööle pääsenud . Kui kontrollima hakatakse , siis võib muidugi pahandust tulla , aga esialgu nad veel ei tea tema sõdimistest midagi . Et venelastel dokumendimajandus korrast ära oli , seda oli Schulenburger kuulnud . Eestlastel ei olnud ka mitte mingit seaduseaustamist Et masinavärk üldse kuidagi toimiks , näis venelastel kombeks olevat lihtsalt massilist hirmu tekitada . Karistati , keda aga kahtlustama juhtuti . Tegelikult oli see peaagu seesama poliitika , mida nemad vallutatud aladel mitme aasta jooksul ellu olid viinud . Ta mõistis selle vajalikkust . Et üks suurte jalgu jäänud väikerahvas sellest hoolimata ei kuuletunud ja metsa poole vahtis , oli printsipiaalselt taunitav . Loomulikult hoidus leitnant seda ütlemast , sest printsipiaalselt oleks Valter praegu mingi vabanduse leidma pidanud , mille varjus tema peale kaebama minna . Karmid reeglid on õiged , kui neid vaadata täideviija seisukohalt . Tuli tunnistada , et need su enda suhtes rakendatuna , üsna ebaõiglased võivad paista ! Oli ka selline reegel , et inimene tohtis viibida öösiti seal , kuhu ta pass sissekirjutatud oli . Kui ta külla sõitis , pidi ta end kohalikus omavalitsuses registreerima . Jäi ta pikemaks kui kolm päeva , tuli end ajutiselt sisse kirjutada . Need inimesed siin talus ei teinud teist nägugi , et nende katuse all viibib registreerimata ja kaheldamatult otsekohe arreteerimisele kuuluv isik , mille eest nemad vastutuse alla langeksid . Nii et selle rahva passiivne vastupanu ja tolerantsus tegid üldse võimalikuks temasuguse olemasolu siin maal . Oli see siis nüüd nii , et printsiibina väär , aga inimlikust seisukohast õige ? Oli see kaksikmoraal , mille eest tsiviilelanikke avalikult külaväljakuil hukati , siiski inimlik olnud ? Mehed jõid vaikselt õlut ja pomisesid juttu veel siis , kui vanapaar ammu saunast tagasi ja tagakambris norskama hakkas . Schulenburger oli kuulda saanud , et Valter on hariduselt loomaarst , ja see võttis tal suu veidi ammuli . Tema oma arstiteaduskonna esimese kursuse ja ohvitseridekooliga oli niisiis harimata mats selle lihtsast kodust pärit mehe kõrval . Ja see mees oli talle oma varudest puhta pesu selga andnud . Küll Erika toob linnas ära ! Oli asju mida mõistuse ega tunnetega haarata ei saanud , mida selles ühiskonnas tuli nähtavasti lihtsalt teadmiseks võtta . Kui ta ärkas , oli köögis tuli üles võetud ja koldes pragisesid kuusehaod , oli tunda praeliha lõhna . Ta oli kuninglikult maganud . Leitnant sirutas end ja leidis , et säng on temasugusele natuke lühike . See oli lihtne puuvoodi , mille laudpõhjal õlekott , sellel jämedast kodulinasest palakas ja külma kaitseks lapitekk . Siin lõhnas maarohtude järgi , kusagil lae vahel krabistasid hiired . Võrreldes tema koduga Saksamaal oli see kõik algeline , aga mitme rindeaasta olme kõrval lausa luksuse tipp . Ta hakkas nagu natuke taipama selle rahva tavasid ja harjumusi . Nende kliima ei olnud kesk-eurooplase jaoks mõeldud . Palksein pakkus pakase vastu vähest kaitset . Valitses pidev võitlus läbi hangede ja jäätanud maa majja tungiva külma ning koldetule sooja vahel . Temale näis see kõik dramaatiline , neile pärismaalastele oli aga ilmselt nii harjumuspärane , et umbpimedusele , pakasele ja lumele vist ei mõeldudki . Valter tuli kusagilt väljast , polnud ööbinud siin katuse all . Koos istuti hommikulauas . Kuhugi ei paistnud kiiret olema . Taevaserv oli vaikselt veritsema hakanud , kui nad raskelt riides väljusid . Tallist , hobusesõnniku soojast ja üldse mitte vastikust lõhnast , toodi raudjas ruun , rakendati ree ette . Reele laoti kartuli ja jahukotid ning veerand siga , pool kotti kuivanud põlduba , kapsapäid ja kaalikaid . Kui see oli kõik tema töötasu , siis oli see igatahes kuninglik ! Siis hakkas loom astuma ja kaks kasukates ning viltides meest külitasid koormal , hülgenahaga vooderdatud saanitekk üle jalgade . Alles vaevu aimus valgust , sellest ei piisanud kuigi kaugele nägemiseks . Aga taevas üha helenes ja väljad ümberringi avardusid . Leitnant ei osanud arvata , kas teda päevavalges maanteel mingi oht varitseda võib . Valter käitus igatahes väga rahulikult , ja see , et ta enne linna jõudmist kasuka taskust püstoli välja kraamis , padruni rauda tõmbas , kaitseriivi ette lükkas ja relva käepäraselt tasku sättis , võttis sakslase natuke tummaks . Ei , loomulikult ei hakka nad NKVD-ga tulevahetust pidama ! See ei olevat kuigi tervislik ajaviide ! Kotipoisid , seletas Valter , Venemaa nälginud ja närudes bandiidid võivad neid linnas õnge võtta , kui toiduained rees ära tunnevad . Mis siis ikka , ka Schulenburger pani oma Waltheri hakkama . Nad sõitsid linna sisse lasuurroosa taeva all , kirkal koidutunnil . Oli pühapäeva hommik , ja Valter küsis , kas Schulenburger teab , mis kuupäev täna on . Hetke mõelnud , leitnant jahmus — <arv>. detsember oli , jõululaupäev ! Jumal küll , juba neljas jõululaupäev järjest kodust eemal . Ta mäletas seda esimest , <arv>. aasta jõululaupäeva Moskva all . Nende välksõda oli korraga läbi saanud . Nad olid veel detsembri esimestel päevadel lootnud , et nädala pärast on nad punaste pealinnas , uskunud sooja peavarju ja tohutuid ressursse leida . Oli vaja vaid viimane vastupanu teelt pühkida . Üks pingutus ainult , ja kremli tornid peaksid juba paistma ... Jõululaupäeval olid külmaohvrite tõttu hõredaks jäänud üksused tagasi paisatud , kogu rindelõigu ulatuses vankuma löödud . Nad olid sel hilisõhtul oma kütmata punkreis küll Martelli joonud ja lennukaid tooste sõnastanud , aga kõikide hinges oli juba katastroofiaimus . See kummituslik oht oli neis kõigis vaikselt pesitsema hakanud , kui nad mööda Venemaa ääretuid tasandikke ikka kaugemale ja kaugemale kulgesid , ilma et sellele mingit lõppu paistnud oleks . See polnud jalutuskäik Pariisi , kust kolmeks päevaks puhkusele lubatud soldat võis kodus naist vaatamas käia . Moskva all oli Hans-Peter Schulenburger lihtsoldat , täiesti puhaste pagunitega Schütze . Nii ei saanud ta teada , mida arvati staabipunkreis , aga vaevalt võisid need arvamused optimistlikumad olla , sest seal teati kokkuvarisenud lootuste kogu ulatust . Iga järgmine jõululaupäev olid nad oma suurest eesmärgist aina rohkem ära lõigatud , nii et sõjapropaganda võltsoptimism neis kelleski enam mingit lootust ei tekitanud . Kõige hullem oli viimane aasta , kui Liitlased oma pommikarusselli korralikult käima said . Ameeriklased lendavate kindlustega päeval ja inglased oma pommiparmudega öösel , kurseerisid Saksamaa kohal nagu korralikult juhitav linnaraudteeliiklus . Kes puhkuselt tuli , see manas maa põhja kogu sõja ja lolli juhtimise . See olevat õudus , kõige lõpp ! Saksamaa linnad on maapealt ära pühitud . Neil , siin Venemaa avarustel on vaid veidi ohtlik ja ebamugav , võrreldes kaose ja hädaga , mis on naiste ja laste kaela sadanud omal kodumaal . Sellest alates saksa sõdur enam ei sõdinud , vaid redutas ja hoidis nahka , mõtles leitnant kibestunult . Tuli ette ka veel olukordi , kui muu enam ei aidanud , ja korraks meenusid korraliku sõjapidamise tavad . Nii oli see tema jaoks viimati olnud sel kadakasel poolsaarel . Aga üldiselt tuli tunnistada , et näiteks eestlased sõdisid Narva frondil palju paremini . Seesama relvavend sealt rindelõigult naksutas hobusele keelt ja viibutas piitsa ning nad kaugenesid paraja sörgiga jaamast , nii et kapjade alt jäätunud lumetükke meestele näkku lendas . Kui sealt bandiidipesast keegi märkaski ülesõidul kotikoormaga rege , siis polnud neist enam järelejooksjaid . Jõuti taas ahervaremete linnaossa . Valter vandus vaikselt , kui leitnant päris , millal see elamurajoon maatasa tehti ja miks ? Jaama ümbrus on ju terve ... Venelased ähvardanud raadios , et eestlased korjatagu rindelt ära , kui nad ei taha õnnetust kaela saada . Nii nad siis maksidki kätte , hiljuti , mullu kevadel ja suvel . Algul Tallinn , siis Tapa . See , mida nad Narvaga tegid , veel pealekauba . Mis sõjalist kasu nad tsiviilelanikkonna materdamisest lootsid ? Seda tahtis Schulenburgergi teada , mis kasu loodetakse linnade pommitamisest . Ja tunnistas endale , et oli kasu ikka küll , kui sõdurite moraali allakäiku arvestada . No jah , aga liitlaseid ilmselt ei kavatse hakata Saksamaad valitsema . Eesti linnad tuleb neil pommitajatel endil üles ehitada . Valter igatahes ei uskunud , et venelase käest veel mingi maatüki kätte saaks , kui nad juba kord end sinna on asutanud . Ei tule Ameerika ega Inglismaa meid päästma ! Ise seda taipamata oli Valter seda öeldes kanna all katki muljunud sakslase viimase tõsise lootuse . Kui tal siit pageda ei õnnestu , siis on valida , kas igavesti redutada või end ise vangi andma minna . Saksamaad ei näe ta võib-olla enam iialgi . Jõululaupäev on lõpuks jõululaupäev ! Nad olid kiiruga toimetanud , kartulid salve , jahukott ja oad sahvrisse , liha pütti soolduma . Siis oli Erika kapsast hakkinud ja koos pekikäntsakaga malmpotis köetud ahju hauduma pannud . Nad olid vildid jalga ajanud ja põlvini umblumes metsa sumanud , kust kena kuuse leidsid . Nüüd seisis see ehituna tagatoas . Köök oli täis pühade lõhnu . Ahjuroog hakkas valmima . Naine oli kisselli keetnud ja kuivanud apelsinikoorega maitsestanud . See andis aroomidele lisa . Aga suurim üllatus ootas veel ees . Proua ridikülist ilmus lagedale tilluke kompsuke . Kui leitnant seda kinki uuris ja õhevil Erika julgustuse peale lahti harutama hakkas , lõi sealt vastu võimsa tundehoovuse endaga toov ammu unustatud lõhn — naturaalkohv ! Kuidas see küll võimalik oli ? Pool naela tõelist kohviuba ! Ambulatooriumis olevat ravil käinud mingi Vene ülemuse proua . Nad olevat just hiljuti Moskvast saabunud . Ja tema kinkinud selle Erikale . Kust võtavad venelased kohvi ? Värisevikäsi jahvatasid nad sellest aardest veerandi , segasid sigurite ja viljakohviga . Muidugi oli see pühaduserüvetus , aga mõelda ometi , millal jälle sellist luksust nautida saaks ? Viimase lõhnalisandi tõi koduveinipudel , mille Erika keldritolmust puhtaks pühkis ja sakslasel lahti korkida lasi . Õieti oodanud see pudel küll üht teist meest ... " Ole sina Väino ! " palus Erika , ise hell ja hirmul . Maailmas on palju suuremaid põhjusi meelehärmi tunda , kui see , et lesk oma kadunud mehe järgi leinab . Aknal vatitekk ees , istusid nad seejärel tahatuppa kaetud lauas , taldrikutel neli punkriküünalt . Kuusel vaid klaaskuulide sädelus . Loomulikult polnud kuuseküünlaid kusagilt võtta . See-eest oli laual malmpott kuuma ja rasvase toiduga , oli klaasides sirav vein , kohvilõhnad , ja lõpuks ka jõululaulud . Kõik needsamad , mis sakslastelgi . Ühed luterlased ju mõlemad . " Oo , Tannenbaum ... " Kui õhtu käes ja aeg magama minna , leidis leitnant väljast tulles öösärki riietatud Erika voodit seadmas . Natuke lõbusas tujus temagi , püüdis ta naisel särki ära sikutada ja sai padjaga matsu pähe . Põlvili voodis , materdasid nad naerust lämbudes teineteist patjadega , nii et küünlatuled laual värisesid . Naudingust kiljudes võitles Erika viimaseni , et enda alastust kaitsta . Kui aga särk lõpuks maha sai , hakkas vabisevikäsi meest lahti koorima . Tormakas nauding ja seejärel toibumine , kuni naine end käega varjates teki alla peitus — mida sa nüüd minust mõtled ? Mida pidi mees naisest mõtlema ? Mees ei tahtnud üldse midagi mõelda , vaid ristselili voodis vedelda ja laisalt kareda peoga naise tulikuuma seljanõgu silitada . Uni hakkas peale tikkuma . Jah , loomulikult olen sinu Väino ! Väino II , kui kuninganna nõus on Elu oli küll talumatu , aga sellegi poolest suurepärane ! Jaanuaris tõi Erika Valterilt sõna — mingu Väino õhtuks Jaagupile . On midagi tema jaoks ... Juba tükk aega oli mees oodanud põhjust liikuma pääsemiseks , sest õhtupimedas jalutuskäigud ei korvanud päevaste toas konutatud tundide ängi . Tervis ja jõud olid taastunud , ta vajas liikumist . Taluköögis leidis ta koos vanapaari ja Valteriga õhtust söömas ühe suurekondilise ja hirmtõsise , koreda olekuga mehe , kellest kõigepealt hakkasid silma võimas punetav kongnina ja veel võimsamad ja punasemad kämblad . Rannakülast kalakoormaga turul käinud kalur olevat tagasiteel neil ööbimas . Sakslane tundnud huvi , kuidas oleks võimalik üle mere saada , selgitas Valter . Ernst Horn ehk oskab öelda ... Kalur kuulas Valteri pärimise täiesti liikumatul ilmel ära ja mälus pikaldase rahuga leiba , lõuapäradel musklimügarad mängimas . Kalasoust oli Väinogi suu vett jooksma pannud , aga ta ootas nii pingeliselt vastust , et toit läks isegi meelest . Randlane ei teinud tükk aega üldse kuulma . Näis , et mõttemasin vajab tema sees käimaminekuks tugevat taganttõukamist . Alles siis , kui tee juba tassidest pooleni joodud , tegi ta häält ja see madal , jõrisev heli tõi selga mõnujudinad . Mida ta seletas , sakslane loomulikult ei mõistnud ja ootas pingsalt , millal Valter tõlgib . Kes minemas olid , need olevat läinud . Hästi ei taha keegi oma nahka turule viia . Sõja ajal veeti kulla eest , aga nüüd tema küll kulla pärast seda teereisi ette ei võtaks ... Söögilauda sigines pikk vaikus . Siis seletas rannamees veel midagi ja Valter tõlkis — kuuldavasti tahtvat üks Soomes sõdinud poiss minema panna , aga see plaan jääb küll suvesse . Talvel meri kinni ja ohtu liiga palju . Eks tulgu sakslane vaatama ja rääkima , ehk saab kaubale . Nii lihtne see siis ongi — tulgu rääkima . Väino oli kuulnud , et Vene piirivalve ei lase kedagi mere lähedalegi , et rannast kilomeetreid eemal on teedel alalised valvepostid ja kõik võõrad nabitakse kinni . Horn haugatas selle jutu peale mingi põlgliku sõna . Valter viivitas , kuni otsese pärimise peale seletas — randlane käskinud minna sinna , kuhu keegi ei lähe . Ja kuidas on sellega , kui neid siiski kinni nabitakse Mis kalamehega tehakse ? Vastus tuli kaunis pikaldase ja üsna põlgliku tooniga , kuid seda kandis kõigutamatu rahu . Mis temal sellest , öelnud Horn . Ega tema iga teepealt sõidule võetud inimese pabereid küsi ... Hommikul pimedas liikuma hakanud , leidsid nad end valguse tulles keset lagedaid välju , mille kaugetes metsaäärtes paistis majade katuseid , suitsupaelad korstnaist . Aeg-ajalt rääkis Horn midagi , ja imelik küll , sakslane hakkas jutu mõttest aru saama . Tema vastas omas keeles ja paistis , et küüdimees sai samuti midagi aru . Väinolt küsiti , kui kaua ta sõdinud oli , ta vastas , ta loetles — Põhja-Aafrika , Jugoslaavia , Ukraina ... Horn noogutas ja kommenteeris , ja Väino taipas , et teine mitte lihtsalt ei võta teadmiseks , vaid ironiseerib , et mis sa sellest kisklemisest siis said , nüüd on kõik kaputt ja perses ! Jumala eest , selle jutu eest oleks ta näiteks Pihkvamaal veel püstoli välja tõmmanud ja padruni raisanud Aga see primitiivne koljat tema kõrval õhkus suurt rahu ja stoilist üleolekut kõigist koledustest ja hirmudest . Tema häälestus ohvitseri suhtes oli pigem kaastundlik , umbes nagu vigast lindu vaatav . Mis ka ei juhtuks , temale võis loota . Ta ei tee abistamisest mingit küsimust . See lihtsalt kuulub elu juurde . Nagu praegugi — rängalt riskides koos Väinoga Vene türmi sattuda . Ohvitser oli Valteri juures saanud kohalikku kaarti uurida , jätnud meelde lähtekoha ja sihtkoha vahelised teeristid ja umbkaudsed kaugused . Ta märkis rahuloluga ära , kui nad ennelõunal teisele teele pöörasid . Alles septembris oli temagi seda teed mööda liikunud , see viis Narvast Tallinna poole . Siit randa oli veel paarkümmend kilomeetrit . Ta teadis , et nad peavad liikuma veel umbes tunni , kui ärakeeramiskohani jõuavad , aga selle asemel pööras Ernst Horn ühte taluõue . Sealt tagant viis kohalik teekene soistesse maastikesse , siis lausa troostitusse rappa , kus kasvas vaid hõredaid mehekõrguseid männijändrikke . Näinud , et sakslane rahutuks muutus , naeris Ernst karedalt ja tegi mingite primitiivsete sõnadega selgeks , et piirivalvurid võivad ju suurtel teedel tõepoolest inimesi jahtida ! Rannamees muheles habemesse . Pimedavarul jõudsid nad lõpuks paika , kust avanes vaade ääretule avarusele , mis uppus hämarusse ja halli uttu . Ostsee ! " Sinul on ka kõik pahupidi , " torises Ernst Horn . " Mis kuradi Ost ? West ja Nord on täpselt sama head ! " Väino noogutas pead ja tõendas takka . Ta sai tõepoolest aru , kuigi ei mõistnud sõnu . Ta ei osanud seletust anda , ei teadnud , et need rannakülade poisid on põlvkondade jooksul ikka merd sõitnud , neile pole pähegi tulnud , et sattudes Saksa , Inglise või Hollandi laevadele nad keele oskamatuse pärast jänni jääksid . Nad on jäänud maha küll Atlandi , küll India ookeanide äärsetesse sadamatesse teist laeva ootama , nad on hakkama saanud Ameerikas ja Austraalias , ja sealt koguni koju kirju saatnud , ilma et oleks nende maade keeltest mingit aimu omanud . See , kuidas inimesed üksteisest aru saavad , pole nende jaoks ealeski olnud üldse mingi küsimus . Ainult suurrahvad on keeleliselt abitud , sest pole kunagi tahtnudki teisi mõista . Alles sügavas pimeduses jõuti külla ja keerati õue . Toas ootas naine ja kari lapsi . Elusast sakslasest ei paistnud keegi üllatuvat . Inimene tuli teiste inimeste eluasemesse . See oli ju loomulik asi . Lauda pandi üks taldrik juurde ja võeti väheke koomale . Peale sööki saadeti üks poistest kuhugi sõna viima . Mõne aja pärast tuli too noore valgepäise mehe seltsis tagasi , kellest Väino kohe esimese pilguga vana rindehundi ära tundis . Neis kõigis oli mingi ainitine , nagu endasse pööratud , sisemise vaatluse joon , nad reageerisid välisele suhtlusele kuidagi natuke eemalviibijaina . Ja nende kelkiv-lõõpiv jututoon polnud kooskõlas hingelise tõsidusega . Nad olid kaua veetnud meeste seltskonnas , kus ei andestatud nõrkust ega kurtmist . Ja igaüks neist oli näinud nii palju jubedusi , et flegmaatilisuse vari vaid vaevu peitis rebenevalt hella hingetasakaalu . Iseloomulik seegi , et ka Heino Väinos ilmselt võltsimatu kamraadi ära tundis . Igatahes ei tekkinud hetkegi usaldamatuse kaalutlust . Poisi plaan oli lihtne . Siin ootab teda varem-hiljem vangilaager . Kui ta kevadeks veel vabaduses on , ehitab ta paadi ja läheb minema . Kui Soome ei annagi selle maa eest sõdinule varjupaika , siis ehk laseb ometi terve nahaga minna Rootsi või Rootsi taha Ega neid kaotajapoole veterane esialgu ükski riik eriti ei taha , aga mis ka ei ootaks , parem on see igatahes , kui teispoole Uuraleid surema minna . Ja kas see siis tõesti nii lihtne on , et istud aga paati ja lähed ? Heino , või õigemini Einu , nagu see kohalike kõnes kostis , muigas . Neis kõigis siin oli nii palju iseendast lähtuvat , seesmist enesekindlust . Nad teadsid oma võimalusi ja riske ning näis , et olid kõigega arvestanud . Loomulikult pole see niisama , et muud kui lähed ! Aga tal on üks plaan , ja kui see ei toimi , siis pole ju midagi kaotatud . Siber nii või teisiti . Sakslane tegi vea , küsis , mis maksab , kui ta kaasa tahab tulla ? Poiss vaatas pika pilgu jao ja mingi muigevirve puudutas ta huuli . Kui tal oleks mõni rannaküla mees appi sõudma võtta , siis ta loomulikult eelistaks seda , ütles ja vakatas . Jutt tundus räägitud olevat . Tulgu Väino aprilli lõpus , sest mais on veel natukenegi ööd ja pimedat aega . Või siis jääb kõik augustisse . Hommikul varavalges Pani Ernst Horn hobuse ette . Ta viib Väino teeotsale , muidu äratab küla vahel liigset tähelepanu , seletas torinal . Randa oli pikalt . Meri jäi neist vasakule , lumine ääretu tasandik , mille tagumist serva ääristas tumesinine ribake vastaskallast . See oli mingi sügavale maasse lõikuv laht . Vaba vesi jäi nende seljataha , põhja . Väino keeras end põlvili , vaatas seda tundmatut kaugust , ja äkki valdas teda ängistus . Mis temast siia maha jäämas oli , et ta juba ette nagu kahetsust tundis , kui mõtles sellele , et tema sellel maal viibimine hakkab ajalist piiri omandama ? Ta ju igatses siit kogu hingest ära , koju . Tagasiteel ta korra eksis , magas maha teeotsa , kust lõunasse keerama pidi ja sattus suure maantee äärsesse asulasse , lumme mattunud majade ja kõrge männikuga . Ta oli end higiseks kõmpinud ja jalg andis kaunis tõsiselt tunda . Aga külma oli jälle oma viisteist kraadi ja ta ei tihanud kusagile niisama istuma jääda . Apteegi silt viis mehe mõttele ja ta riskis , sisenes sellesse puhtasse , eetri järgi lõhnavasse ruumi , kus valges kitlis ja kuldprillidega mees leti taha ilmus . Sakslane kogus hetke südant . Ta köhatas ja kõnetas : " Herr Provisor ! " Polnud mingit kahtlust , et ta oli õnnetähe all sündinud . Ta ei võinud kuidagi teada , millist mõju need tema jaoks nii iseenesest mõistetavad sõnad omasid . Teisel pool letti seisev mees ei olnud proviisor . Ta polnud üldse apteekergi , ta oli siin majas apteekri abikaasa . Tema nimi oli Jüri Veersalu , ta oli kaks aastat Heidelbergi ülikoolis arstiteaduskonnas õppinud ja seal ka mõned eksamid sooritanud . Seejärel pühendus ta peamiselt veinile , saksa tüdrukutele , matkadele , maalikunstile ja filosoofiale , mida muuseas ei õppinud ülikoolis , vaid arendas pikkades traktaatides , kui oli piisavalt kaua veini pruukinud . Veel enam , ta kirjutas neid traktaate ladusas värsis ja teenis boheemlaskonnas tunnustamata luuletaja kuulsuse . Siis oli tal raha otsa saanud , ja ühtlasi oli Saksamaa poliitiline kliima talle talumatuks muutunud . Ta oli kodumaale tagasi rännanud ja abiellunud noore rohuteadlasega , kes seda seltskondlikku , sarmikat ja kaheldamatult väga andekat inimest nõus oli oma napist ametipalgast ülal pidama . Aastatega oli Jüri Veersalu omandanud omal käel suure hulga teadmisi nii meditsiinist kui farmakoloogiast , nii et temaga konsulteerisid telefonitsi naaberapteekide juhatajad ja ümbruskonna velskrid . Peale selle ristis ta külas lapsi , lõikas põrsaid , harrastas kauneid kunste , oli kirglik jahimees ja filatelist ja veel midagi selles vaimus . Esimesel nõukogude võimu hirmuaastal oli ilmnenud selle intelligentse ja seetõttu kindlasti ohustatud mehe suurepärane võime sõlmida igasuguste vaadetega inimestega sõprussidemeid . Tema külalistetoas said kokku uued punased ülemused , Vene komissarid ja redutavad professorid . Sõja-aastatega oli tal see võime kasulikke kompromisse sõlmida arenenud peaaegu täiuseni . Kui Jüri Veersalu midagi tõeliselt vajas , siis oli see teine seltskondlik ja haritud inimene , siin karukoopana lumme mattunud asulas . Tema kuldraamidega prillid hakkasid särama , kui külamehe koredas kasukas ja talvemütsis teeline temaga korralikku kõrgsaksa keelt rääkima hakkas . Poole tunni päras istusid nad apteekri talveakendega tagarõdul , laual metssea maksa praad , marineeritud puravikud ja tilluke karafin kuuekümnekraadiseks lahjendatud piiritusega . Jumal hoia , üks Heidelbergi tudeng teise Heidelbergi tudengiga ! Vahepeal käidi sahvrisse peidetud raadiot kuulamas . Patareisid loomulikult polnud ju saada , aga küttepatarei asemel sai kasutada akut ja anoodpatarei oli apteeker valmis teinud kaheksakümnest ravimipurgist , kus salmiaagilahuses tsingilehed ja söepulgad . Seda patareid oli täis kogu riiul . Aeg-ajalt lakkas see monstrum voolu andmast , sest mõni järjekordne ühendustraat oli oksüdeerunud ja liitekoht levitas vastikult haisevat auru . See viga sai kohe kõrvaldatud ja läbi vilinate ning raginate tuli pimedasse ruumi tagasi BBC diktor , kes jätkas juttu , millele algus tuli ise ette mõelda . Ardennides on sakslaste pealetung peatatud ja läbimurre likvideerimisel . Kogu idarindel arendavad venelased edenemist ja on juba ületanud Poola-Saksa kunagise piiri ... " Ah , Scheiße , ah große , große Scheiße ! " " Läheme , võtame parem viina ! " tegi vana burš otsustava järelduse . Teisel hommikul teele asudes valdas Väinot tunne , et ta jalad käivad küll kiiresti , aga ta liigub hoopis selg ees . Süda kloppis ja suu kuivas , aga peale tunnist vaevanägemist läks tal kergemaks nii et ta peagi võileivakompsu välja kraamis ja käies praetud pekiga leivapaari järas . Ühtaina valdas teda kummaline kahtlus , kas ta ikka käitub ohvitseri vääriliselt , aga selle kohta , kuidas sügavale vaenlase tagalasse sattunud saksa ohvitser käituma peab , kui ta kord juba ei ole nõus ettenähtud sõjavangiseisundit vastu võtma , polnud talle kusagil iialgi midagi õpetatud . Kõige krooniks tassis ta käeotsas plekist mannergukest valge kemikaaliga , mis teaduslikult kannab nime naatriumhüdroksiid ja siinses kõnepruugis seebikivi . Pikantsi lisas olukorrale teadmine , et peaksid venelased ta kinni nabima , võivad nad teda süüdistada peale enese varjamise ja tsiviilriietuse kandmise ka spekulatsioonis . See sööbiv , libe jälkus oli neil aegadel vääringus võrreldavas praeguste narkootikumidega . Lõuna paiku jõudis ta mägisesse , kõrge kuuse-männi segametsaga paikkonda , kus tee nagu uss nõlvakuid mööda siugles . Nende hiidpuude rahu ja raske lumekandam okstel , võrade vahelt paistev pilvitu taevas , tumedad metsaalused , kus puudusid täielikult inimtegevuse jäljed , see kõik meenuts talle Jack Londoni lugusid ja muinasjututunne valdas teda aina sügavamalt . Siis aga hakkas kõrvu mingi kauge mootorihääl , ja sealt ta siis peagi tuli , kurvi tagant üle mäeküüru — külgkorviga mootorratas , ehtne Saksa sõjaväe BMW , kolm Vene ohvitseri peal , kõigil näod külmast lillad ja silmad vesised . Kuhugi polnud pageda . Igal pool kõrged hanged , kuhu mees kõhust saadik sisse vajub , ei mingit ära pööravat teekest . Mootorratas möödus , ohvitser ohkas ja toibus ehmatusest . Niisama lihtsalt see siis võibki juhtuda ! Alles sellel teel , neljandal päeval peale Erika juurest lahkumist , taipas ta koduigatsusega seoses , et naine võib mures olla . Ta pidi ju ainult Jaagupile minema . Ta sammus ja sammus , nüüd juba lagedas maastikus , õhtule vajuvas päevas , ja oht , mis teda siin inimvaeses paigas varitses , kummitas aina alateadvuse piiril . Tühjad väljad , kilomeetrite kaupa vaid tee lumelagendike keskel . Kui kuhugi pöörasidki jäljed , siis viis see rada mõnda taluõue . Piisab vaid kellelgi kahtlustada , ja ta püütakse kinni nagu kärbes aknaklaasilt . Saksamaal , kus inimene teiste sekka ära kaob , oleks redutajat varitsenud ülesandmise oht . See oleks mõistetav , mitte selline isiksusetu , suur ja tühi ükskõiksus . Peale kuldset ja punast loojakut saabus talveöö . Pakane hakkas teravamalt kõrvu ja nina näpistama , pea kohale süttisid tähed ja lõpuks kerkis ka kuu . Üksikud tuhmid tulesilmad kaugetes põlluäärtes reetsid , et päris asustamata saarel ta siiski ei viibi . Kas selle üksindustunde tõttu nad siin ongi nii napisõnalised . Elunähtuste üle ei vaielda , pigem köhatatakse , antakse mõista , et on juba aru saadud ja mis me siin räägime Nad ei usalda päriselt vist iseennastki , vaatavad aina nagu kaheldes , räägivad mingis raskeltmõistetavas naljaseguses , fraseologismidesse uppuvas idiolektis , millest võõras midagi ei taipa , kui ka sõna-sõnalt tõlgitakse . Ta tundis ennast siin halvasti , aga päris kindlasti polnud praegu maailmas paika , kus ta end paremini oleks võinud tunda . Raadiost kuuldud parastavas toonis diktoritekst oli teda sügavalt , juurteni vapustanud . Oli talumatu , et peale neid ebainimlikke pingutusi ja üle mõistuse ränki ohvreid , tuleb rahvusel tunnistada allajäämist . Tuleb tunnistada Kas tuleb ? Kas pole väljapääs su enda käes ! Waltheri kärniline pära oli ta kindata pihku surutud . Esimest korda kogu elu jooksul tuli talle see mõte pähe . Selles oli lohutus . Kui enam ei jaksa , ei taha Ta kujutles pagemist üle mere , läbi võõraste riikide , otsimas kohta , kus leida turva , ja talle tuli peale sügav lootusetus . Miks ei võiks ta siinsamas hange istuda ? Aga piisas vaid selle võimaluse tõelisest kujutlemisest , ja ta taipas , et veel pole kõik ammugi niikaugel . Veel jaksab ta haavatud jalg astuda , jaksab ja tahab , kuni on külatee ja majake kuuseheki taga , koputus , millele vastuseks kostavad kiirustavad sammud ja ärevusest värelev hääl küsib , kes on ? Läbi kuuseheki ei paistnud aknavalgust . Koputuse peale läks tükk aega , kuni sees tuli üles võeti ja sammud tuulekotta tulid . Hääles oli hirm , mitte õnnelik ootus . Väino vastas . Seepeale jäi kõik hetkeks vaikseks , siis avanes uks praokile ja Erika hirmunud nägu piilus õue . Hetke tunnistanud , ta nagu plahvatas õitsele , rebis mehe kätt pidi majasooja ja riivistas ukse . Siis oli ta mehel kaelas , nutul ja naerul läbisegi , tuline läbi õhukese öösärgi , nii et väsimus ja kõhutühjus ohvitseris taandusid kiresööstu ees . Ta ajas oma käed särgi alla , tajus kogu olemusega alasti ja kirglikku naist ning peaaegu loomastus . Aga samas rebis Erika end lahti , saputas oma kerge kehakatte sirgu . Jumala pärast ! Mis lahti ? Mees ajas oma kasuka ja vildid maha , riputas mütsi naela , Erika korjas aga kõik kiiresti kokku ja viis tahatuppa kappi peitu . Midagi oli tõepoolest lahti . Tuli tehti taas koldesse ja õhtusöök pandi sooja . Teevesi hakkas laulma . Endale kodukleidi särgi peale ajanud Erika vaatas meest hellal ja andunud pilgul . Siis ütles : " Ma nii kartsin ! Valter viidi ära ... " See kukkus nagu aampalk pähe . Väino tahtis täpsemalt teada — kas ta arreteeriti ? Need eestlased ei kasutanud peaagu kunagi termineid ! Tulid töö juurde ja viisid ära ... Kes ? Nad ei ütle . On nad NKVD , mingi raudtee või sõjaväe eriosakond , miilits Lihtsalt — tulge kaasa ja kõik . Ei öelda , kuhu viiakse . Järelduste ahel oli lõpuks ka asjakohane . Valter viidi ära üleeile . Väino oli kadunud päev varasemast ajast . Valter muidugi teadis , kus mees on , mitte aga Erika . Erika uskunud , et Väino kukkus teepeal vahele ja tunnistas millegipärast üles Valteri tutvuse , küllap et Erikat säästa . Praekartulid ja aurav tee võisid oodata . Masendus ja ebakindlus tungisid isegi kõike näinud ohvitseri hinge . Kui keegi kaebas , kas või see Jaanist santlaager Valter muidugi vabatahtlikult ei tunnista , aga kes saab sunni vastu ! Mees teadis peaaegu kõik , mida temast ja Erikast üldse teada oli . Erikal oli teine asi südamel — Valteri perekond , ei , mitte Jaagupi vanad , vaid abikaasa ja lapsed . Mida nemad praegu läbi elama peavad ! Vaikides sõi mees õhtust ja seejärel heitsid nad voodisse . Pakaseline ja tuuletu öö oma sügava vaikusega varjas nende kohale laotunud hädaohtu . Naisele vist viirastus üks teine säng , kust mees puudu . Ta surus end ohvitseri vastu , liibus , klammerdus . Nende lähedusel oli küljes meeleheite ja lootuse pitser . See oli mehele uus kogemus . Kõik need võitluste ajad oli ta arvestanud vaid iseendaga . Saksa perekonnad olid oma poegi juubeldades sõdima saatnud . Et neist osa surema pidi , oli lõpuks küll kurb , aga ka austav ohver . Sõjamees ei tohtinud selle pärast nõrgaks muutuda Muidugi oli tema kaasvõitlejate seas paljudel pered kodus , ja nende muret oli ta ju mõistusega jaganud . Nüüd aga tundis ta omal nahal , milline on naiste hirm meeste pärast , kes ohus viibivad . Ta ei tohi asjatult riskides Erikale kannatusi valmistada . Ja ta peab kinnikukkumise korral endal keele ära hammustama , et ta reeta ei saaks . Mina ei teadnud sel ajal Väino olemasolust veel midagi . Minu jaoks oli olemas üks teine sakslane . See mees oli sõjavang . Ma mäletan , ta istus meie köögis toidulauas ja sõi , sirge seljaga , hästi raseeritud , puhas , näis , et koguni triigitud . Nii kortsuta oli ta maskeerimiskirju õhukesest presendist ürp . Samas köögis , aga mitte laua taga , vaid ukse ja kapi vahel nurgas , istus selg vastu seina , keegi lüheldane ja trullakas sitikmustade juustega sõdur ja lürpis kausist suppi , lusikas rusikasse surutud käes . Oma sõnnikukarva sineli , tökatist haisevate saabaste , mahorkahõngu ja jalarättidelehaga peletas ta mind , kahe ja poole aastast poissi . Aga tal oli ka midagi , mis mind nagu magnet ligi tõmbas — õliselt läikiv uhiuus PPŠ-automaat . Kuni sõjavang seltskondlikult naljatades ja galantseid kummardusi ning nähtavasti teravmeelseid vihjeid pildudes mu vabalt nii vene kui saksa keelt valdavate ema ja vanaemaga lobises , keerlesin mina selle otsekui poolkinni paistetanud silmadega ja valvsusest pingul haisukoti ümber ning püüdsin tingimata sõrme ta relva päästikule saada . See pilusilm oli minuga lausa hädas . Ta varjas oma automaati , hoides mõlema käega päästikukaitset . Supikausi oli ta põrandlae pannud . Noh , kui selle pärispäästikuni ei pääsenud , siis oli ju veel üks teine , natuke laiem ja kohmakam päästiku moodi jupstükk selle toru küljes . Ma sikutasin sellest ja edasi toimus kõik nagu ainsa hetkega — kõva kolksuga kukkus ketasmagasin põrandale ja veeres söögilaua alla . Üdini hirmunud soldat karjus midagi vihaselt ja roomas oma vangi jalgade juurest padrunisalvele järele . Mina hakkasin ehmunult nutma , mu vanem vend naeratas vaikselt , sest tema oli juba suur poiss , neljane , ja need titelollused , mida mina tegin , panid teda vaid pead vangutama . Sõjamees tuli laua alt tagurpidi roomates lagedale ja hakkas vabisevate kätega ketast konele alla toppima . Ning kõike saatis sakslase lai , kõlav naer . Mulle on meelde jäänud ta puhtad , säravad hambad . Ausalt öelda ei teadnud ma , kumba rohkem vihata , kas seda hädist sõdurit või minu üle ( nagu ma uskusin ) naervat võõrast meest . See sakslane käis veel mõne korra meil , jõi sigurikohvi , portselantass elegantselt sõrmede vahel ja vestles säravas seltskondlikus toonis . Enam ei jõlkunud tal sabas konvoisõdurit . Ma ei tea , mida võisid sõjavangid meie kandis teha . Ma ei tea , mis sellest naervast mehest sai . Teda lihtsalt kunagi enam ei tulnud . Isa ka enam ei tulnud . Aeg-ajalt võtsin ma mänguasjade hulgast tillukese puust mängukirve ja tööriistakastist pisikese sae ning marssisin läbi korteri , teatades , et lähen ja lõhun vangimaja ära . Aga ma ei teadnud , kus see asus ja see jäi minust lõhkumata . Arvatavasti sellest samast talvest , aga varasemast ajast mäletan , et isa tuli meile , istus kasukat seljast võtmata ja ajas juttu . Ja mina , relvahull , toppisin talle käe kasuka taskusse ning avastasin sealt püstoli . Mu käsi tiriti lagedale ja suur mehekäsi pandi taskusuhu tropiks ette . Aga lahtinööbitud kasuka kotiriidest tasku oli ju mehe põlvel ja ma hakkasin läbi selle riide uuesti päästikut kobama Kust teadis kahe ja poole aastane laps , mis on relv ja miks on sellel küljes niisugune kaarjas kangikene , mida tingimata tõmbama peab ? Küllap siis oli aeg selline . Need , kes relvi kandsid , hoidsid nii sageli sõrme päästikul . Oht on kord juba tunne , millel on tavaks koos harjumuseks saamisega lakata . Paari nädala jooksul harjusid Erika ja Väino teadmisega , et nende julgeolek sõltub Valteri mehisusest . Pealekauba leidis Väino , et tunduvalt ohutum on päeval majas mitte viibida . Nad läksid koos Erikaga hommikul jalgsi linna , hoolimata sellest , et indiaanlasevaistuga naabrinaine nende kõrvutisi jälgi loetleb ja kadetseb . Temal polnud kedagi kusagilt oodata . Tema peigmees oli sõtta läinud ja enam polnud temast mingit märki , neljakümne esimese sügisest saadik . Ta ei oodanudki enam . Väino avastas raudteejaama ja selle ohud ning seiklusevõimalused . Aeg-ajalt hüppas ta mõne liikuma läinud vaguni trepiastmele ja sõitis jaamavahe , hulkus võõras ümbruses , tuli mõni kord jala tagasi . Ta otsis tegevust , aga kõige loomulikum tegevus oli neil aastail varastamine , millega ta kuidagi hakkama ei saanud . Veebruaris läks ta igavusest Jaagupi tallu ja kohutas vanaperemehe ära . Vanamees pistis kätega vehkima ja tema peale karjuma — kao minema , kes sind siia kutsus ! Teisest toast ilmus kõhn , tumedapäine , suurte kurbade sinisilmadega naine ja hakkas sakslasega tema emakeeles rääkima . Valterilt polevat veel ikka ühtegi teadet , aga ta käinud raudtee eriosakonnas ja sai teada , et meest hoitakse Nunne tänava julgeolekumaja keldris . Süüdistust talle ei öeldud , kästi endal ära arvata . Nunnes võeti pakk vastu ja inimlik valvur , kui talle sigaretid pihku susati , tõi sõna , et mees käsib mitte muretseda . Nii et vähemalt elus ! Väino palus vanaperemehele tõlkida — kui tal talus abi vaja , siis Väino heameelega tuleks tööle . Vanamees näis esimesest ähmist üle saanud , noogutas kortsus kulmul ja andis viipega märku , et aitab lobast ! Valteri abikaasa tuli koos sakslasega välja , nad kõndisid kõrvuti mööda külavaheteed ja naine jõudis soovitada — hakaku mees eesti keelt õppima . Ta oli keeleõpetaja , oskas soovitada mõnda sõnaraamatut , lubas aidata grammatikaga , tegi mõnesõnalise ülevaate keele omapärast , mis võttis sakslase pea sumisema . Jah , aga mis muud võimalust oleks siin vastu pidada ? Õhtul sai Väino Erikalt kuulda , et neil oli päeval ukse taga käidud . Ei , mitte just mundrimehed On selline asjamees , nagu vallavolinik . Temaga olnud kaasas veel keegi võõras ametnik , ja see tegi murelikuks . Tähendab — mingid signaalid olid võimudeni jõudnud ! Nad pöörasid öö läbi külge ja ohkasid vaheldumisi . Magamisest ei tulnud suurt asja . Hommikuks oli Erika midagi välja mõelnud . Ta meelitas mehe mängule , ja kui nad siis , väsinud ja õnnelikena , kõrvu lebasid , viskus ta korraga Väino rinnale , peitis näo ta lõua alla , püsis hetke liikumatult ning purskus — ta viib Väino mõneks ajaks oma õe juurde Jõgevale ! Miks ta seda lihtsat võimalust nii suure sisemise võitluse saatel kuulutas ? Sel reisil pidi Hans-Peter Schulenburgerist üksnes ilus mälestus järele jääma . Puhta ime läbi leidis ta end umblumes sumamas , pea kohal vaid ava lumekoorikus , millest ta läbi oli kukkunud . Jalgu põhja saamata ta lihtsalt rabeles nagu kehv ujuja vees , kuni aegamisi edasi rabeledes tuge leidis ja , aluspesuni lumine , raudteetammile turnis . Algas see olukorras , mida võis aastate pärast paljudes filmides kordumas näha . Enamasti põgenikepaar Saksamaal rongis kesk läbipääsmatut reisijatesumma ja aina lähenev kuivalt nõudlik : " Papiere , bitte ! " Seekord kõlas nõudmine teisiti : " ???????? ! " Nad libistasid end rahvamassis edasi , tegid teed läbi higiste , väsinud seisjate salkade ja nõudlik fraas saatis neid . Lõpuks ometi tamburi koridor ja uks rõdule . Erika jõudis sosistada , et peagi on Jõgeva , ja seal , otse kahe kõikuva ja õõtsuva vagunirõdu ühendussillal oli vastas teine patrull ning puistas parajasti kedagi ähmisnäolist noort meest . Väinole , kui ta vagunitrepile pääseda püüdis , pandi käsi ette . " ???????? ! " Neid oli kolm — karmi ja käskiva olekuga kapten , püüdlik mölakanäoline vanemseersant ja jefreitor . See viimane , nooruke ja üsna juhmi pilguga väikest kasvu poisitolgus oli just parajasti Väino jaoks vaba ja nõudis dokumente . Sakslane hindas olukorda . Erikat ei oska nad temaga seostada , tal pruugib muretseda vaid iseenda eest . Tulevahetust pidada ei tahaks , see on kolme vastu kaunis lootusetu , pealegi vahemaal , kus möödalaskmine võimatu . Isegi juhul , kui ta nolgi suhtes jõudu kasutades trepile pääseb , võib kumbki patrulli vanematest liikmetest tema pihta tule avada . Ta torkas käe pikkamisi tasku ja kompas korraks Waltheri pära . Siis puutusid ta sõrmed mingit kokkumurtud paberilehte ja ta ulatas hetkeinspiratsiooni tõukel selle . Veidi imestunult voltis poiss lehe lahti ja Väino taipas sõduri õla taga Erika jahmunud silmi nähes , mida ta teinud oli . See oli nende sihtkoha aadress . Naine oli selle talle igaks juhuks kirjutanud , kui nad teel äkki lahku sattuma peaksid . Seda patrullile jätta küll ei tohtinud ! Jefreitor ulatas paberi edasi vanemseersandile ja see omakorda kaptenile , kes pahaselt käratades selle tagasi tõrjus . " ???????? ! " Sakslane pistis paberi taskusse ja nolgi nõudmise peale mühatas ning suunas pilgu kaugusse . " ????? ! " pomises ta ja tajus , kuidas pinge korraga järele andis . Kõigi kolme patrulliliikme tähelepanu koondus viletsat venekeelt purssivale noorukile vagunisillal . Aga samas kõlas tuttav dokumentide nõue taas , seekord tamburist neile läheneva teise patrulli poolt . Väino hüppas . Polnud aega trepist kahte astet alla astuda . Mingi teraskonstruktsioon vihises hirmlähedalt mööda , siis oli lumepind , löök koorikule kukkumisest ja seejärel vägivaldne pidurdumine ning valge , lämmatav pimedus . Kui ta pinnale rabeles , tõksusid veel vaid relsid — lõkati-lõkat , lõkati-lõkat . Üha vaiksemalt . Hädaoht veeres aina kaugemale , aga mees oli täistuisanud kraavi ja kooriklumega kaetud sügavasse hange uppumas . Lõpuks tammil , leidis ta et raudsõrestikpost kuulus semaforile , ja ta oli sellest tõesti vaid kämbla kauguselt mööda tuhisenud . Keha pakitses löögist , aga midagi katki polnud ta siiski murdnud . Põsk kirvendas . See neetud lumekoorik ! Ta hakkas astuma , kuid mõistis peagi , et need inimkütid peaksid küll purulollid olema , kui nad tal enne jaama vastas ei oleks . Kuhu siis pidanuks vagunist lumme sumatanud bandiit suunduma , kui mitte mööda lumest puhastatud raudteetammi linna poole . Jaamani võis siit veel pool kilomeetrit olla , nii et nemad seal juba organiseerivad jahti ja temal tuleb lagedalt kiiremini kui muidu kaduda . Õnneks oli läheduses mingi talitee , reejäljed lumes . Edasi leidis ta soovõsa , nii hõreda , et tuul sealt lume läbi oli kandnud ja jalad kergesti külmunud pinnani vajusid . Eemal paistsid juba mingi asula majad . See neetud lage , inimtühi maa , kust võisid jooksiku binokliga üles leida ! Alles mõne tunni pärast , peale pikka sikk-sakitamist astus sakslane mööda tundmatu asula tänavaid ja katsus leida seda ühte ja õiget . Kui ta selle leidis , oli päike juba lumeväljade lageduse kohal punetama hakanud . Maja oli kahekorruseline ja võrdlemisi uus , avarate akendega . Siinse korralageduse musternäitena ei paistnud sel olevat mingit majavanema valveruumi , kus siseneja end registreerima pidanuks . Väino kobis trepist üles ja koputas , talle avas Erika ja viskus nuuksudes kaela . Mingi magus-hapu lõhn häiris naise rünnaku alla jäänud leitnanti , kuni ta taipas , et see on väikelapsega korteritele omane mähkmete , piima ja kaka segu . Seda lõhna levitas ka Erika õla taga ootav trulla blondiin . Seega siis õde . Kui erinev Erikast , sellest tumedast , saledast ja kirglikult andunust ! " No näita siis ennast ! " lausus Valve , kui Erika oma ähmitsemised lõpetada oli jõudnud . Sel õel oli sügav , seesmisest mõnusast enesekindlusest kantud üleolev alt . " Ega sul sita-aadul väga viga ei olegi ! " Leitnant märkas kohe kahe õe erinevat saksa keele kasutust . Erika rääkis korralikku koolikeelt , soravat aga fraseologismide vaest . Tema õe keel oli vulgaarsema kõlaga , kuid palju vabam . Seda oli kujundanud ilmselt naturaalne keelekeskkond , aga see keskkond ei olnud ilmselt just saatkonna tasemega . " Molu kriim . No , tule , istu , peseme puhtaks ja plaasterdame ära . Ega sul pole näitusele tarvis minna ! " Naistel oli viina , nad pesid sellega lumes marrastatud põske ja suud , määrisid kõik üle mingi pehmendava salviga . Ja sellest hoolitsusest hakkas nii mahedalt hea , et päev otsa söömata ja erutusest väsinud mees uniseks muutus . Kui siis õhtusöök söödud ja tee joodud ning sügavasse tugitooli vajutud , jäi leitnant tukkuma , kuni ärkas väikelapse krigisevast nutust . Selgus , et nad olid titega kahekesi korterisse jäetud , ja lapsehoidmine oli küll viimane asi , millest mees midagi teadis . Lutipudeli pakkumine ei aidanud . Alahuul solvunult värisemas , nõudis tilluke olevus pahaselt midagi , mis mehe arusaamade piiridest täiesti välja jäi , kuni lõpuks tuli talvest õhetavate põskedega Valve ja pisipõnni märgadest lappidest päästis . Ta käinud Erikat rongile saatmas ... Miski oli juba mõnda aega Väino alateadvust häirinud . Kui laps lapi sees magama sussutatud , Valve ööseks aset sättima hakkas , taipas mees täie selgusega , mis teda ärevaks tegi . See siin oli toast , köögist ja esikust koosnev korter . See oli sisustatud kena keskmise kodanlase maitse kohaselt . Siin olid avarad tugitoolid ja suur magamisdiivan . Kuhu mõtles Valve panna võõra mehe ? See selgus peagi . Voodi laiaks venitatud ja asemeriietega varustatud , selgus , et siin oli kaks patja ja nii lai tekk , et küsimus osutus tarbetuks . Naine kadus köögi poolele ja käsutas Väino voodisse . Tuba pimedaks tehtud , kuid aknast kuuvalgus , ilmus ta siis uksele , rinnakas ja enesekindlat rahu hoovav tugev noor naine . Saksa sõjavägi magas pikkades öösärkides , aga siinmaal polnud Väino saanud veel kordagi ööks midagi muud ümber ja oli pidanud rahulduma seljapesuga . Sirutunud mehe kõrvale , ohkas Valve mõnust ja libistas peoga üle Väino rinna — võta ära ! Jah , see tähendas just seda — võta kõik ära ! Ta ise tõusis istuma ja sikutas endal öösärgi üle pea . Vaat millest olid tingitud need kuumad , ärevad kaisutused ja ringutused , kui Erika siiatulekuplaani seletas ! Mees jäi peeglisse vaatama ja hakkas hapult naerma . Ta näitas endale keelt . Ta oli habeme maha ajanud ja vahtis endaga tõtt . Korbad lumes marrastatud põselt olid maha tulnud . Nägu oli korras , ainult kahvatu . Terve päikesevaese talve oli ta pidanud enamasti toas istuma . Leitnant , sõjamees ! Temas kobrutas ängistus . Rahvus võitles oma lootusetut võitlust , viimast võitlust , mille oli too vurrukestega kapral lubanud võiduka lõpuni viia . Salarelva abil , saatuse märgi all Armetud kilomeetrid lahutasid slaavi horde iidse kultuurriigi pealinnast . Suure suuga reklaamitud V-programmid olid läbi kukkunud , nii esimene kui teine . Inglise linnadele kaela sadanud dünamiiditonnid olid liitlased üksnes õelaks ajanud , toomata mingit pööret sõja käiku , ja nii nad siis pühkisid ühe Saksa linna teise järel maapinnalt . Mis imerelva ka välja ei mõeldaks , võõra maa vallutamiseks on vaja selle pinnale astuda , ja neid jalgu , mis seda suudaks , jäi järjest vähemaks . Ja mida tegi sel ajal leitnant Schulenburger ? See desertöör istus aluspesus võõra köögi laua taga ja imetles enda väljanägemist . Ega midagi , ta oli päris kena poiss . Tal oli üllaste joontega aarialase nägu , sirge nina , kitsad huuled , tahtejõuline lõug . See kahekümne nelja aastane mees , kes oleks võinud juhtida lahingut või minna oma meeste eesotsas järkjooksudega üle mürsuaukudest kirju maa , et vaenlasele nagu saatus kaela langeda . Aga see esmaklassiline , kogenud sõjamees pidas kaugel vaenlase tagalas lapsehoidjaametit . Ja polnud mingit teed sellest olukorrast välja . Mehe enesehinnang oli Valve nöökavate repliikide all aina kahanenud . Algas sellest , et tol esimesel ööl naine pettunult päris — oligi siis kõik või ? Ta oli rahutuna selja keeranud , veidi magajat teeselnud ja seejärel otsustavalt mehe rinnale viskunud . Kaunis hoolimatult ja järsult oli ta sõjamehe taas võitlusvormi ajanud ja ratsutama roninud — jõuline ja eesmärgiteadlik Juno . Ja alles seejärel , kui rahulduse sai ja veidi tukastas , oli ta Väinolt sarkastiliselt pärinud — sina leitnandinäss , mida sa sõja otsa tegid , kui ikka veel leitu oled ? Kas sa naist enne katsunud oled ka või ? Kas Erika sind siis üldse ei õpetanud ? Selle pärast ta siis lapsi ei saagi ! Jumal hoidku , üks valitud rassi kuuluv sõjamees ei oleks pidanud seda endale öelda laskma Aga ukse taga oli põhjamaine talveöö oma kümne külmakraadiga ja karmid patrullid . Hea küll , vähemalt saja naisega maganud sõdur võis vilistada ühe ohvitseride söökla koka pilgete peale , kuigi need pilked olid asja eest , hakkas mees tasapisi mõistma . Aga kõik järgnev lähenes tõesti viimasele piirile . Naine kippus nimelt tööle . Et süüa muretseda ! Ja kui Väino tahtis mõne raasukese kõrvalt saada , siis pidi ta Valvel tööl käimise võimalikuks tegema . Laps pole klaasist , katki ei lähe . Lapid siin , talk ja imikuõli ja ... Ta õppis ära lutipudeli seadmise ja tite pesemise , lappide vahetamise ja lõpuks ka nende küürimise . Nahahoidjale vääriline tegevus ! Aga mees oli küllalt näinud õudusi ja surma , et mitte endale tõtt tunnistada — rahvustunde kõrval oli olemas ka minatunne , ja see sosistas , et aumõiste ja kohusetruudus loevad siis , kui sa ellu jääd . Surnule ei loe see kõik midagi . Koduste jaoks on ta teadmata kadunud . Keegi ei tea , mis temaga praegu toimub ega saa ka kunagi teada , kui mees vene vangilaagris düsenteeriasse sureb . Nii et see häbi ja alandus siin on ühtlasi ka ainus šanss ellu jääda . Unustanud ära , mida kord tõotanud ja vandunud , elades hetkes , pidi ennast aina enam kellekski tundmatuks Väinoks uskuv ohvitser tunnistama , et see vulgaarsevõitu blondiin oli patuselt magus tükk ! Oma pika tööpäeva jooksul lipsas Valve kaks korda koju last toitma , ja see oli mehelegi meeldiv vahepala . Ta nautis seda vaatepilti , kui ema end kleidist vabastas ja leige veega rinnanibusid pesi , siis pisipoisi sülle võttis , teda hellitas ja ta põski oma vaarikat meenutavate elulätetega tõukas , kuni laps kirjeldamatult armsa häälituse saatel ühe neist suhu sai . Oli näha , millist naudingut see lihtne , ürgne toiming mõlemale osapoolele pakub . Hans-Peter Schulenburgeri alateadvus varjas sügavat süütunnet , mis teda varitses , kuni see ühel hetkel meenus . See oli neljakümne esimese augustis , mingis Ukraina mäetööstuslinnas . Neid oli frondil korraks välja vahetatud , toodud linna korda pidama , kuni politseijõudusid formeeriti . Sel päeval oli ta raudteejaamas komandantuuri käsutuses . Oli põuavines päev sellel lõputu päikese ja palava suve maal . Õhk virvendas haruteede kohal , jaama jäänud vagunite kohal . Vaikus siin , strateegiliselt nii tähtsas sõlmjaamas , oli tingitud sellest , et rööpad polnud veel Saksa laiusele ümber löödud ja jaam ei töötanud . Neile oli ülesandeks tehtud vene vagunite tühjakslaadimise korraldamine , et need võiks tupikteedele lükata . Jaama rööbastik oli vaja vabaks teha . See oli üks tsistern , mille komandantuuri kapten neil viimasele tupikteele lükata käskis . Schulenburger oma meestega nägi selle manöövriga päris tublisti vaeva , sest tsistern oli täislastis . Nad panid selle sõrgkangidega rattaid hoovates liikuma ja lükkasid meeste jõul läbi kõikide pöörangute , et viimasele tupikteele pääseda , võitnud külgsuunas vaid mõnikümmend meetrit . Nad olid paljapäi , higised , lahtiste rinnaesistega ja üleskääritud käistega . Nad nautisid vabadust ja suve . Polnud tulistamist , kiireid ümberhaaranguid , vangide võtmist . Nad olid noored ja oskasid elust lugu pidada . Otse tupiktee taga oli jäärak , erosioonist tekkinud uhteorg , mille võsastunud põhjast viis rada läbi linna . Kohalikud kasutasid seda teevaeva lühendamiseks , laskusid sõmerjaid nõlvu pidi oru põhjas kasvavasse lehtmetsa ja tulid mõne aja pärast nähtavale vastaskaldal , kus peagi majade vahele kadusid . Nüüd astus ka kapten oma kiiskavate säärikutega üle rööbaste — sale , öökulli meenutavate silmakoobaste ja kitsa väikese kongninaga meesoost iludus . Ta vaatas mõne aja jäärakut , ja nagu otsusele jõudnult käskis tsisterni ventiili avada . Soldat lõi kangiga luku puruks ja keeras ratast ning värvitu , kerge vedelik pääses jooksma . Mees pistis käe joa alla , aga kapten käratas talle rangelt peale . Väljuda ! Mitte üks tilk ! " Teie vastutate oma peaga ! " See oli temale , tolleks ajaks end juba ülemleitnandiks teeninud Schulenburgerile . Tuleb jääda kolme mehega valvesse , kuni tsisternist enam ainsatki tilka ei tule ! Käsust üleastujaid karistatakse rangelt . Rindeohvitseri sügava põlgusega tagalameeste vastu , jäi ta sinna päikese kätte kõrbema , aga selleks oli ta liialt sakslane , et kõrgema ohvitseri antud korraldust oma meeste ees kehtetuks tunnistada . Aurulooride lehvides valgus vedelik tupikteele , värvus seal õlisaastest esialgu pruunikaks ja uuristas endale kiireti tee maasse , kustpidi uhteorgu voolata . Palavas päevas hakkas lõhnama patuselt viina järgi . Ei kulunud kuigi kaua , kui esimene kohalik elanik sealt mööda rada orgu suundus ja äkki seisatades õhku nuusutama jäi . Peagi läksid juba mitmed mehed ja naised rada mööda puude alla . Mõnedki olid end ämbritega varustanud . Teade levis linnas nähtavasti kulutulena . Sisimas põlastades jälgisid valvesse jäetud sõdurid , kuidas jooming puuvõrade varjus alguse sai . Tänase päevani püsis leitnandi mälus tallel too lapsega ukrainlanna — rinnakas , mesiblond , möödus ta sakslastest sellel kõnekal kõnnakul , mida harrastavad vaid oma soo üleolekus eriti veendunud naised . Ta heitis pika ja väljakutsuva pilgu noorele nägusale ohvitserile ja nõksatas pea kuklasse ning muigas . Laps , umbes aastane põnn , toetus ema õlale ja imes keskendunult pöialt . Mõne aja pärast hakkas jäärakust kostma laulujoru ja ägedaid hääli . Ühed vist kaklesid , siis ilmus puude peidust kaks meest , kes näisid otsivat rajaotsa kuid jooksid nagu pimesikud peaga orusina ja kukkusid abitult ning jäid liivale aelema . Sõjamehed olid kuulnud venelaste joomatavadest , aga sellist näidisõpetundi polnud nad seni veel kogenud . Ennelõunal jäi orus vaikseks . Tsistern oli tühjaks jooksnud . Viimane nire muutus tilkade reaks ja lakkas siis lõplikult . Ja nagu seda oodanud , astus oma säravais saabastes , mis möödunud tunni jooksul imelikul kombel tolmusekski polnud saanud , üle rööbaste taas see kapten . Ta vaatas süngel pilgul orgu ja noogutas . Siis käskis meestel eemale taganeda ja võttis taskust tikutoosi . Süüdanud tiku , torkas ta selle tagumist otsa pidi irvakil toosi tagasi ja sel hetkel , kui väävlid pahinal süttisid , heitis selle käest . Orukaldal lahvatas sinikahvatu leek , mis üksnes ülemisest servast veidi kollakat jumet ja kerget suitsuvinet levitas . Kogu org nende jalge ees mattus hääletusse , võimsasse palangusse , nii et puude võrad hetkega kollendama lõid ja kõrbenud lehti lendu tõusis . Kuumuse eest taanduv kapten lausus Shulenburgerile : " Metanol ! " ja kibrutas kummalises muiges põlglikult huuli . Viimased minutid nagu halvatult toimuvat jälginud , haaras süütundest vapustatud ülemleitnant vöölt oma Waltheri . " Das ist Kannibalismus ! " Kapten naeris . Ta nimetas Schulenburgerit argpüksiks . Miks ta siis ei tulista ? Väriseva käega püstoli kabuuri toppinud , virutas ülemleitnant rusikaga sellesse südametusse näkku , otse keset kahvatut , väikest kongnina , nii et veri pritsis ... Ta sai päris tükk aega vihast märatseda kartseriks muudetud jaama piletikassas , kuni pikkamisi maha rahunes . Ta teadis isegi , et purse oli mõttetu ja hull . Ta teadis ka karistust . Kallaletung teenistuskohustuste käigus aukraadilt kõrgemale ohvitserile vääris mahalaskmist , mis talle ka välikohtu poolt mõisteti . Selle suvesinise , palavust õhkuva taeva all tõmbus korraks pimedaks . Sõdur on oma surmaga alati paaris , aga surra omade kuulist , enne reameheks degradeerituna — see oli midagi täiesti teenimatut ! Sest ta ju teadis , et kogu see orukatlatäis end surnuks joonud slaavlasi ei lugenud talle midagi , luges see üks naine , kes talle üleoleva ja samas ka peibutava pilgu oli heitnud Ja loomulikult luges ka see pöialt imev laps . Degradeeritud leitnant taipas , et kohtunik loeb otsust edasi , kuigi kõik oli juba öeldud . Kas tõesti tehakse temaga koos vastutavaks ka vanemad ? " senist laitmatut teenistuskäiku ja seda , et isamaa teenimisel on vaja igat meest , anda armu ja suunata reamehena oma väeossa edasi teenima . " Degradeeritul on oma kompaniis nii raske kui ka kerge . Kõik , keda ta relva ähvardusel oli pidanud sundima kohust täitma , keda ta karistanud ja rivi ees noominud oli Aga samas ka teadmine , et mees selle komandantuurimölaka ikkagi pikali virutas , et oli olnud teda peaagu tapmas ja siis ümber mõtles ! Sest tapmist oleks saanud kuidagi enesekaitsena õigustada , mitte aga rusikalööki Nii et täitsa omapoiss ! See omapoiss sattus aina luuresse ja riskantsetele operatsioonidele , küll mõnemehelisse üksusse , et võtta maha patrullid või teha kahjutuks tulepesa . Ta teenis kokkusurutud huultega , endale vähematki hõlpu andmata . Vahest oli tema ainus , kes tagasi tuli , aga õnn ei jätnud teda maha . Läks päris kaua , enne kui talle esimene pael peale pandi , aga neljakümne kolmanda lõpus oli ta juba jälle ohvitser . Aastaga oleks jõudnud ka rohkem kui ühe tärni juurde teenida , aga reameheaegadest säilinud mõistmisega sai temast komandör , kes isiklikule teenistuskäigule eelistas oma meeste elusid . Kolm ja pool aastat hiljem , õigemini küll kolm ja pool aastatuhandet hiljem jutustas leitnant enda häbilugu öösel ühele terve sõja ohvitseride kasiinos kokana töötanud naisele ja see naeris karedalt . Nüüd on teile emmet tervis , kes teid mõistaks ja pisaraid pühiks ! Ühesugused lollpead kõik . Noh , pääsesid ära , hing sees ja jäsemed otsas , mis sa enam nutad ! Nüüd peame meie sinusuguseid seelikusaba all peidus pidama , et veel mõni lapsetegija järele jääks . Kas tahad ikka veel sõdida ? Valvele polnud mõtet rääkida . Erika oli vahest natuke põiklev olnud , peitnud mittemõistmist noogutuste ja vaikimise taha , aga Valve ütles otse — oma isamaa ja natsiooni ja misjooniga võid kemmergusse minna ! Hävitasite kodud ära , tapsite maa inimestest lagedaks Saksa rahval oli ruumipuudus . Nüüd tehakse teile ruumi . Saate tükk aega tittesid treida , enne kui jälle ruumipuudus tuleb ! Ja kõige naljakam , et mees lasi seda endale ütelda ! Nemad siin mõtlesid sootuks teistviisi . Väinol , kui ta tõesti kavatses mõneks ajaks Väinoks jääda , tuli sellest aru saada . Rahvana Euroopa südames , kust kõik vallutajad olid aastasadu läbi marssinud , kus igaüks oli endale püüdnud saada kõige parema suutäie ja selle tõttu jäi kõigil kitsaks , oli tema rahvus harjunud mõtlema sõjakates kategooriates . Või milleks sakslased ! Võtame või Vana Testamendi . Juuda rahva vangipõlve Egiptuses ja Moosese , kes lubas nad sealt Tõotatud Maale viia . Nelikümmend aastat hulkusid ja sõdisid nad Siinais , ja mitte ükski , kes teele läks , ei astunud oma jalaga selle maa pinnale . Kui palju verd tuli valada , enne kui see maa , mis voolab piima ja mett , neile avanes ! Kes söandas kahelda rahva õiguses endale maad vallutada ? Nojah , aga kes saab siis keelata slaavlastel vallutada endalegi maad , mida ometi püha õigusega Sakslaste maaks pidada tuleb ! Need siinsed ei pidanud õieti kummastki , ei sakslastest ega venelastest ega suurrahvaste hoolimatust trampimisest nende isamaa pinnal . Aga nad ei teinud sellest suuri sõnu , nende suhtumine avaldus pikkamisi , ja see oli peamiselt irooniasse peidetud põlgus . Kui aus olla , siis jätkus neil siin ruumi kasvada ja areneda sajandeiks , ja vaevalt nad siiski jõuaksid kogu maa kasutusele võtta ja servast servani üles harida ning täis ehitada , nagu oma maaga olid teinud sakslased . Nemad ei saanudki mõista seda ühist tungi avarama eluruumi järele . Saksa rahval oli tõesti eluruumist puudu . Aga iseenesest õigustatud idee põrkus teostamisel kohe reaalsusele . Kuidas nad ka ei püüdnud end vastutusest ja süütundest vabaks mõelda , alateadvuses oli vähemalt Schulenburger küll alati teadnud , et nad teevad kurja . Ta oli tahtnud uskuda , et temas kõneleb jõuetu kodanlik kasvatus , et tõeline germaanlane ei kõhkleks Nüüd ta siis mängis siin lapsehoidjat ! Jäi üle vaid mõelda , et ehk oleks kõike saanud paremini teostada , kui juhtimas oleks olnud selleks sobivam mees ... Kogu selle vaikse ahastuse ja alanduse keskel kiindus ta naljakal kombel lapsesse nagu mõni tüdruk . Mees ei teadnud kuidagi kokku arvata inimelusid , mis tema oma käega võtnud oli . Kui lamad kuulipilduja taga , siis ei saa sa iialgi teada , kui paljud neist üldse pihta said , kes su valangute all maha vajuvad . Igatahes oli neid elusid palju olnud , ja eriti esimestel sõjaaastatel nägi ta vahel õudusunenägusid . Lõpuks oli kõik kuidagi tuhmunud . Nüüd nende sadade asemel oli ta käte vahel üksainus uus elu , ja see avastus võttis hinge hellaks . Ta rääkis lapsega , ja talle näis , et need hägused sinisilmad avaldavad arusaamise märke . Ta kõditas vahel pisipoissi jalatalla alt ja tundis imelikku hellust , kui laps varbaid kõverdades naerma luksatas . Kõige selle juures hoidus mees kramplikult mõttest , et just samasugune olevus oli olnud pöialt lutsiv väikemees ema õlal , seal põuavinesse mattunud Ukraina linnas . Kas ka tema ema jõi metanooli Ei , mees ei mõelnud lõpuni , kuigi kogu orgu täitev mäslev sinine leek oli ta kujutluses ikka veel sama hääletu ja võimas . Öösiti käis leitnant jalutamas . Öösiti seepärast , et päevad läbi oli Valve tööl . Nüüd , kevadtalvel jäi pimedat aega järjest vähemaks ja leitnanti hakkasid painama siit igasse suunda hargnevad teed . Kõigest oleks olnud üks , lihtne väljapääs . Kõik ängid ja kahtlused oleks hetkega ületatud , kui ta võiks lamada kaeviku rinnatise taga ja hoida peos relva . Tulgu siis sõdurisurm , ta oleks vähemalt teadnud , et täidab oma kohust ! Valvega muutus vahekord järjest komplitseeritumaks . Esialgu oli naine teda vaid pilganud ja alandanud , siis oli tekkinud mingi kiindumus ja lähedus , aga viimasel ajal jahtus see maha ning isegi voodisuhe kippus katkema . Naine oli lihtsalt pire ja kannatamatu . Lõpuks ei pidanud Väino vastu ja küsis , kas ta peab ära minema ? Kell oli kaugelt üle kesköö , väike Jaak magas oma võrevoodis ja majaperenaine keeras pahuralt aina külge . Ta tõukas ohvitseri küünarnukiga , andes mõista , et see vait oleks , ohkas siis äkki ja pöördus näoga mehe poole . " Mis sellest sedaviisi saab ? " Valve tahtis teada , tahtis , et Väino ise ütleks . Midagi ju ei saa ! Kui ta ka pääseks eluga , ta läheb ju koju tagasi , kui pääseb ! Petukaup , mõtles leitnant endast . Korraks kaissu võtta , aga meheks ei kõlba Jah , muidugi läheks ta koju , igatahes ! Kas see kokatädi suudaks uskuda , et asendab mehele kodumaad , lähedasi , kõike ? Nad ei rääkinud suid puhtaks . Kuigi mees uskus , et Valvel on silmapiiril mõni teine , võib-olla mõni vene ohvitser , ei tahtnud ta lasta endale haiget teha . Nad leppisid kokku , et läheb nädalalõpul ära . Järgmisel päeval ütles Valve , et oli Erikale helistanud , ja sõsar ootab teda . Ja ometi oli valus ! Raudteeäärsed mäenõlvad näitasid juba mullalappe . Talv oli kokku vajumas ja mehel viimane aeg tõesti minna . Juba praegu äratas ta viltide ja kasukaga tähelepanu . Ja ikkagi oli valus ... Erika astus tuppa viivitamisi , peaaegu nagu võõras . Ta näiski kuidagi uuena või tundmatuna . Ta kulmukaarte paar oli tumedamaks ja tihedamaks muutunud ja silmad isemoodi saladuslikuks , ta suul väreles naeratus , mis tahtis korraga olla meelitav ja õrn , kuid oli ka küsivalt ärev . Kas ma meeldin sulle ? Imelikud olevused on naised ! Ohvitser taipas , et Erika oli end tema jaoks ilusaks teha lasknud , oli end värvinud ja soengut seadnud . Valve polnud põrmugi kõhelnud , kui teise õe kallimale kaissu ronis , aga näe , Erika kardab , et äkki on Väino temast võõrdunud . Mees ei olnud võõrdunud , igatahes mitte rohkem , kui kire õhutamiseks vajaliku jao . Aga ta teadis nüüd üht-teist , mida seni polnud viitsinud teadmiseks võtta . Kui õhtusöök söödud ja akende taga pime , heitsid nad voodisse , ilma et mees otsekohe täie otsustavusega oma osa kallale oleks asunud . Ta lasi oma käel aegamisi rännata ja hellitada , kuni naine selle all nagu kass lainetama ja nurruma hakkas , kuni ta kiirustades särgist vabaneda püüdis ja Väinotki koorima hakkas . Aga mees ei võtnud talle osaks langevat veel niisama lihtsalt vastu . Rõõmsa üllatusega avastas ta , et Valve oli olnud tegelikult palju tuimem ja rohmakam oma sirgjoonelisuses . Erikas võitlesid kirg ja häbelikkus , kuni patu võidukas , ennastunustav palang tal üle pea lõi . Pärast nurrus ta mehe lõua all ja hõõrus end tema vastu , kuni kainenedes arglikult päris — kas mees mõtleb nüüd temast väga halvasti ? Mees ei mõelnud , mees ka ei vastanud . Ta tõusis küünarnukile , ta kallutas end naise kohale ja suudles ta rindade vahelist lohku . " Meine Erika ! " Erika hakkas nutma ja tunnistas , et tal pole kunagi nii hea olnud , et ta armastab meest , et Väino on talle kogu elu ... Pärast hellusse vaibunud kiretormi , oli võimatu tunnistada Erikale , et ta oli jaanuaris rannas käinud ülepääsemise võimalust uurimas ja kavatseb lumemineku järel minnagi . Ta teadis , et jääb Erikat igatsema , aga tema koht oli praegu kodumaa kaitsjate hulgas . Ei ole ju võimalik siia jäädagi . Ta teeks vaid Erika õnnetuks ... Kõike seda ütles ta mõni aeg hiljem , ja siis oli ta hääles peaaegu saatuslik valu . Erika ei olnud Valve . Ta sulges peoga mehe suu , ise ahastav ja anduv . Ta mõistab , et Väino ei saa jääda , aga ta ei taha sellest mõelda . Oled sa minu Väino ? Ütle , oled sa minu , või oled Valve jagu ? Välkvalge selgusehetke jooksul tajus mees , et ta on Erika jagu , on tõesti . Erika ei ole seiklus , Erika on tõde . Nagu ootamatu tulelöök , tabas see teadmine teda ja suruti kohe enesepettuse abil peitu . Kui nad tõepoolest kuu aja pärast merele sõuavad , ei tohi ta endas hetkegi kõhelda ! Kevad tuli , lumi lagunes ja sulas , ja äkki olid metsaveered täis kollases tolmuehtes pajusid , sinilillede ultramariini keset kuluheina , oli meeletuid sooje tuuli ja igas lombis kihas ning vahutas elu , sibas kulleseid . Varesed keerlesid tuules ja püüdsid laulda , nii abitult , kui see neil ka õnnestus . Kevad on tunnete puhkemise aeg . Neid puruks rebida on sel ajal eriti valus . Mees marssis põhja poole suunduval kruusateel , kurgus klomp aga hinges pääsu tõotava seikluse tuhin . Tee asemel , mis läbi taluõue soosse oli keeranud , kohtas leitnant laukaraba . Ta taganes nõutult ja tuli õuele tagasi , kus talumees teda uuriva pilguga vaatas ja midagi omas keeles päris . Ei , see olukord oli sootuks võimatu ! Sõnagi keelt oskamata ei saa võõra rahva keskel elada . Poleks ime , kui peremees temast vene võimudele teatab , mõtles kaugenev sakslane . Tal polnud aimu , kuidas võivad randa viivatel teedel olla paigutatud kontrollpostid , kui palju neid ees oodata võib . Ta keeras otsa ümber ja marssis lääne asemel itta , kuni tuttava apteegi juurde jõudis . Jüri Veersalu nägu lõi särama , ja mehed istusid peagi tagarõdul , seenepurgi ja pitsklaaside juures . Apteeker kuulas põgenemise plaani ära ja näha oli , et selles talle miski ei meeldinud . Muidugi minnakse üle , on kogu aja mindud , kui tahtmist on , riskantne küll , aga siiski võimalik . Aga miks nüüd valgel ajal , kevadel ? Kas Schulenburger ei karda , et tegu võib olla altvedamisega ? Et kuidas ? Kui see Soome armees teeninud sell äkki vahepeal NKVD keldrist läbi on käinud ja selleks just lahti lastudki , et temasuguseid lõksu vedada Ei usu ? Usaldad ? Hästi , jänes kaarte ei mängi ! Aga meeles tasub ka seda võimalust pidada ! Kodumaale sõdima mineku jutu peale raputas Jüri pead . Kas Väino siis üldse ei tea , mis toimub ? Venelased vallutasid mõne päeva eest Viini ja on alustanud Berliini operatsiooni . Liitlaste käes on Ruhr ja enamik Loode-Saksamaast . Ameeriklased lähenevad Torgaule , kus ilmselt kohtuvad venelastega . Iga lause langes nagu hoop . Väino oli teadnud , et lõpp on ligidal , aga seda kuulda informeeritud inimese suust oli ikkagi valus ... Jah , aga siia ta siiski jääda ei saa . Kumbki meestest ei uskunud , et siinsetes oludes niipeagi mingit muutust tuleb . Jüri Veersalu ütles otse — müüvad meid jälle venelastele maha , ei hakka nemad maailmamõõtmetes asju meie pärast untsu keerama . Jaapan alles sõdib täie rauaga . Küll nad loodavad , et Vasja sinna appi läheb Ja üldse , nad on nüüd mõnda aega Vaskaga sured sõbrad , kuni avastavad , et sõber on röövli lõustaga ja röövli hingega . Sakslasele olid ühed vaenlased mõlemad — Lääneliitlased ja Venemaa . Tema ei uskunud ammugi , et mingi Baltikumi pärast need riidu läheksid . Nii , ja kui siin siis vähemalt mõne lähema aasta jooksul midagi muutumas pole , siis peab ta ometi riskima . Nagu Heino oli öelnud — Siber nii või teisiti . Õppinud pähe kohalike teekeste kaardi , mille valeproviisor talle joonistas , asus sakslane järgmisel varavalgel teele , ja ta jõudis juba lõunaks Ernst Horni talu juurde , kohtamata teel tõepoolest ainsatki patrulli või kontrollposti . Vaist käskis mitte enne majja minna , kui olukorraga tutvunud pole . Ta istus maja taga noores segametsas kuuse alla ja jäi ümbrust jälgima . Kaluripere elamisest teeni oli kiviga visata , tee teisel küljel algas aga mereluht , ja seda läbis kogu silmapiiri pikkuselt uhiuutel postidel tihe okastraataed . Aia taga valendas liivariba ja selle ning aia vahel nägi paaritunnise vaatluse jooksul kolm korda piirivalvepatrulli möödumas . No pidi neil ikka tõsi taga olema , et siit paradiisist keegi lolli peaga minema ei eksiks ! Aga taamal oli meri , sulatinajärv , millel kauguses mõned paadid . Need ilmusid ja kadusid , ja ohvitser , kes polnud merd õieti kunagi pikemalt vaadelnud , taipas , et selle pind üksnes näib kauguse tõttu siledana , et merel on lainetus ja kaluripaadid kord kerkivad laineharjadel esile , kord kaovad nende taha . Esimest korda tuli talle selle seikluse ootuses peale kuum ähm , tõelise hirmu eelaimus . Need ei pea olema üksnes venelaste relvad , mis kaht paadipõgenikku ähvardavad , vaid hoopiski selle stiihia inimmõõtme jaoks haaramatu suurus . Paremal juhul võis ta siit oma redupunktist näha kümnekonna miili kaugusele . Selliseid veevälju oleks nende teel üksteise taga oma viis või kuus . Ja teisel kaldalgi ei oota ees neid külalislahke sadam , vaid Soome piirivalve , kes peale alandavat rahusobingut on kindlapeale venelaste jooksupoisiks muudetud . Ja ometi — kui sa oled kord midagi otsustanud , siis ei tohi tagasi põrkuda . Kõhklejad saavad esimestena otsa , teadis leitnant Schulenburger oma kogemustest . Majas oli elu . Kord liikusid hoonete vahel lapsed , kord käis pereema loomi talitamas . Aga valgevarus ei tihanud mees sinna minna , kui just enne peremeest ei näe ja talle märku anda ei saa . Üks vanematest poistest oli hobuse vankri ette rakendanud ja logistas mööda rööplikku , porist rannateed minema ning nagu leitnant oligi lootnud , tuli mõne aja pärast tagasi , kusjuures kastis oli nüüd peale poisi ka mäesuurune Ernst Horn . Näis , et mees ei tundnud külalisest just suurt rõõmu . Vari libises korraks üle selle kivise näo . " Gefährlich ! " raputas ta pead . Siis arutanud poisiga midagi , anti sakslasele mõista , et peab ootama ja hakati kalakaste jääkeldrisse tassima . Kui vanker vaba , viipas poiss ohvitseri peale ronima ja nad logistasid teed mööda edasi , kuni ühe päris väikese majakese juurde keerasid . Heino ilmus uksele ja viipas pikemata Väino tuppa . Ta olevat juba oodanudki . Paadiehitus olevat poole peal ja abi vaja . Köögilaua ääres parajasti söödi . Heino , tema ema ja isa . Leitnandilegi pandi taldrik ja nuga-kahvel . Oli räimepraad ja jahuseks keedetud kartulid , mingi rohutee ja kore kodune leib . Heino nõustus seletama minekuplaani . Vaja on ainult paadiga lahele jõuda . Tuleb valida sompus või sajune ilm . Tal on vana maskeerimiskirju present . Nad võtavad selle üle paadi ja mängivad kivi , kuni Iivan enam ei jookse ega karju . Siis sõuavad nad vaikselt kuni Hanilaiuni . See on üks kivine saareräbal lahe suus , ja sinna jäävad nad , nii kauaks kui vaja , laagrisse . Paat presendi all ja ise kivide vahel peidus . Alles siis , kui enam keegi kahtlustada ei tea , mõnel halva ilma ööl panevad nad minema , ja siis tuleb minna ühe jutiga , et hommikuks juba kaugel olla ... Schulenburger ei osanud arvata , kas see plaan on reaalne . Ta ei tundnud olusid . Aga pimedamat aega oleks temagi soovinud ja küsis seepärast , kas Heino ei kõhkle . Kas suve lõpp poleks parem aeg ? Kitsaks kiskuvat , seletas Heino . Aina puistavad ja nõuavad dokumente . Tema enam oodata ei viitsi . Leitnandile juhatati heinalakk lauda peal . Ta peitis õhtul enda sinna , sättis püstoli käepärast ja veendus , et alla saab kaht teed mööda , luugi kaudu otsaviilust ja avast , mis viis lauda ette lattu . Sellegi poolest magas ta halvasti . Hommikul varavalges läksid nad paati ehitama . Selleks kasutati üht metsarada , millel kõndijaid ei saanud teelt ega rannast näha . Heinaküün ise osutus laudkuuriks , mis asus keset mättalist , veest lirtsuvat heinamaad oja kaldal . Nad pugesid irvakil värava vahelt küüni ja Väino võpatas , kui leidis seal pooliku paadi kõrval istumas inimese . See oli üks pisike , kuivetu vanamehenäss , hall habemerant ümber suu ja piip hambas . Heino ütles — olevat parim paadimeister terves rannas . Seda ta tõepoolest ilmselt oligi , kui otsustada laudade sujuva voolavuse järgi , mis juba uue paadi külgi katsid . Kevadpäeva kogu valget aega kasutades jõudsid nad laudisega peaaegu lõpuni . Järgmiseks olevat kaarte panek , seletati sakslasele . Niisiis , see kohmakas puitkarkass tulevase paadi sees oli vaid ajutine toestik , mis eemaldatakse , kui plangutus on kaartega varustatud . Siis tulevad veel need ja teised ja kolmandad asjad teha . Seda kõike ei osatud seletadagi . Esiteks ei tundnud Heino saksakeelseid oskussõnu . Puusepana laevades sõitnud vanamees tundis küll terminoloogiat , aga leitnant ei teadnud nende tähendust . See kõik polnudki nii lihtne , kui esialgu paistis . Õhtul istusid nad kolmekesi tuhmil lambivalgel ja võtsid veidi viina . Vanamees , kes päeval kiviselt vaikinud oli , muutus muhedaks ja südamlikuks , Heino aga tõmbus kaameks , ta vaade metsistus , ta muutus rahutuks ja norivaks . Väino pidas paremaks vaikselt majast välja astuda ja lakka magama ronida . Ta tundis neid rindekogemustega meeste viinase pea reaktsioone . Lõpuks võtab veel noa ja virutab Kõigil mõlkus värskest lähiminevikust teadvuse piiril liialt palju jubedaid üksikasju . Niisiis , nad lõpetavad paadi . Nii palju kui tema mõisitis , tuli see neil enne vette laskmist tihtida ja tõrvata või vähemalt värvida . Siis seavad nad selle ojja ja istuvad sisse ning libisevad heinamaa rohuste kallaste vahel aegamisi mere poole , enne hoolega kontrollitud , et lahkuv patrull ikka tõesti kaugenenud on . Oja kohal on traataed vest nii palju kõrgemal , et veidi traate kangutades nad selle alt läbi mahuvad . Olla küll mingid juuspeentest traatides signaalisatsioonilõksud . Aga enne , kui keegi kohale jõuab , on nad juba meres . Nad peatuvad kivide vahel ja võtavad presendi üle . Läbi udu või saju ei tunne ka prožektori valguses paati ära . Jälgi ei ole , koerad ei leia ka midagi . Ega nad pimedas ka oma niidikeste katkestuskohtagi ei leia , ei tea , kust neid mitmekilomeetrisel rannaribal just otsida . Kui jumal annab , on nad hommikuks Hanilaiul . Lihtne , aga tõotab kangesti keeruliseks minna , kui miski nende korduvate etteplaneeritud vedamiste reas ei suju . Lauda laastkatusel hakkas kõpitsema hõre sadu . roidumus vajus peale . Läbi tuhmide kujutluspiltide seirasid sakslast aina ühed pruunid ahastust täis silmad . Kuidas saab läbi sellise valu ometi naeratada ? Erika oli tubli ! Või siis oli ta juba ette kaotusele häälestunud , teadis , et õnne ei ole tema jaoks seegi kord kuigi kauaks ? Esmakordselt koges Hans-Peter Schulenburger isiksuse maagilist mõju . Kui vana paadimeister , Kusti , nagu teda kutsuti , midagi teha võttis , siis jäid teda paratamatult hinge kinni hoides jälgima . Muhklikud , armilised käed kompasid puutükki , keerutasid seda ja mees lasi seejuures visisevat vilet või lihtsalt hingas kuuldavalt . Siis tegi ta kuhugi väikese kriipsu , mõõtis sellest pöidlaliigese abil mingi teatava kauguse ja küünt tõkkeks seades lõi sae sisse . Edasi vormus puutükkist rahulike , pikaldaste kuid kõhklematute töövõtete abil mõni paadidetail , mida sa ettekujutadagi pole osanud , ja seda nii , et valmis kujul see ka vahepeal proovimata nagu valatult oma kohale sobis . Kõige selle jälgimine tõi turjanaha alla rahulolukiheluse . Tööd tehes kivine vaikija , osutus vanamees puhkepauside ajal üsnagi jutukaks . Ta rääkis mingit pöörast keeltesegadikku , kus olid läbi põimunud Skandinaavia , Hollandi ja Inglise keel , kuid sellest jutust sai suurepäraselt aru . Ja saksakeelsest jutust näis vanamees ka aru saavat . Nii rullusid lahti purjelaevade ajastu mered ja sadamad , tulid aurulaevad , esimese sõja seigad , miinid , torpeedod , laevahukud Leitnant oli poisina loomulikult merejutte lugenud ja sellest hingusest puudutatud . Kuid see meri , need sadamad ja laevad , millest Kusti jutustas , olid hoopiski teised . Neis polnud mingit avaruste kutset , vaid realistlik silmitsiseismine karmi stiihiaga , alaline leivamure , salakaup , alkohol , kaklused . Kõik see läbi mõistva ja andestava vaikse huumori . Selles samas heinaküünis sai Schulenburger kuulda neljakümne esimese sügisesest miinilahingust siinsamas , otse poolsaare vastas . Tallinnast evakueerunud laevastik aeti siin rannapatareide tulega ja Soome poolt ründavate lennukitega öösel laevateele loobitud ujuvasse miinivälja . Meri põles ja laipu ujus kaldale veel päevi pärast lahingut . Kogu see meri siin on üks suur surnuaed . Tahtmatult kippus pähe mõte , et kõik see oleks võinud olemata olla , kui rahvuse juht vähegi mõelda oleks viitsinud . Hulle loosungeid oskas ta karjuda küll , aga ohte ette aimata ei suutnud . Tallinnast lahkuvatel laevadel pidi olema palju selle maa inimesi . On lausa hämmastav , et nad teda , kui kõiki neid hädasid põhjustanud rahva esindajat ei vihka , vaid on valmis aitama isegi siit terve nahaga põgeneda . Põgenemine nihkus aina lähemale . Paat keerati ümber ja asuti kaarte panemisele . Oja kaldarinnaku alla seati kolmjalale suur malmpada , mille kaanele oli piklik kast ehitatud . sellesse kasti sai luugi kaudu asetada valmissaetud kaareliistud . Õhtuhämaras , kui suitsu enam märgata ei saa , tehti pajale tuli alla , ja mõni aeg peale vee keemaminekut võeti kastist esimesed kaaretoorikud , mis aurust pehmeks olid hautatud . Nüüd muljuti kaareliist kerešablooni kõrval seest vastu paadilaudu ja naelutati nende külge vasknaeltega kinni . Naelte otsad lõigati lühikeseks , varustati seibidega ja neediti . Neetimine ise oli loomulikult häälekas töö , aga loodeti , et merekohin summutab selle rannas patrullivate piirivalvurite jaoks . Laternavalgel toimetavad mehed unustasid aja kulu . Oli vaid vaikne hingeldamine , puuri kriiksumine , haamrilöögid Sellest , kui hoolega plangutuse ja kaarte liitmine tehtud saab , sõltub kogu paadi edasine elu , vastupidavus lainete muljumisele ja veetihedus . Märkamatult hiilis ligi hommik . Jäänud oli veel vaid mõni kaarepaar , ja nad otsustasid jätkata , seda enam , et pajas vesi alles kees ja uut tuld polnud vaja teha . Sakslane läks aurutuskastist järjekordseid kaareliiste tooma ja teda otse lummas varajase hommiku ilu . Taevas oli kõrge ja kirjeldamatult õrna sinist ning idas roosat tooni . Mets siinsamas lähedal helises ja kees linnulaulust . Merel huiklesid mingid veelinnud nagu fanfaarid lipuheiskamise tseremoonial . Mees seisis ojasängis , õlgadeni maapinnast madalamal ja hingas sisse karget , puhast kevadvärskust , kui korraga ehmatusest peaaegu kõõksatas ja küüru tõmbus . Siinsamas , sammu kakskümmend veel küünist , tulid üle kuluheinamaa kolm vene mundrikandjat koeraga . Automaadid laskevalmis , lähenesid nad paadikuurile , ja leitnant kaalus hetke , kuid ei leidnud mingit muud plaani , kui küürutades ojasängi mööda eemale taganeda . Üksi ja kõigest püstoliga pole kolme automaaturi vastu midagi peale hakata . Õnneks tegi oja peagi kääru ja kadus lepatukka . Seal hüppas ohvitser välja , traavis noorte kuuskede vahele ja kadus metsa . Ta ei andnud endale mingit naiivset lootust veel sinna paika kunagi tagasi pöörduda . Pole kahtlust , et nad on tema kaugenevad jäljed ojasängi liival juba avastanud . Seepärast ei eemaldunud ta ojast , vaid jooksis mõne aja pärast sellesse kaldu sisse , sumas mööda põhja natuke edasi ja tuli välja teisel kaldal . Mõnekümne sammu järel hiilis ta piki omaenda jälgi ojja tagasi , sumas tükk aega allavoolu ja tuli kuivale ning kadus võssa . Kauaks ta piirivalvurite koera sedasi eksitada ei saa , aga ehk mingi edumaa see talle siiski annab , lootis mees . Veidi aja pärast hakkas ta kuulma meeste hõikeid ja koera klähvimist , aga see häältekoor kaugenes peagi teises suunas ning leitnant jooksis umbropsu läbi võsade , üle metsalagendike ja mööda sihiteid . Vast ehk tunni aja pärast peatus ta hingetõmbeks ja imestas alles nüüd , et ta polnud jalga isegi tundnud . Alles päris lõpus oli see hakanud juurte taha kinni jääma ja kippus alt ära vajuma . Ta puhkas ja rahunes mõne minuti , siis aga alustas järjekordset jooksumaratoni , kuni äkki metsaalune ees heledamaks muutus ja ta oleks peaagu risti suurele maanteele välja tormanud . Läbi kuusevõpsiku piiludes leidis ta kõigest saja meetri kaugusel seismas sõjaväe maastikuauto , vene väliraadiojaama antenn presendi alt paistmas . Ta püüdis tegevusplaani leida , kuid otse ta tulekuteelt kostis äkki värsketel jälgedel oleva teenistuskoera vinguv klähvimine . Polnud enam üldse aega , ja midagi mõtlemata haaras leitnant kinni suure kuuse oksast , mille all ta seisis ning vinnas end maast lahti . Ta ronis tüve mööda üles , haaras sellest käte ja jalgadega kinni ning jäi vagusi . Sammud robisesid võsas , kostis koera vigisemist . Ei näinud , mis all toimub , aga ilmselt olid jälitajad teele jõudnud , sest eemal käivitati auto ja see sõitis otse puu alla . Kostis venekeelset juttu ja koerajuht nõudis mitu korda : " ?? , ???????? , ???? ! " Koer hakkas ärevalt haukuma ja redutav mees nägi läbi okste , et loom vahtis tema poole puu otsa . " ???????? , ???? ! " nõudis soldat . Äkki hüüatas teine sõdur : " ????? , ????? ! " PPŠ raud kerkis . See ei sihtinud otse Schulenburgerit , aga ohvitseri nahk läks siiski kuumaks , sest ta ju teadis , kui halvasti need relvad valangu ajal märgil seisid . " ????????? ! " kõlas autost komandöri hääl . Mõninga arutelu järel võeti soldatid koos koeraga maastikuautosse ja nad sõitsid ära . Niisiis oli tal järjekordselt vedanud , ja nagu naeruks , pidi ta olema pääsemise eest tänulik ühele Eestimaa oravale ! Aga ega ta tegelikult veel pääsenud ei olnud . Vene autost oli teele jäänud väike õlilaik , ja ohvitser tallas selles ning hõõrus oma saapad hästi kokku . Ehk aitab ? Ta jätkas oma matka ja avastas peagi , et kõik teeristid , mille lähedale ta sattus , olid valve all . Teedel sõelus aga pidevalt sõjaväeautosid , mehed ja koerad kastis . Oli targem hoiduda kaugemale metsa ja liikuda lõunasse , ikka lõunasse , kaugemale merest ja seda ääristavast keelutsoonist . Aga jälitajad ei piirdunud vaid keelutsooniga . Ka Tallinn-Narva maantee oli valve all , ja koguni peatati autosid ning otsiti neid läbi . Tuli tagasi tõmbuda , siseneda laukarappa , arvatavasti sellesse samasse , mida oli läbinud talitee . Andis otsida , aga lõpuks ta leidis metsavahelise paiga , kus kummalgi käel ühtegi patrulli silma ei hakanud ja ta lipsas teisele poole teed . Polnud mõtet üritada siit Erika juurde tagasi pääseda . Ta rändas itta , kuni õhtuhakul , surmväsinud ja näljane , Jüri Veersalu valgete akendega tagarõdule jõudis . " Nii ! " ütles kuldprillidega valeproviisor stoilise rahuga . " Siis sinu pärast kogu see möll ? " Ta teadis , sellistel puhkudel piirivalvurid jätkavad otsinguid , kuni jooksik on käes . Või siis loobuvad lõpuks , aga see võtab vähemalt nädal aega . Ta kuulas kogu paadiehituse loo ära ja tegi kokkuvõtte — mis ma ütlesin ! Leitnant ei olnud nõus . Ta ei usu , et Heino reetis . Ta arvab , et nad lihtsalt nägid suitsu ja tulid vaatama . Või kuulsid neetimishaamri heledat häält Miks oleks muidu viivitatud , kuni paat peaagu valmis oli . Oleks ju võinud ta kohe esimesel ööl üles anda . Veersalu kehitas õlgu . Siis pidi see Heino natuke hull olema , kui sellise plaani välja haudus ja kevadisel valgel ajal ette tahtis võtta ! Ja ega tasuta tööjõud paadiehitusel kah paha ei teinud . Aga mine sa tea , võib-olla oli ka õige mees ? Igatahes kipub asi sedasi olema , et enam ei tohi usaldada mitte kedagi . Väino pandi katusekorruse ühte valmisehitamata tuppa magama ja soovitati närvi hoida . Siit majast pole tal niipeagi kuhugi kiiret . Püsigu rahus ja ärgu akna ligi mingu ! Selle sama toa aknast võis ta jälgida , kuidas patrullid öö läbi autosid kinni pidasid . Kiviviskekaugusel temast . Kas ta Jüri Veersalut tohib usaldada ? Keset ööd ärganud , küünitas ta kaela , ja patrull tuhnis parajasti ühe sõiduauto pagasiruumis . Nähtavasti oli aju magades edasi töötanud , sest ta teadis nüüd üht — mingite juhuslike jälgede peale , mis loata paadiehitajate juurest eemaldusid , poleks hakatud küll sellist totaalset haarangut korraldama . Nad pidid teadma , keda otsivad . Sõda oli samahästi kui läbi , iga päev oli oodata kapitulatsiooniteadet . Loomulikult tahtis see Stalini lemmikametkond , Riikliku Julgeoleku Rahvakomissariaadile allutatud piirivalve , püüda kinni viimase siin redutava sakslase , et sellest siis ette kanda ja isakese rahuloleva noogutuse teenida . Küsimuseks jäi , kas teda tõesti reetis endine rindehunt , või siis mõni külaelanik , kes asjasse ei puutunud . Jutt saksa ohvitserist oli ilmselt kerge levima . Üks oli aga kindel — siit maalt meritsi minema pääseda , kui sul pole raudselt kindlat abistajat , tundus küll lausa võimatu . Paadi asemel lennukit ehitama hakata ta ei plaaninud . Sellega ei tuleks toime ja lennata ka ei oska . Põgeneda maitsi läbi Karjala Norrasse või Soome , mis mõlemad olid venelaste kontrolli all , või siis kohe selle kontrolli alla minemas , ei olnud samuti mõeldav . Kogu Ida-Euroopa oli venelastest üle ujutatud . Lõunast Türki või Iraani võis ainult muinasjutus jõuda . Miski võim ei aitaks teda läbi kõikide nende tundmatute maade ja rahvaste . Kõige õigem oleks tal olnud praegu saapad jalga ajada ja õue minna . Loodetavasti ei lasta teda kohapeal maha , vaid saadetakse sõjavangide laagrisse . Aga kui ta midagi ette kujutada ei suutnud , siis ennast venelaste vangina . Sel ööl avastas ta endas mänguri , kes ta tõenäoliselt kogu aja oli olnud . Kõige ülejõu ja üle mõistuse raske ja ohtliku juures oli ta alati uskunud , et temaga midagi ei juhtu . Tuhandetest võimalustest surma sada oli ta aina puhtalt välja tulnud . Seepärast oli ka see ime läbi pääsemine kaevikust , mille lennukipomm segi pööras , talle loomulikuna tundunud . Pigem oli ta hinges veel siiani hämmeldus , et ta haavata sai . Alandav ja vääritu tundus mehele , et ta sel leinaraskel ajal , kui rahvus elas läbi aegade rängimat katastroofi , endas hasardi ja mingi peidetud riskirõõmu avastas . Aga teisiti — kui seda viimastki rõõmusädet poleks olemas , siis ei sunniks ju miski teda enam edasi elama . Seda enam , et väljapääs oli ta oma parema osutussõrme kõverdamise kaugusel . Valmis nädalapikkuseks redus olekuks , üllatus ta järgmisel ennelõunal , kui Jüri Veersalu üles tuli ja rääkima hakkas , et teda alla , juttu ajama meelitada . Olevat külas üks võimumeestest . Punane kaasajooksik , aga võib äkki kasulikuks osutuda . Jätku sakslane relv igaks juhuks kaasa võtmata , sest sellega ju nagunii midagi ära ei tee , aga pahandust võib palju tulla . Niisiis , küsis Väino endalt Niisiis , valikut ei ole ! Patrull akna all püsis oma kohal . Mehed vaatasid tõtt . Siis pani Väino käe taskusse ja tiris Waltheri välja . See riist oli teda kogu sõja teeninud . Niisama lihtne polnudki sellest loobuda ! Ta võttis padrunisalve ära ja tõmbas kelgu tagasi , puistas rauas oleva padruni välja , lükkas kasseti põskede vahelt teiste juurde . Siis ulatas ta nii tuki kui kasseti Jüri Veersalule . Saab siis näha , kui solidaarsed kunagised Heidelbergi tudengid uutes oludes ka on ! Tagarõdule kaetud laua taga istus vene mundris ohvitser , mida Väino oodanud oligi . Rombikujulise maopeaga , tusase ja kurja ilmega vanemleitnant , ordenilindid rinnas ja kabuur vööl . Aga sõdureid polnud , mitte ühtegi ! Pidi külma närviga mees olema , kui üksi asja ette võttis . See apteekrikõrend ei lugenud ju ometi midagi , uskus Väino . Strasberg , ütles enese olevat , Paul Strasberg . Mees rääkis vaevalist saksa keelt , ta tusailme süvenes veelgi . Kuulanud ära sakslase loo , raputas ta pead . Kui kedagi murda vaja on , siis ütelge ! Aga aidata siin ei saa ! Tema võib ainult kinnitada , et pole kuulnud ega näinud . Veersalu oli selleks ajaks peenelt graveeritud pitsklaasid täis kallanud ja viitas seenevaagnale — sellekevadised mürklid , proovige ! See pealtnäha natuke elukauge inimene käitus peaaegu ülbe vabadusega , nii et võõras ohvitser näis end koguni kohmetuna tundvat . Ometi seisis veenev argument kolme relvastatud mehe näol otse teisel pool maja , ja pealegi oli ka Strasbergil kindlasti mõni mees kaasas . Okupatsiooniarmee ohvitser ei kola ju ihuüksi ringi ümbruses , kus iga põõsa taga võib kohata mõnd redutavat relvakandjat . Peale kolmandat pitsi muutus sünge tõsidus punetavaks , higiseks lõõgastuseks ja ohvitser oli valmis koguni kaasa naerma , kui kuulas juttu puu otsa peitunud sakslasest ja oravast . Poole tunni pärast uuris ta heldinult Jüri Veersalu jahipüssi . Oli hinnaline , hästi hoitud ese . Tehti koos jahiplaane . Tedremäng alles käib , aga kui sellest tundide kaupa redutamisest ja luuramisest ei hooli , nagu mängujaht seda on , siis peab küll sügiseni ootama ... Keset mõnusat juttu küsis Jüri , kas Paul ei võiks Väinot koju sõidutada . Tema autot ju ometi keegi teel läbi ei otsi . Pealegi võib ta igale patrullile kinnitada , et sõidutab arreteeritud sakslast . Mees kuulas jutu ära , ja mingi naljaiva näis selles tema jaoks peituvat . Miks mitte , kui pole just teise Eesti äärde vaja sõita . Miks mitte ! Kas see ongi altvedamise vormel ? Vabatahtlikult julgeolekuvägede ohvitseri autosse arreteeritut mängima , relv Jüri Veersalu käes hoiul või siis ehk ka juba autos ? Jänes kaarte ei mängi , oli seesama Jüri Veersalu mõni päev tagasi ise öelnud . Valikuid polnud . Esimene patrull peatas neid juba lõunasse pöörava tee ristil , aga autojuht surus vaid mingi dokumendi vastu klaasi ja neid viibati edasi sõitma . Poole tunni jooksul peatati neid kokku neljal korral , aga ainult üks kord ei aidanud läbi klaasi näidatud propuskist , vaid patrulliülem tuli parempoolse esiukse juurde ja viipas Paul Strasbergile . See avas ja mehed rääkisid veidi vene keeles . Patrullülem vaatas autosse ja tema silmad kohtasid leitnant Hans-Peter Schulenburgeri omi . Sakslane loomulikult teadis , et need inimkütid ei otsi tühja , lihtsalt kedagi tundmatut , vaid neile on antud tema isikutunnused . " ??? ????????? , " kostis Strasberg napilt pärimise peale . Autouks löödi kinni ja patrullileitnant andis au . Peagi hakkas paistma külatee ots , ja sellel ristil ei paistnud patrulli olevat . Hääl jäi korraks kinni , kui ta köhatada püüdis ja vaevaliselt sõnas : " ????? ! " Strasberg lausus midagi autojuhile ja mootori umin vaibus , kiirus vähenes ning maastik jäi akna taga paigale . Tundmata jalgu enda all , astus sakslane autost välja , surus Paul Strasbergi kätt . Mees lükkas istme oma kohale ja ronis autosse . See võttis paigast ja kaugenes , ning nagu vette kastetud , higist leemendav , hakkas Väino uimasena kõmpima . Oli kuusehekk , majake ja võti tuntud kohas . Ta läheb ja heidab otsekohe magama , otsustas ohvitser . Mõnikord varemgi oli ta nii väsinud olnud , see möödub , teadis ta . Kummaline tunne oli jälle sellel põrandalapil seista . Kas teda üldse veel oodataksegi siin ? Äkki oli koos leinaga Erika hinges ka vabanemine , kui ta ligi nädala eest Väino teele saatis ? Kõht oli tühi . Tükki leiba ei keela Erika talle ometi ! Ta sõi , koristas laua ja pesi piimatassi ning suundus magamistuppa . Ja tardus uksel . Segi pööratud voodis lebas Erika , kaame nägu õhtupäikeses , tumedad juuksed laiali padjal . On hirme , mis meie alateadvuses end peidavad . Ta oleks sel hetkel öelnud — mida ma arvasingi ! Silmanurgast märkas ta laual vedelevat süstalt ja tühja ampulli . Kui palju surnuid oli ta näinud , aga praegu ta tardus , pidi end sundima voodile lähenema . Ta sirutas kõheldes käe , ta isegi üllatus , et ei tunne enne lauba puudutamist läbi õhu selle jaheduse kiirgust . Aga see polnudki eriti jahe . Täiesti elutu , ei mingit laugude värelemist ega magajale nii iseloomulikku higiniiskust , aga siiski ka mitte külm . Kõige rohkem kohutas , et polnud märgata hingamist . Mees sosistas naise nime ja mingi värelus puudutas ripsmeid , silmad paotusid ja vaatasid ilmetult , täiesti mõistmatul pilgul , kuni väga pikkamööda elustusid . Midagi oli nende silmadega valesti . Need olid nagu maol , teravalt ahenenud punktitaoliste pupillidega . " Sina ! " pomises Erika . Ta polnud pikemaks kontaktiks võimeline . Pulss aeglane ja kaduv-nõrk , kogu olekus sügav apaatia . Ta polnud purjus , kuigi vahepeal näis nii . Lõpuks ometi taipas mees laualt tühja ampulli uurida . Morfiin oli . Alles peale seda , kui Väino oli viimase oakohvitiba keetnud ja selle lusikaga Erikale suhu pannud , kui oli külma kompressi teinud ja palunud ning veennud , hakkas naine aegamisi vedu võtma . Ta naeris ja ajas segast juttu ning kippus kohe uuesti magama jääma . Äratamiskatsete peale hakkas aga nutma . Rohkem , kui ta teinud oli , ei osanud Väino midagi enam ette võtta . Ta istus ja jälgis , kuidas naine uuesti unne vajus . Ta katsus aeg-ajalt pulssi ja leidis , et see ei halvene enam . Hingamine oli muutunud märgatavamaks ja ühtlasemaks . Niisiis riietus temagi kesköö paiku lahti ja heitis naise kõrvale . Nuuksudes liibus külmast võbelev naine unes ta vastu . Valitses vaikus . Üksnes köögi seinakella lonkav käik meenutas aja liikumist . Hommikul oli vaid piinav väsimusetunne . Erika oli varem ärganud ja toimetas köögis . Sakslane otsustas juhtunust mitte välja teha . Tal polnud mingeid kogemusi sellistes olukordades . Mõne aja pärast tuli naine vargsi tema voodi juurde ja asetas käe ta laubale . Mees pilutas silmi ja naine sosistas talle , et laud on kaetud . Ta oli napisõnaline ja peitis pilku , aga temagi ei tahtnud ilmselt asjast rääkida . Süstal ja tühi ampull olid igatahes laualt kadunud . Ta kuulas Väino loo ära . Tunda oli , et närvide talitsemine naiselt kogu tahtejõudu nõudis . Siis läks ta tööle ja mees jäi nagu lõksu sattunud kärp sellesse kasti , iga rakuga tajudes vangistust , mille talle olid määranud kõikjal varitsevad patrullid . See polnud üksi väljas käiv haarang , see oli suur , kõikehõlmav norutunne ja äng , mis talle peale oli vajunud . Ta ei teadnud enam üldse , mis sellest kõigest edasi saab . Kui ta viimastki argumenti appi võttes asja üle järele mõtles , leidis ta ainsa heleda kiirena julgeolekuohvitseri , kes oli valmis teda siia sõidutama . Ei tasunud arvata , et ta selle juures just millegagi riskinud poleks . Miks see mees seda tegi ? Oli ju ometi näha , kui vastumeelne see kõik temale oli . Kas ta lootis endale vastaspoole hulgas teenet tehes teatavat halastust välja kaubelda ? Kust võiksid Kõrvemaal redutavad metsavennad teada , kui Paul Strasberg neile sihiku ette jääma juhtuks , et too üht sakslast sõidutanud oli ? Mis tegelane oli see Jüri Veersalu , kui tal niisugused tuttavad olid ? Väino meenutas , ja talle tuli ette , et oli kord jutu sees apteekrile öelnud end peatuvat üksiku ämmaemanda juures . Panna sirkliteravik siinsesse teeristi ja tõmmata mõnekilomeetrine ring , kuipalju üksikuid ämmaemandaid selles elab õige ? Ta oli relvata , ohutu Pole ime , kui talle peagi mõni libeda jutuga tuttav sigineb . Kuidas nad just oma agentuuri värbavad ? Äkki mees ei valetanudki , kui ütles leitnandi nende kaastöölise olevat , ruttas ehk üksnes ajas natuke ette ? Kõige juures oli peamine , et esmakordselt kogu selle seikluse käigus oli leitnant Schulenburger kaotanud igasuguse lootuse omal jõul väljapääsu leida . Järgmist kolme nädalat mäletas ta hiljem vaid tükati ja ähmaselt . Nad olid kusagil külas raadiot kuulamas käinud . Sellest kõlavad sõnad olid põrkunud leitnandi teadvuselt tagasi nagu raheterad katuselt , jõudmata oma lootusetuses ja koleduses õieti temasse tungida . Berliin oli langenud , selle kaitsjad <arv>. mail alla andnud . Käisid jutud , et Hitler on enda tapnud . Dönitzi juhitud valitus oli kapituleerunud Lääneliitlaste ees , aga venelased olid päev hiljem sundinud Keiteli alla kirjutama tingimusteta kapitulatsiooni aktile . Prahas puhkenud mässule olid appi tõtanud venelased ja seegi sõjakolle lakkas . Saksamaa kui riik pühiti maapinnalt ja jäi vallutajate täieliku meelevalla alla . Võitjad kavandasid saagijagamise konverentsi Kõik see ei tunginud läbi apaatia , mis ohvitseri vallanud oli . Alles mai lõpupäevil leidis mees end olukorrast , mille haletsusväärsus oli võrdväärne tema rahva saatusega . Ta nimelt vedas Jaagupi talus sõnnikut . Läinud tööd küsima , oli ta vanaperemehelt vastuseks saanud , et tööd ju on , aga ega üks riigisakslane seda ei tee . Tõlgiks oli Valteri naine Anna , kurb-kahvatu , suurte leinavate silmadega ja väga inimlik õpetajanna , kes meest säästes kõige vängemad väljendid edasi andmata jättis , aga Schulenburger oli neid jutu seest juba eraldama õppinud . Üldse hakkas ta sel ajal eestikeelsest kõnest midagi aru saama . Leib laualt oli otsa lõppemas , sest Erika palgast kahe inimese ülalpidamiseks lihtsalt ei jätkunud . Valida poleks olnud midagi , aga mees ei tahtnudki valida . Väejooksiku süü turjal , otsiski ta alandusi , ja ta sai need täie mõõduga kätte . Ta oli kodumaalgi kord või paar loomapidamishooneid näinud , aga siinses kolkas ei tuntud puhaslauta . See , kus nende lehmad asusid , oli kõrge kivivundamendiga palkehitis , mille muldpõrandat kattis põlve kõrguselt sõnnikukiht . Seda ei eraldatud talvel laudast , vaid kuhjati seinte äärde hunnikusse ja pandi loomadele õlgi asemele aina juurde , kuni nad kevadeks lae alla kerkisid . Nüüd tõmmati väravad valla ja vanker aeti sinna sisse . Sellel ei olnud peal tavaline vankrikast , vaid hõredatest laudadest põhja- ja küljeplaagad . Neile tuli käsihargiga hakata laduma kuude kestes tihkeks massiks paakunud loomade väljaheidete ja õlgede segu . See korises ja lurises , kui hargiga kangutati ja pritsis virtsa , mis sattus hargivarrele , sealt kätele ja mõnikord näkkugi . Ühele linlasele , Saksamaalt pärit kodanlasele oli olukord tõeliseks eneseprooviks . Kui koorem peal , aeti hobune liikuma ja tee viis põllule . Vahepeal tuli ohjadel mõnigi kord koorma sõnnikusse puutuda ja see andis kätele lisa . Põllul kisti suure puust varrega raudkonksu abil sõnnik väikeste hunnikute kaupa koormast maha . Küljelauad tulid selleks ära tõsta , ja loomulikult jälle käsitsi . Tagasiteeks visati üks küljelaud vankripõhjale , puhas , see tähendab veidi vähem sõnnikune pool ülespidi ja koormaajaja võis sinna istuda . Ja nii terve päeva . Loomulikult poleks Schulenburger seda tööd proovinudki , kui talle talust vanu riidekodinaid selleks selga poleks otsitud . Pikk mees , nagu ta oli , ulatusid varrukad ja püksitorud vaid poolde käsivarde ja säärde . see polnud igatahes küll triigitud , hästiistuv munder , milles ta sõdima oli läinud . Nii koheldakse kaotajaid ! Hiljem oldi karjakesi koos põllul sõnnikut laotamas . See loobiti harkide abil võimalikult ühtlaselt laiali , ja vanapaar , mõned naabrinaised ning Anna arutasid naerdes midagi omavahel . Anna tõlkis — leiva tagasitee . Sõnnik saab mullaks , muld saab viljaks , vili saab leivaks , leib saab sitaks , sitt saab sõnnikuks ... Nojah , see veel puudus , et oleks tegu olnud inimeste väljaheidetega ! Aga selle rahva rahulik suhtumine oma jälki töösse rahustas teda natuke . Keegi ei alandanud teda nimme . See , mis siin toimus , oli paratamatus . Vaadaku sakslane seda mulda . Kruus ja savi , sõrme paksuselt hallimat kihti . Huumus siin leetmuldadel on kõik tänu inimeste tööle . Aastasadu on nad hoidnud käigus orgaanilise aine ringmängu ja seda jõudumööda suurendanud . Loodus pole neile kinkinud ühtainust hektaritki mustmulda , millest on nii rikkad lõunapoolsed maad . Ukraina näiteks . Päikest on siin alati liiga vähe , fotosüntees , mis mineraalained orgaanilisteks aineteks teeb , toimib siin aeglaselt . Kui inimene ei oleks õppinud olema looduse osaks ja aitajaks , ei lakkaks neil maadel nälg , mida siin tegelikult enam kaua pole olnud . Kui see aitamine nii alandavalt ropp ei oleks ... Ei maksa nuriseda , vanemad inimesed mäletavad veel aega , kui sõnnik laotati käsitsi , pudendati näpu vahel , et ühtlaselt saaks . Seda mees küll uskuda ei suutnud ! Anna näis mõistvat . Ta hakkas rääkima vaimsest eluruumist . Kui alandused muutuvad talumatuks Inimene suudab ju välja lülituda armetust reaalsusest , luua oma maailma , millesse ei saa tungida miski talumatu ja jälk . Ja mees jäi kuulama . Esmakordselt sellel maal avastas ta , et peab ajusid pingutama , mõistmaks perfektses saksa keeles öeldu tähendust . Aaria rassi üleolek nagu poleks enam kehtinud . See kõhn ja ilmselt haige naine rääkis talle stoikutest , rääkis Sokratesest ja tema riiakast Xsantipest , kes mehele solki pähe valas . Filosoofist kingsepp , keda naise näägutamine polnud endast välja viinud , kostnud rahuga — nojah , eks peale müristamist ikka tule vihma ! Diogenes , kes koera kombel tünnis elas , vastanud valitsejale — astu kõrvale , et päike saaks mu peale paista ! See oli kõik , mida ta ülikult heategevusena nõus soovima oli . Inimese vaimne vabadus on tõeline vabadus . Sellest ei saa teda keegi ilma jätta . Midagi sellest jutust hakkas läbi imbuma , hakkas jõudma mehe süngesse , ahastusse uppunud sisemaailma . Ta küll vaidles vastu , kinnitas , et püüd päikese ja õnne poole on iga inimese ja iga rahva pühim eesmärk . Ja kui see luhtub , siis on ju kõik lõppenud , siis jääb vaid alandus või surm . Naine vaikis tükk aega ja lisas siis tasasel häälel . Meid siin poleks siis ammu enam maapeal ! Kui võtta vaid selle järgi , mis siin tema eluajalgi toimunud on ! Ta rääkis — tütarlaste erakool , kus ta õppinud oli , paistis silma riigitruuduse ja kõrge õpetusetasemega . Näiteks oli selles koolis kaunis komme , et õpilased tohtisid omavahel rääkida ükskõik , mis keeles tahes , ainult mitte matside emakeeles . Kes tabati eesti keelt kõnelemas , sellele riputati laia punase siidlindiga pliidirõngas kaela . Tema siis omakorda pidi tabama järgmise patustaja , ja nii see rõngas siis rändas kogu koolipäeva , kuni õhtul koju minnes selle korrapidajale ära võisid anda . Järgmisel päeval kordus kõik otsast peale . Temale polnud see raske , sest tema kodune keel oli lapsepõlves olnud vene keel ja ka saksa keelt valdas ta juba eelkoolieas . Aga maalt tulnud tüdrukud oma algkooli keeleõpetusega olid vahel lausa hädas . Üldse , balti erikorra tingimustes oli seda rahvast saksastatud , kuni möödunud sajandi lõpus Vene kroonu sellele lõpu tegi ja venestamise käima pani . Hulk külakoolmeistreid , kes vene keelt ei osanud , said tööst lahti . Taludest pärit lapsed pidid õppima kõike vene keeles , mida õpetajad isegi vahest korralikult ei vallanud . Siis aga järgnes sõda ja revolutsioon ja Saksa okupatsioon , järgnes Vabadussõda . Kui palju ohvreid , punast vägivalda tsiviilelanikkonna kallal , kuni see omariikluse tekkega lõppes . Saksa-Vene sobingu tagajärjel neljakümnendal omariiklus hävis ja jälle hakkasid pead lendama . Mõlemad vallutajad mobiliseerisid ja ajasid sõdima , röövisid maad ja põletasid , mõistsid välikohut ja pidasid koonduslaagreid , küüditasid ja lasid koha peal maha . Kui kõike seda vähem kui kolmekümne aasta jooksul kaela sadanud õnnetust nii raskelt võtta , ei tohiks tõesti enam ainsatki eestlast olemas olla . Saksa rahvas on selleks liiga suur , et olemast lakata . Isegi kõik see mida nad teistele viimaste aastate jooksul on teinud ja sellele paratamatult järgnev karistus ei sea nende olemasolu ohtu . Mida peavad aga tegema eestlased , kellest maa suisa tühjaks on jäänud . Hulk küüditati neljakümne esimese suvel , kui paljud hukkusid esimesel nõukogude aastal ! Sõda mõlemal pool rindejoont võttis oma osa , terve põlvkonna noori mehi . Kui venelased tagasi tulemas olid , põgenes lugematu arv inimesi üle mere Ja vaevalt nende kannatustega lõpp on . Iga jumala päev toob teateid metsades haarangute käigus hukkunutest . Iga päev arreteeritakse ja saadetakse Siberisse . Kohtuta muuseas , mingi kolmiku otsusega Mida Stalin selle rahvaga edasi ette võtab ? Head pole siin igatahes loota ! Aga me elame veel ja me elame veel kaua ! Hans-Peter Schulenburger taipas pikkamööda , et väikerahvastel , kelle olemasolu õigustust tegelikult olemaski pole , on vahel ka raske , mitte ainult ajaloolist suurrolli etendavatel natsioonidel . Igatahes jäi ta vait , ei kurtnud enam . Ja ta avastas töönädala lõpus , et oli hakanud igatsema selle õnnetu naise vaimujõudu ja meelekindlust . Tal oli kurb , kui teda päeva jooksul ei näinud . Sõnnikutalgutele järgnenud heinaajal sai ta jälle Annaga kokku . Naine oli käinud Valterile pakki viimas . Mees polnud enam selles jubedas Nunne keldris , vaid üldvanglas Patareis . Kohus olemata , aga see , et raudtee julgeolekuvanglast ära pääses on juba natuke lootust sisendav märk . Lootust oli vaja . Jaagupi vanaperemees Meinhard on raskelt haige . Jah , pealt ei näita välja , aga tegelikult rabeleb viimast jõudu mängu pannes . Seepärast ongi nii käre ja närviline . Tegelikult õiglane ja tubli mees . Temagi muretseb , sest ainus poeg ja toitja on timukate küüsis . Minia koos kahe pisikese lapsega ja poja ämm tegelikult talu toita , sest õpetaja palgast ei jätku ühelegi hinge sees hoidmiseks . Annal endal on tuberkuloos . Teda vaevab südametunnistus , sest ta ju nakatab oma poisse , aga kui ta sureb , mis neist siis saab ? Nad panid heina kärbistesse ja Meinhard , Meinart nende kohalike kõnepruugis , tõmbas seda naaberheinamaal loorehaga kokku . Päike pilvitus taevas , parmude ja sõgelaste sumin ja hammustused Tegelikult oli siin rahulik . Tööpäevad olid küll kurnavalt pikad . Õhtud saabusid oma lunastava jahedusega peale lõplikku tülpimist , kui olid juba lootuse kaotanud veel kunagi rakkus kätest hargivart lahti lasta . Aga see maailm oli püsikindel , ei pakkunud mingeid muresid lisaks . Kuigi sakslane seda õigust öeldes vihkas . Ta küsis mõnel ahastuseviivul — kas nii jääbki ? Tema , siin , võõral , arenemata maal , tegemas ränka füüsilist tööd nagu viimane ori , selle asemel , et õppida Heidelbergis või nüüdseks juba arstina praktiseerida , luua perekond , kasvatada korralikke Saksa lapsi , riigi tulevasi kodanikke . Ta vihkas tõesti kogu seda olukorda , aga ta pidi sellega leppima , sest siit pääsemine oleks viinud vaid hullemasse alandusse . Hakaku ta ometi eesti keelt õppima , soovitas Anna . Ei saa ju ebameeldivustele reageerida sellega , et tõmbutakse nagu tigu karpi , oma hädadesse varjule . Ainus võimalus siin vastu pidada , on selle rahvaga liituda . Venelastelt mõistmist loota nüüd küll ei tasu ! Ja ta saigi mehe nii kaugele , et see esmakordselt nõustus proovima mõnd tuntud sõna kuldavalt välja ütlema . Mina olen Väino . Reetmine algab oma nime salgamisest ! Mina olen Väino . Sina oled Anna , tema on Meinhard , hobune on Miira . Meie oleme inimesed . Hobused on loomad ... Saksamaal ei andestata , kui sa vigaselt räägid , vaid kiputakse naerma . Siin , üllatus küll , olid inimesed julgustavad ja isegi meelitatud , kui sakslane nende keeles arglikke ja saamatuid katseid tegi . Mees oli õppinud emakeele kõrval inglise , prantsuse itaalia ja vene keelt . Esialgu polnud eesti keele õppimise juures midagi teisiti , aga ainult esialgu . Siis vajus hoopis erineva keelelise mõtlemise koorem talle kaela . Neliteist käänet , hea küll , tegelikult vaid erinevus see , et sõnadele ei pandud eessõnu , vaid lisati need lõppu , tüve külge . Nojah , hobune , hobuse , hobust , aga vikat , vikati , vikatit , koer , koera , koera ja koon koonu koonu . Ja neil kahel viimasel sõnal erinesid teine ja kolmas kääne häälduselt , mida seletati välteks . Kui selles keeles tõesti igat sõna erinevalt muudetakse , siis kulub selle ära õppimiseks rohkem vaeva , kui hiina keeles kirjutama õppimiseks ! Oh-oo , see kõik oli alles algus ! Väino käis üksi metsateedel ja tagus endale rusikaga pähe , korrates fraase , mille ta moodustanud oli . " Hobune mini paksu puu all Meine Gott , liebe Herr Gott ! " Kuumusest lehkaval porisel teel ilmus põõsaste tagant nähtavale keegi temavanune mees . Ta tuli suurt reisikotti kandes kiirel , asjaliku inimese sammul ja peatas oma pilgu Väinol . " Ohoo , leitnant Schulenburger ! Mida te siin teete ? " Küsis , naeratas ja möödus , jäämata vastust ootama . Nagu teolt tabatud , jäi Väino talle järele vaatama . Ta oli kindlasti kusagil varem seda inimest kohanud . Kas see kohtumine oli juhuslik ? Kas Paul Strasberg on hakanud omi plaane teostama ? Väino ootas , kuni heinatöö lubas vaba päeva võtta , küsis Valteri jalgratta laenuks ja väntas põhja suunas , et Jüri Veersalult oma relva tagasi küsima minna . " K adunud poeg on välja ilmunud ! " Kuldprillidega mees naeratas laialt ja viipas sisenema . Esmakordselt küsis Väino endalt , mis mees see niisugune ikka on , kes igale hulgusele lahkelt ukse avab , ajal , mil enne kolm korda järele mõeldi , kui teretusele vastata söandati ? Aga lauas , värske rabarberikeedise ja koduse saia juures ununes sakslase kahtlus , kui Veersalu talle Heinet tsiteeris ja tunnistas , et sellise nõtkusega kirjutada tahaks temagi osata . Jüri poleks nagu mäletanudki , et seda juudi rahvusest Saksa poeeti polnud viimastel sõjaeelsetel aastatel enam soovitav meeles pidada , ja tema ise , selle aja gümnasist , ei olnud Heinet isegi õppinud . Alles peale sündsalt pikka seltskonnajuttu päris Jüri — kuidas kodutee tookord kulges ? Sõber Paul näis õige sünge olevat . Ega ta ebameeldivaks ei muutunud ? Olevat endine ratsaväe allohvitser , kes korpuses karjääri teinud . Kui Eesti vaba ja rahvusväeosad Kuramaale aeti , lagedatele väljadele kuulipildujatule all surema , jäi see mees siia maha , läks " organite " teenistusse ja on maakonnas praegu mingil üsna olulisel kohal . Tüüpiline reetur ja nahahoidja , kes tahab iga hinna eest mõlema poolega suhteid säilitada . Hiljaaegu olevat talle kiri saadetud . Keegi Väino koos sõpradega tuletanud talle meelde , et peale tema enda heaolu tasuks mehel mõelda ka oma perekonna peale . Tal oleks ju väga valus , kui ta naise ja kahe lapsega midagi juhtub . Ja ärgu ta siis põhjustagu samasuguseid kannatusi meestele , kes praegu ei saa oma perede eest hoolitseda . Ühesõnaga — viisakas , aga väga selgesõnaline hoiatuskiri , nagu neid liialeminevad režiimiteenrid aeg-ajalt saavad . Üldiselt ei võta nad õppust aga saagi vist võtta , ja nendega tehakse teinekord halba nalja . See kõnesolev kiri on postitempli järgi siitsamast lähedalt kasti visatud . Nii ta siis oligi Veersalult küsinud , kas ta mõnd metsas redutavat Väinot ei tea ... " Ja sa helistasid talle , kui ma haarangusse jäin , et Väino on su pööningul peidus ? " See küsimus tuli tunduvalt teravam , kui leitnant ise oleks tahtnud . " Ma ütlesin talle , et on küll üks , kes ennast Väinoks nimetab , aga see mees ei ole metsavend Ta tahtis sind siiski oma silmaga näha . " Sakslane vajus sügavasse , varjulisse ja jahedasse koopasse , kust alles tüki aja pärast päikese kätte naasis , leidis end istumas kunagise Heidelbergi burši viinalauas , peenelt graveeritud pitsklaas sõrmede vahel . Aga kui onu Paul oleks viibanud patrulli maja eest kaasa ja meid mõlemaid pea ees auto pakiruumi toppinud ? " Jänes kaarte ei mängi ! " ütles Jüri Veersalu . Polevat kindlamat viisi inimesi endaga sõbraks teha , kui omada materjali nende santažeerimiseks . Kui keegi alles organitesse tööle saanud leitu osutub metsavendadega kontaktis olevaks ? Ah ? " Sina küll õiget surma ei sure ! " arvas seepeale Väino . Midagi lausumata kadus Jüri lauast ja tuli tagasi rätikusse mähitud kompsuga . Seal oli Walther P-<arv> ja laetud magasin . Rahunenud enesetundega pistis Väino kasseti püstolipärasse , tõmbas padruni rauda ja lasi kukke alla ning lükkas kaitseriivi ette . Ta ei teadnud , kas oli hakanud Jüri Veersalut täiel määral usaldama , kui nad õhtusse kalduvas päikeses hüvasti jätsid . Rindeohvitser oli elanud keset liialt lapidaarseid inimsuhteid . Tal puudus igasugune kogemus poliitilistest mängudest ja laveerimisest mitme jõu vahel . Sisetunne hoiatas , et sedavõrd võimsate stiihiatega mängides on küll peaaegu võimatu pääseda nii , et sind ennast ei manipuleeritaks . Igatahes teadis ta , et oli jätnud Jürile mõnedki faktid rääkimata , oli tabanud end jutuhoos komistamas ja kõrvale pööramas . Ühtlasi oli ta kindel , et vestluskaaslane need hetked ära oli märkinud ja mõistvalt reageerinud . Ilmselt ei rääkinud ka Jüri ise hoopiski mitte kõike , mis aga keelele tuli . Sõda oli siiski palju lihtsam ja arusaadavam olnud , kui nüüdne rahu ! Nii ta siis väntas tagasiteed , üksik jalgrattur keset liivamägesid ja suurt okaspuumetsa , kus lõhnas nii kosutavalt männivaigust ja kus kohisesid põlispuude võrad , nende kohal aga sõudsid valged pilved sügavas sinitaevas . Üks heinakoorem logistas pikkamisi eespool minna , madalukene , vast kärbisejagu peal , et pehme istuda oleks , ja selle otsas paistis mitu inimest külitamas . Lähenedes muutus sakslane rahutuks , sest need kolm heinavedajat olid ta endavanused , kõhnad ja ulja olekuga noored mehed . Selles vanuses mehi ei kohanud neil aegadel Eestimaa teedel ega külades . Põlvkonnast oli üldse vaid mõni üksik järele jäänud ja needki istusid kas vangis , olid põgenenud Rootsi , läinud koos taganevate sakslastega või teenisid alles rahvusväeosades . See kolmik siin oli igasuguse kahtluseta rindehundid . Nende irvel ilmed , lõõptoon , nende uljus , ja samal ajal nende täiesti ilmetu pilguga üksnes metslooma valvsust väljendavad silmad . " Kuhu ruttad , külamees ? Tule sõidule , saad väiksema vaevaga edasi ! " Ta püüdis mitte välja teha , kuid see kohtumine oli raskel tõusul , kus tema hobusest palju kiiremini liikuda ei suutnud . " Näe , meil on siin üks niisugune mänguasi ! " irvitati talle ja heintest kaevati Schmeisser . " Tunned sellist asja ? No roni koormale ja tiri oma vokk ka peale , vaatame väheke ilma ! " Poisid viskasid päris vabalt saksa soldatiargood , nii aktsendiga ja grammatiliselt vigaselt , kui see ka välja kukkus . Et nad teda otsemaid saksa keeles kõnetasid , et nad polnud hetkegi kõhelnud , samal ajal aga ka mitte vaenulikult häälestatud , vaid pöördusid selles lõõpivas kammraaditoonis , mis leitnandil keeldumise võimatuks tegi , ta siis upitaski jalgratta koormale ja haaras talle ulatatud käest . Rakend pöörati seepeale otsekohe ringi ja nad liikusid mõni aeg tuldud teed tagasi , enne kui üht metsateekest pidi vasakule keerasid . " Ära uudishimutse , jääd ruttu vanaks , " öeldi talle . " Ei me tee sulle esialgu midagi ! " Päikesepaistes ja pehmelt õõtsuval heinalasul tuli leitnandile tukastus peale . Poistest vilistas keegi läbi hambapilu mingit sõdurilaulukest . Jutt oli välja surnud . Teed oli igatahes mitu head kilomeetrit . Nad liikusid juba sügaval Kõrvemaal , hõredate hajakülade teedel , kus korstnasuitsu võid kohata paremal juhul paari kilomeetri järel . Ja lõpuks siis oligi üks neid halle taluasemeid . Kinnine , hoovi piirav hoonestus , kanad murul patseerimas . laisalt mõne lõuatäie haukuv krants , kes korraks leitnandi säärt nuusutas ja selja pööras . Õunapuude all seisis laud ja maasse kaevatud postidele löödud laudadest pingid . Sealt tõusis ja tuli neile vastu sihvakas , väga sirge hoiakuga noor mees , kelles sakslane teda mõne aja eest metsateel kõnetanu ära tundis . " Saimegi jälle kokku ! " ütles too kätt ulatades . " Kas te mind tõepoolest ei mäleta , Leitnant Schulenburger <arv> jalaväerügemendist ? Tuletage meelde Auveret ! " Obersturmführer Grünberg <arv>. Füsiljeerpataljonist , mida nad ise " Narwa " pataljoniks nimetasid , nende vasakult tiivalt , otse naaberpositsioon vähemalt nädalapäevad ! " Niisiis saimegi jälle kokku ! " ütles mees , aga selles lihtsas lauses oli peidus killuke terast . " Ja mida teie siin teete ? " päris Schulenburger . " Jätkan võitlust . Mida muud saaks veel üldse teha ! Võtke istet , ajame natuke juttu . Ega mu poisid teile ebameeldivusi ei valmistanud ? " Sakslast valdas lõhestatud tunne . Ta vastas istus ehtne kadriohvitser , ilmselt Eesti sõjakooli mees , kes kõigi vintsutuste kestel polnud minetanud sirget hoiakut , viisakat kõnepruuki , isegi ta silmis ei läikinud alandus , nagu nii paljudel teistel temasugustel . Samas oli ta muidugi kõige pesuehtsam bandiit , sest sõda oli läbi ja erariietes , metsas redutav relvakandja on bandiit . Sõda on riikide asi ja selles tohivad kaasa lüüa vaid selleks pühitsetud mehed . Kui palju neid , kes olid partisanid või keda selleks kahtlustati , oli Schulenburgi silme all või ka tema otsesel osavõtul maha lastud ja üles poodud ! Nii ta siis vastaski , kui Grünberg talle ettepaneku tegi nendega liituda , et ei pea seda endale kui kaadriohvitserile vääriliseks . Andku Oberstumführer talle otsekohesus andeks ! " Leitnant ! " parandas Grünberg . " Eesti leitnant . " Tekkis paus , ja selle katkestanud , lausus vestluskaaslane vaikselt — ta on Väino Grünberg . Väino ! kas see ei ütle midagi ? " Minu teada on Väino Grünberg surnud , " ütles sakslane krampis kurgust . " Sa magad minu naisega , sa kannad minu ülikonda , " mainis mees kuivalt . " Ära hakka vabandama , ma tean , et sa ei teadnud ! Ja jumala pärast , maga Erikaga , kui tahad ! Meil oli lugu juba siis läbi , kui sõda algas . Aga ma ei taha , et sa talle pahandusi kaela tood . Mul on temast natuke kahju . Sa sõidad NKVD ohvitseri autos , sa mehkeldad selle mitmepalgelise Veersaluga . Võid päris kindel olla , et sul läheb peagi pahasti , kui sa nii jätkad . Ei , mina sind ei ähvarda . Mul on targematki teha , kui sinusuguseid nottida . Aga see , mis siin toimub , on kodusõda . Las nad kõik saavad koju , kogu see territoriaalne rahvuskorpus , nii palju kui neid järel on , küll sa siis näed , mis siin toimuma hakkab ! Ma ei taha , et Erika sinu pärast Siberisse satub ! Tule meie juurde , maksad vähemalt oma jao kätte ! " " Kas sina oledki see Väino , kes Paul Strasbergile kirju kirjutab ? " küsis Schulenburger . Teine naeris lühidalt . " Kas puistas sulle südant ? Pasapüks , ratsaväe nahk ! Sa peaksid ju tundma seda seltskonda . Oled ju ise ka ratsutamise tunnis käinud . Kas Saksamaal ka sõimatakse , nii et su vanaema mälestustki alles ei jää ? " " Kas Erika valetas mulle , et sa surnud oled ? " päris sakslane . " Ei , ma olin tõepoolest surnukskuulutatud . Meil ei olnud sõja algusest peaale kirjavahetust . Tšerkassõs , kui me käsitsi läbi vene positsioonide teed murdsime , sain ma pihta , nii et katkine kops paistis ribide vahelt . Ma tulin sealt omal jalal välja , aga mõistagi ei pidanud ma teistega sammu , ja kui ma üksi jäin , hävitasin igaks juhuks oma dokumendid ära , et kodustele pahandust ei tuleks , kui venelased siia jõuavad . Ei teagi , kes mu lõpuks üles korjas . Olin täiesti üksi keset tühja teed , ja siis olin juba rongis , teel tagalasse . Ise ei mäleta midagi . Vedelesin juba Lüneburgi laatsaretis , kui ükskord oma nime ja aukraadi taipasin küsimise peale kosta . Oma poiste jaoks olin ma surnud ja pataljonist läks ametlik teade mu seaduslikule naisele , ilma , et mina ise oleksin seda teadnudki . Alles Erika käest sain nüüd kuulda . " Schulenburger tõmbus morniks . See tähendab — siis , kui tema oli paati ehitamas , ilmus tõeline Väino välja Erika morfiiniuni ja järgnenud aja enesesse pöördumine , see meeleheitlikkuse vari , mis nende kohal viimasel ajal oli püsinud ... " Võttis tõsiseks , mis ? " päris Väino Grünberg . " Mõtle järele , kas jääd selle morfinisti ja neurasteeniku seelikusaba alla varjule või tuled meeste sekka ! " " On selle mõtlemisega kiire ? " " Mitte nii kiire , kui sa kardad ! Kas õhtust sööma jääd ? " " Tänan , " ütles Schulenburger . " Mind oodatakse . Aga kust kohast sa teada said , et ma just täna Veersalu juures käisin ? " " Inimesed ikka teavad , " vastas Grünberg muiates . " Noh , ole terve ! Ma loodan , et kohtume peagi ! " Oli imelik tunne peale seda jalgrattaga vaikseid , soojust õhkuvaid metsateid vändata . Hakkas videvikule kiskuma ja taevasse ilmus õhuke kuusirp nagu pärlmutternööbi kild . Kui Saksa ohvitser oli kord alandunud juba sõnnikut vedama , siis puskariajamine polnudki selle kõrval enam nagu allakäik . Kusagilt oli välja ilmunud Jaan Koolmeister , see korpuslane ja kehtetu passi omanik , oli leidnud , et värske kartuli ajaks on Meinhardil veel mitu kotti vana kartulit keldris ja selle ettepaneku teinud . Vanamees oli natuke taevast vahtinud , siis oli ta muhedalt mühatanud : ajage , kuradid , kui tahate , mina olen teist küll ajand ... Nagu sakslane mõistis , pidi vanamees teatud osa toodangust omale saama . Selline oli siis kaup — ühe osapoole toormaterjal , teiste töö ja risk , sest samagonni keetmine oli iseenesest mõista kriminaalkuritegu . Selle eest sai paar aastat . Üksi ei tulnud asjaga hästi toime . Neid padasid ja tünne , torusid ja kartuleid andis vedada . Pealegi ei tundnud ohvitser millegipärast üldse tahtmist Erika silma alla minna . Ta leidis viivitamiseks põhjuse . Platstarmiks leiti üks võsavaheline kraavikallas . Tuli tehti paja alla ja kollaka rabaveega , kus kihas sääsevastseid ja ujus igasuguseid mutukaid , keedeti pajatäis pajatäie järel kartuleid plödiks . Saadud rokk kallati plekkvaati , mis sai peaaegu täis . Segule lisati parajal ajal linnased ja võllati mõlaga , kuni kogu mass magusa maitse omandas , siis jahutati tünni , kuni temperatuuri järgi enam aru ei saanud , kas sõrm on õhus või meskis . Seejärel lisati pärm . Selle viimase oli ette kasvatanud Meinhard ise , oli kaevust nööri otsas välja sikutanud kivikorgiga pudeli , kus juuretis tallel , teinud segu jahust , lisanud suhkrut ja juuretist ning lasknud vohavalt käärima minna . Väino oli kõike imestades pealt vaadanud . Nii palju , kui tema teadis , oli siinmaal viinamonopol kehtinud , mis sellise isetegevuse eest karistas . Need kaks — Koolmeistri Jaan ja Jaagupi Meinhard olid aga suure vilumuse ja enesekindlusega kõike talitanud . Kui meski käärimas , oli Jaan selgeks teinud , et neil on vaja endale onn ehitada . Leparoikaist laoti püramiid , mis väljast kuuseokstega kaeti . Sinna keerati end ööseks magama — et mõni kurat küüsi külge ei aja , suur vaev juba nähtud , oli Jaan seletanud . Jumal ise teab , mis tunnuste järgi Jaan otsustas , et kääritus on lõpule jõudmas . Pada pesti puhtaks , sellele asetati laudadest kaas , kust käis läbi vända võll , mille alumises otsas oli puust labadega tiivik . Teisest august läbi kaane tuli välja toru , mis ulatus kõrgele üle pea lepa oksale . Seal oli toru küljes klaaspurk , kuhu pidid mingid õlid kogunema . Pajast paar sammu eemal oli laudadest küna vasktorust spiraaliga . Kõrvale pandi tühi piimaplekk ja kopsik . Kui meski oli pajas ja kõik kaane ebatihedused märja leivaga kinni kititud , tehti tuli paja alla . Algas kõige hullem osa . Otse kuumava lõkke juures seista ja lakkamatult vänta keerata , nii et tahm higiste niredena nägu mööda valgus . " Sina võid magada , aga see käsi peab sul käima ! " õpetas Jaan. Tunni aja pärast istus ta ise kraavipervel ja laulis tasasel , tundelisel häälel : " Metsas vaikselt puskar tilgub ... " Ise ei tahtnud ta enam üldsegi vänta keerata , kuni Väino ütles , et läheb minema , et keegi pole teda sunnitööle mõistnud . Siis võttis viinameister ka ise selle risti mõneks ajaks kanda . Neljakümne-liitrine plekk peaaegu ääreni puskarit täis ja täis ka Koolmeistri Jaan nagu lampkast , heitsid mehed õhtul sääskede kätte onni magama , aga hommikul , kui sakslane ärkas , oli Jaan kadunud . Ta tuli tunni aja pärast , ise juba jälle vintis , tal oli kaasas mitu väiksemat piimanõud , neist üks piima täis . Patta valati osa eilsest toodangust , mis Väino arvates oleks võinud olla mõne tehnilise töö , näiteks laki valmistamise tooraine , mitte inimestele joomiseks . Nüüd lisas Jaan sellele kamalutäite kaupa mitme lõkkepäeva sütt , siis kraavivett ja lõpuks piima , nii et sogane hallikirju segu moodustus . Vändaaugule pandi prunt ette . Enam polevat midagi põhja kõrbemas . See oli peen teadus — mekkida torust tilkuvat ollust ja seda siis ühte või teise plekki kallata . Tuli katla all hoiti tasane ja künas vesi külm . Seda pidi aina kraavist juurde tooma . " Igal asjal on kraad ! " teatas Koolmeister dotseerival häälel . See alkohoolik tundis oma vastutust ! Kogu suvise pika päeva toimetas ta nagu tõeline keemik , laskmata joovet kordagi liiale minna . Õhtuks oli neil kakskümmend kaheksa liitrit esimese klassi viina , kaksteist liitrit kõriorelit ja väike vinku tökati lisandit , nagu Jaan täpselt määratles . See viimane olevat parim luuvalurohi , kui eit haisu välja kannatab ja sulle luuaga pikki ribisid ei anna . Ja naerdes — pealemäärimiseks loomulikult , mis sina siis mõtlesid ! Tagasi tallu koliti kogu padajann hilisõhtul , kui normaalsed inimesed juba magasid . Ei ole tarvis , et siia kõik karvalõuad kokku valguvad ! Meinhard oli muhedas tujus . Mehed istusid südaööni ümber talu söögilaua ja jutt läks vahepeal juba õige valjuks . Talu vanaperenaine tuli lõpuks uksele ja lausus üheainsa sõna , mille peale Meinhard peole järsu lõpu tegi . Väino sai ligi nädala kestnud müttamise eest hiidsuure klaaspudelitäie , tšetvertnoi , seda kõige puhtamat ollust , mis oli parem igatahes , kui ükskõik milline sõja ajal joodud puskar . Jaan sidus oma piimapleki jalgrattaraami külge kinni ja läks ärireisile , Meinhard toimetas oma laariga kusagil hoonetes . Kuhu ta selle peitis , ei hakanud sakslane küsima . Talle oli juba selgeks saanud , et sel vedelikul on siinmail valuuta kuulsus , mis maksab iga riigikorra ajal. Rahast kindlam , aga kulda siiski ei asendavat ! Nüüd , kus Väino juba võrdlemisi soravalt eesti keelt purssis , olid tema suhted siinse rahvaga , eesotsas taluperemehe endaga , hoopis usaldavamaks ja pingetumaks muutunud . Annalt sai ta aina uusi keelelisi ülesandeid . Naine parandas pidevalt ta hääldust , ja mis tähtsaim — keeleõpetajana oskas ta juhtida mehe tähelepanu nüanssidele . See on rahvakeelne , kergelt vulgaarne või tögav , teine on ametlikult kuiv nagu ajalehekeel . Mõnda asja võib küll nii öelda , aga teisiti sõnastatuna on sel juures haritud inimesele omane viisakuse maik . Jumal hoidku , mis ühes nii tühises keeles kõik ära õppida ei tulnud ! Aga koos selle edenemisega hakkas leitnant kahtlema , kas suured kultuurkeeled ikka ongi ainukõlblikud väljendama vaimupeenust ja mõtlemise sügavust . Vahel näis , et ka selles kolkamurrakus võib üht-teist ära öelda , nii et saksa keelde ümber panemine tükk mõtlemist nõuab . Anna naeratas mõistvalt . Temal olevat need kolm — eesti , vene , saksa kõik enam-vähem ühtviisi käes . Tema eelistavat tihtipeale vene nüansikust , seda hämmastavat väljendusvõimaluste mitmekihilisust , mis ka labasuste ja suisa roppuste abil võib väljendada ääretut tunneteskaalat . Aga täpseid , üheselt mõistetavaid väljendeid olevat raske moodustada . Saksa keel on tema arust range ja dogmaatiline , püüab kõik nähtused otsast otsani ära normeerida , ja selle normeerituse tõttu minevat õrnus ja tundevarjundid kaduma . Hellus olevat neil sageli sentimentaalne ja hinnangud lapidaarsed . Noh , eestlased räägivad ju kultuurkeelt alles teist-kolmandat põlve . Kõike selles vallas veel oodata ei saavatki , aga ei maksa arvata , et see keel ka primitiivne oleks . Schiller on igatahes päris korralikult tõlgitav . Schulenburger jättis ütlemata , et eestlastel võiks ehk ka mõni oma Schiller olla , et siis võiks hakata neidki kultuurinimesteks pidama . Jah , sel ajal arvas ta just nii ! Teda häiris see keskkond , mida ta aina lähemalt tundma õppis . Esmalt muidugi oli rahvas lihtsalt primitiivne — talumatsid , vaevu kooliharidust saanud , lihtne füüsiline töö , karedad olud , puudulik hügieen . Teist pidi — see rahvas ei tahtnud tunnistada ühtegi seadust , nad paistsid mitte usaldavat ka ühtegi nimisõna . Igal asjal oli juures lugematu hulk varjundeid , mida nad omadussõnade , vahel aga ka lihtsalt intonatsiooni abil mõistetavaks tegid . Kõik oli amorfne ja vormi vahetav . See teine Väino oli teda hoiatanud , oli andnud talle aega mõelda . Ja jätnud rahumeeli täpsustamata , kui palju seda aega on . Sakslane küll nii oma ultimaatumit ei esitaks ! Jäi ainult mõistatada , millal kõiketeadev bandiit tema mõõdu täitunuks loeb . Samasugune veniva meetriga mees näis olevat ka Strasberg . Jüri Veersalu kaudu teadis Schulenburger , et julgeolekujõmikas öelnud tema kohta — vaadaku ette , või muidu Mis muidu ? Ja mida tähendab sõrme viibutav vaadaku ette ? " Hölle ! " mõtles ta vihaga . Ole nagu miiniväljal . Ei tea , kuhu astuda tohib . Samal ajal aga paistis , et teda teadis siin iga viimane krants . Ehtne elus saksa ohvitser ! Kuidas võis teda mitte teada ! Ja selle juures häiris meest , et see rahvas ei täitnud oma esmakohust , ei andnud lindpriist võimudele teada , vaid suhtles temaga nagu omasugusega . Kuidas saab sel kombel üldse mingit ühiskonda üles ehitada ? Lõpuks oli ta ikka sunnitud jalad alla võtma ja Erika juurde kõmpima . Ausalt öelda — ta kartis hetke , kui vaatab neisse silmadesse . Minekuks lõikas ta Jaagupi taluõue õitsevast kibuvitsast buketi . Kui ta selle Erikale ulatas , tõmbusid naise silmad niiskeks . Näis , et kõik on endine , hellus pole kuhugi kadunud . Aga kahtlus jäi . Augustis kukkus nagu aampalk pähe teade kõigis lehtedes ja raadios — ameeriklased kasutasid Jaapani vastu aatomipommi . See šokk ei jõudnud veel kulmineerudagi , kui tuli teade ka teisest aatomirünnakust . Keegi polnud kuulnud , mis see on — mingi ülivõimas pomm , mis terved linnad ainsa hetkega maa pealt minema pühkis . Esimene mõte , mis pähe tuli — see siis oligi füüreri salarelv ! Tähendab , ei jõutud valmis , tähendab , ameeriklased said selle oma käsutusse ja katsetasid jaapanlaste peal . Kõik oleks veel viimasel hetkelgi pööratav olnud Ainult mõni kuu jäi puudu ! Ja esmakordselt tabas mees end varjatud mõttelt — kas ta siiski oleks seda tahtnud , et kord Volgani tunginud , sealt minema kihutatud , kogu taganemislahingute agoonia lõpuni kannatanud , oleks kõike taas alustama pidanud ? Rahvus oli väsinud , ei olnud enam jõudu jätkata . Liiga palju oli juba tapetud ja hävitatud . Kogu vihkamise juures — kas ta ikka oleks soovinud , et venelased oleksid elusalt oma linnadega koos põlenud ja tõusnud tuhapilvena taevalaotusse ? Igatahes kõndis mees mõne aja nagu juhm , nagu kaalutu oma tundetuks muutunud jalgadel . Ta istus lõunatunnil Jaagupi talu köögis laua taga ja veeris kommunistide ajalehte , ümberringi palavusest uimaste kärbeste sumin ja tagakambrist kostmas lõunauinakut tegeva vanapaari sügav hingamine , ja talle viirastus hetketi , et aeg jääb seisma , teeb pausi , enne , kui edasi nihkub , jätab lihtsalt vahele . Talle tundus , et kõigist aja koledustest hoolimata on nende madalate lagede alla endale pesa teinud ajatus , nirvaana , kus olemise vaev ja pinged lihtsalt katkevad . Mees nihutas end rahutult , köhatas korraks . See olematusega piirduv ajapaus näis teda ähvardavat endasse neelata nagu mingi laugas , ja siis ta jääbki siia , sulab sellesse piiritusse loodusesse , nende lõpututesse õhtutesse , nende pikkadesse varjudesse punase päikese aegu . Ta teadis , ilma et keegi talle oleks seda saanud täpsemalt kirjeldadagi — kodus võitlesid inimesed praegu elementaarse olemasolu eest , kannatasid võõrvõimu jõhkrat survet , otsisid endale kohta veremete keskel , vastu pealetungivat sügist , kütteta , elektrita , näljas . Ta tundis oma rahvast , teadis , millise visadusega nood on võimelised taas ja taas alustama algusest , et üles ehitada korda ja seaduslikkust , seda Saksamaad , mida ta armastas . Ta pidi tunnistama , et eestlaste pikaldane rahu ja kainus ohustasid teda . Ta võib muutuda samasuguseks , uppuda siinse maa unustusena voolava aja kulgu . Juba praegu oli ta muutunud loiuks ja minnalaskjaks . Ta polnud enam terve nädala viitsinud Erikat vaatamas käia ja oli maganud siinsamas Jaagupi talu heinalakas . Muidugi olid päevad pikad ja väsitavad . Hommikul pidi vara platsis olema . Seitse kilomeetrit teed oleks võtnud päevas kaks tunnist matka . Aga samas — midagi oli tema suhtega lahti . Erika teadis oma õige Väino siinsamas ümbruskonnas liikumas ja jõuku relvastatud mehi käsutamas , teadis , aga ei rääkinud temale . Nende lähedus oli ju üksnes usaldusele tuginenud . Ja nüüd varjasid mõlemad oma teadmist . Nii nagu siinne rahvas varjas oma vihkamist . Schulenburger ju aimas nüüd , kui sügavale selle rahva hinge oli süüvinud saksa mõisnike vastane vaen . See kandus ka üle asjasse hoopiski mittepuutuvatele riigisakslastele . Anna oli seletanud — nad tulid kohe peale küüditamise šokki . Mingi kohtuliku või seadusliku õigustuseta oli igasuguse hoiatuseta kümneid tuhandeid inimesi lihtsalt voodist üles kistud ja rongidesse topitud ning Siberisse surema saadetud , kõigest aasta pärast seda farssi , mille käigus Eesti otsekui oma rahva tahtel lakkas olemast riigina ja sulandati suure Liidu koosseisu . Keegi ei teadnud , millal järgmine küüdilaar teele saadetakse . Kas pole vurrudega isakesel kavas üldse platsi puhtaks teha , nagu ta volgasakslastega , krimmitatarlastega ja kuuldavasti veel mõnegi vähemusrahvusega teinud oli . Selles meeleheiteolukorras tulid nemad , vabastajad , viisakad suhtlejad , heatujulised ja uljad , pärast neid süngepilgulisi ja kahtlustavaid haisukubusid oma täitorniga mütsides ja kramplikult peos hoitavate püssidega . Nojah , aga seejärel tuli uus puhastus , ehk veidi vähem verine , aga siiski riiklik vägivald kaitsetu rahva kallal . Ja sõjaline võit muutus poliitiliseks kaotuseks . Rahvas talus hambad ristis , teades , et Idast pole midagi paremat tulemas . Pigem vaatas sealt vastu rahvuse hukk . Mitte mingil juhul poleks nad saanud nii palju Eesti mehi oma lippude alla , kui selles poleks kajastunud meeletu lootus koos tõrjuda Vene vägivalda . Nüüd , kus nad on löödud , pole eestlastel mingit põhjust armastada sakslasi . Teda siin lihtsalt talutakse . Üks õnnetu teiste õnnetute seas , ja siiski võõras . Anna oli naeratades lisanud — muidugi , mõned lähedased suhted välja arvata ! Leitnant tõusis laua tagant , jõi pangest kopsikuga vett ja pani mütsi pähe . Keegi ei sundinud teda Meinardilt luba küsima , kui ta tahab oma teed minna ! Selleks ajaks , kui ta koju jõuab , on ka Erika tööpäev lõppenud . Sumisev , linnulaulust vidisev , soojast suvetuulest kohisev suvepäev otse uimastas peale talutare hämarust ja jahedust . Kui lopsakas ja tume oli siinne lehestik ! See lühike suvi oli oma elamiserutus täiuslikult meelas ja ahne . Mingi kauge mootorihääl hakkas kõrvu , ja mees pööras karjatanumale ning suundus tee asemel võpsiku poole . Ta oli avastanud suvise otsetee mööda soometsades kulgevat kruusast vallseljakut . Auto lähenev müra muutus selgemaks , ja enne , kui sakslane võssa jõudis , nägi ta külla sisenemas venelaste Studebacerit , kastis relvastatud mehed . Oli kuulda , et auto peatus keset küla ja mootor stopati . Isegi kaugeid komandohuikeid oli kuulda . Kui Väino läbi võsastunud kopli ja soometsa vallseljakule jõudis ning tagasi kiikas , jäi ta hetkeks avanevast vaatepildist lummatuna seisma . Meetrit paarkümmend kõrge kollakaks tõmbunud taimkattega kruusaseljandik valitses madala , peaaegu mustjate võradega soomänniku ja kaskede heleduse üle . Selle taga olid karjamaad ja siis külamajad nagu nukumängus . Ta nägi ka tagametsade poole kulgevaid karjateesid ja neil liikumas mõnda inimest . See , mida ta peljanud oli — et näeb vene automaatureid metsa haarangule suundumas , ei osutunud vähemalt veel sel hetkel tõeks . Nähtavasti oli neil midagi tegemist külas . Kas oli tegu järjekordse dokumentide kontrolliga ? Igatahes oli tema helde saatus teda sealt ära juhatanud , ja õhtuhakul Erika ukse taha jõudes põles mees ausast kärsitusest sülelda seda naist , kellesse ta viimasel ajal lubamatu leigusega suhtunud oli . Ta vajutas linki . Uks polnud lukus . Ta astus edasi , kööki , kus päikesest pimestatud silmi pilgutades juhmilt vahtima jäi . Laua taga istusid kohvitasside juures Erika ja keegi vene mundris mees . Nooremleitnant . Portupeerihm üle õla , see tähendab — ilmselt politruk . Kabuur vööl ja selles päris kindlasti nende noore kahuri löögijõuga TT-püstol . Peale sekundilist kangestust oli Erika krapsti püsti ja tutvustas — Hans ja Ants , peaaegu nimekaimud . Leitnandile tuli pähe see , mida Väino Grünberg öelnud oli — las need rahvuskorpuse mehed tulevad koju , küll siis paistab , mis siin juhtuma hakkab . Nagu Erika kiirustades seletas , olla Ants Ollo teenistusest puhkust saanud , kuulu järgi pidavat peagi demobiliseeritama , tema enda kunagine klassivend linna ühisgümnaasiumist . See klassivend oli peaaegu kuliks pöetud , tähendab alles hiljaaegu oma pisikese viisnurga pagunitele saanud . Temaski oli natuke seda kurnatuse ja skorbuudi jälge , nagu Koolmeistri Jaanis . Ilmselt niisamuti Siberis metsatööl nälginud ... Kui tal seda portupeed ei oleks ! Sakslasel oli Walther põuetaskus ja see pungitas rinnaesist päris reetlikul kombel . Oli selgesti näha , et Ollo eelistanuks ka oma kahurit käepärasemas kohas , kui kabuuris pidada . Mitu korda tegi ta instinktiivse liigutuse . Parem käsi libises laualt , rippus hetke tooli kõrval , kuid tuli samas tühjalt lauale tagasi . Mehed mõistsid teineteist üsna hästi , ilma et kumbki oleks sõnagagi teise poole pöördunud . Lõpuks tegi mees jutule ümmarguse lõpu ja tõusis lauast . Erika läks teda välja saatma ja naasis sealt viie minuti pärast ning viskus nuuksudes , meelest segi , sakslase käte vahele . Ei jäänud jällegi muud , kui oodata , leidsid nad mõlemad resigneerunult . Ühtegi suppi nii palavalt ei sööda , kui teda keedetakse . Pärast pikki aegu , kui nende vahel valitses kalkuleeriv jahedus , heitsid nad seekord voodisse , täis ülekeevat kirge ja märatsesid poole ööni , enne kui vagusi jäid . Erika nuttis ja naeris ja hammustas läbisegi . Kõik oli korraga koos selles suvelõpu pimedas ja soojas öös — metsas redutav seaduslik mees , kunagine kooliarmastus oma püstoliga veel kujutluses siinsamas köögis istumas , julgeolekuväed külasid puistamas , ülipomm , mille vari kasvas kõikide teadvuses üle taeva . Saksamaal prostitueerisid naised neegersõduritega paki kohvi eest . Jaapan oli kapituleerumas , kuigi nende metsistunud , Vaikse ookeani saartele maha jäetud sõdureist kihas veel Kagu-Aasia ja Okeaania . Euroopa teed olid ummistunud kojupöörduvatest vägedest , küüditatutest , surmkõhnadest vangidest . Rebenesid sõjapäevade inimsuhted , purunesid armastused , vohas kätemaksude laine . Ja koolipoisid , kes hirmu ja põnevusega olid oodanud mobilisatsioonikutset , mõrvasid aeg-ajalt teekäijaid või rahulikke külaelanikke , saamaks kas või sel teel osa ajastusse pühitsetusest . Läks enne paar aastat , kui Väinod uuesti kohtusid , ja siis tuli algatus sakslase poolt . Oli südasuvi , pööripäeva paiku , kui Schulenburger vana portfelli toidukraamiga jalgratta raamipulga külge sättis ja esmalt Jüri Veersalule külla väntas . Aga sõber ei teadnud , kust Väinot leida . Kuulu järgi olevat mõnigi vägitemp tema kambameeste tehtud , aga see on vaid jutt , meest ennast leida pole ilmselt kuigi lihtne ja see võib ka ohtlik olla . Niisiis keeras sakslane otsa tagasi ja väntas taas lõuna suunas . Talle meeldis see maa ! Siin oli nii palju avarust ja siin oli nii vahelduv loodus . Nõmmemetsadest läbi , jõudis ta laiade veerjate väljade keskele . Üle nende nägi kaugeid laugjaid mäenõlvu ja nende tagant omakorda hoopis kaugele jäävaid metsi . Rohelus muutus vahemaa suurenedes üha mahedamaks , lõpuks halliks ja siniseks . Taevasina peakohal oli samuti tume ja muutus kaugenedes heledamaks . Kõik õitses . Võililled kraavipervedel , kartul põldudel , hein teeveertes . Linnuvidinat oli õhk täis . Ta puhkas sellel matkal . Tal olid seljataga murelikud ajad . Tema vahekord Erikaga kord soojenes kirglikuks , kord muutus talumatult närviliseks . Seda kõike varjutas naise viis pingete vastu uimastitest lohutust leida . Mõnikord oli see ka lausa morfiin , aga enamasti mingid tabletid , kodeiin , mis on ju samuti opiaatide reast ... Erika ei saanud tõepoolest lapsi . Nad poleks ju endale võinud sellist luksust lubadagi , aga see teadmine ei leevendanud naise sisekonflikti . Ja kõige taga kummitas ikkagi veel metsas Robin Hoodi mängiv seaduslik abikaasa . Kord oli kuulda ühe Kõrvemaa serval asuva mõisa mahapõlemisest koos NKVD vägede rühmaga , ja teati sosistada , et seal oli öösel kõva laskmist olnud . Siis levis kuuldus , et kusagil metsavahitalu juures olid karistusaktsioonil venelased ära põletanud lehtonni metsavendadega . Samuti une pealt ja iga väljatikkuja surnuks tulistanud . Maapoodide röövimistest oli aina siit-sealt kuulda . Kõik läks muidugi Väino Grünbergi arvele . Erikat oli mitmel korral üle kuulatud ja kaunis tõsiselt hirmutatud , kuni sakslane ühel hilisõhtul töölt kojumineva uurija kinni pidas ja temaga mõne sõna rääkis . Seejärel need aktsioonid lakkasid . Peagi sai sakslane külast kuulda , et Väino , see " päris " Väino olevat lubanud selle punaste käsilase koos perega elusalt orki ajada ... Aeg oli julm . Vohnjas , kus ka julged poisid oma väeosaga sees , olid nad halvatud veskiomaniku leske peksnud , isegi tema alt voodi ära kiskunud ja puruks lõhkunud , et peidetud kulda leida . Naine igatahes suri selle tagajärjel . Tapal viidi mingi vana kingsepp ülekuulamisele ja peksti tema töökojast konfiskeeritud tallanahaga , kuni mees hinge heitis . Keegi ei saanud aru , milleks ? Tegu oli lombaka joodikuga , kes kuhugi end seganud polnud . Samas räägiti lugusid Hirmus-Antsust ja Kaaruksist ja ei tea kellest , ka Väinost . Üks vägevam , kui teine ! Arvatavasti oli neid kõiki mitu eksemplari , nii Hirmus-Antse kui Kaarukseid . See tähendab , et kõik teadsid täpselt — see , kes Koigi poe tühjaks tegi , oli just Kaaruks oma meestega , kuigi see õige Kaaruks võis tegelikult olla hoopis Võrumaal või Vändras . Väinosid , tõtt öelda , oligi ju kaks . Sakslane oli hakanud pikkamööda mõistma , miks sellised lindpriid , alates hobusevaras Rummu Jürist , selle rahva lemmikud on . Tema seadusearmastus ja distsipliinitunne mässasid , aga mees pidi tunnistama , et rahvas , kelle üle valitsevad vihatud võõrad , kiidab heaks iga allumatuse akti , olgu see siis kas poerööv või hobusevargus . Teda ennast ei veedelnud sugugi olla kuulus bandiit , aga osa Grünbergi oreoolist jagus paratamatult tallegi . Hiljaaegu oli Erikale külla tulnud Valve koos paariaastase paterdise Jaaguga . Samavõrra , kui Schulenburger lapsest heldis , oli ta Valvest häiritud . Oma labasevõitu aplombiga tungis ta nende vaiksesse tragöödiasse nagu antiikteatri masinaga lavale vinnatud jumal . Erika ärkas küll oma tardumusest ja hakkas põnniga jännates särama , aga mehele muutus õhkkond rusuvaks , sest Valve ei teinud mingit saladust , et ta näeks olnule meelsasti järge . Asja tegi hullemaks see , et Erika käis ju endiselt päeviti tööl . Jõgeva-öe romanss vene majoriga oli kenasti lõpule jõudnud , nagu Väino Erikalt teadis . Mees oli Tartusse üle viidud ja toonud sinna Venemaalt järele ka oma sajakaheteistkilose punapäise baaba ning kolm tatise ninaga jõmpsikat . Väino otsustas jalga lasta , seda enam , et Valvegi arvas — oleks vaja seadusliku kaasaga asjad klaariks rääkida . Andku end võimude kätte või tulgu koju ja varjaku end siin paremate aegadeni . Nii jätkates hävitab ta enda ja oma seadusliku naise . Noh , selle kojutuleku puhul oleks ju loota , et saksa-Väino Jõgeval end sisse seab , mõtles Schulenburger mõrult muiates ja keeras jalgratta itta viivale külateele . Mõne kilomeetri järel tuli tal sadulast ronida , sest teele jääva vallseljaku tõus oli tal ikka veel tunda andva jala jaoks liiga järsk . Mäeharjal ta seisatus korraks . Teda lummas taas selle maastiku piiritu panoraam . Maa täis laukarabasid , soode keskel voolavaid jõgesid , metsi ja võsasid , nii kaugele , kui silm vähegi ulatus . Vastu õhtusse kalduvat päikest näis maastik tumedana , suurelt jaolt kõrbenud pruunina , ja keeles nüüd juba kaunis kodus olev mees taipas äkki , miks sealsed kohanimed on nii sageli Kõrved . Pruunakõrve , Rauakõrve , Suurekõrve Ja maa tervikuna Kõrvemaa ! Pidi olema eriline inimtõug , kes suutis vastu panna nende paikade üksinduse nostalgiale ! Metsavahimaja katus hakkas teekäänult paistma ja mees sirutas kergendunult selga . Ta oli siin veel kahel korral puid langetamas käinud ja nüüd nagu natuke omainimene — isegi koer ei tõstnud häält , kui jalgrattaga õue keeras . Aga siin ju polnudki koera ! Rohi oli akendeni kasvanud , välisuks elutult irvakil ... Eluruumides polnud midagi peale mõne mahajäetud mööblikolu . Tühjus ja lagu . Ja hinge tungis äkki kuum kaotuseahastus , sest mees oli taipamas tõde . Tunne juba teadis . See oli siis siinsamas , need lehtonni sissepõletatud metsavennad ! Pere maksis niisiis nende tööabi eest pisikese rongisõiduga kuhugi Komi ANSV-sse või kaugemale ! Ta astus õue , õhtupäikesesse ja meenutas seda kauget talvehommikut . Kui tal see venekeelne roppus keelele poleks tulnud — kas siis oleks kõik juba selle korraga toimunud ? Keset Kõrvemaa metsi keerleb kitsaid teesid , mis enamasti ikka jälle inimeste eluasemete juurde välja viisid . Oli lihtsalt vaja jalgratta selga istuda ja edasi vändata , mida ta ka tegi . Kes õieti olid metsavennad ? Kas tema , püstoliga relvastatud ja dokumentideta mees , kes siin jalgratast väntab , on metsavend ? Ta teadis , et temasuguseid oli palju . Näiteks kas või Valter . Ta oli tagasi , oli aasta aega ära olnud , vangimajast laagrisse saadetud , seal millalgi kuulutatud Nõukogude Armeesse mobiliseerituks , ehituspataljoni meheks , kuigi neile isegi mundreid selga ei antud ja ka toit tuli kodust järele saata , sest see armee ei pakkunud midagi söödavat lauale ega ka peaaegu mingit palka . Nõukogude Armee reamees Valter Grau astus ükspäev läbi laialikistud okastraatide laagri piiridest välja ja tuli koju , ning leidis sealt eest suremas isa , oma naise Anna ja Hans-Peter Schulenburgeri ning muutus morniks . Sakslane muheles seda meenutades , samal ajal , kui teele ulatuvad pajuoksad ta nägu silitaid ja jalgrattakummid teetolmu rästikumustreid joonistasid . Vana Meinhard oli põdenud pikalt , kuni üksäkki ägeda palaviku sai , nii et teadvus kadus . Otsiti arsti . Annal õnnestus leida üks vene sõjaväetohter , kes pani diagnoosi ja ütles — tema arvates ainus võimalus , kui õnnestub kusagilt muretseda penitsilliini . Sõjaväehaiglates vahest liigub , aga seda sealt saada on peaaegu lootusetu . Muidu Ja ta raputas pead . Väino võttis Valteri jalgratta , sest oma tal sel ajal veel ei olnud ja väntas Jüri Veersalu jutule . Kuni kammraadid piiritust degusteerisid ja seente söödavuse üle vaidlesid — nimelt olid apteekril laual kuuseriisikad , mida sakslased surmavalt mürgiseks peavad — helises telefon ja Paul Strasbergi sekretär teatas , et auto sõitis just välja ja peaks paari tunni pärast kohal olema ... Kuradi kasulik on üks oma karjääri pärast kuses olev reetur , mõtles sakslane ja taipas , et kasutab eestikeelseid fraseologisme , et ta üldse mõtleb eesti keeles . Anna tegi õhtuvidevikus süsti ja nad jäid ootama . Vanamees hingas katkendlikult ja raskelt ega reageerinud millelegi . Lonkav talukell rõhutas aja tinaselt aeglast voolu . Sügistuul tuustis katuseõlgedes ja sadu robises aknale . <arv>-liinine tattnina andis vaid vähest valgust . Korraga oli väljast kuulda kiunumas ja lõõtsutamas koera , avanes uks ja sajumärg Valter seisis seal . Kellelegi polnud vaja seletada , mis mehe peast praegu läbi kihutas . Ta oli tulnud , teades , et isa on suremas . Ta tuli nagu tagaaetud loom läbi sügissaju ja lootis eest leida armastava naise ning soojuse ... Ta ei jõudnud veel õieti midagi küsida , ja samas avanes magamistoa uks ning pikas valges aluspesus Meinhard tuli valguse käes silmi pilutades uksele . Midagi ütlemata , läks ta toidukapile , leidis sealt savikausi jahtunud hapukapsasupiga , tõi laule ja hakkas sööma . Kergendus , mis selle järgnes lahendas ka Valteri hingevaeva . Kõike andis seletada ja kõigest saadi aru . Saun pandi veel hilja õhtul küdema , sest ehituspataljoni desertöör oli niisama täitanud nagu sakslane kunagi ammu . Haisevad , narmendama kulunud kodinad rändasid kerisahju , paremad riided aga läksid veerandtunniks kerisele , et söödikutest lahti saada . Ka see mees tuli karvadest üleni puhtaks ajada , enne kui ta koos Annaga koolimajja , oma pere juurde läks . Nüüd oli temagi nagu Väino — püstoliga dokumentide asemel . Kas ka tema oli metsavend ? Lausa rabaveeres keerelnud tee hakkas kerkima , pinnas muutus liivaseks ja üle künka hakkasid silma talukatused . Sakslane sõitis hooviväravasse ja astus rattalt maha . Koera haukumise peale olid väravale tulnud kaks inimest , mees ja naine . Nad olid sarnased nagu õde ja vend . Mõlemad lüheldased ja veidi vimma hoidvad , mõlemad sügavas keskeas , parkunud pruunide nägudega ja sarnakad . Ja neis päikesest pruunistatud nägudes mõlemal helesinised silmad , mis vaatasid varjatud , loiu uudishimuga . Ta oli õppinud seda tõugu tundma . See nende vimmas õlgadega poos ja need naiivsed silmad varjasid vintsket umbusku ja täielikku mõjutamiskindlust . Kui neid kas või noaga lõigata — nad vaataksid ikka oma tuhmil pilgul ega teeks väljagi . Schulenburger teretas ja sai vastuseks mingi pomina . Ta teadis , ta oli siin võõras . Need kaks metsainimest olid ette veendunud , et võõrastest pole midagi head loota . Nad ootasid . Sakslane küsis , kas neilt juua saaks . Vastutahtmist lasti ta õuele ja naine tõi kruusiga toast vett . Nad vaatasid ainiti , kuidas ta jõi , nagu kartes , et äkki võib too pikk võõras nende veega midagi hullu teha . Mingid katsed nendega pikemale jutule saada ei kandnud vilja . Alles siis , kui ta lahkumas oli , ärkas mehe silmis mingi uudishimu ja ta päris , et kas teeline otsib midagi ? Et siiakanti ju muidu ei juhtu ... " Ma otsin ühte tuttavat , " ütles sakslane . Kas nemad ka seda tuttavat teavad ? Väino See nimi kukkus nagu pudel kivile , nii et killud sädelesid . Vaid sekundi või vähem , siis kallerdusid silmad läbipääsmatuiks . Ei , Väinot nemad küll ei tea , ei , mitte ühtegi kohe . Schulenburger jättis hüvasti , tõukas ratta liikuma ja viskas jala üle sadula . Ta mõtles , et see sekundi pikkune poos — jalg pikalt taha-üles kergitatud , tuletab natuke oma märki panevat koera meelde . Ta on siin käinud ! Ja ta oli kindel , et tuul või linnud või hommikune kaste , mis ka poleks sõnumiviijaks , aga peagi levib üle Kõrvemaa teadmine , et üks pikk võõras otsib Väinot . Nii kordus see ka järgmiste perede juures , üksnes selle vahega , et mõnel pool võeti jutule , visati naljagi , aga Väinost polnud siinne rahvas poolt sõnagi kuulnud . Läks enne kolm päeva , kui tema teele sattus teismeline poisivolakas , kes päris — kas võõras otsib Väinot . Ta oli natuke juhmi moega , selline , kes suud kinni panna ei mõista . Ta noogutas peaga ja hüppas oma jalgrattale ning kukkus kihutama , nii et mees lausa hingetuks jäi , kui kannul püsida üritas . Nad lahkusid sõidetavatelt teedelt , tormasid võsavahelistel radadel , kus kuuseoksad silmi ohustasid ja puujuured tahtsid mõnigi kord pikali vedada . Vahepeal läks soiseks . Rada kulges helepruunis samblases turbalögas kõrgete kailumätaste vahel . Siis jõudsid nad lagedale liivasele künkale , kus kasvas kõrge põdrakanep . Poiss hüppas rattalt maha , toppis neli sõrme suhu ja vilistas . Taamalt , männikust ilmus mõne aja pärast üksik mehekuju , pikk ja kondine , ettepoole hoidev , Schmeisser pära pidi peos kõlkumas . Mees viipas teejuhile , see noogutas ja kadus tuldud teed . " Sina otsid Väinot ? Kas elu armas ei ole ? " Sakslane vaatas ega vastanud . " Mis sa Väinost tahad ? " " Mul on omavaheline jutt rääkida . " " Relv on ? Anna siia ! " Sakslane võttis Waltherilt kasseti välja ja ulatas tühja püstoli tunnimehele . Nad läksid liivakünkast alla ja sattusid männikusse rajatud punkritele . Paar meest pikutasid päikese käes ja mängisid närunenud kaartidega turakat . Keegi ei paistnud võõrast üllatunud olevat . Tunnimees viipas sakslase seisma ja sisenes ühte muldonni . Sealt väljus Väino Grünberg . Õigust öelda oli tema äratundmisega tublisti tegemist , sest peale muutunud välimuse oli toimunud ka mingi olemuslik teisenemine . Ta polnud enam linnalikult riietatud , intelligentne mees , vaid ka üks päikesest pargitud ja kaunis määrdunud ning metsaelaniku hoolimatusega presentkuues ja koduvillasest pükstes tegelane . Ta oli halvasti raseeritud ja kael karva kasvanud . Aga ta silmis oli midagi , mis ennast varjata püüdis , mingi arutu ja kangekaelne ning arvatavasti ka julm helk . " Seda ma arvasin ! " ütles ta tervituse asemel . " Oled otsustanud ? " " Ma tulin rääkima ... " " Kui sa endast rääkida tahad Minust pole sul midagi rääkida ! " Schulenburger taipas , et mees esineb oma kambajõmmidele ja küsis seepärast , kas siin kusagil vaiksemat kohta ei ole . Nad siirdusid künkale ja istusid maha . " Ma saan aru , et sa ei ole ikka veel otsustanud , " lausus Väino . Sakslane raputas pead . Ta on küllalt lootusetut sõda pidada saanud . Talle aitab . " Sinu asi ! " ütles Väino . " Mina usun , et Vankad ei tohi arvama jääda , nagu võiksid nad ilma karistamata siin sigatseda . " " Sa oled ohvitser , sa tead väga hästi , et sul pole siin ei taktikalist ega strateegilist eesmärki . " " Kas tulid mulle moraali lugema ? " Sakslane raputas pead . Ta teadvat , seletas ta rahulikult , et riskib päris paljuga , kui Väinole krae vahele poeb ... " Kõigega ! " rõhutas teine . Hüva , aga kuulatagu ta ära . Siin pole tunnistajaid , kellelegi pole muljet jätta . Ta seletas tuleku põhjuse . Väino silmis süttis lühike õelusesäde , mille mees samas varjas ja jahedalt ütles . et iga litsi pärast teda tülitada küll ei maksa . " Maga temaga ja kui ei hooli , käi põrgu ! " Miks peaks Väino mingi sakslase madratsi pärast oma pead vaevama ? Temaga polnud midagi rääkida . Iga asja peale oli tal ettevalmis seisukoht . Ta oli oma saatuse valinud , taipas Schulenburger . Sõjaski leidus mehi , kes olid selle piiri ületanud ja läksid nagu kuutõbised vankumatu veendumusega oma hukule vastu . Ta kutsuti lauda . Olid keedetud kartulid ja viinerid . Ameerika konservviinerid , seletas peremees . Ja imestunud pilgu peale — kõrvetasime lutikaid ! Kuradi amid nuumavad neid ikka veel ! Ameeriklased ei toitnud enam ammu Nõukogude Armeed . Relvavendlusest polnud isegi mälestust alles . Aga arvatavasti jätkus sõjaaegseid saadetisi siiani erivägedele jagada . " Ma tahan oma tuki tagasi saada , " ütles ta Väinole enne lahkumist , ja tunnimees kutsuti kohale ning too loovutas vastutahtmist meeldima hakanud relva . " Minna oskad ? " " Püüan ! " Ta teadis , et on põhjalikult eksinud . Ta oleks pidanud suunduma itta , kuid seda suunda takistas valimast lootusetu rabalagendik , mis päikese käes soomaagist ja kailudest lehkas . Ta väntas pikkamisi radu mööda edasi , üldiselt põhja suunas , lootes leida mõnd itta keeravat teed . Ta oli sügavas masenduses . Ideaalidega ohvitserist ja kättemaksjast oli paari aastaga järel veel vaid röövlipealikku mängiv bandiit . Kelkiv toon , kui ta puudutas röövimisepisoode ja mõrvu oli tühine ja vastik . Mitte mingid argumendid ei saanudki mõjuda , taipas Schulenburger . Mees polnud ju loll . Kindlasti oli ta oma saatuse sada korda läbi mõelnud , ja tal polnudki tagasiteed . Kohus mõistaks talle kuuli , see oli selge . Tal oli olnud valida alistumise ja huku vahel . Ta oli valinud huku . Ja mis ka poleks , Schulenburger peab selle suutma Erikale selgeks teha ! Mina ei teagi , millised olid õiged metsavennad . Kas need , kes käisid saksa moondamisjopiga ja kandsid kaasas Schmeisseri-nimelist püstolkuulipildujat ? Arvatavasti oli selliseid , kuigi minul õnnestus näha vist ainult üht . Või olid metsavennad kõik , kellel polnud dokumente ja seetõttu pidid end varjama ? Siis oli ka minu isa metsavend , kuigi ta kogu selle kümne aasta jooksul ehk neli-viis ööd metsas heinaladudes magas . Tal polnud mingit peidikut ja ta ei kuulunud ühtegi jõuku . Ei , ma tõesti ei tea ! Väino Grünberg muidugi oli metsavend koos oma kambaga . Aga temasuguseid jäi kiiresti vähemaks ja juba sel neljakümne seitsmendal oli julgeolekuvägedel kontroll olukorra üle päris kindlalt käes . Tuli ju veel ette mõni meeleheiterünnak , aga need olid üksikud erandid . Kammiti metsi , ja seda päris põhjalikult ning julmalt . Kas need , kes maakauplusi röövisid olid kõik metsavennad ? Mul on sellisest aktsioonist pealtnägija kirjeldus . See pealtnägija oli mu kaheksa-aastane suur vend . Poiss oli jalgrattasõidu just selgeks saanud ja lunis emalt loa minna sellega poodi . Teed oli ligi kuus kilomeetrit . Sadulasse ta loomulikult ei ulatanud ja sõita tuli autoliiklusega maanteel — niisiis igati tõsine ettevõtmine . Aga ka põhjus oli tõsine . Laps oli kogunud rubla ja kopikaid , just limonaadipudeli jagu , ja kuidas siis mitte minna ! Oli suvepäev , hele päikesepaiste , palav . Jõnglane higistas ja oli hingetu , kui kohale jõudis . Pood asus just sellel teeristil , kust Schulenburger Kõrvemaale pööras , aga aasta on vist hilisem , neljakümne kaheksas . Maakauplus , nagu nad olid . Soolaheeringa , saapamäärde ja toiduainete lõhn . Ühes nurgas riidekaup ja jalatsid , poe tagaseinas lett ja selle taga müüja , keskealine naine . Teisigi naisi poes , enamuses eakaid külamemmesid oma jutuvadaga . Kõigil oli loomulikult aega küll ja järjekord ei nihkunud kuigivõrd . Korraga oli kuulda maja ees peatumas mootorratast ja uksest astusid sisse kaks suurekasvulist meest . Võib-olla polnudki nad ei tea kui pikad ja tugevad , aga nii nad lapsele paistsid . Ühel meestest kõlkus randmes saksa kone . ta tõstis selle otsaga lae poole ja kuulutas laial , pigem naljamehe kui röövli toonil : Noh , vanamoorid , lugege oma hingepalve ära , sest eluga te siit keegi koju ei lähe ! Ja sina ka , seal leti taga ! Kõigil näod seina poole ja käed üles ! Ja mis sina tatikas vahid , et suud kinni panna ei märka ! Süda jahtub ära ! " Teine meestest läks samal ajal seinatelefoni juurde , kruvis lahti kuuldetoru ühe otsa ja libistas sealt pihku läätsekujulise metalleseme , mille ahju otsa viskas — loomulikult oli see süsimikrofon . Kassasahtel tõsteti letile ja paberraha laoti pakki ning topiti riiulist võetud laste koolikotti . Seejärel viidi kott suhkrut ja kott jahu mootorratta külgkorvi . Kuna püstolkuulipilduja segas , siis jättis mees selle transporditööde ajaks letile vedelema ning vennas , kes oli samasugune relvahull kui minagi , lähenes selle külitsi ja tõmbas meeste väljas olles luku tagasi . Ta kinnitas hiljem , suurena , kui meil sellest juttu oli , et padrunit ei ilmunud rauast nähtavale ega läinud ka padrun luku kinni laskmise aegu rauda . Ilmselt oli kone laadimata . " Mis sa poiss torust käpid , lased veel mõne vanamoori surnuks ! " põrutati talle seljatagant , aga seegi oli võllanaljaga pooleks . Siis passisid mehed nagist võetud ülikondi , vaatasid , kas on ikka õlgadest parajad , pidasid aru ja valisid kauba välja . Kõige lõpuks võttis üks kasti viina ja teine konjakit . Pudelid topiti jahu- ja suhkrukoti kõrvale korvi , kate tõmmati peale , tühjad kastid jäeti poe ette vedelema . Vennas , kui tõsine motovaimustuses poiss , vahtis trepilt pealt , kui üks meestest rahulikult mõlemat karburaatorit uputas , süüte hiliseks keras ja vänta andis . Mootor hakkas podisema , mehed istusid sadulasse ja sõitsid ära . Eitede kaagutamine pääses nüüd alles valla , müüja tönnis nutta ja väntas telefoni ning karjus mikrofonita torru . Kaheksa-aastane poisike tahtis oma limonaadi kätte saada . See oli nii haruldane maiustus neil aastail . Kui ta oma rubla ja kopikad letil müüjanna poole lükkas ja soovi avaldas , hakkas naine kriiskama ja käskis poisil poest kaduda . Vennas oli lausa nutuni solvunud , kui koju jõudis . Mitte et saamata jäänud limonaad nii oluline oleks olnud , aga tema tähtis iseseisev poeretk oli haledalt läbi kukkunud . Nii rööviti kauplusi , aga ka teisiti . Oli laskmist ja ähvardusi ning teine kord ka mõni laip . Kas need kõik olid metsavennad ? Kuritegevus vohas kogu maal . Vanaisa tallu murti üheainsa aasta jooksul kaheksa korda sisse , vahest salaja , vahest aga ka relvaähvardusel . Neist polnud ükski metsavendade töö , küll aga oli kambas keegi brigaadmiilits . Nii kutsuti neid mittekoosseisulisi aktiviste , keda riik relvastas , kelle valvsusele ja ennastsalgavusele lootis . Palul Strasbergi sugustele olid aga kõik need lood loomulikult metsavendade töö ! Keset seda segast ja verist aega liikus rahva keskel pikk , natuke paremat jalga liipav mees , kes rääkis imeliku aktsendiga ja sageli naljakaid väljendeid kasutas . Rahvas kutsus teda üldiselt Pikaks Poisiks , vahest ka Väinoks . Ta oli rahutu hing , kes armastas rahvakogunemisi ja suhtlemist , viskas kõigiga nalja , kuigi teati , et ega ta nalja ei tee ! Kord nähti teda Ants Olloga silmitsi . Mõnigi tõmbus tõsiseks , sest Venemaalt nooremleitnandina tagasi tulnud mees oli külas kardetud tegelane . Paar tema enda koolivenda , kes vahepeal vale mundrit kandnud , rändasid kaugete metsade poole , et ka proovida , kuidas pakases , kehva riidega ja söömata raietöölisena ellu jääda . Mees oli vallas mingi tegelane , tema sünge tõsidus ei meeldinud kellelegi . Niisiis nähti Pikka Poissi ja Ollot vastamisi ja seejärel mehed kaugenesid kahekesi teed mööda . Seisid seejärel silmitsi , ja oli näha , et nad kaunis ägedalt vestlevad . Siis tulid nad tagasi , üks naerul , teine näost punaselapiline . Ärritatud vallasaks lõi käima oma Harley Davidsoni ja podistas minema . Keegi kutsus Väino kõrvale ja soovitas tungivalt kiiresti kaduda , kuid too jäi , ajas juttu ja rüüpas õlut Mis sündmus see niisugune oli , et õlut oli tehtud ? Ei mäleta ! Võib-olla ehk pulmad ... Väino kartmatus oli teada . Arvati , et tal on ehk seljatagust , mõni kahtlustas teda nuhiks , sest kes muu oleks julgenud Ollot ähvardada . Ja selle juures oli imelik , et temaga mitte midagi ei juhtunud . Teistega , kes aga vale sõna sattus poetama , juhtus kohe ja ikka kas kümneks pluss viieks või enamasti kahekümne viieks pluss viieks . Ei , selle Väinoga oli midagi viltu ! Teoreetiliselt oli tal võimalus saada Baltimaade ärapäästjaks , just sel samal suvisel pärastlõunal , kui ta peale pikki seiklusi Kõrvemaa vaiksetel teedel ootamatult laiale metsasihile jõudis , kus täiesti uut maanteed ehitati . Noolsirge trass kulges nagu lõikehaav läbi männikute . selle keskele rajatud muldel valmistuti parasjagu betoneerimistöödeks . Puuseppade brigaad naelutas tulevase teekatte betoonplaatide tarvis vormikaste . Natuke maad eemal jalutas tülpinud moel punaväelane automaadiga . Leitnant muutus tähelepanelikuks . Jah , jumala eest ! Need puusepad rääkisid omavahel saksa keelt ! Ta kargas sadulast ja kõnetas töömehi . Oma kopsimist katkestamata , küürus teepinna ligi , kergitasid mehed päikesepruunid , sügavas hämmingus näod . Sosistati kiirkõnes . Kuidas siis nii ? Õnnestub siis tõesti siin maal end varjata ? Jutust ei olnud veel asja õieti saanudki , kui pruntis tagumikuga , tervisest pakatav sõdur ligi marssis ja PPŠ lukku lõgistas . " ?????????? ????????? ! " Lühike pimestav vihasähvatus läbis leitnanti . Ta oli kuulipilduja taga lamades kuhjanud selliseid kuivanud sõnniku värvi kaltsudesse riietatud kehasid pikkadesse vallidesse . Ta oli seda teinud palju kordi . Ta oli neid vangistanud , näinud neid tülpinud kolonnides läände astumas . Aga sõja lõpu poole oli ta aina rohkem ahastust tundnud , sest selle tapmistöö tulemust polnud kusagilt näha . Laibavallide tagant kerkisid aina uued ahelikud ja tormasid röökides Saksa kuulide all surema . See oli nagu võitlus lohega , kellel iga maharaiutud pea asemel kohe kolm uut kasvab . Siin ta siis nüüd jõllitas , juhm asiaadinägu , täisõginud ja enesega rahul ja räuskas nende alatoitlusest nõrkade meeste kallal ! Üheks lühikeseks hetkeks libises leitnandi kujutlusse pilt , et ta haarab oma Waltheri ja laseb konvoisõduri siiasamasse paika lihtsalt maha ! Seda täide viimast takistas vaid teadmine , et saanud Väino tunnimehelt püstoli tagasi , ei olnud ta padrunit rauda tõmmanud . Ja vinnastamiseks ei oleks tal siin igatahes aega jäänud . Teisel oli sõrm päästikul . Sõnalausumata hakkas ta astuma , ronis siis sadulasse ja väntas endist teekest mööda edasi , kuni Tallinn-Narva maanteele välja jõudis ja itta pööras . Keha oli äkkvihahoo ja allasurutud raevu tõttu ikka veel pindu täis ja kaalutu . Ta peas kääris edasi plaan . Ta tapab konvoisõduri . Selle relva kaasa võtnud liiguvad nad edasi piki trassiga piirnevat metsa ja vabastavad ükshaaval ka teised vangid . Siis pöördub kogu paarisajameheline grupp lõunasse , Kõrvemaale ja ühineb Väino metsavendadega ... Jah , aga meestel pole ei relvi , ei riideid , ei toidumoona . Kõike saab muretseda , aga selleks on vaja võtta ette mitu suurt operatsiooni venelaste väeosade vastu . Iseenesest mõista ei jää maailma suurimat armeed omav riik seda kurvalt pealt vaatama , vaid kõige lähemal ajal ujutatakse siinsed metsad üle dessantväelastega ja algab lihunikutöö . See olekski kogu tulemus ! Väino Grünberg oleks arvatavasti öelnud , et see poleks sugugi nii , et nendega liituksid peagi kõik , kellele on kallis vabadus ja au . Ja mässule Baltikumis ei jätaks reageerimata lääneliitlased . Nad tuleksid tingimata appi ! Ükski kainelt mõtlev inimene ei uskunud sellist võimalust , ja ometi oli midagi isegi õhus . Eestis olid säilinud endine territoriaaljaotus ja talud . Nende viimaste saatuse üle muretsejad kuulsid ühelt omakandi mehelt , kelle vend Moskvas mingis kõrges riigiametis töötas , et siia ei tehta kolhoose . Võim näis kõhklevat , ootavat midagi . Ja see ootus sai olla vaid liitlaste reaktsioon olukorrale meie maades . Meenutame kas või Austria saatust ! Aga reaktsiooni ei järgnenud , ja alates neljakümne üheksandast võeti teised kursid . Oleks siin tõepoolest puhkenud ülestõus ja liitlased sellele vähemalt mõne karmima avaldusega reageerinud — oleksime siis muutunud rahvademokraatiamaaks nagu teised Ida-Euroopa riigid ? Neljakümnenda aasta riigipööramise farsi seaduslikkust ei uskunud okupandid isegi ! Aga see kõik on vaid spekulatsioon . Juba Jaltas oli Churchill hädiselt pobisedes palunud Stalinilt Baltikumis valimiste korraldamist , et ta võiks kodus parlamendi ees end puhtaks pesta . Nõustumine anneksiooniga vahtis selgelt selle taga . Repressioonide all ägavale rahvale jäi üle oodata Valget Laeva ! Pärast seda seiklust näis võimatu jätkata senist elu . Ta oli need aastad põhiliselt viina ajanud . Neil oli Koolmeistri Jaaniga koostööleping . Jaan varustas ja turustas , Väino tegi kartulist või jahust viina . Millised olid ärikanalid , kus see märjuke rahaks muutus , sakslane ei teadnud ega tahtnudki teada . Ta oli töö päris hästi kätte saanud , ta oli protsessi täiustanud . Näiteks asetas ta kolmjalale suure malmpaja ja selle põhja mõned kruusakivid . siis tõstis ta teise , väiksema paja suure sisse ja kallas meskit täis . Kahe paja vahe aga täitis veega . Nii puudus põhjakõrvetamise võimalus ja võis loobuda ränka vaeva ja suurt aurukadu põhjustavast segu võllamisest . Puusöe asemel kasutas ta torustiku vahele monteeritud gaasimaski aktiivsöekurnasid , mida neil aastail kõikjal vedeles . Jüri Veersalu , tark inimene ja kõigeteadja , õpetas teda segu teise läbiajamise eel purgeenitablettidest saadava fenoolftaleiiniga tiitrima ja seebikiviga neutraliseerima ning lisama sinna tibakese kaaliumpermanganaati . Nende müügiartikkel oli igatahes tervislikum ja maitsvam , kui riigiviin iganes . Kaks lindpriid elasid sellest ärist päris lahedasti ära , kuigi risk oli kogu aja olemas , see kurnas neid ja nende lähedasi . Erika vaimne tervis tegi aina muret . Selle sama pärast ta Olloga raksu läkski . Saanud õllest ja pulmaviinast sarved soojaks , oli mikromajor ütlema kukkunud — kas on jälle Väino toodang ? Vaja on tulla ja vaadata , mis Erikal seal kuuri all leidub ... Leitnant oli püüdnud asja naljaks keerata . Kui vallasaks juba nõustus tulema seltskonda , kus peale Väino veel teisigi paberiteta mehi oli , kui ta nagunii teadis , kes keegi oli ja kuspool sõdinud , siis ärgu norigu ! Seda ta ka mõista andis , aga ilmselt olid Siberi alandused mehe hinges nii rängaks koormaks , et ta ei tahtnud lasta enda jutukraani kinni keerata . Nii Väino siis kutsuski teise kõrvale ja küsis , kas tol on püstol kaasas . Paneme seljad vastamisi , teeme kümme sammu ja anname tina ! Ei meeldi ? Siis tasuks suu kahe numbri võrra koomale võtta . Ära aja midagi kaela punaseks ! Kui sa mu naist puutud ja mind sama korraga kätte ei saa , siis juhtub üht-teist , et sul vale arvamust ei jääks ! Minul pole kaotada muud kui elu , ja sellest ei ole mul suurt kahju ! See kõik oli parajas lõõptoonis öeldud , aga teine oli näost lillakirjuks kiskunud ja kadus pulmast . Tagasi ta ei tulnud , ei üksi ega veoautotäie sõduritega . Schulenburger oli hakanud mõistma , et tema elamise selle rahva hulgas tegi võimalikuks see , et ta kellelegi õieti jalgu ei jäänud . Ei olnud tal tegu uusmaasaajate ja taluperemeeste vahelise vimmaga , ei olnud ta noore mehena peol kellegi eest tüdrukut üle löönud ega võimuvahetuste aegu kaebamas käinud . Teati väga hästi , et sakslane ei varasta . Viinaajamist ei pidanud see rahvas mingiks kuriteoks . Aga võimumeestel , kui neil vahest kiskuski silme ees kirjuks , tuli kohe pähe , et üks selline sell ei saa olla sidemeteta metsas redutajatega . Ja mine sa tea , mis juhtub , kui teda puutuda ? Enamik neist oli selgeks saanud , et elus on kompromissid möödapääsmatud . Mingit lombakat kingseppa võis küll tallanahaga peksta , sest sel vanal joodikul polnud mõjukaid sõpru , aga möldrilese surnukspeksmisele oli järgnenud sisevägede rühma elusalt mõisahoonesse sissepõletamine . Kui üks saksa leitnant korra juba julges igal pool avalikult kolada , siis oli targem lasta mõnel teisel temaga oma käsi määrida . Isegi see Erikat kiusanud uurija võttis sestpeale tänaval tere vastu ja polnud isegi väga morn ! Ta tundis ajapikku end üha kindlamalt ja selleks oli ka põhjust . Mida kauem võimumehed teda teadnud olid , seda raskemaks oleks osutunud julgeolekule seletada , kuidas sellise selli elu ikkagi inimeste keskel võimalik oli . Ühe sõnaga , Hans-Peter Schulenburger oli hakanud aru saama , kuidas elatakse ühiskonnas , kus ei kehti riigi seadused . Tema tahtis oma elu seada siiski nii , et ei peaks peeglisse vaatamisel punastama . Elada oli tarvis , seega pidi ta leidma mingi teise elatusallika . Valter elas peamiselt mesindusest , kuigi muidugi olukordi võrrelda ei andnud . Teine oli ikkagi taluperemehe poeg . Aga raha neil aastail nappis . Riik sundis peale aina suuremaid norme ja piiras igasugust kauplemisvabadust . Mesi oli tulus , eriti sel ajal , kui suhkur peaaegu kättesaamatu luksus oli . Valter oli rõõmuga nõus — tal ongi lõõtsapoissi vaja , ja kuidas Väino muidu õpiks ! Käes oli südasuvi , peameesaagi aeg . Mesipuude kallal oli iga päev tööd . Niisiis , andnud suitsulõõtsaga lennuavast tarule veidi rahustavat tossu , kergitad katuse , võtad maha soojendusmatid ja laelauad , avad kärgede vahel kulgeva vilka elu maailma , mille seadusi tuli nüüd hakata tundma õppima . Üksainus emamesilane , kes vaid kord elus käib lendamas , pulmas , paarumislennul , ja seepeale vilkalt aina muneb . Kogu taru elu on tema eest hoolitsemisele suunatud . Töömesilased , sootud reaisendid ehitavad vahast kärjekanne , täidavad neid mee ja õietolmuga , tassivad tarru vett ja ventileerivad lennuaval tiibu väristades oma eluruumi , lendavad kirjeldamatu usinusega õielt õiele , korjates nektarit , kuni mõne nädala jooksul oma tiivad läbi kulutavad ja surevad . Nende asemele asuvad aga haudekuppudest koorudes iga päev sajad uued töölised . Terve mesipuu peale on käputäis parasiteerivaid isendeid — isaseid , niinimetatud leskmesilasi . Nemad ei tööta , neid nuumatakse lihtsalt igaks juhuks , kui peaks vaja olema uut emamesilast oma läbi elu kestvaks soojätkamistegevuseks õnnistada ... Ausalt öelda , see ühele juhile ja kirjeldamatule usinusele ning distsipliinile rajanev ühiskond vaimustas sarnaste ideede keskel meheks sirgunud sakslast . Vaimustas nii , et mett röövima tulnud inimestele kallaletungivate putukate valusad ja paiste ajavad rünnakudki teda ei häirinud . Pärast vurritati kärgi . Esmalt asetati kärjeraamid külili metallkandikutele ja kooriti neil tihedate nõelpiidega kärjekahvlite abil kärjekanne kaanetav vahakiht maha . Siis asetati need metallvaati , milles oli nende jaoks pöörlev võrepuur ja vändati , kuni tsentrifugaaljõud tihke mee kärgedest välja tiris . Maitsmiseks läks kohe . Kärjekaaned olid meega koos , neid võis suhu pista ja maiustada , mälutud vaha aga hiljem taldrikuservale poetada . Koos meestega olid ka Anna ja lapsed . Poole küla jõnglased olid koos , esialgu ei jõudnud nii palju kärgi lahtikaanetada , kui taldrikult krahmati , aga peagi hakkas see vägi veeämbril joomas käima ja kadus mõne aja järel toast , silmad uniselt läikimas . Pärast võeti meevurri tilalt prunt ja laisalt ning lopsakalt voolav kuldne oja lasti puhtasse lüpsikusse . Sakslast vaimustas see looduseand , see põllupervede ja karjamaade kirevate lillede tolmutajate meelitamiseks nõristatud peibutis , mis mesilaste poolt fermetiseerituna nüüd üheks kõige hiilgavamask hõrgutiseks oli saanud . Oli mingi suvine püha , laual oli kodune sai . Sellele määriti võid , siis mett , söödi piima kõrvale rüübates . Piima ja mett , meeliskles Sculenburger . See maa , mis jookseb piima ja mett ! Tõotatud maa ! Ta ei mõelnud selle jutuga suurt midagi , aga ta silme ees oli punaste kivikatuste ja roheliste pargivõradega piinlikult puhas ja hoolitsetud maa , kus elab mesilastena distsiplineeritud ja töökas rahvas . Ta kõrvus kõlasid kallid laulud , olgu või tavalised õlletubade viisid . Ta igatses sinna . Ta oli seda Koolmeistri Jaanile kord rääkinud , see huntkõhna näoga irvhammas oli suu viltu vedanud : " Mis siis tükkisid siia . Tulid siit oma tõotatud maad otsima ... " Valter oli selleks liialt intelligentne , et teise haavu sel kombel osatada . Seda enam Väino oma hinge puistata söandas . " Sakslane on korra selline loll . Olid minu vanaisad lollid , oli minu isa loll , olin mina see loll Anna meile lipp ja ütle , et sa pead selle järel käima . Ja meie käime ! " Liialt südamlikuks ei jõudnud jutt minna . Vana Meinhard tuli õuest , pahane pilk silmis . " Katsuge minema , tulid jälle autoga külla sisse ! " Mehed astusid mesilastest sumisevasse ristikheina kasvanud karjateed mööda külatagusesse võserikku ja olidki läinud . Võpsik muutus rabamännikuks ja lõppes ootamatult vallseljaku kuluheina kasvanud nõlvaga . Mehed ronisid seda mööda poolde mäkke ja heitsid kadakate vahel maha . Küla paistis siit üle soometsade . Midagi nähtavalt halba ei paistnud seal juhtuvat . Ei tulnud ka haarangulisi metsa poole . Väino kibeles siiski . Nad olid binokli jaoks nähtaval nagu peegli peal . Ülal , seljaku kumerusega varjatult , kulges tee . Ka sealtmööda võis keegi läheneda , ilma et sellest aimugi oleks olnud . Valter kuulas selle jutu laisalt ära ja vangutas pead — kedagi pole lähedal , ja kui tuleb , siis nad ju kuulevad . Aga kui tulevad hiilides ? Kas Väino siis käblikuid ei kuule ? Ta pidi enne tükk aega selgust nõutama , kui Valter seletada viitsis . Siinsamas kuuskedes on käblikud ametis , kuuled . nad on rahulikud . Kedagi pole häirimas . Ja soo poolt ei ole ka kedagi tulemas , sest siin kanarbikumätaste vahel ja rabamändide võrades on tedreperekonnad . Nendele juba nii ligi ei hiili , et nad parinaga lendu ei tõuse . Ei , loodus on rahulik , kedagi võõrast ei liigu ! Ausalt ütelda — sakslase suu jäi lahti . Ta oli loomulikult lugenud Nahksuka-jutte ja teadis , et indiaanlastel olevat eriline loodusetaju . Ega ta seda suurt uskunud polnud , ja kui natuke oligi , siis oli seda indiaanlaste , seega kaugete ja peaaegu muinasjutuliste metsinimeste omaduseks pidanud . See maa jookseb piima ja mett ! Mooses meelitas selle jutuga juudid Egiptuse vangipõlvest Siinaisse Kusagil on parem , läheme ja vallutame omale selle maa . Eestlased on elanud siin , sellel samal maalapil tuhandeid aastaid . Nad on harinud põllud viljakaiks , nad on õppinud elama metsade keskel , olema loodusega üks . Lapsest raugani on nad aina metsas toimetanud , alates karjapoisieast kuni töövõimetu ätini välja . Igast viimasest kui puuvõsust on nad teadnud , mis sellest kunagi neile või nende lastele saab , reeais , rangipuu , rehavars , tarepalk või lihtsalt küttehagu Selle siit ära ja teistelt vallutamise jutuga neid ei lollita . Valter igatahes ei osanud kuidagi arvata , mil kombel siit Rootsi või mujale põgenenud seal kodunevad . Siin , paistab küll , ei tule muutust niipeagi . Milline ka poleks elu , mujale ei läheks tema ka palumise peale . Ausalt öeldes — see jutt tõi sakslase turjanaha alla isesuguse rammestava kiheluse . Käblikute peenehäälse vidina saatel jäi ta tukkuma ning tundis läbi une , kuidas selle maa iidne rahu temasse voolas . Pikka aega ei juhtunud midagi hirmsat . Erikaga läks neil paremini . Kord kuus võttis ehk naine vana jutu uuesti üles — tema ei ole Väino vääriline . Selline mees ei tohi ju lasteta jääda . Leidku ta siis ometi endale mõni noor ja terve naine . Neid on ju kõik kohad täis . Põlvkond mehi on vahelt lihtsalt puudu . Sakslane teadis , mis selliste meeleolude vatu aitab . Ta meelitas naise voodisse , ja olidki asjad jälle joones . Vedeldes laialt segipööratud sängis , kuulas ta Erikat rääkimas . Naine meenutas tema plikapõlve kassipoega . Ise ta selle naabriperest kauples — rusikasuuruse karvapalli , vöödilise ja õrnakese nagu udusulis linnupoja . Ta tassis oma loomakest peopesas ja põues , ta jootis teda piimaga ja hingas ta kasukasse soojust . Siis mängitas ta kiisut nööri otsa seotud niidirulli läbi tubade ja õue vedades , imetles selle kasvavat osavust ja jõudu , peitumist ja julgeid hüppeid , mille ohvriks said vahel ka tema enda sääred . Kiisust kasvas ilus , nõtke loom , kes tal süles magada armastas . Vahel küll tüütu , aga siiski nii armsalt oma , kuni ta korraga mitu päeva järjest kadunud oli ja tüdruk teda nutusena taga otsis . Kõuts tuli koju , kõrv lõhki kistud ja koon kriimuline . Ta oli hale ja lasi end lohutada , ei läinud enam kolama , kuni kasukas paranenud oli , siis aga kordus kõik . Mõne aastaga kasvas armsast karvakerast suurepäine , vägilasekasvu kassivolakas , kelle rahulikult isepäine käitumine rõhutas ilmekalt tema tähtsust . Kui talle õigel ajal piima ette kallasid ja märkasid taaruvalt kõndiva looma teelt kõrvale hoida , ei juhtunud sinuga midagi halba . Muidu aga tuli ette , et kargas küüntega säärde , kriipis verele . Talle õpetati — kassi peab koolitama , ja parim argument on malakas ! Aga tema ei raatsinud . Ta tunnistas oma lemmiku õigust olla isekas ja meeleolutseda , ta ravis selle aina meeletumalt armistuvat kasukat ja nuttis vaikselt , kui looma vigastused eriti koledad olid . Hiiri peletis ei püüdnud , küll aga murdis kanapoegi ja isa ähvardas lasta roju magama panna . See põhjustas peres tragöödiaid . Tüdruk oli siis vast neliteist , läks kergesti endast välja ... Lõpuks jäi Nurr kadunuks . Erika leinas teda veel kaua . Ta kahtlustas isa , kuid mingeid tõendeid tal ei olnud ... Kumb oli Nurr , see Väino või too teine seal metsas , mõtiskles mees , olles liiga mugav , et end halvasti tunda . Ei olnud ka erilist põhjust , sest nii lähedal kui kaugel pakuti sellele nägusale , parimais aastais mehele nii süüa kui aset . Ta ei kasutanud neid võimalusi küll kuigi avalikult , hoidis Erika eest salajas , kuigi teadis , et naised erilise vaistuga võõra lõhna ära tunnevad . Ta õppis nüüd alles noor olema . Samas polnud tal ka mingit erilist riski kuhugi ankrusse jääda , sest keegi ei saanud endale seda luksust lubada , et lindprii kauemaks kaissu jättis . Nii tuli ta alati Erika juurde tagasi ja siis olid neil jälle mesinädalad . Kunagi ta lubas — kui olud muutuvad ja võimalikuks osutub , võtab ta Erika Saksamaale kaasa . Erika oli seepeale nutma hakanud . Ta ei teadnud isegi , mida ta selle naise suhtes tundis . Ta oli Erikale elu võlgu . Tema austus ja süütunne olid aga hakanud tuhmuma , kui naise nõrkused ilmsiks tulid . Nüüd ta pigem tundis talle kaasa , kuigi aimas , et õnnelik lahendus arvatavasti iialgi ei sabu . Õigest Väinost polnud enam kaua aega midagi kuulda olnud . Sakslane oli Erikale napilt rääkinud nende jutuajamisest ja andnud mõista , et seda meest ei tasu küll enam arvestada . Aga naine oli ikka veel valvel iga krõbina peale , mis Kõrvemaalt kostis . Oli neljakümne üheksas aasta , märtsi lõpp , kui Erika ootamatult hommikupoolikul töölt koju ilmus . Ta oli murest kaame . Küüditatakse ! Schulenburger teadis teoreetiliselt , mida see tähendab , aga ta polnud osanud seda küll oodata . Kolhooside tegemine oli päevakorral püsinud juba mõnda aega , aga sellega näis nagu kogu vene värgiga — palju kisa ja vähe villa . Nüüd siis seisti silmitsi tõega . Nii palju , kui tema vaist ütles — üht kusagil kirjas olemata lindpriid ei ole loomulikult ka selles nimekirjas , kuigi keegi muidugi ei tea , kas mingeid nimekirju üldse on või tehakse sedagi , nagu kõike muud selles rumalas riigis , lihtsalt umbropsu . Aga Erika saatus oli muidugi kahtlane . Kui mitte temasugused , siis kes veel ? Ta käskis naisel võtta natuke söögipoolist ja esmavajalikud asjad ning riidesse panna . Nad sumasid otse üle väljade , et teel mitte mõnele küüdivoorile jalgu jääda , ja enne õhtuhämarikku koputas leitnant Ants Ollo uksele . Meest polnud loomulikult kodus , tema ema ja naine ei säranud just vaimustusest , aga sakslane kinnitas , et Ants saab asjast aru . Neid ju keegi ära ei vii , nii et hoolitsegu Erika eest ! Tuttavad inimesed pealegi ! Ta ei hakanud mingit lahkumistseremooniat korraldama , viipas vaid elukaaslasele ja vinnas end pikkade sammudega läbi lumelörtsi ja pealetungiva pimeduse linna . See , mida teel ja linnas näha oli , masendas isegi seda kõike näinud inimest . Hobuserakendid , veoautod inimestega , kiiruga kaasa kahmatud kompsudega , masendus , pisarad . Schulenburger ei andnud neil tundidel veel endale aru , et tunnetab seda röövliaktsiooni nagu tema enda kallal täideviidavat . Ta oli muutunud üheks siinseist . Ta teadis — totalitaarrežiim ei saanudki teisiti toimida . Sakslased olid ju nii paljudes maades sedasama teinud ! Kui rahvas muidu ei kuuletu , siis ta lihtsalt hirmutatakse surmani ära . Ainult et üks asi oli olla ebamääraselt süüdi ja tunda vaestele kannatajatele kaasa , kui sina ise kuulud vägivallatsejate hulka Ja sootuks midagi muud on tunda jõuetut raevu , kui sa omade eest seista ei saa ! Hilisõhtul oli ta juba Tallinnas , Balti jaamas . Ta kiikas uste taha , sulalumisesse pimedikku , kus laternate all patseeris hulgi sinelikandjaid . Kust küll kogu see vägi välja oli võetud ? Noh , polnud tõenäoliselt vajagi linna kippuda , sest täna vaevalt kuhugi tuttavate poole ulualla võetakse , ja kui võetakse , kes garanteerib , et koos nendega rongi ei satu ! Ta läks puhvetisse sööma , nõjatus püstijalu kõrgele lauale ja mugis mõtlikult kondenspiimaga kohvi kõrvale kohupiimakotletti . Isegi sellisel ajal kubises siin reisijatest . Need olid küll tõtt-öelda kõik võõrad , venelased , aga ka asiaadid , kõhnade nägudega kasahhid ja lopsakate sihverplaatidega pilusilmad . Aga oli ka euroopalikke nägusid . Parajasti maksis leti juures arvet üks noor , väga hästi riietatud blond naine , kes mõninga kõhkluse järel oma kohvi ja jäätisega tema laua juures peatus . Kas tohib ? Miks ei , loomulikult tohib , kuigi tühje laudu oli ümberringi valida . Naine luges selle sakslase silmist välja ja seletas — see laiav tüüp tuleb muidu ligi ajama ! Tegu oli noore tõmmu poisiga , arvatavasti mõne kaukaaslasega , ja Schulenburgeri arvates oleks blondiin sellise kavaleri üle üksnes uhkust tunda võinud . Naine tegi vilkalt juttu . Milline päev ! Täna peaks kõva napsi võtma , et magada saaks ! Kui mees päris , kas daam hooliks restoranikorrusele minekust , naine hetke nagu kõhkles , siis raputas pead . Ei taha kõrtsi . Kodus on parem , pole vaja enam hiljem tänavatele kolama minna . Nagu enesestmõistetavalt läks Väino kaasa . Teekond osutus üllatavalt lühikeseks . Siinsamas lähedal , ühe Toompea nõlvale toetuva maja juures kraamis naine välja võtme ja nad sisenesid . Paksude paemüüride keskel oli vaikne ja rahulik . Lohkukulunud trepiastmed lõppesid kolmandal korrusel paraadliku tiibukse ees . Esikus lõi vastu heade lõhnade pilv . Naturaalkohv , midagi kulinaarset , parfüümid . Siin lõhnas luksuse järgi . Siin ka tõesti oli luksuslik . Kallis mööbel , raamatud , maalid ja siidist lambivarjud . Midagi häbematut ja iseteadvat oli selles blondiinis , aga ta käitus nagu käitub seiklust jahtiv naine kunagi , vajus sakslase süleluses kaugele taha , lasi juustel vabalt rippuda , sale ja samas meelalt pehme ning kindlasti üsna kogenud . Koogilõigu ja kohvitassi kõrvale naps likööri , lebasklemine pehmetes tugitoolides ja sealt magamistuppa , kus oli lai ja väga pehme voodi , poolt seina kattev peegel ja selle ees roosipuust laual pudelikeste ning puudritopside paraad . Proua lasi end vaid pesuni koorida ja kadus vannituppa ning ilmus sealt roosilisest atlasest hommikumantlis , suudles sakslast laubale , istus voodiservale , libistas mantli õlult ja sukeldus teki alla . Ta teadis täpselt , mida tahtis ja juhtis meest õigel rajal püsima nurruvate jaatus- ning õrnade eitushäälituste abil . Polnud mingit muret eksida — see meelas olend valis ise asendeid ja tempot . Keset lõbusat ratsutamist kummardus ta aga korraga öökapi poole ja hakkas telefonilt numbrit valima . " Harri ! Rita siin . Kuule , millal sa koju tuled ? Mis tähendab , et ei saa ? Kuule , kas ma pean tõesti homse hommikuni üleval olema ? Ma ei saa magada , kui ei ole sinu selga , mille vastas end soojendada ... " Kõige selle juures jätkas ta oma tantsu ja hääl kurises naudingust . Sakslane oli sellistest lõbudest küll kuulnud , kuid ta ei olnud seda eriti uskunud . " Kas härra on solvunud ? " päris toru ära pannud naine ja sakslane pidas end ajastukohaselt ülal . " Mitte härra vaid seltsimees ! " " Hunt metsas on su seltsimees , " ütlevat tema abikaasa ! Kõike seda , mida see Rita oskas , ei olnud osanud ükski ohvitseride lõbumaja prostituut kogu sõja jooksul . Siin oli koos vist kogu van de Velde ja pool Kamasuutrat takkapihta . On isevärki lõbu piinata end teadmisega , et samal ajal , kui väljas toimub täielik tragöödia , vedeled sina kauni blondiini sängis ja naudid meeletusi . Tulnud spordipükste väel vannitoast , avastas ohvitser end Walther P-<arv> toru ees . Blondiin istus , lilleline ööürp üll , tualettlaua esisel tumbal , hõlmad nii lahti , kui põlved need olid lükanud — see tähendab , õrritavalt poolnähtaval kõik , mida seal vaadata oli , ja sihtis meest . " Nii , ja nüüd trussikud maha , või ma tulistan ! " " Ära mängi , see on laetud ! " ütles sakslane särki selga ajades . " Kas sa ei kuulnud või ? " Püstolil oli loomulikult padrun rauas . Kas see kaitseriivis oli või ei , ta siit ei näinud , aga kukk oli igatahes vinnastamata . See ei käigi nii lihtsalt . Tema suur mehekäsi sai sellega küll taskust väljavõtmata hakkama , aga naisele käiks asendit muutmata vinnastamine ilmselt üle jõu . Jälgides läbi peegli naise kätt jätkas ta riietumist . " Mis sa mehele ütled , kui sul siin laip põrandal vedeleb ? " " Ütlen , et tungisid sisse ja vägistasid . " " Tore vägistamine küll , kui mõlemad on ihualasti ! " " Mis see sinu asi on ! Tead , ma annan sulle kümme sekundit ja siis tulistan ! " " Määrid oma vaiba ära . Oota , ma panen enne riidesse ja lähen vannituppa . Seda on kergem pesta . " Nende nääklus oli pooliti nali , pooliti ähvardus ja pilge . Lipsu sidumiseks pidi mees peegli ette minema , see tähendab , päris naise juurde . Siis oli ta kämmal äkki relvaraual ja ta vältis koguni liiga järske liigutusi , et mitte haiget teha . Peen , veretavaks lakitud küünega sõrm tõmbas tõepoolest päästikut , aga lasku loomulikult ei tulnud . Siis lebas proua keset teki ja patjade segadikku ja näis ilmselt nautivat suurt , karmi mehekätt , mis ta tuharad paljaks võttis ja paar kaalutud sirakat tõmbas . " Ma võin tõesti su maha lasta , ilma et minuga midagi tehtaks ! " " Mina sinu niisama ! " Vastas sakslane . " Milleks sul see relv on ? " " Passi asemel , " seletas mees . " Ütle oma Harrile , et Väino Grünberg käis tema Rita juures ! " " Sa ära aja ! " naise näol peegeldus uskumatus . Sakslane kehitas õlgu . " Kuidas ma alt välja pääsen ? " Ta oli juba märganud , et köögiaken avaneb maja taha , Toompea nõlvale ja see pole tegelikult maast kuigi kõrgel . Ta ootas naise pilkereaktsiooni , kui see avastab veel ühe võimaluse ühe-öö-armukese üle võimu näidata , aga Rita näis olevat lindprii nimest tõsiselt kohkunud . Ta tuli meest ukse juurde saatma , ta soovis suudlust ja kinnitust , et kõik oli oivaline . Ta sosistas — oled ikka tõega Väino Grünberg , mille peale mees vaid naeris . Koputa all korteri number üks uksele , õpetas naine . Selgus , et muidu tõeti välja ei pääse , ja kuna koputusele võis vastata automaadiraua suudme ilmumine ning käsk käed üles tõsta , vinnastas mees oma Waltheri ja suunas selle läbi tasku uksepilule . Aga sealt ilmus unise näoga kuliks pügatud soldat , võti näpus . Ta avas midagi pärimata ja tegi sakslasele sulgeva uksepilu vahelt silma . Nii need kogemused kogunevadki , mõtles Väino . Oli ahetama hakanud . Rongini oli poolteist tundi aega . Ta läks jalutama , kohtamata enam tänavatel nii arvukalt sisevägede mundreid ja koormatud veoautosid . Kusagil ülesõiduga tänaval nägi ta raudteeharul seisvat okastraadiga trellitatud loomavagunite rongi . Juba suunati talle vintpüssisuue ja käratati edasi astuma , kui miski ta jalge juurde kopsatas . Tegemata välja lähenevast soldatist korjas sakslane paberisse mässitud kivi pihku , kooris selle ainsa sõrmedekõverdusega , kägardas kirja peopessa ja viskas kivi eemale lumme . Konvoisõdurile lausus ta põlglikult oma võlusõna . Ta hakkas astuma ja viipas alles siis rongi poole , kui oli tülikast soldatist lahti saanud . Nurga taga veeris ta halli pliiatsikirja . Vabriku t. <arv>-<arv> Liise ! Aita Aimarit ! Kuda ta vaene üksinda küll saab ? Meie oleme kõik rongis . Jumal teab , kas enam näeme . Lonni . Koputusele ei vastatud tükk aega , siis päriti käriseval häälel lõhkuja nime . Hirmust hallid silmad vaatasid seepeale uksepilust , mida kett avaramaks teha ei lasknud . Kiri kahmati ja uks löödi kinni , aga poolelt trepilt huigati sakslane tagasi . Oli tilluke vaene agulikorteri köök ja seal öösärgis naine , kes päris ahastades — kus mees Lonnit kohtas . Oh , Jumal , Jumal küll , miks ometi ? Ei lasta rongi ligi ? Noh seda võib arvata ! Toas torises mehehääl — mina igatahes lähen ja vaatan ! Nad jäid sosinal vaidlema , kas tohib minna riskima , et ennast ka rongi pannakse ... Pärast seiklemist raudteel oli ta lõunaks tagasi . Aktsioon oli nähtavasti lõppemas . Veel sagis igal pool pikkades sinelites sisevägede ohvitsere ja jooksul ning ähmitses tsiviliste , kes lootsid , et hoolega teisi ära saates ise maha jäävad . Aga inimestekoormad olid harvaks jäänud . Rong rongi järel tossutasid vagunite rivid itta . Mees igatses tuttavaid , kedagi kellega rääkida . Samas ei tihanud ta kuhugi tallu minna , sest mõistis , kui vähesoovitud temasuguse külaskäik praegu oleks . Ta sisenes veskisse , kus järjekorras olijate hulgas nii mõndki tuntud nägu silmas . Ta püüdis nalja visata , avastas aga , et see rahvas , kes hoolimata tõsisest ilmest peaaegu ühtegi lauset ei vaheta , kus mõnd nüket või irooniat sees pole , on äkki naljasoone sootumaks kaotanud . Teda ei tahtnud keegi tunda . Siin istus oma kottide otsas mitu aega vallavanem olnud , jämeda punase kongninaga mees , vesitsevad silmad kaugusse pöörataud ja ignoreeris sakslast täielikult . " Ja sina ka , Juhan ! " hüüatas Schulenburger kiusuks . " Kas jahvatad kauge maa jaoks leivajahu ? " Ta tahtis taskurätti võtta , sest seda nutul ilmega meest vaadates kiskus temagi nina vesiseks . Käis metalne vingahtus ja põrandale robises messingist padruneid . See kassetipõhi ei seisnud jah õieti all , ja taskurätt oli ilmselt serva taha takerdunud . Leitnant kummardus , korjas oma tinaoad kokku ja võttis püstoli , lahutas sellest magasini , toppis vedru ja põhja oma kohale ning lükkis padrunid ükshaaval tagasi . Mitte ükski kümnekonnast veskilisest ei näinud seda . Kõik olid nagu pimedaks jäänud . Ainult mölder tuli , võttis tal küünarnukist , viis ukse juurde ja käskis rahulikus toonis astuma hakata . Midagi polnud teha , see šokk oli ületanud rahva vaimujõu piirid ! Paarkümmend tuhat eestlast võrdub suhtarvuna vähemalt miljoni sakslasega , ja miljon sakslast kodust Siberisse saata — see oleks temagi tõsiseks võtnud . Morn oli ka Ants Ollo , kui Väino Erikale järele läks . Ta viipas Väino õue ja lausus väga madalal , kõlatul häälel — ära siis räägi , kus naine oli ! Sakslane tõstis ühe sõrme kulmu juurde . See tähendas — taipan seletamatagi ! Hajameelselt seletas mees Erikale , et oli lihtsalt ringi seigelnud , ise aga nämmutas mõttes möödunud ööd . Kes ikkagi oli see tundmatu Harri , kes küüditamise ööl oma kabinetis viibis , et talle helistada sai , kes ei saanud aga koju tulla ? Kas ta tõesti oli inimene sellisest perest , kes elasid väga hinnaliste asjade keskel , suurkodanlane ? Või parasiteeris ta koos oma blondi Ritaga mõnes kaugele maale saadetute kodus ? Schulenburger oli kuulnud seda tšekistide ütlust — hunt on metsas su seltsimees . Nii käratati ülekuulatavale , kui see ettenähtud " kodanik uurija " asemel sõna " seltsimees " kasutas . Ja kes oli see blondiin ? Üksnes kiimaline pervert ? Või ehk maksis ta omal , naiselikul viisil kätte ? Ehk oli ta end hirmust vältimatu saatuse ees end selle mehega sidunud . Arvatavasti palju vanemaga , võib-olla inetu või isegi küürakaga ? Kuuseheki taga oli seisnud veoauto . Jäljed olid selged . Mustriliste taldadega saabastes oli käidud ukse taga ja ilmselt ka akendest sisse vaatamas . Nad istusid köögilaua ääres üleriideid seljast võtmata ja ootasid , millal koldetuli mitu päeva kütmata ruumi inimlikuks muudab . Kas nüüd on siis tema ka lindprii , küsis Erika ja sakslane ütles — ei ! Ei tule kõne allagi ! Kui paljud , kes ennast varjama hakkasid , püüti pärast kinni ja pandi istuma , aga Erikat ei puututud ! Ants Ollo oli ehk aru saanud , et Väino ei tee tõesti nalja ! Kohe selle meeldiva vahepala otsa tuli teade , et kogu Kõrvemaa tehakse inimestest tühjaks , kuulutatakse sõjaväeterritooriumiks . Algas rahvuse agoonia uus vaatus . Ja siis tulid kolhoosid ning üdini individualistist maainimesed ühinesid nagu üks mees suurmajanditesse , kuhu tuli anda kogu vara , hobused , lehmad , sead , lambad , seemnevili ja heinad Tuli loovutada päriseks ostetud maa , mis nüüd küll riigile kuulus , aga alles hiljaaegu oli iga talumees saanud kuldrandiga paberi , millega tema maa talle igaveseks ajaks tasuta kasutamiseks lubati . See oli tõesti lõpp ! Kogu hingejõuga maasse kiindunud rahvas võõrutati igiomasest elamisviisist . Vahest tuli peale tunne , et seda ei suuda enam taluda ! Kuidas Schulenburger ka endale ei sisendanud , et temal pole sellega asja , et tema on siin ajutine ja võõras ... Hiljem järele mõeldes selgus , et ta oli teinud seda , mida tegi neil aegadel kogu Eesti rahvas . Ta tõmbus nimelt vaimsusse , süvenes kultuuri , milles oli ometi sundijatest prii . Ta oli lugenud kõike , mida saksa keeles kätte sai , isegi kokaraamatuid . Eesti keeles lugemine oli ikka veel harjumatu , kuni talle Thomas Manni " Võlumägi " kätte sattus . Ja näed sa — seda lugedes unustas ta et loeb saksa kirjandust võõras keeles ning naudib seda nagu olekski see just selles keeles kirjutatud . Sõna-sõnalt ei saanud see ju kuidagi otse ümber pandud olla . Seda originaalkeelde tagasi mõelda nõudnuks pingutust . Mann oli teadagi juut ja Schulenbrurgeri gümnaasiumiaastail põlatud . Temast koguni ei räägitud . Nüüd luges mees juudist kirjaniku eesti keelde tõlgitud raamatu kaudu sisse kõige pesuehtsamasse saksa kultuuri ja leidis end aeg-ajalt kõiki neid kõrvalisi asjaolusid unustamas . Tema noorusest oli tükk vahelt lihtsalt puudu . Ajal , kui noor inimene avastab neid probleeme , millest siin praegu luges , oli tema vaadanud silma surmale ja saatnud teisi sinna , kuhu nemad teda saata püüdnud olid . Nüansse oli tõepoolest napiks jäänud . Tunded uhkasid üle täiesti harimatu maa . Eelkõige hakkas ta aimama Anna Grau sügavust . Temalt ta selle raamatu lugeda saanud oli ja tuberkuloos koos sellest tulenevate probleemidega oli ju Annagi osaks . Sellega seoses ei olnud surm lihtsalt olemise ja mitteolemise vaheline piirjoon , mille ületamiseks piisas mõnest grammist tinast . Surm oli äkki osa elust , selle sügavuse mõõde . Tunnetesegadus , mis meest valdas , tekitas esmalt trotsi . Kui sa pead arvestama nii paljude nüanssidega , pole ju tõepoolest võimalik minna lihtsalt järkjooksudega üle mürsulehtritest küntud maa ja viskuda vastase positsioonides käsitsivõitlusse ! Ainult et neid lihtsaid ja karme tõdesid , mida ta uskuda tahtis , ei olnud hoopiski tarvis igapäevaelus rahu ajal. Kusagil siinsamas lähedal , selles ajas ja ruumis eksisteeris vaimne kultuur koos tundevarjundite , vormipeenuse ja igavese püüdega täiuse suunas . Kõige lähem teejuht neil maastikel oleks olnud seesama tumedapäine , väga tõsiste silmadega naine Ainult et Anna oli Valteri jagu ja temale lähenemast keelas Schulenburgerit kõige lihtsam ettevaatlikkus . Ta nagu aimas ette võimalikku lõksulangemist . Puhuti igatses ta Anna järele , tema mõtliku hääle , tema mõttekäikude tundlikkuse , tema vaimse hinguse järele . Teda füüsiliselt omada polnud talle iialgi pähe tulnud . Ja mis siis saaks , kui ta sellisesse naisesse kiinduks ? Mingit kurba Pierrod temast , vanast rindehundist teha See mõte ajas naerma , aga samas oli tema enda maailm kõle . Ta püüdis jagada uusi maailmu , mida ta avastamas oli Erikaga , aga sellest ei tulnud suurt midagi välja . Erika oli Manni muidugi lugenud , nagu ta üldse oli kõike teinud , millest tema aeg koosnes . Ainult et tema nägi seda kuidagi hoopis teisiti , nägi naise silmade läbi , läbi armastuse ja kurbuse . Peatäis nutta oli teose lõpus tähtsam , kui päevade kaupa otsekui pilvedel hõljudes imelisi maastikke näinuna naudiskleda . Nüüd , kus sakslane mesindust arendades majanduslikult kaunis heale järjele jõudnud oli , sai ta end riidesse panna . Kõike oli , kuigi mitte midagi ei olnud . Kui tõesti tahtsid , leidus nii ülikonnariiet kui voodrit , jõhvriiet , nööpe ja haake . Selgus , et isegi selles väikeses linnas andis kõik selle kokku muretseda ja leida hea rätsepa . Naudingut tundes sidus mees siidist päevasärgile lipsu ette ja vedas värske ülikonna selga . Nad jalutasid jaama ja sõitsid koos Tallinna , et teatrisse minna . Sellised asjad meeldisid Erikale nii , et ta vahelduseks unustas isegi õnnetu olemise ja säras mehe kõrval nagu pruut . Passikontrolle tuli nüüd rongides vaid haruharva ette ja teinekord andis neist ka lihtsa jutuga lahti saada , et dokumente pole kaasas Pandi su nimi kirja ja kõik , lubati kontrollida . Sakslane muigas — mida nad siis ütlevad , kui loevad toimikut . Väino Grünberg — ja lasti käest ! Selgus , et sellel väikesel ja nii matslikuna tunduval maal on oma ooper ja ballett , on oma priimabaleriinid , kes teevad varbal <arv> tiiru , ilma , et silmagi pilgutaks . Vaheajal võis puhvetis endale klaasikese konjakit tellida ja sellega võllanaljaks kõrvallauas olevate ohvitseride poole viibata ning kummardada , lasta neil nagu käsu peale omad stakannid põhjani higistada . Ei olnud midagi öelda , need ordenilintidega jõmikad kandsid nagu kaamelid ! Ainult punetama hakkasid ja pidid sirge hoiaku säilitamiseks oma vanamooridelt küünarnukiga ribidesse saama ... Rahvusteatri seinal laiutas võimas mosaiikpannoo ja saali laes kogu kuplit kattev fresko , kus seda mundrit kandvad mehepojad täies aus eksponeeritud olid . Nemad selle teatri puruks pommitasid . Eks nad selle teo eest ju siis ka aukohta väärisid ! Tallinn jättis Schulenburgerile vastuolulise mulje . Esmalt — siin oli vana , keskaegset fortifikatsiooni rohkem , kui vist kusagil Euroopas . Sellesse kondikavasse oli põimitud tüüpilist saksa arhitektuuri , punaseid viilkatuseid , kõveraid tänavaid . Kõik see oli omakorda läbi kasvanud moodsa kodanliku arhitektuuriga . Aga mõni samm keskusest laiusid vanad puumajadekvartalid . Otse linna südamesse tungisid tööstusrajoonid . Mees , napilt üle kolmekümne , tundis leitnant end siin tunglevas ja vastuolulises keskkonnas nagu kala vees . Siin oli ometi seda elutõotust , seda võimalusteküllust , mis inimese ärkvel hoiab , ei lase tal uinuda nende lõputult pikkade õhtutundide nostalgiasse ja unustada , et elatakse vaid ühe korra . Mõndagi oli siin ka absurdset . Muruplatse ääristasid kõikjal ümarrauast painutatud tõkked ja igal sammul kuulutasid valged hoiatussildid : Murul kõndimine ja lamamine keelatud . Trahv <arv> rbl. Sõjapurustusi peideti parasjagu kokkukuhjatavate mullamägede alla . Vanalinnas ehitati , täideti tühje kohti tänavafrondis . Poeuste kohal rippus kullatud hiidkringleid , aga vaateakendel oli mannetuid puust vorste ja sinke , mis tahtsid ilmestada küllusega peaaegu näljast tühjust . Kui lausa sõja järel oli või ja piim kiiresti müügile tulnud , siis nüüd nappis kõike . Kolhoosides söödeti piimakarja mädanenud katuseõlgedega , isegi kuuseokstega . Oma leivaviljata jäänud maarahvas oli hakanud ostma poeleiba , ja neid oli pool kogu elanikkonnast . Suhkur oli lausa harulduseks muutunud . Kõik see oli Saksamaa inflatsiooniaastatel üles kasvanud poisile lapsepõlvest tuttav , aga seda ei saatnud siis õnneliku elu ülistuslaul . Mõne aasta eest oli peetud järjekordne Eesti laulupidu , kus kiideti Parteid ja Suurt Juhti . Eesti rahvuslik kultuur , see tähendab rahvatants ja primitiivne muusika õitsesid nii , et seda käidi suures pealinnaski näitamas . Kõik lehed olid täis õnneuimaste nägudega juubeldajate pilte . Sisult sotsialistlik ja vormilt rahvuslik kultuur kuulus rahvale . Au kuulus suurele parteile ja Juht ning Õpetaja pidi käsukorras elama . Seda nõudsid suurte hüüumärkidega kirjad kõikjal , kuhu neid vaid kanda sai . Ka see käsulausete kirjutamine oli teisest totalitaarrežiimist tuttav ! Samal ajal oli vabastajate eest maalt põgenenud pool kultuurieliidist . Teine pool oli aga kuulutatud rahvavaenlasteks , kodanlikeks iganditeks , natsionalistideks ja imperialismi käsilasteks . Paljud olid arreteeritud ja neist ei tohtinud isegi rääkida . Teised treisid , hambad risti , magedaid ülistuslaule . Raamatukogudest roogiti välja lademete kaupa väärtkirjandust . Kes julges ja riskis , võis neid salaja kõrvale panna . Nii sai Schulenburgergi vägeva valiku Eesti kirjandusklassikat , Gustav Suitsu ja Marie Underi luulega eesotsas . Ta ei tahtnud hakata kõrvutama neid Schilleriga . Kuidas sa suurust ikka mõõdad ! Erinevad ajastud ja stiilid pealegi . Aga tegu oli igas mõttes täisväärtusliku kunstiga . See oli mehele suurte ümberhinnangute aeg . Senimaani ikka veel Saksa üleolekut täis , hakkas ta nüüd mõistma , et olgu kultuuride suurusega kuidas on , tema ise oli ka Eesti kultuuri mõõtmete piires ikkagi täielik võhik . Seda valusamalt ta igatses tagasi ülikooli seinte vahele . Aeg lendas , ja tema edasiõppimise plaanid olid luhtumas . Kord võttis Valter ta kaasa ühte tuttavate tallu , kuhu oli ilmunud noor abileupaar Tartust , mees luuletaja , naine tõlkija . Ülikoolis käis puhastus ja Soomes punaste vastu sõdinud ning pärast vene vangilaagrist läbi käinud tudeng sai jalaga . Õpingud jäid pooleli . Nad tulid siia , leidsid koolis tööd , kaks pesuehtsat intellektuaali . Abel Kaarma oli väheldane tumedapäine ja pruunisilmne ning kahtlaselt kongninaline mees . Sakslane ei tihanud küsida , hoidis isegi seda teemat kaudselt riivamast . Arvata oli , et mehe suguseltsis mõni semiit leidus Ja samas oli ta nii rahulikult ja vabalt üle sellisest kitsarinnalisusest . Ei vähimatki märgatavat tõrget saksa ohvitseri suhtes . Lääne-Euroopa kirjandus oli Kaarma huviala . Edasi õppida polnud niipeagi mingit lootust , aga mees ei lasknud end segada , kaevus ülepea raamatuisse . Abel kuulas Schulenburgerit , tema igatsust hariduse järele , ja soovitas ilma mingi irooniata hakata lugema neid ja teisi autoreid , saada kõigepealt aimu antiigist , siis keskaegsest Euroopast Ta ütles — alaväärsustunne on diktatuurirežiimide iseloomulik nähtus . Sellest räuskamine , sellest ka püüe minevikku ümber hinnata . Saksa kultuur on suhteliselt noor . Rooma langemise ajal olid nad ikka veel päris barbarid .. Seepärast soovitab ta silmaringi avardamiseks võtta kõik see kultuurilugu korraks õiget pidi ette , närida end läbi filosoofia , unustada ära üliinimese ideed ja muu selline pahn Ilma korraliku põhjata pole mõtet kaasaja kallale kippudagi . Kui ta seda kõike ka kusagilt hankida jõuaks , siis millal sellest ometi tulu hakkab tekkima ? Abel Kaarma kehitas õlgu . Kuhu peaks inimesel kiire olema ? Kõike teab ainult jumal . Professor teab ehk heal juhul nelja eest . Kui üliõpilane kolme vääriliseks osutub , on ta diplomit väärt . Kõike ei haara keegi ! Ta oli nii pagana lahedalt enesekindel , ise sakslasest mitu aastat noorem ja ka üksnes pooliku ülikooliharidusega . Aga ta näis teadvat , mida tahab . See pidi olema väga vaimne keskkond , kust ta pärines . Tuli välja , et oligi teadlase perekonnast . Naljakas küll , aga suurrahvus ei paistnud vaimsel alal mingit eelist andvat , mõtles Sculenburger hämmeldunult . Igatahes oli tal sestpeale võimalus end kellegagi mõõta , ammutada lootust , süvenemisjulgust . Ta ju ometi tahtis endast midagi teha ! Eesti talutared püsisid suviti meeldivalt jahedana nähtavasti tänu paksudele õlgkatustele . Erika majake oli laastkatuseega ja läks päikesega kuumaks . Nad ei tihanud aknaid lahti pidada . Nende välisukski oli ikka riivistatud . Kutsumata külalised ei pidanud neid ootamatult tabama . Ühel pühapäevasel pärastlõunal , kui nad napilt riietatuna voodis lebasid , koputati karmil käel välisuksele . See käis nagu elektrilöök läbi keha . Koputus kordus . See seal väljas pidi olema mees ja tal oli kindel nõu sisse pääseda . Ta ei kõhelnud põrmugi . Erika surus küüned Väino käelihasesse , sundis meest voodisse jääma . See oli arukas , sest sakslanegi mõistis , kui kergesti reedavad majas olijad end juhuslike helidega , mis puithoonet nii kergesti läbivad . Sammud tulid seinaveert mööda . Vari peatus akna all . Inimene püüdis vaadata läbi kardinapilu . Väljasviibija kõhkles , suundus uuesti ukse juurde ja koputas . Iga tuttav oleks igaks juhuks hüüdnud , öelnud , kes on . Selle asemel oli kuulda summutatud vestlust . Vähemalt kaks meest , madalad , karmid häälekõlad . Veelkord koputus . Siis veidi vaikust ja pikkamööda eemalduvad sammud . Erika lipsas voodist , surus silma vastu kardinat , vaatas läbi selle koesilmade lahkujaid ja tuli nõutult voodisse tagasi . Kaks suurekasvulist meest olevat olnud . Nüüd surus Väino sõrme Erika suule . Kust teab Erika , et neid nimelt kaks oli ? Üks ei saanud vestelda . See tähendab , et kaks pidid lahkuma , aga kust võtab naine , et mõni ei jäänud maja juurde valvama ? Selline elu oli päris võimatu ! Nad ei tohtinud väljuda , ei tohtinud teha tuld , vältisid igasugust müra . Õhtust sõid külmalt , lõikasid leiba , võtsid hangunud praeliha kõrvale . Piim oli kaevu juures jahutusnõuga veetünnis . Mäluda tuli kuivalt . Neid ei oldud nii kaua kimbutatud . Aga viimased aastad olid närvilisemaks läinud . Stalini režiim muutus aina paranoilisemaks . Inimesed ei julgenud enam tänaval vabalt rääkida . Vaadati üle õla , kahtlustati juba ka kauaseid tuttavaid . Selles mõttes meenutas olukord Hitleri võimu kõrgaega . Kõik kaebasid kõigi peale . Julgeolekumeestel polnud muud , kui püüda laimuvooluga sammu pidada . Öösel hiilis Schulenburger läbi akna õue , varjus end seina vastu surudes ja liikus ettevaatlikult maja ümbruses , vaatas abihoonesse ja lakka . Ta surus Waltheri kärnilist pära , sirge sõrm vinnastatud püstoli päästikukaitsele toetumas . Hommikupoole uuris saabuvas valguses teetolmu jäänud jälgi . Kaks neid ikkagi olnud oli . Suured saapajäljed . Kellel küll neid vaja võis minna ? Hommikul lahkus ta koos Erikaga , ei mindud teed mööda , vaid läbi metsa , nurka lõigates otse linnaservale , kus nad igaks juhuks lahku läksid . Nad leppisid kokku , et Erika jääb tööl öövalvesse . Tal oli see võimalus olemas . Tema ise aga läheb Jaagupile , et Valteriga olukorda arutada . See , mida ta sõbralt kuulis , tekitas sügavat hämmeldust . Kaks meest olevat käinud ka Valterit kodust otsimas , olid Meinhardilt pärinud , kus poeg on . Poeg oli koolil , oma pere juures . Pühapäevane päev , tööd ei tehtud . Seetõttu siis oligi aega ka päeval seal olla . Meinhard oli aga valetanud , et ei tea , et pole poega pool aastat näinud . Vahel käivat , aga ei räägi , kus redutab Polevat päris kindlasti võmmi moodi mehed olnud . See rebasena kaval taat oskas valetada , kui vaja oli , ei vajanud selleks mingit mõtlemist . Tema viisiks oli mängida lihtsameelset . Ta olevatki küsinud , et äkki teavad mehed poja kohta midagi , aga mehed olid vaid teineteisele otsa vaadanud ja sõna lausumata lahkunud . Aja järgi tundus , et enne käidi Erika ukse taga ja sealt tuldi Valterit otsima . Julgeolek see ilmselt olla ei saanud , leidsid kaks lindpriid . Nemad poleks jalgsi mööda külateid kolanud . Ja üldse — mis oleks sundinud neid kahte ühe korraga otsima ? Ükski võimumees ei teadnud ju , et nemad sõbrustavad . Lindpriisid oli teisigi , küll lähedal , küll kaugemal . Sellised lood tekitasid rahutust ja väsitasid , aga ikka ja jälle kustutas harjumus ohutunde . Jaanilaupäeval olid nii Valter kui Erika ja Väino koos külarahvaga lõkkemäel . Aastaid polnud tohtinud jaanipäeva tähistada . Nüüd siis korraga oli keeld kadunud . Huvitav , kas režiim leidis , et just niiviisi võib redusolijaid välja meelitada ? Külas oli õlut tehtud , maaparanduse aegadel turbamullast välja juuritud tõrvased männikännud olid kokku kantud ja need lõõmasid nagu kivisüsi . Tuttavad lõõtspillilood . Need pärismaalased laulsid oma sõnadega saksa õllelaule . Tantsiti murul , nooremad katsusid jõudu . Vanaperemehed pühkisid õlleseid vurre . Kolhooside moodustamise esimene masendus oli mööda , kuidagi õpiti ka neis oludes elama . Midagi eriti uut polnud öises lõkketules sakslasegi jaoks . Maituled olid tuttavad . Ainult see öö , mis ei mõelnudki päris pimedaks minna , taevavalgus nihkus üle põhjakaare ja hakkas juba koidule kiskuma . Peoga sütekuumuse eest nägu kaitstes seisid nad kõrvu lõkke paistel , kui Väino äkki Erikal oodata palus ja kaugenes . Ta oli teispool tuld üht tuttavat kogu silmanud , kes talle vargsi käega märku andis . Pikk , veidi vimma hoidev , turjakas sell läks mööda väljavaheteed aegamisi kaugemale ja sakslane jõudis talle järele . " Nii , saamegi rääkida , " ütles võõras . " Mäletad veel ? " Sakslane noogutas . Talle meenus aastate eest Kõrvemaal kohatud tunnimees . Läbi hämaruse vaatas vastu tugev , eatu mehenägu . Nad olid sel ajal kolmekümnendais aastais , enamvähem kõik need sõdinud ja seejärel end varjanud mehed . Nad olid näinud nii palju koledusi ja muret ning hädaohte , et nende kohta ei saanud kuidagi kasutada sõna noor . Igaüks tundis hingel möödunu koormat . " Kas sina käisid mind ja Valterit otsimas ? " päris Schulenburger ja teine noogutas . " Ma tulin Väino pärast . " " Ja mida siis Väino tahab , " uuris sakslane . " Ei midagi , Väino ei taha enam midagi ! " toon ütles kõik . Nii , millal ja kuidas ? Hiljuti ... Räägi ! Ta oli jäänud üksi , paar aastat tagasi oli sügisel metsa üksi jäänud , kui teised aegamisi talveks inimeste juurde varju hiilisid . Ta oli haige , ja vist ei olnud tal ka kuhugi minna . Kevadel olid mehed leidnud ta väikesest punkrist , kus mees oli talve nagu karu mööda saatnud , tühjade konservikarpide ja viinapudelite keskelt , meeletult habemes ja haisev ning peast segi . Kuidas ta üldse kevadeni elas ? Toibus kuidagi ära , aga oli metsikuks muutunud . Aegajalt kippus märatsema , relva ei tohtinud kunagi lähedale uskuda , sest võis võtta ja põrutada . Nad olid liikunud Lõuna-Kõrvemaale , veel suuremate soode keskele , sest Põhja-Kõrvemaal olid ennast Vankad sisse seadnud ja kippusid kahuritest märki laskma . Seal läks kitsaks . Kõik , kellel ankeet võimaldas , olid ammu välja läinud . Ankeet — jah , kes polnud määritud ... Nad olid kolmekesi jäänud . Nad pidasid mahajäetud talus põldu , külvasid vilja ja panid kartulid maha , katsusid elu sees pidada . Ta oli tulnud , astunud , rind paljas , paljajalu , oinajalg pihus — ah teie tahate mind maha müüa ! Oinajalg ? — Tukk , noh , enne pole kuulnud või ? Teie persevestid , ma saadan teid Peetruse juurde , kuradi punaste sabarakud ... Polnud midagi teha , tuli ära korjata ! Alles hiljuti , pole veel kuudki möödas . Mõtlesime , et tahate ehk teada , kus ta on , et ikkagi omaksed , et panete ehk märgi , et annab kuidagi ehk päris inimese moodi matta ... Nad seisid vastamisi , keset laiu välju ööpilvede all , kaks karmi meest , kummalgi hinges oma süütunne . " Kuidas mina seda Erikale ütlen ? " mõtles sakslane kuuldavalt . Teine kehitas õlgu . " Kuidas minagi Ma niisama , et kui on tahtmist . " Maapind hakkas tõusma ja muutus tugevamaks . Nad solkasid kuivale ja istusid maha , et saapad jalga panna . Ilma Karlata poleks nad ealeski sinna jõudnud ega saaks ka tagasi , kui mees neid ühes ei võta . See oli mõlemale meeletu matk olnud — läbi koriseva laugastiku , läbi õõtsuvate ja jalge all vajuvate sooväljade , teetähisteks vaid mingid metsavennale teada olevad põõsad . Raba keskel oli kõrgem liivane maalapp ja sellel puudesalk ning kühmus õlgkatused . Siia ei saavatki suvel kuidagi muidu , kui vaid jalgsi läbi raba . Kõik , mida tuua vaja , tuli tuua talvel , jäätunud teega . On sula talv , siis siia kõngedki , oli vimmas koljat seletanud . Erika vaatas meest sügava võõristusega . Kumbki polnud naisele öelnud , et Väino suri kuulist , aga ta vist aimas . Edasi oli tõepoolest lapp haritud põldu — kõik kõpla ja labidaga tehtud , seletas metsavend . Vili oli hõre ja kartul verevaene . Pinnas kehv ja sõnnikut polnud panna ... Tühjade akendega talutare kambriotsa akende all kasvas kibuvits ja sirelipõõsad . Nende vahel oli kolme sammu pikkune ja kahe laiune liivane kühm . Kõik . Mehed läksid kaugemale , jätsid Erika sinna põlvitama . Rääkida polnud midagi . Sakslane otsis männipuust teiba ja murdis sellel jupi otsast . Siis leidis ta seina taotud naelas rippumas kaks vankrirummu võru ja ajas need pikemale teibajupile kaela , torkas lühema jupi võrudest läbi , nii et need omavahel risti jäid . Oli vaja natuke vastu vundamendikive taguda , et ristpuu ilusti sümmeetriliselt ja õigesse kõrgusesse jääks . Siis uuristas ta ühe teravaotsalise puuvaia abil augu kääpa päitsisse ja surus primitiivse risti püsti . Mitte ainsatki rida matuseliturgiast ei tulnud pähe . Ta seisis , käed ristis , hing tühi , vaatas maad enda jalgade ees . Siis aitas õlgadest naisel tõusta ja viis ta tuldud teeotsale . Mõne aja pärast ilmus ka Karla . Ta oli mingi kompsu kaasa võtnud . Ilmselt ei pöördu temagi siia enam kunagi tagasi . Taevas oli pilve tõmbunud ja tuuliseks läinud . Tõotas halba ilma . Neil oli mitu kilomeetrit tagasiteed , ja enne teisele sookaldale jõudmist algas rabe , hootine sadu . Erika ei tahtnud kuuldagi , et nad peaksid ootama ilma paranemist . Temas oli äkki mingi otsustav tahe tekkinud . Nad pressisid jalgratastega vastu tuult ja sadu , mõlemad peagi läbimärjad . Teed oli pikalt , vähemalt kakskümmend kilomeetrit , ja Schulenburger hakkas muretsema naise tervise pärast . Külm ja vihm oli temale tuttav , aga ega ta isegi endale kindel polnud . Aeg oli möödunud ja koos olude leebumisega oli mööda läinud keha valmisolek neid katsumusi kanda . Pimeduse saabumisel olid nad linnale lähenemas , mõlemad porised ja märjad , vaikivad , kuid täis kindlat tahet see tee lõpuni käia . Nagu kaks tonti väntasid nad mantlisiilude laperdades läbi väikelinna pimedate tänavate , kuni Erika korraga ettepoole viipas . Mis see on ? See oli punane , heitlik valgus , mis laperdas kahes püstises nelinurgas . See on tulekahi ! Sakslane hakkas koguni saksa keeles rääkima — Guck mal ! Feuer ! Erika vaigistas . Oota , see on ju , jumal küll , see on tõesti julgeolekumaja ! Tuli oli alles hoones akende taga , kuigi käis juba jõuliselt lakke . Ei , teadis Erika , kinnipeetavaid selles majas ei ole . Las põleb ! Nad kaugenesid kiiresti , möödusid tuletõrjemajast . Kas peaks teatama ? Ei ! Las kärssab ! See pole niisama , seal oli ju alaline valve . See on süütamine , arvata võib , et ka tunnimeeste mahavõtmisega , mõtles sakslane . Siit on tervislik kaugemale saada . Linnaserval , tagasi vaadates nägid nad , et kuma käis juba kõrgele . Suits kohises öötaevasse ja nende ümber hakkas sadama musta lund . Kõrbenud paber ! Toimikud , salakaebused , protokollid . Puhtsüdamlikud ülestunnistused . Omakäelised seletused . Laim . Keegi kõhn kujatis väntas linna poolt kriuksuva jalgrattaga tulla . " Nääh , mis sa sellest ussipesast põlema susisid ? " See oli Koolmeistri Jaani näägutav pilkehääl . Nad peatusid hetke veel , leidsid , et ilus on selline öine tuli , hingel on soe ! Kodus kooris Erika end ihualasti , lasi mehel suure rätiga selga kuivatada . Nad kummutasid kumbki sooja saamiseks pool teeklaasi viina , alles siis tegid tuld , keetsid kuuma teed ja istusid vastastikku laua taga ning vaatasid üksisilmi lambitahi kohal suhisevat leeki . Midagi olulist oli muutunud , taipas sakslane , kuigi ta ei saanudki teada , mis just . Erika oli lihtsalt teistsugune . Kuidagi vabam , kuigi ka karmim . Enamvähem kahekümne aasta pärast , kui kõik oli ammugi muutunud , kui Stalini ajale järgnenud Hruštšovi aastad ka juba minevikuks saanud , kui Brežnevi võimu algperioodi minnalaskmisele oli järjeks siginenud uus ideoloogilise võitluse aeg , kui mina polnud enam ammugi korpas säärtega jõnglane , vaid perekonnapea , juhtusin mingil ajakirjanikele korraldatud nõupidamisel kuulama meie üht peaideoloogi . Mees oli omal ajal hävituspataljoni poliitjuht olnud ja see ütleb vist kõik . Mitmesaja inimese ees siunas see kommunistlik ülik Hando Runneli üht luuletust . Ta ütles : " Panna võrdusmärk nende meeste vahele , kes olid metsas sõja ajal ja pärast sõda See on tõesti midagi , millest kaugemale minna enam ei saa ! " Mäletan , tookord tundsin selgesti , kui mannetu on see katse aega tagasi pöörata . Mürgine sülg pritsis tulutult . Saali reaktsioon oli lihtsalt põlglik vaikimine . Luuletus ise on järgmine : METS ON KÕRGE Mets on kõrge , mets on kuri , metsas palju mehi suri sõja ajal , pärast sõda , mõni mäletab veel seda . Palju mehi metsas nälgis , palju verekori jälgis metsa rüppe tallat teesid , leidmata ei jäänud keegi . Palju mehi punkreist püüti , alistati , aeti küüti , palju mehi vastu hakkas , palju suid jäi surmavakka . Palju hunte haual ulus , palju kurbi päevi kulus , kuni laste meelest suri mälestus , et mets on kuri . Need mehed kõik , sõja ajal ja pärast sõda , olid end varjanud võõrvõimu ja nende käsilaste eest , arvan ma siiamaani ! Mis puutub Schulenburgerisse , siis oli tema selleks ajaks juba ammu mõistnud , kuidas kahe kuritegeliku režiini sobingu tulemusel laotus õnnetus väikerahva ja tema igipõlise kodumaa kohale . Leitnandi enda olukord oli küll võrratult kindlamaks muutunud , sest ümbruskonna inimesed nägid temaski vastuhakku punasele terrorile , aga viiekümnendate algus oli rahva jaoks kõige lootusetumaid ja verisemaid kogu mitmetuhandeaastase ajaloo jooksul . Vaimuhaige diktaator oli loonud hakklihamasina , kust aeti läbi inimesi nii palju , kui see vähegi jõudis . Lisaks oli Eestimaa etteotsa seatud küll ehk eesti soost , kuid Venemaal sündinud umbkeelsete karjeristide seltskond , kes ei taibanud midagi rahvustundest ega kultuurist , mille otsas nad jaluli tallasid . " Meil ajaratas ringi käind , me kaunid päevad mööda läind ... " Ära keelata ! Millised kaunid päevad teil mööda on läinud ? Selline oli too aeg . Vahelduseks prooviti elada sotsialistlikult . Nii palju oli lehtedest loetud punavooridest . Nimelt olevat Venemaa kolhoosnikel kombeks oma normikohustuste täitmiseks riigile viidav vili pidulikus , ehitud hobusevooris kohale toimetada . Esimesel kolhoosisügisel , kui lakkamatud sajud endaga ikalduse tõid , ei tulnud kellelegi pähe olematut vilja pidulikult viima minna . See ainus punavoor oli millalgi hiljem . Et see oma nime vääriks , otsustati juhthobuse look punaseks värvida . Värvimiseks prooviti kasutada punast tinti . Look ei saanud seetõttu mitte punane , vaid lahjalt lilla . Kuljuseid ei leitud kusagilt . Lõpuks tõi Meinhard Grau lagedale mingid ürgvanad sorid , millel küljes kellukad . Rihmad olid pudedad , kellukad pooleldi katki ja vaskoksiidist rohelised . Need ei teinud ingellikku tilinat vaid kõrisesid nagu kanapugu . Kontorinaised katsusid rakendit krepp-paberist lõigatud lintidega ehtida , mille peale hobune peruks läks . Punavoor pidi sõitma pillimängu saatel . Kusagilt otsitigi üks lõõtsamängija , kes polnud vähemaga nõus , kui küsis asuniku viina . Voori juhatama nõustus Erika naabrinaine , rinnakas tõmmu lesk , kes aga teatas kindlalt , et tema ohje küll oma kätte ei võta . Seal on vaja raudtee äärde minna ja hobune kardab ja tema ei riski . Tuli talle niisiis kutsar muretseda . See oli kuidagi mõeldav , sest pulli pärast kaasa sõitma mõni veel nõustus , aga Stalinit ülistama ja kolhoosi korda kiitma , kui voori üle annad , ei olnud nõus ükski mees . Lõpuks saadi voor kokku . Kolm hobust , viis inimest . Lesk , pillimees ja üks hiljuti laagrist lahti saanud SS grenader esimeses vankris . Teises istus maani purjus Venemaalt pärit hobusevaras ja kolmandas tohtuvõitu kolhoosi lauda öövalvur . Laia pillijoru saatel mindi teele . Külarahvas vaatas ja tegi omapoolseid märkusi . Kui juba nii palju vilja antakse , siis peaks kusagilt poole siga ka peale võtma . Ja Väino ehk paneb ühe tšetvertnoi ühes ... Tagasi tuli voor suure kellata . Pillimees oli maani purjus ja magas norinal selili vankripõhjas . Purjus oli ka SS-lane . Hobusevaras oli vaid veidi õline ja vaikselt õnnelik , sest sel ajal , kui kõnesid peeti ja pildistati , jõudis ta rajoonikomitee esimeselt sekretärilt autost prillitoosi ära pätsata . Öövaht ei olnud purjus ja tema kinnitas , et pärast pildistamist ja kõnesid oli sekretär lubanud lese koos SS-lasega Siberisse saata , sest vilja oli kole vähe . Tema igatahes enam kaasa ei sõitvat , kui jälle minna vaja Grenader kargas vankrilt maha ja kukkus käpuli poriloiku , siis kusi vastu vankriratast ja ütles kaine häälega — suuremagi pasa sees oldud . Ei sitt tee seale midagi ! Lesk oli ilmselt ka vintis ja seletamatult õnelik , kuigi ei nõustunud kellelegi ütlema , mis teda õnnelikuks tegi . Au kolhoosi korrale ! Õnn tuli meie õuele ! Rohkem seda õnne siiski ei etendatud . Ei tea , miks . Erika otse viskus tuppa , nutul ja naerul läbisegi . Raadios räägitud — Stalin on halvatud , Stalini päevad on loetud ! Oota , räägi täpsemalt ! Sakslane ajas end voodist püsti . Ta oli videviku saabudes pikali heitnud , sest ei tihanud üksi kodus olles ikka veel valgust teha . Nüüd pani ta lambi põlema , võttis naise käte vahele , triikis pihkudega ta selga , et ülemäärast erutust rahustada . Erika kuulnud töö juures raadiost , et Stalin on suremas haige . Tal on ülikõrge vererõhk , ta on vist teadvuseta , tal võetud kaanidega verd Jumal , mis tähtsust sel on , mida nad räägivad , ta on suremas või juba surnud , arvavad arstid , kellega naine seda arutanud oli ! Järgnesid tunnid täis pingelist ootust ja hirmu , ning kui Väino endalt küsis , mida ta kardab , sai selgeks , et lootuse purunemist . Korraks tekkinud meeletu õhin võis nii lihtsalt tühja minna . Ta ruttas Valteri juurde , koos mindi Abel Kaarmale külla . Kõik mehed vaid noogutasid . Keegi ei tihanud kuuldavalt välja öelda , mis mõttes . Lõpuks oli see ikkagi noorim , Abel , kes lausus : " Iseenesest ei tähenda see kohe olude paranemist . Liiga paljud on ennast sellega sidunud ja kardavad nüüd kättemaksu . " Seda olid teisedki salamisi peljanud . Leiti ühine väljapääs , korgiti lahti pudel ja istuti lauda . Keset pidu jõuti mõttele , et nii vaja oleks raadiot ! Ela nagu kotis , mitte midagi ei tea . Valteril oli raadio . Kui need neljakümne esimesel vallamajja viia kästi , oli tema oma raadio kastist välja võtnud , viinud tühja kesta , aparaadi südamiku aga ära peitnud . See on tal lakas , õlgede sees . No-jah , aga paljas raadio ilma toitepatareideta ei ole midagi ! Jüri Veersalu tegi ise patareid , meenutas sakslane . Kolm mõnusalt napsis meest otsustasid tegutseda . Keset ööd mindi Jaagupile , tormilatern pandi põlema ja roniti ämblikuvõrkude ja nõgise tolmu keskel üle rehetoakere elumaja lakka , kaevati õlgedest kast raadioga , tassiti kööki . Valges aluspesus , hallid rinnakarvad särgi kaelaavast turritamas , tuli Meinhard köögiuksele ja tunnistas meeste toimetamist . Temalegi räägiti uudisest ja vanamehe silmnägu hakkas kiirgama nagu oleks püha ilmutust näinud . Tolmu ja hiirejugarate keskelt kooriti välja raadio plekist pann , millel peal lambid , varjetopsid ja suur skaalaratas . Mine tea , äkki on hinges ! Patareisid tegema nad öösel siiski ei hakanud , vahtisid vaikivat mehhanismi ja püüdsid sinna häält sisse mõelda . Järgmisel hommikul võttis Valter linnatee jalge alla . Raudteel , depoos töötavad targad mehed . Töötasidki . Lõunaks oli ta patareidega tagasi . Sidemehed olid omi varusid revideerinud . Neil olevat hoitud tühje patareisid , mida kontrollijaile teist korda ette näidata saab . Aitas pudelist viinast , oleks aidanud ka paljast heast uudisestki , et vastu tulla . Ükski kolmest targast polnud mingi raadiotehnik , aga Abel Kaarma oli Soome sõjaväes vahepeal väliraadiojaama tassinud ja ka kooli lõpust oli tal vähem aega mööda . Mõningase leiutamise peale ühendasid nad kaks kuuekümnevoldist sidepatareid järjestikku ja mõtlesid välja , kuidas nende traadid toitejuhtmete klemmidega kokku panna . Kütteks oli üks aastaid kuivalt seisnud vana akuloks , millele depoos oli natuke hinge sisse puhutud . Antenn ! Sellele polnud nad mõelnudki . Teadsid küll kõik , et raadio vajab korralikku , kõrgele puude külge üles riputatud ja mitmekordsete isolaatoritega välisantenni , aga kust seda võtta . Üks jupp punase isolatsiooniga saksa välikaablit leidus majapidamises . See sätiti antenni auku , maaühenduseks prooviti pliidi servarauda kasutada . Raadiokarp tõsteti pliidiesise raiepaku otsa , mehed kükitasid selle ümber . Erutusest võbiseva käega keeras Valter oma aarde vasakpoolset nuppu . Lampide kütteniidid hakkasid hõõguma ja valjuhääldi mustav koonus lausus neile : " Generalissimus Stalin is dead . " Järgnes vaikus , ja kuidas valjuhääldit ka silmaega ei puuritud , keeldus see rohkem ainsatki silpi ütlemast . Põhjus oli silmaga näha . Lampide küteniidid olid kustunud , aku oli tühjaks saanud . Kolm kunagist rindemeest ajasid end kükkimast üles , vaatasid üksteisele otsa , asetasid käed sõprade õlgadele ja kõigi kolme silmad hakkasid tilkuma . Sakslane tõstis näo madala lae poole ja ulus pikalt nagu hunt . Abel keeras selja , nuuskas nohuselt . Valter läks uksest korraks välja , ja kui ta naasis , oli ta näol tavapäraselt karm ja kinnine ilme . Nüüd võtame viina ! Meinhard tuli rehetoast liitrise puskaripudeliga . Pekkliha lõigati viiludeks ja pandi pannile . Väinol hakkas aga korraga kiire . Ta oli Erika üksi jätnud , teist ööpäeva kadunud . Ta sammus avara talvetaeva all ja ümises mingit viisi , kuni enam pidada ei suutnud ja valjul häälel kuulda lasi : " Võtkem nüüd issandat , oma jumalat kiita ! " Linn oli täis nutust paistes silmadega vene naisi . " ?? ????? , ?????? ! ?????? ????? . ??? ?????? ????? ????? ! " Ütles sakslane , uhke selle üle , et räägib vene keelt päris venelase moodi . Ta ei mõistnud , miks korraga oli sel nutetud naisenäol raev ja õudus . Pead vangutades kiirustas ta minema . Ei tohi end unustada ! Ambulatooriumis käis elav melu . Arstikabinetist kostis üksteisest üle rääkivaid hääli . Schulenburger peatas sinna siseneva naise , palus Erika välja kutsuda . Selle asemel ilmus uksele noor , valges kitlis mees , ühes käes mensuurklaas , teises arstirohupudel . Ta viipas sakslast sisenema , kallas suure napsi lahjendatud piiritust . Laual oli lahti lõigatud vorst . Keegi ei õnnitlenud , keegi ei kilganud rõõmust , räägiti vaid erutatult läbisegi . Erika tuli ja haaras mehel kaela ümbert kinni . Kõik nägid , keegi ei imestanud . Tähendab , kõik teadsid niigi ! Mõni päev hiljem oli viieminutine leinaseisak . Linn huilgas depoo ja vabrikuviledega , vedurid üürgasid nagu kergendust tundes . Tänavatel oli iga saja sammu taga valvurid väljas , jälgimas , et kõik ikka tõesti vaikides ja paljastatud peadega paigal püsiksid . Keegi pole kokku arvanud Stalini režiimi ohvreid . Neid on igatahes kümneid miljoneid , otseseid , neid , kes surid . Kannatasid aga kõik , ka diktaatori lähimad kaaslased . See tuhandete sireenide huilgamine üle maa oli nagu valurööge , mida aastaid hirmu tõttu tagasi hoitud . Abel Kaarmal oli õigus . Esialgu ei muutunud midagi . Julgeolek säilitas absoluutse võimu . Hirm valitses rahvast . Aga võimuladvikus käis äge heitlus , ja nähtavasti selleks , et olukorda destabiliseerida , kuulutati välja suur amnestia . See ei haaranud sõjavange , valel poolel teeninud mehi Selle seaduse alusel vabastati tohutu hulk kriminaalkurjategijaid . Õigus küll , kriminaalkurjategijaks võis osutuda ka mõni lesknaine , kes raudteele maha pudenenud kivisöetükke ämbrisse korjas ja vahele jäi . Ei lugenud seegi , et tal oli selleks ülemuse luba . Talle mõisteti ikkagi mõni kena aasta . Aga enamasti olid vabanenud ehtsad bandiidid . Kogu maad tabas röövimiste ja varguste laine ja selle käigus sai Hans-Peter Schulenburger raskelt viga . Talle löödi Tallinnas , ühel rahulikul äärelinnatänaval millegagi pähe . Ta ärkas aluspesu väel , oma vere loigus keset lumeriismetes kõnniteed . Röövlid olid talle kolm korda pussiga rindu löönud , ja jällegi oli tema ingel teda kaitsnud . Üks pussihaav oli riivanud peabronhi , üks oli takerdunud ribidesse ja kolmas läinud südamest mõne millimeetri mööda . Ta vedeles haiglas , valetanud endale kokku nime ja aadressi , ette teades , et see tuleb ammu enne ilmsiks , kui tema jalule saab . Teda ei valvatud , aga ta sai ühelt õelt teada , et vastav ametkond on keelanud teda enne nendelt luba küsimata välja kirjutada . Aitas taas tema edu naiste juures . Seesama õde oli nõus helistama Erikale ambulatooriumi . Paari päeva pärast oli riidepamp õe korteris . Ta passis haigla uksel , kuni takso kellegi maja juurde tõi , viipas juhile , ja pidžaamas ning haiglasussidega , keeras ta end tagaistmele kringlisse . Ta oli enne veel , kui tema kadumist haiglas märgata jõuti , rongis . Küll nõrk ja kahvatu , aga kahe tunni pärast oli ta Erika ambulatooriumis . Kohalik arst vaatas ta läbi ja soovitas mõne nädala kodus kosuda . " Oh , minu Valter ! " ütles ta sõbrale . " Ärapääsmime muutub nii harjumise asjaks , et selle üle enam isegi ei imesta ! " Temaga olevat ikka nii — kas viimasel hetkel , viimase auto peale saada , viimasest rongist , mis kohe jaama taga õhurünnaku alla satub , maha jääda Alati servapeal , aga ikka omadega mäel . " Inimesel peab külm kõht olema ! " Tegelikult ei möödunud asi ise sugugi jäljetult . Tervis küll enam-vähem taastus , aga hing oli kuidagi kõledaks muutunud . Ta oli taibanud , et on surelik , ja see saatus võib teda kohata siin , maal , kus talle isegi meeldis , aga mis on üks kauge ja kõle kolgas , kui kodu kas või viirastumisi meenub . Ta ei tahtnud surra siin , nüüd , kus uuesti mingi lootus tekkimas oli ! Korraga selgus , et välisilmaga saab jälle kirjavahetust pidada , et selle eest ei kutsutagi kohe ülekuulamisele . Erika nõustus peale kõhklusi , ja tema aadressi ning allkirjaga läks teele kiri : Frau Elise Schulenburger Löwengang <arv> Käsi kippus vabisema seda kirjutades . Kõik elustus . Erutus nööris kõri . Pudelisse pandud kirja merre heites võis ehk rohkem loota , et see adressaadini jõuab . Kiri oli eesti keeles ja all seisis Teie Erika , aga kirjutatud oli see Hans-Peteri käega . Armas Mutti ! Kui Jumal on taevas , siis teeb ta nii , et need read Teieni jõuavad . Olen elus ja terve , minu käsi käib hästi . Mul on palju sõpru , kes mind on kõik need ajad ennastsalgavalt aidanud . Loodan kunagi ka Teie juurde jõuda , aga see ei saa olla väga kiiresti , sest esialgu on mul siin passiformaalsustega tegemist . Loodan Teid rõõmsatena ja tervetena kohata . Tervita isa ! Teie Erika . Kiri pudenes pontsatades postkasti põhja ja sinna see kõik jäi . Möödusid nädalad ja kuud ning lootus kadus . Kevadel siirdus mees matkale . Oli jälle sooje tuuli ja meeletult lõhnu . Taevas oli sinine ja sellel ujusid valged pilved . Võsaveered sinetasid lilledest . Apteegimaja valge tagarõdu uks oli kevadõhule lahti ja seal istusid Jüri Veersalu ning keegi morni näoga mees , kelles Schulenburger kerge seesmise võpatusega Paul Strasbergi ära tundis . Oleks ta majale lähenenud tee poolt , oleks sinna pargitud ametiauto ta kindlasti valvsaks teinud , aga nüüd polnud midagi parata , ta astus trepist üles ja teretas . Jüri Veersalu kargas rõõmsalt püsti — näed , meie ühine sõber ! Strasbergi näost oli näha , mis ta sellisest sõbrast pidas , aga ta kergitas käelaba paksuse võrra oma kõhna taguotsa ja andis ka oma kätt katsuda . Meeste jutt oli nagunii läbi lõigatud ja Väino üritas olukorda mõne naljatusega päästa . Strasberg võttis kogu oma seltskondlikkuse kokku ja päris , kuidas läheb . Kas nimekaimust on midagi kuulda olnud ? Sakslane pidi juba meest rõõmustama surmateatega , kuid taipas õigel hetkel end taltsutada . Ei olevat kaua enam midagi kuulnud , vastas ta , arvestades võimalusega , et Strasberg võib tema kontaktidest surnud metsavennaga teadlik olla . See polnud üldsegi võimatu ! Tõe kuulutamise asemel päris Schulenburger hoopis , mis Väinot ootaks , kui ta näiteks välja ilmuma peaks . Oleks ju lihtsam mees vastuvõetavatel tingimustel välja meelitada , kui lasta tal endist viisi inimesi ohustada . Mitu püstkurdu tekkis võimumehe kulmude vahele . Ta kobises nina alla — ainult kuul ! Selline mees muud ei vääri ! Aga mis saab temasugusest , kui ta välja tuleb ? See küsimus ajas Strasbergi kimbatusse . Kui selgub , et Noh , ühesõnaga , praegune seisukoht on , et need , kes pole seotud veresüüga , et neid tuleb kohelda kui lihtsalt sõjavange , ja nagu me teame , sakslased on enam-vähem kõik kodus tagasi , kes ise minna tahtsid ! See viimane lisand oli kõnekas . Neid peeti siis ikka veel kinni ! Aga leitnant on erijuhus , sest tema pole sõjavang olnudki , ja tema võib kergesti vastutusele võtta passirežiimi rikkumise eest . Selle paragrahviga antakse tavaliselt aasta . Strasberg rõhutas — kui veresüüd ei ole ! Mis on veresüü ? Ta on rindemees . Veresüü on tapmised väljaspool sõjaolukorda . Lihtsalt mõrvad , aga ka Nõukogude kodanike hukkamised , neist osavõtt ja nende korraldamine ... Nii palju oli sakslane küll seda riiki seest poolt näinud , et ei hakanud rääkima mahalaskmistest , kus ta reasõdurina käsku pidi täitma . Ta lihtsalt raputas eitavalt pead . Siiski soovitab Strasberg oodata veel , sest amnestia on kuulu järgi peagi tulemas . Tema nõuanne on — ilmuda vabatahtlikult ise kohale siis , kui amnestia on veel välja kuulutamata , aga juba otsustatud . See jätaks mulje , et mees annab end tingimusteta võimude käsutusse . Tema ise ei saavat küll kuidagi aidata , sest ta ei tööta enam organites . Ta on nüüd riigitööl ega võta sellistest asjadest osa ... Kust Väino teaks , millal võib tulla ? — Ta teatab , lubas Strasberg napilt , väga vastutahtmist , aga siiski hämmastavalt vastutulelikult ! Kui kerge oli tagasitee ! Ratas jooksis lausa ise , kuigi lõuna suunas oli teel aina tõuse . Siinsamas oligi mägi , kus teda mitme aasta eest Väino poisid koorma peale võtsid . Alles tagantjärele taipas mees , kui riskantne see kõik olnud oli . Nüüd ta mäletas , et tookord oli hulgas ka seesama vimmas koljat — Koogu Karla . Valter ei tahtnud sellest mehest midagi teada , pärimise peale kostis vaid , et tema tunneb küll kunagisest ajast Karl Reemust . Mees pole miski rindehunt , pole tegelikult sõtta saanudki . Neljakümne esimesel oli küll vabatahtlikult politseipataljonis ja sigatses kuuldavasti kõvasti Leningradi lähistel , aga see oli tagalateenistus . Ta kodu oli Kõrvemaal , Jaagupilt otse läbi soode ja üle kahe vallseljaku , jõe kaldal , igaveses pärapõrgus . Sealt ei ajanud teda välja ükski hilisem mopikutse . Oli tunda , et Valter teadis rohkem , kui rääkis . Väino Grünberg polevat üldsegi selline timukas olnud , et tapmised ja põletamised olid pigem sellesama Karla initsiatiiv , kuni ühiseid patte nii palju sigines , et ka Väino enam välja tulla ei tohtinud . Sakslane aimas , kui kergesti liigub selliste sellide päästikule vajutamise sõrm . Tema ingel oli tookord talle head nõu andnud mitte vastu punnida . Erika oli keset tööpäeva kodus , vedeles voodis , näost plass , mingi kiri öökapil . Sõnatult ulatas ta selle mehele . Tundmatu , ümara ja hoogsa käekirjaga read karedal paberil . Minu armas , armas Erika ! Sinu kiri rõõmustas mind pisarateni ! Sain selle täna , <arv>. märtsil ja vastan kohe . Mitte keegi ei suutnud uskuda sellist imet ! Mina küll salaja ikka lootsin ja palusin Kõigevägevamat , et ta Sinu eest hoolitseks . Tahaksin kõigest kuulda , tahaksin teada igast sinu päevast ja minutist , mille Sa oled ära olnud . Ootan Sind kannatamatult . Kahjuks ei ole Sinu isa enam siinilmas . Ta oli alati kangekaelne ega tahtnud kunagi keldrisse tulla . Nii ka sel ööl , <arv>. novembril <arv>. aastal . Ta jäi meie korterisse ja sai koos kõigega otsa . Mina pääsesin vapustatud närvidega ja seljariietega . Midagi muud ei jäänud . Leidsin varju meie naabermajas , Lindenstrand <arv> , korter <arv> , proua Fürstenbergi juures . Sa peaksid teda mäletama ! Üksvahe oli meid siin kolmes toas <arv> inimest . Nüüd on olud palju lahedamad , sest viimastel aegadel ehitatakse kõikjal ja linn upub tellingutesse . Ma töötan Püha Helena kliinikus . See on rasketel aegadel üks kõige kindlamaid varjupaiku . Tänu taevale , saame me hakkama . Nüüd on ka kõike juba saadaval , isegi kohvi ja ehtsat teed . Ma ei suuda Sind ära oodata ja palun taevast , et Su asjad kiiremini laabuksid . Kõike kõige paremat Sulle , tervist ja õnne ja jõudu vastu panna ! Sinu Mutti . Schulenburger ei jaksanud kohe uskuda . Ta uuris kirja ja ümbrikku . Erika oli kirjutatud suuremalt ja kandiliste tähtedega , nagu rõhutades selle erilist tähendust . Polnud kahtlust , kiri oli emalt . Aga see kõlas võõras keeles ja oli kirjutatud võõra käega . Mis aeg see küll oli , kui ema ja poeg peavad teineteisega märkide keeles rääkima ! Ümbriku postitempel kandis kuupäeva <arv>.<arv>.<arv>. Tähendab , samal päeval , kui ema töölt tulles kirja kätte sai , oli ta leidnud eestlase , kes selle talle tõlkis ja aitas vastuse kirjutada ! Ta aimas ema pisaraid , kui ta isa surmast teatas . Ta aimas kõiki kaheteistkümne viimase aasta kannatusi . Kõik see lõi kohinal üle pea nagu tõusuvesi , nii et ta silmad hägustusid . Mees kerkis voodiveerelt , kobas käsikaudu läbi köögi ja väljus kevadõhtusse . Taevas oli roosatama löönud . Päike oli silmapiirile vajumas , punane nagu jõhvikas . Sellest punasest päikesest ilmusid kaks tumedat hiidlindu ja sööstsid leitnandi suunas , keerasid siis ninad taevasse ja võtsid võika huilge saatel kõrgust . Need olid seninägematud lennukid . Neil olid nooljad tiivad ja kaugele taha kallutatud saba . Ninad olid ära lõigatud . seal polnud propellerit ja tagant väljus kerest ava , kust vihises taevasse gaasijuga . Nende kiirus ja jõud olid hingematvad . Siinsamas , metsatuka taga olid juba kaua käinud suured ehitustööd . Niisiis oli lennuväli valmis ja venelased olid siia toonud oma uusimad hävitajad . Kas nad kartsid , et muutuvates oludes võivad Baltimaad rahutuks muutuda ? Ta tahtis koju , ta valutas kogu kehast , ta ei suutnud enam paigal püsida . Ema , üksnes seljariietega hospidalis , see tähendab põetaja või koristaja Leivatüki eest tööl , samal ajal , kui tema poeg siin laisalt aega raiskab Ta ei suutnud enam kannatada . Kui ta lõpuks tuppa tagasi läks , lebas Erika ikka veel asemel ja õhtusöögist ei paistnud juttugi tulevat . Naine oli mures ilmega või kannatas millegi käes . Mees mõistis — see taastuv side koduga tähendas nende suhete lõpu algust . Ta nägi ootamatult , et Erika hammustab värisevaid huuli . Ei midagi hirmsat , munasarjapõletik lihtsalt . Mees pidi peaaegu vihastama . Ta tundis neid neurootiku hädasid ! Kardab , et jäetakse üksi ja nõiub endale tõbe külge . Väino läks kööki toimetama . Ta tundis , et milleski pole tal õigus . Erika oli liiga ehtsalt haige moega . Oli seda muret veel vaja ! Ta oli just toidu lauale saanud , kui välisuksele kolgiti . Pistnud Waltheri hooletu liigutusega kampsuni alt vöörihma vahele , läks sakslane avama . Lävel , seljaga vastu õhtutaevast , seisis pikk , turjakas mehekogu . " Õhtust ! " Ärritust varjates taganes Väino kööki ja lasi Koogu Karlal sisse tulla . See laiade lõuapäradega , jämeda , veidi punetava ninaga ja kitsa , teravneva ajukoljuga pea kuulus just seda tüüpi inimesele , kelle erialaks on jõhkrused . Keset söögiaega , täissuuga , seletas mees — tal on üks tulus ots pakkuda , ja vaatas korraks kõõrdpilguga norgus olemisega naise poole , andes mõista , et parema meelega ta tunnistajaid väldiks . Erika taipas pausist , ta silmad kerkisid Schulenburigerile otsa vaatama ja nendes oli ehmumine ning hoiatus . Et asjasse selgust tuua , päris sakslane , mis ots see niisugune siis on ? No on , üks paksuks söönud kaupmees vaja tühjaks puistata . On ennast maainimeste loomade äriga jõukaks ajanud , tahab kuuldavasti linna maja osta ... Sakslane ei vastanud enne , kui taldrikud tühjad ja tee joodud . Ta ütles selgelt ja kindlalt — tema tahab siit varsti Saksamaale minna . Mingit kriminaalkuritegu ei võtaks ta niigi oma hingele , ammugi siis nüüd , kus asjad ähvardavad klaarima hakata . " Messe ? " Karla pani demonstratiivselt käelaba kõrva juurde . " Mis ma kuulen , lähed ennast punastele maha müüma ? " Sest teada on , et sealt ei pääse enne ükski tänavale tagasi , kui on endale varjunime saanud ja kaks-kolm sõpra üles andnud . Sina ka ! Seda tema küll poleks uskunud ! Mehed vaatasid minuti tummalt tõtt , siis tõusis teine lauast , taganes Schulenburgeri pilgu surve all vastutahtmist uksest välja . Trepil seistes ütles — kas hirmu peale ei tule ? Väino oli pöidlad püksirihmale toetanud , sõrmed puudutasid püstolipära , mida kampsun varjas . Ta küsis lahkes toonis — kas Karla ähvardab teda ? " Mõtlesin , et pakud öömaja ... " Mees vangutas pead ja hakkas hüvasti jätmata astuma . Ei , seletas mees Erikale . Ei hakka veel sigatsema ega pane maja põlema . Ta metsakolkakodu on nüüd kadunud , sest läks kõige muu Kõrvemaaga sõjaväe kätte . Mehel pole õieti kusagil olla ega millegagi end toita . Nendesuguste abil ta veepinnal veel püsib . Kuni on vähegi lootust , ta sildu ei põleta . See tal ka pähe ei tule , et võiks tööle hakata . Ajagu või viina . Mitu aastat elas ju tema ise sellest ärist . Hoiab hinges küll . Aga kus sa sellega , harjunud teistelt võtma ! Ka Valter kirub , et poeb hinge ligi . Keegi ju ei taha sellist kriminaalse taustaga sõpra . " Ma võiksin ta maha lasta nagu kärnas koera , " ütles sakslane . " See on minu käes tühiasi . Aga ma ei tee seda . Ma palun parem jumalat , et jääks varem võimudele vahele . Panevad kinni , ehk võib temast veel inimene saada ! " Järgnes närviline suvi . Erika aina kaebas tervise hädasid . Ilmad olid heitlikud ja mesilased kippusid keset suve nälga jääma . Valter ja eriti Abel Kaarma kurtsid Koogu Karla sigaduste pärast . Käib , teeb sõbraks , pakub kahtlasi asju müüa , kasutatud riideid ja mõnda vaasi või pilti . Kust üks kodutu mees neid hangib ? Kui ei osteta , küsib raha võlgu . Vahel maksab tagasi ka , aga üldiselt ei pea meeles . See kõik oli Schulenburgeri jaoks kõrvaline . Peamine oli selles , et amnestiast räägiti nüüd juba päris lootustandva tooniga , aga Strasbergilt polnud mingit teadet . See teade võis tulla ainult Jüri Veersalu kaudu , sest Väino aadressi Strasbergil polnud . Aga see kanal vaikis . Ühel õhtul tuli Erika töölt koju jalga jala ette tõstes , kaebas väsimust ja valu ning heitis kohe voodisse . Kui mees ta kõrvale istus ja hoolitsevalt pärima hakkas , purskus naine nutma . Tal on kasvaja , ta peab operatsioonile minema . Naise laup tundus peo all tuline ja kuiv . Ta tõmbles rahutult , jäi silitamise peale küll kuidagi vagusi , aga silmist ei kadunud meeleheide . Arst öelnud — mida varem , seda parem ! Sügis oli juba ligi hiilinud . Taevas oli tormipilvedest triibuline . Ei sadanud õieti , tuul tõi vaid hooti niiskust , mis näole sadestus . Nad läksid koos linna , Erika mehe küünarnukist kinni hoides . Tal oli nii julgem . Järgmisel päeval ei kannatanud mees enam maja tühjust ja üksindust välja , võttis jalgratta ja väntas vastu põhjatuult , külla Jüri Veersalule . Seekord ei sisenenud ta metsapoolsest verandauksest , vaid otsustas olla ettevaatlik ja läks hoopis apteeki . Igatahes ühtegi kahtlast autot küll silma ei hakanud . Tagaruumist ilmus leti taha suurt kasvu albiinoblond naine , tuli kuidagi venimisi , nagu veidi elutult , vaatas , ei tundnud algul ära , ja kui tundis , purskus nutma . Jüri Veersalut ei saa ta enam kuidagi kutsuda ! Nad istusid rohtude segamise toas , keset uhmreid ja kallutajaraamis suuri pudeleid ning klaaskapis täpsuskaale . Paari nädala eest . Polnud ju veel õige noorelinnu jahi aeg , aga saksad tahtsid ja Jüri läks nendega metsa . Et ta ka just selle Tirooli kübara pähe pidi panema See oli just selline tedrepruun ja sulgedega Ühe sõnaga — passinud parajasti lindu , ja kui hiilimise pealt pead kergitas jäi laengu ette .. Täpselt kuklasse ! Mürinal valgusid tunded sakslase hinge . Seda oli ta ju ise sõna-sõnalt ennustanud ! Jutt muidugi hea küllalt , et protokolli kirjutada . Õnnetus jahil Kas Strasberg oli ise ka hulgas ? Ei , need ei olnud üldse Tallinna mehed , olid rajooni parteikomiteest , vähemalt üks neist . Strasberg oli alles eile helistanud ja kuulda saanud , oli tükk aega vaikinud ja nohisenud , siis oli kaastunnet avaldanud ja lõpuks öelnud , et siis pole küll midagi teha , aga kui Väino peaks tulema , siis öelda edasi , et nüüd on õige aeg . Schulenburger ei suutnud mingeid loogilisi mõttekäike enam üles ehitada . Ta lihtsalt teadis , oli veendunud ! Jah , ega pidanudki just Strasberg mängus olema ! Küllap sellel Jüril neid kompromiteerimisehirmus tuttavaid teisigi oli . Nad olid kõik löögi ootel hirmust küürus olnud , kuni vurrudega sadist veel maad valitses . Nii Strasberg , kui kõik teised . Mõni Väino moodi mees , kellele vahel pisiteeneid osutada , oli ehk hingele vajalikki . See lõi tunde , et nad pole end sugugi jäägitult selle õudusterežiimi teenistusse müünud Nad kõik kartsid oma naha pärast , ja võimalikul vangiminekul saaks vähemalt kambrikaaslastele siiralt jutustada , kuidas on aidanud lindpriidel end varjata Kas just teadlikult , või siis üksnes hingepõhjas , aga see see põhjendus olema pidi ! Nüüd on neilgi lootus tekkinud , ja mingid Jüri Veersalud ei tohi nende tulevast edu oma määrivate teadmistega ohustada . Otse kuklasse ! Õppinud meeste asi ! Vihm pesi põskedelt pisaraid , kui ta vastu mägesid jalgrattaga pressis , nii et süda kurgus . Nüüd on õige aeg ! Ta ei teadnud , kas nutta või naerda . Ta oli seda käiku nii palju mõttes korranud ja põrganud kõlinal teadmise vastu , et ta ei saa ju välja minna , ilma et Erikale süüdistust kaela tõmbaks . Tema võis ju kõlvata sõjavangiks või kelleks tahes , aga üks nõukogude kodanik ei tohtinud ometi varjata enda voodis sulaselget vaenlast , ilma et julgeolekusse poleks jooksnud . Nüüd seisis see teadmine tal risti teel ees . Eriti nüüd , kus naine haiglas . Ta ei läinudki koju , vaid linna , kirurgi otsima . Mees vaatas talle tükk aega tummalt otsa ja ütles siis pead vangutades — liiga hilja ! Hans-Peter Schulenburger ajas selja sirgu ja hingas sügavalt kopsu täis . ta oli lilled muretsenud , oli end korda seadnud . Ta seisatas korraks valge ukse taga , enne kui sisenes . Erika lamas voodis , tilgutinõel veenis . Ta oli kõhnunud , paistis peaaegu läbi , aga ta silmis oli siiras lootus ja rõõm meest näha . Muidugi saab ta terveks , kinnitas mees . Ta läheb nüüd ja annab end võimude kätte . Saab paberid korda ja siis sõidavad nad Saksamaale . Seal on targad arstid , kes Erika lõplikult terveks ravivad . Küllap saab viljatusestki jagu , nad saavad lapsi ja elavad õnnelikena ... Ta rääkis ja hakkas ise peaaegu uskuma ning nägi naise silmist , et temagi oli valmis seda uskuma , vähemalt sel hetkel . Ta suudles lahkumiseks naist , ja purskus koridoris äkki nutma , kui mõtles , et äkki oligi see viimane kord Erikat näha . sest see , et ta enne välja tagasi pääseb Jah , see polnud üldsegi kindel . " Oh , sõber Valter , " rääkis ta . " Ma käisin kolm-neli korda sellest uksest mööda , ja kas tead , see oli hullem , kui turmtule all rünnakule minna ! Siis ma läksin ja andsin kella , sest kui ma juba korra tulin , siis pidi lõpuni minema . Selles ukses on niisugune õhuakna suurune luuk . See tehti lipsti lahti ja üks juhm molu vahtis vastu . " ??????? ! " Netu , mul propuska . Klõmm , luuk kinni . Ma andsin kohe uuesti kella . Jälle propuskit ja kui ei ole , siis dokumente . Ja jälle luuk kinni . Siis ma mõtlesin , et kui nad tõesti ei taha , et siis ma ei lähe , aga tänaval tuli aru pähe , et millal ma siis jälle ja ma läksin tagasi . Vaadati luugi vahelt ja löödi uuesti kinni . Siis ma põrutasin jalaga . Kas saab sisse või ei saa ! Siis oli tükk aega vaikust ja uuesti luuk lahti . See kord oli üks teine nägu , ja sellest võis arvata , et oskab isegi lugeda . Mis ma lõhun ? — Ma tahan sisse tulla , selle pärast lõhun . — Kas dokumente on ? Siis ma käratasin , et mul ei ole mitte ühtegi dokumenti , ja just selle pärast ma tahangi sisse tulla . Kästi oodata ja jälle luuk kinni . Aknast vahtisid küll , aga ma juba mõtlesin , et pean jälle lõhkuma hakkama . Siis üks pagunitega mees tuli — astu sisse , ja viis mu kabinetti . Niisiis , teil ei ole passi . Kas te kaotasite passi ära ? Ma põrutasin , et saksa sõjaväe leitnandile ei ole selle maa passi antudki . Tead , ta ei uskunud , ta tundis huvi , kust vangilaagrist ma ära olen jooksnud . Ma siis rääkisin kogu loo ära . Ta jäi kohe kuidagi kurvaks , mõtles mitu minutit ja ütles , et tema ei saa selles loos aidata , et vanemuurija peaks kohe vabanema , tema viib mu sinna . Järgmine oli juba kapten ja kaunis intelligentne mees . Temale oli lugu ette kantud , minult ta suurt midagi ei küsinud , vaid ütles , et see ei ole tema võimupiires asi , et osakonnajuhataja on nõupidamisel ja niipea ei vabane . Et kirjutagu ma seni elulookirjeldus ja avaldus , et annan end vabatahtlikult võimude käsutusse . Mind pandi tühja tuppa ja anti paber ja sulepea . Ma küsisin , mis keeles kirjutada . Lubati ka saksa keeles , et küll saavad jagu . Ma siis istusin ja püüdsin kirjutada . Tead , sõber Valter , ma olin rahulik , aga ega ma ikka päris rahulik ei olnud . See polegi niisama lihtne , et muud kui kirjutad kogu oma elu üles . Et Koolmeistri Jaaniga viina ajanud ja Koogu Karlaga hea tuttav ! Ma kirjutasin ja kirjutasin ja kui ükskord valmis sain ja ära viima läksin , siis öeldi , et nõupidamine juba lõppenud ja ülemused läksid kõik majast ära , et tulgu ma homme tagasi . Tead , siis ma vihastasin ! Ma ütlesin neile , et mul on küll linnas tuttavaid , kelle poole minna , aga ma ei taha neid kompromiteerida . Siis nad kinnitasid , et see on muidugi õige ja siis nad panevad mu hotelli . No , tere ! Saab siis seda hotelli ka seestpoolt näha ! Aga nad ei keeranud keldrisse , vaid viisid mu välja ja panid autosse ja sõitsime natuke maad , mina ei oska täpselt seletada , aga sealsamas vanalinnas oli üks siseõu ja seal , ilma mingi sildita , aga pesuehtne hotellifuajee ja viidi mind numbrisse . Soovitati vaikselt , et ei maksa liiga palju ringi kolada , kuigi portjeele on öeldud , et laseb sisse . Kas sa tead , ma ajasin ülikonna maha , ja mu pesu oli täiesti läbimärg . Kas tead , sõber , see on ikka päris tõsine asi ! Lõuna lasin endale numbrisse tuua , aga õhtul mõtlesin , et kurat ja põrgu , ma olen siin ju nagu aukülaline . Ma läksin saali sööma , ja ma pole kunagi ühekorraga nii palju nii suuri tärne näinud . Seal polkovnik oli üldse kõige pisem mees . Esteks nad vahtisid mind eemalt , aga siis tuli üks sell minu juurde ja vabandas ilusti ja küsis , kas ma ei tahaks nende lauda tulla . Et neil on täna tähtis nõupidamine olnud ja Riiast ja Moskvast ja kust kõik saksad kohal ja need tahavad ka ühte terve nahaga pääsenud Saksa ohvitseri näha . Lasti mul oma lugu rääkida ja kui ma neile ütlesin , et nad igal pool ühte ja sama parooli ei peaks kasutama Noh , et ütle aga ????? ja igalt poolt lastakse vabalt läbi , siis nad naersid täiest kõrist ja tagusid omale pihupesadega vastu kintse ja raputasid päid , nii et silmist vesi tilkus . Ja siis hakkasime viina viskama . Ma sain aru küll , nad tahtsid mu täis panna , aga mina olen ka midagi õppinud ! Igatahes kesköö ajal istusime ühe kindralmajoriga kaelastikku ja tema kelkis , et on kolmkümmend aastat tšekist olnud . Mina siis ütlesin , et mina olen jälle Saksa armee leitnant . Ehmatas mehe korraks vait , aga tõmbas hinge ja kiitis — tubli poiss , järgmises sõjas sõdime kõrvuti . Just seda me teeme ! Teisel päeval , kui kõik asjad kirja olid pandud , küsisid , kas ma tahan minna Saksamaale tagasi või jään siia . Mina ütlesin , et lähen koju . — Miks ? — Tahan ülikooli minna . — Neil siin ka ülikoolid , keelt oskan — Ei , ma lähen koju . Siis nad mõtlesid ja küsisid , kas tahan Läände või Itta . Mina , et Itta , ise mõtlesin , et kui ma juba Idas olen ... Pärast veel küsisid , kas jäin vastuvõtuga rahule . Ütlesin , et kõik oli väga kena , aga ööseks oleks ühe tüdruku võinud ka pakkuda . Ütlesid — seda oleksid ka saanud , aga oleks õigel ajal tulnud soovi avaldada . " Valter muidugi taipas , et Schulenburger pakub talle kena seiklusloo , niiöelda — klišee , ja jätab delikaatsemad asjad rääkimata . Sakslane tundis , et Valter on taibanud ja üksnes naeratas . Kõik tõotas alles tulla , sest Tallinnast ei saanud ta kaasa muud kui ühe paberi kinnises ümbrikus kohaliku julgeoleku jaoks . Seal temalt tõesti ei küsitud tülikaid üksikasju , nagu seada kus ta end varjas , kes olid kaasteadjad , kes sealkandis veel endid varjavad ... Ta oli selle paberi näidatud aadressil viinud ja teda oli napilt ning väga mornilt üle kuulatud . Talle oli öeldud , et tema kohta on kriminaalasi algatatud , ja püsigu ta kohapeal , ärgu kaugemale mingu , oodaku kutset . Ta oli seepeale kodust läbi käinud . Valve oli seal koos Jaaguga majahoidjaks . Ja nemad siis olid rääkinud , et Erika asjad on väga pahasti , et teda on veel mõneks päevaks . Pesnud end puhtaks ja kamminud juuksed , läks ta lilledega haiglasse ja kohkus ausalt öelda kaameks , kui leidis eest naise , keda ta esmalt ära tunda ei suutnud . Näos olid ainult suured silmad ja terav nina . Ja see meeleheitlik pilk , mida ta sadade surijate silmis näinud oli . Ta oli rääkinud , et sai asjad korda ja nüüd on vaja veel ainult paberid vormistada , siis viib ta Erika Saksamaale , aga naine oli vaid naeratanud ja pead vangutanud . Ta tahtis midagi paluda , kui mees lubab , tõesti lubab , et täidab selle palve . Ta nimelt tahab , et teda maetakse Väino kõrvale . Valteri näole ilmus see iseäralik ilme , kui ta enam tundeid päriselt peita ei suutnud . Siis muutus ta kuidagi poolnaeratavalt silmakirjalikuks . Ta oli Erikaga koos linna ühisgümnaasiumis käinud , nagu ka Väinogagi , muuseas . Mõlemast küll vanem , aga tundis neid hästi . Ta tahtis kuulda , kuidas see siis Kuidas sakslane sellist asja lubada sai ? Ma täitsin selle lubaduse ! Valter ei saanud aru . Ta oli ju ise matustel olnud ... Aga see oli nii , et seesama laibakott , milles tema Eestimaale reisides maganud oli , tõenäoliselt seesama , et ta võttis selle mustjasrohelisest kurrulisest jõupaberist koti ja labida kaasa ja läks oktoobri kuus jalgsi läbi soo kaks kilomeetrit , et ta uskus , et upub , sest Koogu Karlat ta ei tahtnud kaasa kutsuda ja tema ei tundnud teetähiseid . Ta oli Väino välja kaevanud . Kas tead , kui ruttu teeb aeg oma töö , kui mees on maetud sooliiva , nii madalale , et õhk pääseb ligi . Temast polnud muud kui kondid , natuke veriseid kõõluseid ja juuksed . Ja selle koti uuristas ta ööl enne matuseid haua külgseina koopasse ning maskeeris kuuseokstega . Siis aga selgus , et ta ei saa hauast välja , sest vahepeal oli külmale läinud . Niiske muld oli kahutanud ja libe . Ta oli tantsinud ja hüpanud , et sooja saada . Siis oli üks joodik surnuaeda mööda kodjanud , ta oli huiganud , ja see oli nii külma kõhuga sell , et tuli tõesti vaatama . Aita välja ! — Mis sul seal viga on ? — Külm võtab ära ! — No kes käskis sul siis mulla pealt ära ajada ! Jälle oli ta klišee pakkunud , taipas Valter ja sakslane naeratas kurvalt . Teema oli liiga valus ausaks jutuks . Ühe sõnaga — ta mattis Erika Väino kõrvele , täpselt nii nagu lubanud oli . Sest naised ei taha ju üksi magada ! Üksteist ja pool aastat pärast saabumist sellele maale , istus Hans-Peter Schulenburger rongi , et siit lahkuda . Kui ta saabus , oli kõige kurvem aastaaeg , sügistalv , pimedus ja lumi . Lahkumiseks oli saatus pakkunud talle kõige ilusama aja . Jaama juures õitsesid sirelid . Ilusad kooliplikad jalutasid perroonil ja piidlesid reisijaid vaguniakende taga . Seal samas perroonil seisis tüsedusele kalduv keskealine naine koos teismelise pojaga , ilme tõsine või isegi nukker ja vaatas meest päikeses tolmuselt sätendava klaasi taga . Poiss hõõrus ühe säärega teist ja niheles , pigistas silma kinni ja ta ülahuul paljastas hambad . Sakslane viipas poisile julgustavalt , aga temagi hinges oli lein . Ta teadis , et ei kohta neid kahte enam kunagi . Üle poole aasta oli läinud , et paberid korda saada . Esmalt , peale kriminaalasja lõpetamist anti talle kuuekuuline ajutine pass . Alles seejärel , kui tõeline pass taskus , võis hakata reisidokumente ajama . Oli ime isegi , et see riik käitus enam-vähem talutavalt ega pannud teda veel ei tea , kui paljudeks aastateks istuma . Aga iga üksik ametnik pidas end ülal diktatuurirežiimi esindajale sobivalt süngena ja napisõnalisena . Mitte mingeid lubadusi ega tähtaegu — riik ju ometi ei võlgne sellistele lindpriidele mingeid mööndusi . Nüüd siis lõpuks ... Valve võngutas käelaba , Jaak lehvitas tormiliselt . Vagun nõksatas liikuma ja linna panoraam libises pikkamisi lahkuja pilgu eest läbi . Seal , kus raudtee lõunasse pöördus , avanes korraks vaade üle laugjate väljade metsaäärsetele katustele . Miski pigistas kurku ja silmad kippusid niiskuma . Mees ei näinud niivõrd suviseid põlde ja õitsevaid hekke , kui üht ääretult lagedat ja kurba soolagendikku pilves sügistaeva all ja ennast sellel lagendikul teibaga teed kobamas , õlal labidas ja laibakott . Ta jalad tundsid veel tänagi rabavee jäisust . See oli tema jaoks hingepalve ja võla lunastus , kõik üheskoos . Ta teadis , et ei saa arveid kunagi tasa , seepärast siis tegi seda , mida suutis . Miks sidus see naine end temaga , miks võttis kanda ülejõu riski , ei olnud mehe asi otsustada . Oma Väinost polnud ta hingepõhjas kunagi loobunud . Nende suhete katkemises olid naise närvid süüdi , sest sõjale eelnenud sündmused — Eesti okupeerimine ja anneksioon olid ohvitseri naise jaoks liig olnud . Neid oli ideelisteks patriootideks koolitatud , seal Tallinnas , Tondi sõjakoolis . Nad olid valmis andma elu omariikluse ja vabaduse eest , aga seda andamit ei vajatud . Neid mängiti käest kätte nagu kaarte , nii et nad end ühel suvisel päeval avastasid okupatsiooniarmeesse kuuluvat . Kas pole iroonia — oled end teadlikult kasvatanud selle ainsa reaalse vastase vastu surma minema , ja osutud äkki hoopis ise oma kodumaa okupandiks . Mees oli koos kaasvõitlejatega sõja puhkedes kohe metsa põgenenud ja sakslastele vastu läinud . Kuu aja pärast olid nad kodudes tagasi . Esialgu nende teeneid ei vajatud . Seal kodus oli aga vastas üks tõmbleva suuga naine , kes end temale ameti tõttu kättesaadava narkootikumiga pingete vastu kaitses . Sõjamees , kes oli ise valmis iga hetk kõige rängemat saatust kandma , ei tahtnud sellist asja mõista . Ammugi ei lasknud ta end mõjutada , kui tuli aeg siiski relv võtta ja minna punast hädaohtu tõrjuma . Lihtsam oli sidemed purustada , kui taluda hingelõikuvaid kaebeid . Või ehk oli süütunne pöördunud vaenuks ? Kui ta siis kunagi naasis , hinges lootus , leidis ta eest naise , kes enam temale ei kuulunud . Sakslane teadis , poleks olnud teda , ei istunuks Väino metsas ja võinuks olla nüüd kodus , elus ja terve . Võib-olla oleks elus ka Erika . Psüühikal on kord aimamatu võim meie keha üle . Mees oli lahkumisvisiidid naljatustesse matnud , oli käitunud nii , et kellelgi poleks liiga kurb või valus , ja pidi nüüd ise selle koorma all toime tulema . Ta teadis , peale piirijaama pöördub kõik tulevikku . Ta oli koduteel . Päike polnud veel loojunud , taevas lumiste tippude kohal oli alles hele , aga ta ei paistnud enam meile Alpide tagant . Siin , mägitee käänakule ehitatud palkmajas , moodsas grillrestoranis valitsesid mahedad lambid , kaminasüte sinakas lõõm ja tasane vestlussumin , mida mahendas otse akende alla jääva jääraku põhjas valgelt vahutava mägijõe kohin . Me olime oma lihavardad tühjaks söönud ja kaks pudelit veini joonud . Laua aset täitev poleeritud graniidikamakas peegeldas vana meest mu vastas , nii et ta koos oma peegelpildiga nagu mängukaardi kuningat kujutas . Ma olin talle oma aruande esitanud . Palju mul rääkida polnudki . Mu isa on elus , ta on minu juures korteris , üheksakümnene aga kõbus veel . Ema on ammu surnud . Ta ei surnud siiski mitte tuberkuloosi , vaid sai infarkti . Ka mu vanem vend on surnud , ka südamega . Minulgi on sellega tegemist . Need aastad sõid inimesed seest õõnsaks nagu sipelgad kännu . Kollmeistri Jaan on ammugi surnud . Tema suri tuberkuloosi ja alkoholi . Maruvahva mees oli , oskaja iga töö peale , jutumees ja kelkija ning pöörane fantaseerija . Nii need seal pool sõdinud mehed jagunesidki — ühed , kes kannatasid elu lõpuni süümet ja põdesid Siberi ning rinde katsumusi , teised , kes olid direktorid ja esimehed ja partorgid , enamasti tuhmivõitu mõttemaailmaga ja samuti kõvad kaanijad . Eks vist neilgi olnud süümeprobleeme . Mõned aastad enne surma sai Jaan oma passi korda . Läks seda vahetama , tehti trahvi , et oli tähtaja pikalt üle lasknud , ja kõik . Ilmselt oli mustjas lumi , mis sel sajuööl linnale langes , viinud paljud võimalikud karistused endaga . Teave oli hävinud . Koogu Karla läks varguste eest kinni veel siis , kui Schulenburger Eestis oli . Ta sai mingi kuus või kaheksa aastat , tuli välja , ehitas linna maja . Elas kuuldavasti normaalset elu . Ise ma teda ei tundnud . Valvet ja Jaaku ma pole kunagi kohanudki ... Valve on surnud , teadis vanamees kosta . Nad olid kirjavahetuses . Jaak — noh üks lapsepõlvekiindumus , ilmselt sellest ei piisa , et elatanud mehena kirjavahetust pidada ... Ah veel , Abel Kaarma pääses siiski ülikooli tagasi , kuulub meie kultuurieliiti . Tema on parim näide vaimsest vabadusest ... See õhtu ei tahtnud enam kuidagi paigast nihkuda ja ma otsustasin pakkuda Schulenburgerile võimaluse natuke solisti mängida . Ma küsisin — ta oli mu isale lubanud , et koju jõudnud , ostab ta kaks puuda sealiha ja kuus puuda rukkijahu . Jahu ajab ta viinaks , sealiha küpsetab praeks . Siis kutsub ta kõik oma sõbrad kokku , joodab ja söödab neid ning ütleb — nii olen ma need aastad elanud ! Kas ta täitis oma lubaduse ? " Kas ma töeste nii lubasin ? No jaa , ehk töeste Ei ma ei saanud seda luba täita . " " Miks ? Kas Saksamaal ei olnud jahu ja pekki või viinajamise jaoks torusid ? " " Vaadake , Saksamaal ei olnud mul enam ühtegi elusat söpra . Nict einen ! " Taibanud , et on liiga dramaatiliseks muutunud , hakkas ta rääkima , kuidas teda siin vastu võeti . " Mina uskusin , mina tulen ja panen oma sodatsbuch komandantuuri lauale ja minu vöetakse vastu kui üks söjasangar ! " Ta küsis , kus asub komandantuur , sest ta ei osanud enam oma kodulinnas liikuda . Kõik oli uus ja võõras . Üks vanem töömees oli teda juhatanud , osutanud eemalt ust — just sealt sisse . " Mina läksin ja mötlesin — see nagu liig ilus ja mugav komandantuuriks , see diivanitega ja pildid seinal . Ja üks daam tuli teisest ruumist ja minult küsis — kas härra soovib kedagi nimeliselt . Mina siis temale oma soldatsbuch andsin ja ette kandsin , et olen tagasi teenistusest . Tema mind tükk aega vaatas , siis naeratas ja ütles — ei , siin on küll üks hoopis teine asutus , aga see peaks ka vägagi sobima vanale grenadierile . Ehk härra vaatab neidude piltisid ? " Tõusime muheledes ja kõrvallauast tulid koos meiega kummagi reisikaaslased . " Minu poeg Wolfgang Schulenburger , tema Frau Lori ! " Kätlesime viisakalt kuid vaimustuseta . Seisime autode kõrval , teised olid juba sisse istunud . Meie kohal oli punetama hakanud õhtutaevas ja ümberringi mägimaastik ning autode lõputu vool . Vanamees ulatas käe ja otsis lahkumissõnu . Ta huuled vormisid fraase , aga ta silmad hakkasid närviliselt pilkuma ja sõnalausumata vajus ta tagurpidi autoistmele ning surus näo kätesse . Wolfgang saatis mulle etteheitva pilgu ja käivitas . Kui auto paigalt võttis , kergitas vanamees pisarais näo ja naeratas ning viipas sõnatult . Hetkeks tahtsin minagi nutma hakata . Ometi aimasin saabuvat kergendust , sest ei pidanud enam olema hirmunud laps keset kõigi aegade veriseimat terrorit . Kõik oli jäänud möödunud aastatuhandesse .