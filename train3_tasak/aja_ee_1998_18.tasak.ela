kirjak	aja_ee_1998_18.tasak.ela	Krister Kivi Vähem kui aastaga on kaitsepolitsei ( Kapo ) pidanud koostama kriminaalsüüdistuskokkuvõtted ligi poolesajale " hüppes käinud " ajateenijale . Seadust täites leiavad ametiisikud samas , et Eesti riik kriminaliseerib oma noori liiga kergelt . Tunnid loevad Oled noor ajateenija . Ühel ööl lased väeosast jalga - sõpradega pidutsema , koju või oma tüdrukule külla . Kui sa lähed tagasi kasarmusse enne <arv> tunni möödumist , võid halvimal juhul saada väeosa juhtidelt karistuseks paar ööpäeva kartsa . Kui jõuad tagasi rohkem kui <arv> tunni pärast , hakkavad asja uurima sõjaväepolitsei ja Kapo . Sa oled seadusetähe järgi süüdi kriminaalkuriteos ning lähed kohtu alla . " Me eeldame , et <arv>aastased teavad , mida nad teevad , ja suudavad selle eest ka vastutada , " ütleb Kaitsepolitsei komissar Han nes Kont . " Aga neid ärajooksnud ajateenijaid vaadates on mul pahatihti tunne , et nad üldse ei taba situatsiooni . " Noor komissar peab väikese pausi ja mõtleb , kuidas väejooksikuid kõige paremini iseloomustada . " " Süüdimatu " on juriidiline termin . Neid tuleks vist nimetada ohmudeks . " Ehkki Kapo helikindlate seinte ja surisevate päevavalguslampidega majas töötatakse kõige muu kõrval iga päev ka selle nimel , et koostada järjekordsetele sõjaväest minemajooksnud " ohmudele " võimalikult vettpidav süüdistus kokkuvõte , on kaitsepolitseinikele hakanud tunduma , et korda rikkunud ajateenijatest saavad kriminaalkurjategijad liiga lihtsalt . " Praeguse tempo juures on meil igatahes kümne aasta pärast väga suur hulk kriminaalkorras karistatud noori inimesi , " ütleb Kont . " Tegemist on ohtliku tendentsiga . " Omavolilist väeosast eemal viibimist puudutav kriminaalkoodeksi paragrahv <arv> on nimelt äärmiselt " lollikindel " . Enam kui kolmepäevane omavoliline eemalviibimine väeosast on selle seadusesätte järgi karistatav kuritegu . Kohtud selliste asjade arutamisele palju aega ei kuluta , sest kasarmus mitteviibimine on ju fakt . Peaaegu kõik otsused on süüdimõistvad ning edasikaebamist esineb haru harva . Asjaga kokkupuutuvad ametiisikud ei ole mures mitte kohtus mõistetava karistuse karmuse pärast : " hüppes käimise " eest on ette nähtud maksimaalselt kolme kuuline arest ning täispikkuses määra takse seda harva . Probleem on lihtsalt selles , et kriminaalkorras süüdimõistmise fakt rikub ära noore inimese elu . Kaotatud võimalused Nagu kinnitab Karl Kimmel Riigikaitse Akadeemia kriminaalõiguse õppetoolist , ei tohi kriminaalkorras süüdimõistetud oma edas pidises elus töötada tuhandetel " avaliku teenistuse " ametkohtadel - näiteks politseis , piirivalves , tollis , valla- ja linnavalitsustes , ministeeriumides , kohtutes ja riigikaitse osakondades . Otse loomulikult ei ole " kriminaalil " õigust omada isiklikku relva ning mitmed riigid , näiteks Ameerika Ühendriigid , teevad sellistele isikutele takistusi turistiviisade andmisel . Teatav aeg pärast vabadusekaotusliku karistuse ära kandmist loetakse " karistatus " küll " kustunuks " ning isik võib oma ankeeti jälle kirjutada " kohtulikult karistamata " . Kuid , nagu möönab Tallinna Linnakohtu esinaine Helve Särgava : " Olgem ausad , siin on suur emotsionaalne vahe , kas keegi on kunagi kriminaalkorras süüdi mõistetud või ei . " Loomulikult ei arva komissar Kont , nagu poleks kaitseväest ärajooksmine kriminaalkorras karistamist väärt . " Kuid seadus võiks ette näha , et kriminaalasi algatatakse vaid siis , kui tegemist on juba teistkordse " hüppes käimisega " . Ning väeosast eemalviibimise periood võiks olla pikem - näiteks viis päeva või nädal , " ütleb ta . Praktika näitavatki , et tegelikus elus tehakse enamasti nii , nagu see teoreetiliselt olla võiks . Kui isik ka on väeosast ära olnud kauem kui kolm päeva , siis materjale tema kohta sageli ei koostata ning karistus määratakse väeosa siseselt . Kalevi Üksiku Jalaväepataljoni ülem Vahur Murulaid kinnitab seda väidet . " Me oleme enamasti ikka oodanud , et äkki tulevad jooksikud ise tagasi , ja pole iga kord asjale nii karmi käiku andnud , " seletab ta . Sellest hoolimata saab Eestis iga nädal mõni ajateenija " hüppes käimise " eest kriminaalsüüdistuse - hoolimata kuriteo inimlikul tasapinnal sageli väga mõistetavatest põhjustest . Kont toob näiteks ajateenija , kes lasi väeosast jalga , et teenida raha oma tüdrukule ja selle vastsündinud lapsele . Hiljem läks ta tagasi kaitseväkke , sealt kohtusse ja kohtust pikaks ajaks arestimajja . Kohtu seotud käed Ka kohtunik Helve Särgava ei ole paragrahviga <arv> rahul , nähes - tõsi küll - probleemi eeskätt karistuste napis valikus . " Meie , linnakohtu kohtunike seisukoht on , et aresti kõrval võiks olla ka teisi sanktsioone , " ütleb Särgava . " Näiteks võiks üheks karistuseks olla rahatrahv või siis vabadusekaotus , mida , nagu me teame , on ju võimalik mõista tingimisi . " Praegu satub kohus sageli suluseisu . Eriline kimbatus tekkivat siis , kui õigust tuleb mõista endise ajateenija üle , kes " läks hüppesse " teenistusaja lõpus ning on kohtu ette jõudmise ajaks juba hakanud elama normaalset tsiviilelu . Särgava mäletab juhust , kui tal tuli karistada üht sellist noor meest . " Kohaldasin küll üpris lühiajalist aresti , aga ei saa ikkagi välistada , et tööandja temaga selle aja jooksul töölepingut ei lõpetanud , " muretseb ta . Tagasi Madis Jürgen Arhitekt Henno Sillastega Kawe Plaza ehitusel . Tallinna südames Vabaduse platsil . Henno Sillastel on alati pikk mantel ja alati on tal portfell käe otsas . Külmemal ajal on Torontos elaval Henno Sillastel ka veel hästi laia äärega kaabu . Aga nägu on Henno Sillastel nii eesti mehe oma , kui vähegi olla saab . Vana tuttav Heinz Valk soovitab , et anna Sillastele nui kätte ja lase Mahtra väljadele lahti ! Paremat Mahtra meest pole kusagilt võtta . Jõnks sees " See on ju väike maja ! " Sillaste laiutab Kawe Plaza ees käsi . ( Meenutan - ühes on portfell . ) " Kui krunt on kolmnurkne , siis on tavaliselt maja ka kolmnurkne . " Veab kinganinaga betoonile kolm nurga . Näha ei jää midagi . " Aga meil oli otstarbekam jõnks või kurv sisse teha . Nii saame rohkem ruumi . Ja ilus on ta ka , kas ei ole ? Sirge sein oleks igav . " Seisame kolmandal korrusel Pärnu maantee poolses küljes . Inimesed ja autod läheks justkui jalge alt läbi . " Hea efekt . " Sillaste ise on rahul ja loodab , et sisekujundajad ruumi väikseid bokse täis ei ehitata . Ja kunstiteadlane Harry Liivrand tuleb , kaaslasega naeru lõkerdades , mantel käsivarrel , meie jalge alt läbi . Muide , Liivrand ütles kord Kawe Plaza kohta , et lõpuks ometi on suurlinna tuled Tallinna jõudnud ! Tsiteerin Sillastele Liivranda ja Sillaste on rahul . Ja välisministeeriumis töötava Sillaste tütre Kyllikese andmetel arvavat Toomas-Hendrik Ilves täpselt samuti . Toompea vastu sõbralik " Aga see otsakurv seal Vabaduse platsi pool ostas ... " Sillaste läheb pikkade sammudega maja teise otsa . " ... see väike kurv teeb maja sõbralikumaks . Päris terav ots ei oleks Vabaduse platsi poole sobinud . Ma tahan , et majal oleks Toompea poole sõbralik vaade . " Mina : " Mis sa ise siia nurka teeks , kui see oleks sinu tuba või kabinet ? " Vaevalt on keegi varem näinud , et üks normaalne maja niimoodi lõpeb . Sillaste : " Kui ma siia ise endale kabineti teeks , kui ma oleks tähtis tegelane või mõtleja , siis ma sisustaks siia endale zenliku mõtlemisnurga . Mina : " Ja seisaks pea peal ? " Sillaste : " Jah , ja jalg ämbris ! " Ajab käed laiali . ( Ühes portfell . ) Sovjeetlik bürokraatia ? Sillaste arvates ei ole bürokraatia Eestis ei suurem ega väiksem kui mujal . Linna ainus piirang oli , et kuues korrus tuleb tagasi tõmmata - et ei paistaks kõrgem kui hotell Palace . Nüüd paistvat Kawe Plaza madalam kui Palace . Sillaste arvates on Torontos võibolla isegi raskem maju projekteerida kui Tallinnas . Kanadas on kõikvõimalikel tegelastel suurem kaasarääkimise õigus . Eriti kui projektis on kõrvalekaldumisi ettekirjutatud reeglitest . " Aga Tallinnas - kui sul on hea loogika , ja kui insenerid ja asjatundjad oskavad ametnikele asja ära seletada , siis bürokraatia ei sega . " Mis on kõige suurem probleem ? Mõtleb . " Ma pean nüüd ettevaatlikuks muutuma . " Ikka mõtleb . " Ma kardan , missugused on üleandmise reeglid - millal maja valmis on . Näiteks kui majas on neli rentnikku ja üks on veel puudu , kas need neli peavad siis puuduva pärast ootama jääma . Ma loodan , et linn saab aru , et kui maja üks korrus pole sisustatud ( igasugu stepslid , pistikud ja muud pisiasjad on puudu ) , ei tähenda see , et maja pole veel valmis . " Ainult head hinnangud Ronime kuuendale korrusele . ( Mingit vaateplatvormi ega vabaõhukohvikut siia ei tule . ) " Kuidas ehitajatega rahul oled ? " " EMV mehed on head . " Sillaste hääl muutub vaikseks ja usalduslikuks . " See oli mulle täiesti ... Ootamatu ei ole ilus öelda , aga see oli ootamatu ... Ja aknapaigaldaja Windoor on hea . Isegi tarnijad ütlesid - mees käis Kanadast siin - , et aknapaigaldajad on tasemel . " Parasjagu loobib keegi valges kiivris ehitaja kive ühest hunnikust teise ja Sillaste seisatab . " Nii küll ei tohiks ! " Sillaste puistab hoolega fakte . Enamik aknaid on toodud Kanadast , ja graniit on toodud Kanadast . Sisustuse teeb Ars Interjöör pojekt . Ja alumine korrus on selle pärast nii kõrge , et buss alla mahuks . Rentnikest ei taha Sillaste praegu veel midagi rääkida - vara . Mida veel tähtsat ? Pealelõunal särab Pärnu maantee poolsel klaasist seinal kaks päikest . Pikk Hermann " Sa vaata , missugune vaade , isegi vene kirik ei suuda seda ära rikkuda ! " Vaatame sinimustvalget Hermanni tipus . Sillaste : " Mina sellest küll kunagi üle ei saa . See jätab ... " Pikk paus . Mina : " Mõjub kuidagi ? " Sillaste : " Väga ! " Pikk paus . Sillaste Eesti-tuttavad ( ja neid on palju ) teavad , et alati , kui Sillaste helistab või tänaval vastu tuleb , hüüab ta kõigepealt : " Elagu Eesti ! " ja allest siis ütleb tere . Arvo Valton , Sillaste akadeemiline poeg , räägib , kuidas <arv> või <arv> tuli saata mingi kiri Tunne Kelami soovil Ameerikasse ja Kanadasse . Valton ja Sillaste läinud Rahumäe kalmistule ja Sillaste õppinud kirja pähe ja pärast põletasid mehed kirja ära . Pärast naersid , et mängivad nagu lapsed . Kõige tähtsam on , et sobiks Tuleme treppipidi alla ja ma uurin vastukajade kohta . Sillaste : " Minu jaoks on suur asi , kui taksojuht ütleb , et see maja sobib siia . " Mina : " Sa oled üsna tagasihoidlik . " Sillaste ( kolmandal korrusel ) : " Ära karda , ei ole tagasihoidlik ! Lihtne on teha maju lilladeks ja siiruviirulisteks , nagu mood nõuab . Hoopis raskem on teha ehit ust , mis sobib . " Eks ta muidugi ootamatu on , klaasist maja keset krohvitud eestiaegseid maju . Sillaste ( teisel korrusel ) : " Ta ei pea sobima ainult praegusesse aega . Ta peab sobima ka minevikku ja peab sobima tulevikku . Et oleks püsivalt sobiv - see on see , mille poole tahaks püüelda . " Sillaste ( õues ) : " Hea arhitektuur ei saa olla nagu naisterahva kleit , et nüüd , laupäeval , <arv>. kuupäeval panen selga , edasipidi pole enam vaja , viskan kappi ära . " Asi selge . Emotsionaalne laeng oli tohutu Enda projekteeritud majade hulgas on Kawe Plaza Sillaste jaoks emotsionaalselt kindlalt kõige suurema laenguga . " Suur südamevalu käis pidevalt asjaga kaasas . Kui viis aastat tagasi öeldi , et tuleb maja teha , siis oli kõik lihtne - oh Jumal , miks mitte ! Aga siis hakkasid tähtajad sammhaaval kätte jõudma ... Oi , emotsionaalselt oli see ehitus kindlasti kõige raskem . " Valton : " Eks ta ole - tundlik natuur , Kala tähtkujus . " Teiste viimase aja ehituste kohta Tallinnas ütleb Sillaste , et on väga häid arhitekte , aga vahel kipuvad mõned veidi üle pakkuma . Aga niisugune olevat tema arvamine Sillaste : " Ühe majaga tahetakse kohe kõike ära öelda . Aega on . Öelgu järgmise majaga ka midagi . " Eesti ja Kanada vahel " Eelmisel aastal olin <arv> päeva Eestis . " " See on rekord ? " " Ei , enne kui ma Eestist ära kolisin seitsmeaastasena , siis ma olin rohkem päevi Eestis . " Sillaste ei saa kuidagi ilma nalja tegemata . Tütar Kyllike elab Tallinnas Sillastetele kuuluvas majas . ( Kyllike Sillaste : " No ma soovitasin , kui ta Kawe Plazat projekteeris , et klaas võiks olla võimalikult tume . " ) Henno Sillaste on mõelnud päriselt Eestisse tagasi tulla . Aga Kanadaga ta vaevalt kunagi täielikult lõpetab . Poeg Heiki - muusik ja graafik - elab Torontos . Valton : " Sellistest meestest nagu Henno Sillaste on Eestile olnud tõsiselt kasu . Tema polnud selline , nagu mõned eriti aatelised tegelased olid , kes hakkavad tulistama siis , kui viimane venelane on läinud . " Kõige kõrgemale , kuuendale korrusele tuleb Kawe Plaza kontor . Viies korrus - Hansa Investeeringute kontor . Neljas korrus - Raidla Advokaadibüroo Kolmas korrus - Brand Sellersi büroo . Teisele korrusele tuleb palju väikeseid büroosid Esimesel korrusele rendib ruumid Hansapank Vaba rendipinda on praegu veel kolmel korrusel . Hannes Tamjärv Hansapanga Nõukogu esimees Tallinn on uuesti sündinud organism ja sellest tulenevad paljud tema iseloomujooned . Suur osa linnast on vana ja kulunud , kõike vana ei jõua keegi korraga välja vahetada . Tallinn on unikaalne . Üle poole Eesti ettevõtlusest on Tallinnas . Seega pole Tallinna ka mitte millegagi võrrelda . Kindel on see , et kui siin on nii palju ettevõtlust , siis on ka keskkond ettevõtluse jaoks soodne . Samas on asjaajamine palju keerulisem kui näiteks Pärnus . Linna juhid räägivad palju kuludest . Kuid ma pole kindel , kas hinnatakse ka seda , kuidas linna tulud kokku kantakse . Maksude laekumist peetakse loomulikuks ja ettevõtjatesse suhtutakse vahel kui tüütutesse segajatesse . On üks väike , aga silmatorkav asi , mille poolest Tallinn erineb enamikust teistest Euroopa suurlinnadest . Tallinn tolmab . Helsingi ei tolma , London ei tolma , Genf ei tolma . Tallinn aga tolmab . Ma ei tea , kas selle põhjus on talvine liivatamine , halvasti ehitatud teeservad või rohked muru või kiviga katmata platsid . Kuid ma kahtlustan , et see on mingi üsna lihtne asi , mis tuleks tolmust vabanemiseks ette võtta . Muljele linnast mõjuks see aga oluliselt . Paadunud optimistina arvan , et Tallinn on viie aasta pärast väga edukas ja hea linn . Nii nagu kogu Eestis , suudetakse targasti vältida suuremaid tagasilööke . Ehituste ja heakorrastuse tempo ilmselt ei aeglustu , kõik areneb silmanähtavalt kiiresti . Probleemiks jäävad vanad magalad . Rohkem perspektiivi on Õismäel oma parema asukoha ja parema mainega , aga Lasnamäelt tahab igaüks võimaluse korral minema kolida . Elukeskkondade erinevus linnaosade vahel kasvab . Tööle sõitmine kestab kaks korda kauem kui täna . Lõplikult lahendada pole võimalik ei liiklusprobleemi , ei elukeskkondade erinevust . Vähemasti pole ma näinud ühtegi linna , kus poleks liiklusummikuid või kus kõik linnaosad oleksid elamiseks ühevõrra mõnusad . Kuid mõlema valdkonnaga on võimalik ja vaja pidevalt tegeleda . Lähinädalatel kirjutavad mitmed ühiskonnategelased Eesti Ekspressis , mida nende arvates tuleks ette võtta Tallinnaga . Harri Tiido Raadio Kuku Kui Euroopa paremparteid möödunud nädala lõpul Austriasse Salzburgi kogunesid , olid sotsid ja sotsiaal-demokraadid juba suurema osa Euroopa valitsustest enda kontrolli alla saanud ... Viieteistkümnest euroliidu liikmesmaast on vasakjõud võimul üheksas , veel mõnes on nad valitsusse kaasatud koalitsiooni vormis . Viimased suuremad konservatiivsete jõudude lüüasaamised olid Suurbritannias ja Prantsusmaal ning sügisel võib sama juhtuda Saksamaal . Eri riikides on vasakjõudude esiletõus olnud erinev ja erinev on ka nende tegevus võimul olles . Prantsusmaa on näide traditsioonilisest vasakteest koos selle probleemidega . Paremjõududele valmistab aga kõige rohkem muret niinimetatud " kolmas tee " , mida võib nimetada ka " ameerika impordiks " . Jutt on president Bill Clintoni " uutest demokraatiatest " , mille põhimõtteid paljuski kopeeris Suurbritannia praegune peaminister Tony Blair oma Leiboristliku Partei " kaubanduslikuks " ko hen da misel . Nii Clintoni " uus demokraatia " kui ka Blairi " uusleiborism " põhinevad väga tegusal ja poliitilisi vastaseid halvaval põhimõttel : võetakse parem jõudude ideed , kohendatakse neid pisut ja serveeritakse omade pähe . Vastaspoolel on sisuliselt kadunud võimalus toonitada oma erinevust vasakjõududest , kuna kohe kõlab vastuseks , et neil on seesama olemas , ainult et " inimsõbralikumal " kujul . Sama teed on praegu minemas ka Saksamaal sotsiaaldemokraatide kantslerikandidaadiks tõusnud Gerhard Schröder . Jättes kõrvale USA kui " meretaguse asja " , piirdun lühidalt mõningate Tony Blairi ( ja Gerhard Schröderi ) võtete ning mõtetega . Mõlemad on teinud panuse ettevõtjatele , kuigi see ühiskonna kiht on seni rohkem konservatiivide suunas kaldunud . Mõlemad on kriitilised ametiühingute liigsuure võimu suhtes ja mõlemad peavad vajalikuks reformida sotsiaalhoolekandesüsteemi kui järjest rohkem üle jõu käivat kuluallikat . Mõlemal juhul jääb kursi lõplik määratlus lahtiseks , andes võimaluse muudatusteks vastavalt olukorra muutumisele . Tony Blair näiteks määratles oma kursi kompromissina liberaalse vabaturumajanduse ja riikliku regulatsiooni vahel . Mõned tema põhimõtted : range distsipliin rahanduspoliitikas ; valitsuse loobumine reguleerimisest ja keskendumine rohkem inimestele võimaluste andmisele hariduse , oskuste , tehnoloogia ja infrastruktuuri kaudu ; heaoluühiskonna määratlemine töö väärtustamise ja korraliku tasustamise kaudu ; uus rõhuasetus ettevõtlikkusele , väikeettevõtete loomisele ja majanduslikule riskile . Sotsiaalhoolekandes on põhimõtteks ülalpeetava-mentaliteedi murdmine , pannes üha rohkem vastutust inimesele enesele ning vajadusele tööeas tagada oma tulevik mitmesambalise pensionisüsteemi ning " kohustusliku vabatahtliku " säästmise kaudu . Maaelus toonitatakse aga töökohtade loomist ja selleks regionaalse arengu ning korraliku infrastruktuuri tagamist . Europoliitika osas tuli Blair välja samuti " kolmanda teega " - euroliidu toetamine samaaegse toonitamisega , et hariduse , tervishoiu , sotsiaalhoolekande , maksustamise ja kultuuri vallas tuleks otsustamisõigus jätta eelkõige liikmesriikidele . Ongi " euroföderalistide " ja " euroisolatsionistide " vahele sild ehitatud ! Eestis on sotsiaal-demokraatlik mõtteviis seni nõrgalt esindatud ja jaguneb puhuti olukorrast sõltuvalt ka mitme ennast tsentrisse paigutava partei vahel . Samas on aga " poliitiline turusüvend " parteimaastikul täiesti olemas . Selle täitumine kujutaks ka puhvrit , mis summutaks paljude pettunute ja tüdinute langemise vasakradikaalsete jõudude toetajaskonda . Pragmaatiliselt mõeldes oleks säärasel poliitilisel jõul olemas ju ka rahvusvaheline kandepind ning toetuse saamise võimalus mitmes Euroopa riigis võimulolevatelt poliitilistelt jõududelt . Praegu ei saa välistada võimalust , et nišš võiks täituda näiteks Mõõdukate ja Rahvapartei liitumisega valimisühenduseks . Võib-olla kõlab see ebarealistlikult , kuna pigem kiputakse arvama , et Isamaa ja ehk ka Reformierakond on Rahvaparteile lähemal , kuid poliitikas on kõik võimalik . " Kolmanda tee " kohalik kasutuselevõtt võib olla produktiivne , kui sellele tekib ka kerge kohalik sini-must-valge värving , mis roosa värvi ära varjab . Lea Larin TARBIJAKAITSE - Rahvusraamatukogu suleb sel suvel lugejate eest viimast korda uksed ! Võib küll kiruda , et Rahvusraamatukogu vähe lahti on , et sealt koju laenutada ei saa ja et ta suviti oma uksed sulgeb , kuid tegelikult rahuldab maja suure osa tallinlaste vajaduse avaliku raamatukogu järele . " Suvine paus on sel aastal viimane , " kinnitab direktori asendaja Tiiu Valm . ( Siiani on direktor Ivi Eenmaa , päris direktori valib nõukogu suvel . ) Kuid lahtiolekuaegu pikendada ei ole plaanis , sest majanduskulud suureneksid pimedal ajal kuluva kütte ja valgustuse tõttu märgatavalt . Tänavusest <arv> miljoni krooni suurusest eelarvest kulub veerand kommunaalkuludele . Pealegi ei ole väga varastel ja väga hilistel tundidel majas üle mõnekümne külastaja , ütlevad töötajad . Tipptund on hoopis pärastlõunal kella kahest neljani . Augusti alguses astub raamatukogu informatsiooniühiskonda - kataloogisaali seatakse üles arvutid , milles INNOPACi andmebaasi kasutades saavad seitsmest Eesti raamatukogust trükiseid otsida ka lugejad . Üks asju , mis lugejaid Rahvusraamatukogus puhul erutab , on raamatute kojulaenutus , õigemini selle puudumine . " Ei , ei , ei , " hüüab Valm , " koju me laenutama ei hakka ! Meil on kohustus säilitada raamatuid . Kui hakkaksime koju laenutama , jookseksid meie fondid tühjaks . " Igast eesti keeles ilmunud trükisest saab Rahvusraamatu kogu kaks sundeksemplari . Raamatuid saavad koju võtta ainult parlamendiliikmed ja Riigikantselei töötajad . Maja eripäraks on kahtlemata see , et seal kohtuvad erinevad sotsiaalsed grupid , kes muidu võibolla kokku ei puutuks . Hommikul vara võtavad ennast ukse taha sappa vanemad inimesed , kes tulevad lehti lugema : perioodikasaalis võib kohata isegi põrandal istujaid . Ainult lehelugemisest huvitatud külastajatele avatakse järgmisel nädalal Endla tänava tiivas värskete ajalehtede lugemissaal . Tihtipeale on raamatukogu külaliste eesmärgid vastuolulised - praegu valmistatakse silte , mis lisaks söömisele ja koerte raamatupühamusse tassimisele keelavad ära ka mobiilid . Päris asotsiaalid hoiab majast eemal turvateenindus . Rahvusraamatukogu lugeja on noor , näitavad uuringud . " Tahaksime lugejateks rohkem teadlasi ja spetsialiste , " nendib Valm . Kardetavasti peletavad käratsevad jõnglased teadureid eemale - koolivaheaegadel möllavad suures majas lapsed . Kuigi lugejatele vanuse alampiiri kehtestamisest on juttu olnud , ei tehta seda teoks . " Me ei püüa tõrjuda ühtegi huvigruppi , parem püüame endale lugejat kasvatada , " märgib infotöötaja Triin Soone . Võibolla tehakse hoopis teadlastele eraldi lugemissaal . Rahvusraamatukogus on pinda ligi <arv> hektarit Kuus korrust maa peal : <arv> töötajat ( neist <arv> meest ) , keskmine palk <arv> <arv> külastajat päevas keskmiselt <arv> <arv> lugejat registreeritud andmebaasi kõige rohkem huvitab lugejaid Riigi Teataja populaarseim koht on interneti saal ( järjekord kuu aega ) nädalas varastatakse <arv> raamatut Kaks korrust maa all : hoidlates on <arv>,<arv> miljonit raamatut ruumi on <arv> miljoni raamatu jaoks hoidlatöötaja saab palka <arv> krooni Pekka Erelt VARIMAJANDUS - Möödunud aastal maksti Eestis ümbrikupalka <arv> miljardi krooni ulatuses . Ümbrikupalk on maksuametile ja maksupolitseile nagu küsimus Jumala eksistentsist . Selle olemasolu või mitteolemasolu tõestamine on ühtviisi võimatu . Maksuameti peadirektori Kalev Järvelille sõnul on maksuametile küll laekunud informatsiooni ümbrikupalkade maksmise kohta , süüdi pole aga kedagi mõistetud . " Kohtus on seda väga keeruline tõestada , sest palga varjamisest on huvitatud mõlemad pooled , " ütleb Järvelill . Alla jäämist ta ometi tunnistada ei taha . " Võimalusi on , aga need on väga keerulised ja kallid . Tõestamine nõuab pikka eeltööd . " Millised need keerulised ja kallid võimalused on , ei taha peadirektor lähemalt kommenteerida . Vihjab vaid jutu sees koostööle politseiga . Nähtamatu vaenlane Statistika ümbrikupalga suuruse ja majandusharuti jaotumise kohta puudub . Maksupolitsei arvates ei saa mingist jaotumisest üldse rääkida , kuna ümbrikupalka kohtab igal pool . Küll aga võib väita , et põhiliselt makstakse seda väikeettevõtetes . " Ümbrikupalku makstakse eelkõige väikeettevõtetes , kus arveldatakse sularahas . Suur ettevõtetes esineb seda tunduvalt vähem , " arvab ka Järvelill . Tema sõnul esineb ümbrikupalka palju teenindusettevõtetes . Statistikaameti töötaja Erika Sisaski andmeil varjavad kõige rohkem oma tulusid mitte ettevõtted , vaid kodumajandusega tegelejad - talunikud , kalurid , turukaubitsejad , prostituudid . Enamik neist maksab endale ise palka . Võitlus ümbrikupalga vastu meenutab musta kassi püüdmist pimedas toas . Ainult selle vahega , et pole kindlalt teada , missuguses toas kass on . Anonüümseks jääda sooviv maksupolitseinik on igatahes ümbrikupalganduse võimaliku pidurdamise suhtes pessimistlik . " Ei saa öelda , et me tõkestamisega tegeleks . Pole veel konkreetset materjali . Maksupolitseinikke on selleks liiga vähe , et eraldi ümbrikupalgandusega tegelda , " tunnistab ta . Mis murraks varipalganduse ? Nii nagu pole veel õnnestunud leiutada kõiki haigusi parandavat imerohtu , pole olemas ega tule universaalretsepti ümbrikupalga vastu . Maksuamet loodab , et tõhusaks vastumürgiks saab kavandatav pensionireform . Kolme samba süsteemiks kutsutavast reformist loodetakse , et eeskätt selle teine sammas istub raskelt ümbrikupalga kukile . Teine sammas kujutab endast kohustuslikku kogumiskindlustust . Selle järgi läheb makstav sotsiaalmaks igaühe individuaalsele arvele ja nii laekunud raha suurusest oleneb edaspidi ka pensioni suurus . Seega mida rohkem maksad sotsiaalmaksu , seda suurem on sul tulevikus pension . Maksukogujate arvates loobuvad paljud inimesed seetõttu mustast palgaosast ja nõuavad tööandjalt tervet palka puhtana . Statistikud peavad neid lootusi illusoorseteks . Nimelt näeb pensionireform ette ka vabatahtlikku pensionikindlustust . Sel juhul on juba ükskõik , kas säästa ümbrikupalgast või puhtast palgast . Ainuke vahend , mis on seni suutnud varipalgandust piirata , oli haigekassakaartide sisseseadmine mõne aasta eest . Erika Sisaski sõnul sundis see paljusid seni ainult musta palka maksnud ettevõtjaid vähemalt osa töötasu pealt riigile makse maksma . Seni , kuni ümbrikust on huvitatud nii ettevõtja kui ka töötaja , pole varipalganduse vastu võimalik midagi tõsist ette võtta . Riigil jääb vaid oodata ja loota , et ümbrikupalgad hakkavad ise vähenema . Sotsiaalne püssirohutünn Negatiivse vastu võitlemine võib anda veelgi negatiivsema tulemuse . Tartu ülikooli majandusteaduskonna õppejõu Raul Eametsa sõnul on varimajandus inimeste ja heaolu seisukohast positiivne nähtus ning selle kägistamine põhjustab sotsiaalse katastroofi . " Olen kindel , et pooled firmad läheks pankrotti , " ütleb Eamets veendunult . Järvelille sõnul aga annab ümbrikupalganduse pigistamine maksude suurema laekumise näol positiivse lõpptulemuse , kuigi mõnele võib see hetkeks olla tugev löök . Samas jätaks firmade pankrot tööta minimaalselt <arv> <arv>-<arv> <arv> inimest , kellele tuleks riigil hakata maksma töötu abiraha , sest uut tööd pole ju pakkuda . Nii karmi maksupoliitikat võib lubada endale rikas Rootsi , mitte vaene Eesti . Pensionäridel aga ei tasu pensionitõusu lootagi - riigile on siis märksa olulisem toetada elujõus töötuid ja nende peresid kui vanureid . Ümbrikupalk Eestis <arv> Riikliku Statistikaameti andmetel on <arv>. aasta <arv>. kvartali keskmiseks palgaks ligi <arv> krooni , kusjuures erasektoris <arv> krooni ning riigisektoris vastavalt <arv> krooni . <arv>. aasta <arv>. kvartali tööhõive kokku oli <arv> <arv> inimest , millest <arv> <arv> moodustas riiklik sektor ja <arv> <arv> erasektor . Eeldame , et ülalpool toodud andmete suurusjärgud pole oluliselt muutunud ning ümbrikupalka saadakse reeglina ainult erasektoris . Kui ümbrikupalga statistiliseks väärtuseks võtta umbes <arv> krooni , siis teeniks erasektor keskmiselt sama palju kui riiklik . Järelikult : Ümbrikupalk <arv> - <arv> miljardit krooni Riigile jäi laekumata tulumaksu <arv>,<arv> miljardit krooni aastas ehk rohkem kui ettevõtteilt planeeritav tulumaks <arv>. aastal sotsiaalmaksu <arv>,<arv> miljonit krooni aastas ehk igale pensionärile <arv> krooni pensionilisa kuus ravikindlustusse <arv> , <arv> miljonit krooni aastas ehk kiirabi rohkem kui kuue aasta eelarve või AIDSI ennetamise arengukava <arv> aasta eelarve Priit Vare <arv>. AASTA - Liigne rabelemine täna võib mõjutada tugevalt inimese tervist pensionieas . Pea lõhkus nii , nagu oleks keegi seda kirvega seest poolt tagunud . Andrus oigas ja tegi silmad lahti . Hommik polnud just meeldiva enesetundega alanud . Kange must kohv ja kiirelt tehtud sigaret võtsid peavalu küll vähemaks , ent sant tunne oli ikkagi . " Kas tõesti hakkab tervis käest minema juba <arv>aastaselt ? " imestas mees köögilaua taga kuivanud võileiba süües . " Mis siis veel tulevikus saama hakkab ? " Päeva peale peavalu kadus . Uuesti hakkas Andrus tervisele mõtlema siis , kui ta apteeki läks ja vastsest pensionärist emale hunniku tablette ostis . Ema oli kaasa pannud pika nimekirja , enamik rohunimedest olid Andrusele tundmatud . Tabletikuhilat emale üle andes läks mehel tuju kurvaks . Tahtmatult kujutas Andrus ennast pensioniealiseks vanameheks , kellel hing paelaga kaelas ripub . Mõte oli nii kole , et peavalu tuli tagasi . Eluiga pikeneb ja suremus väheneb Päris paanikaks pole Andrusel siiski põhjust . Aastal <arv> on tema tervis praeguste kuuekümneaastaste omaga võrreldes veidi parem . " Eluiga peaks kasvama ja suremus vähenema , " ütleb Kaja Põlluste Tartu ülikooli rahvatervise instituudist . " Lisaks on selleks ajaks kindlasti paranenud inimeste tervisekäitumisharjumused . " Kui vaadata kaks aastat tagasi tehtud uuringuid , siis on Andrusel jäänud elada veel umbes <arv> aastat . Temaga ühevanune abikaasa Tiia peaks päikese all vastu pidama kümme aastat kauem . Keskmine eluiga praegustel kolmekümneaastatel on prognooside kohaselt paar aastat üle seitsmekümne . Andrus läheb seda kuuldes ähmi täis . Kauem elada tahtmise soov on nii suur , et mees lubab oma toitumis- ja liikumisharjumustel edaspidi rangemalt silma peal hoida . Seni oli tihti nii , et kiirel lõunatunnil tormas ta koos töökaaslastega autosse , sõitis kilomeetri kaugusele Tallinna kesklinna , sõi seal , kus lihatükk kõige suurem , ning kihutas seejärel kontorisse tagasi . Väärtushinnangud mõjuvad tervisele Meditsiinidoktor Jaak Uibu sõnul ei tee siiski tulevikku helgemaks see , kui Andrus ühel hetkel otsustaks porgandit sööma hakata . " Küsimus on ikkagi üldistes väärtushinnangutes , " lausub ta . Oleks elufilosoofia teine , tuleks porgandisöömine iseenesest , mitte mingitest otsustest . " Kõige olulisemaks tervise mõjuriks peetakse sotsiaalmajanduslikku seisundit , " väidab Uibu . " Ent Eestis see erandlikult nii ei ole , sest majanduslik kindlustatus on ka rikkamate puhul veel nii lühiaegne , et kogu vaba aeg kulub selle saavutatud kindlustatuse kindlustamiseks . " Pärast iseseisvuse saabumist on Andruski tänu pikkadele tööpäevadele oma elu päris kenale järjele ajanud . Ent ka praegu rühib ta sama suure hooga edasi , sest auto hakkab juba vanaks jääma ning eluasegi nõuab värskendamist . " Vahel jääb rabelemise kõrvalt perele väga vähe aega , " ütleb ta . Jaak Uibu sõnade kohaselt võib selline rabelemine Andruse tervist tulevikus tugevalt mõjutada . " Raha eest normaalset perekonnaelu ei osta , kuid just pere tasakaalustaks töötegemist ning tugevdaks seeläbi ka tervist , " nendib Uibu . Andrusel tuleks oma tervise huvides investeerida hoopis vabasse aega . Enesetapule mõelnute protsent tõuseb Paraku on Andrus harjunud töötama ligi kümme tundi ööpäevas . See on üks põhjusi , miks ta pea täna hommikul nii kõvasti valutas . Tänased kolmekümneaastased kaebavad peavalu üle rohkem kui nende lapsed ja vanemad . Teised selle vanusegrupi põhihädad on depressioon , selja- ja liigestevalu , unetus ning üleväsimus . Viimaste aastatega on tõusnud nende kolmekümneaastaste hulk , kes on mõelnud enesetapule . " Kindlasti võivad sellised hädad jätta omad jäljed ka pensionipõlve , " lausub Kaja Põlluste . Andruse õnneks teadlased täpsemaid prognoose täna veel teha ei oska . Samas mõjutavad Andruse tervist aastal <arv> sellisedki tegurid , mille vastu ta ise täna veel eriti võidelda ei saa . Maailma terviseorganisatsiooni , Harvardi ülikooli ja Maailmapanga uurimuse järgi väheneb järgmise paarikümne aasta jooksul haigestumine ja suremus nakkushaigustesse , kuid suureneb tuberkuloosi oht . " Ka Eesti viimaste aastate andmed kinnitavad seda , " ütleb Jaak Uibu . Kasvudententsi näitab maailmas ka aids , kuid Andrus vähemalt väidab , et tema on selle koha pealt ettevaatlikkus ise . Eesti kolmekümneaastaste seas on suitsetamine viimastel aastatel vähenenud . Andruse eakaaslastest teevad suitsu pooled meestest ja kolmandik naistest . Andrus lubab seda kuuldes veelgi tõsisemalt oma tulevikule mõtlema hakata . Keskealised eriti ei kurda Kui pea parasjagu ei valuta , on Andrus siiski oma tänase tervisega suhteliselt rahul . Nagu enamik temaealistest . " Mida vanemaks inimene saab , seda rohkem ta kurtma hakkab , " väidab Kaja Põlluste uurimistulemusi vaadates . Täna külge saadud hädad võivad Andrusel tõsiselt välja lüüa just aastal <arv>. Aavo Kokk peatoimetaja Üks inimene rääkis , kuidas ta sõitis Stockholmist Tallinna koos väliseestlasega . Väliseestlane olnud väga kuri , et Tõnismäel on ikka mälestusmärk okupatsiooni sõdurile , et eestlased nimetavad nõukogude aega nõukogude ajaks , mitte okupatsiooni ajaks , et selline mees nagu Einseln maha võeti ja et nüüd ka Ilvest tahetakse maha võtta . Väga raske oli asju seletada nii , et väliseestlane vihaseks ei muutuks , ütles see kodueestlane . Selline fundamentalistlik mõttelaad on mind alati hirmutanud . Kuid samas ma näen , et see toob raskes olukorras rahvale ja riigile kasu . Maailma olulisemad ajalehed on viimastel nädalatel kesksel kohal käsitlenud Iisraeli <arv>. sünnipäeva . Pool sajandit tagasi asutati ÜRO otsusega Iisraeli riik , kuid ei garanteeritud rahvusvaheliselt kuidagi selle julgeolekut . Niipea kui Palestiinast lahkusid Inglise väed , pidid juudid ja araablased omavahelises sõjas selgeks tegema , millised on uue riigi tegelikud piirid ja kas see riik üldse saab eksisteerida . Käisin umbes poolteist aastat tagasi Iisraelis . Reisiks valmistudes avastasin üllatusega , et Iisraeli käsitletakse paljudes raamatutes kui anomaaliat , kui ajutist nähtust vähemasti tema tänastes piirides ja tänases poliitikas . Iisraeli ajaloo esimene peatükk oli lõpetamata . Umbes kuu aega tagasi ostsin Kopenhaageni lennuväljalt Martin Gilberti äsjailmunud Iisraeli ajaloo monograafia . Raamat ise pole ajalookäsitlusena suurem asi , kuid on väärtuslik selle poolest , et kirjeldab , kuidas välispoliitilise kriisi korral ületati sisepoliitilised eriarvamused . Seletab , kuidas riik sündis , ja käsitleb riiki kui jäävat nähtust . Samasuguseid raamatuid on ilmunud viimastel kuudel ridamisi . Iisrael on maailma tähelepanu keskmes kui huvitav ühiskond , mitte kui rahvusvaheline rahurikkuja nagu tavaliselt . Eesti rahvusvaheline positsioon on täna umbes samasugune nagu Iisraelil esimese <arv> aasta jooksul . Teiste riikide valitsused on meid tunnustanud , kuid ühiskond veel mitte . USA hotellides näiteks ei leia te telefoniraamatust Eesti telefonikoode . Meie riik on liiga noor , et üks traditsioonidega hotell võiks lubada tema tingimusteta tunnustamist . Samas on Eestis hakanud levima arvamus , et oleme oma koha maailmas saavutanud ja võime nüüd selle küsimuse vähetähtsate hulka arvata . Mõned noored kolleegid räägivad Eesti neutraliteedist , kujutledes , et see on meie enda otsustada . Presidendi vabariigi aastapäeva üleskutsele muuta riigi valitsemine mõistlikumaks vastasid poliitikamehed vaid poolpõlastavate repliikidega . Ükski Eesti juht pole esitanud selget nägemust , kuidas peaksime haldama meie valdavalt muulastega asustatud alasid või mis õieti saab Kagu- ja Lõuna-Eesti piirialadest . Kui meil on midagi Iisraelilt õppida , siis esmajoones seda , et jääva riigi loomine kestab aastakümneid ning nõuab sisepoliitilist ja välispoliitilist järjekindlust . Loetav igal kiirusel Mis on lahti tänase Ekspressi väljanägemisega ? Alates sellest numbrist läksime me üle uuele kujundusele . Lihtsalt niisama ajaleht oma kujundust ei muuda . Mõned maailma ajalehed on aastakümneid täpselt ühesuguse näoga . Kui juba muutusi ette võtta , siis saab nende ainsaks põhjenduseks olla arusaamine , et informatsiooni saab lugejale paremini ja selgemalt esitada . Eesti elu , mille ilminguid Ekspress varsti kümme aastat on kajastanud , on meie jaoks endiselt põnev . Uus , klassikaliselt soliidne , kuid samas moodsam väljanägemine aitab meil seda põnevust paremini lugejani tuua . Püüame mõelda rohkem lehekülgede ülesehituse selgusele , teksti ja piltide mõistlikumale seosele . Jõulisemad pealkirjad muudavad lood lihtsamini ligipääsetavaks . Juba pealkirja kohal oleva sisukokkuvõttega antakse lugejale märku , millest käib jutt . Ka loo autori leiab lugeja üldjuhul teksti algusest . Püüame lehekülgi mitte ülearu täis toppida . Meie uue kujunduse kandvaks lüliks on USA disaineri Tobias Frere-Jonesi kujundatud kirja tüübid , mis tuginevad Ameerika teeviitade ja liiklusmärkide kirjale . Teeviidal ja ajalehel on mõndagi ühist , nad peavad olema loetavad ja ühemõtteliselt mõistetavad igal kiirusel . Lugejate kujundusteemalised vastukajad on oodatud aadressil <email> Tõnu Kaalep Eesti Ekspressi peakujundaja Kujunduse uuendamine jätkub ka meie võrguväljaandes . Käes olevast nädalast ongi <hyperlink> / lugejate ees muudetud kujul . Põhiliseks muudatuseks on raamide kaotamine . See muudab lehekülje arvutisse lugemise kiiremaks , hoides seega kokku kallist internetiaega . Uuele leheküljele on püütud läheneda ka veidi kunstilisemast aspektist . Visuaalse pildi elavdamiseks on lisatud nii sisukordadele kui ka tekstidele fotod , mis esinevad ka paberväljaandes . Põhimõte on selles , et võrguväljaande lugeja saaks sama koguse artikleid kui paberinfokandja lugeja . Edaspidi jõuavad võrku ka EE vahel ilmuvad lisad , nagu Tehnika Ekspress , Ehitus- ja Kinnisvara Ekspress , Koolitusekspress jne. Perspektiivis on lisada võrguväljaandesse suuremate reklaamiklientide reklaamid . Et võrguväljaande lõplikum vorm on alles kujunemisel , palun sõim ja ettepanekud saata webmasteri aadressil <email> . Meelis A. Piller võrgulehe kujundaja Politsei on suutmatu " Vabariiki viiluke vähem " ( Nr <arv>/<arv> ) Selles , et Pirita linnaosas korraldab turvateenistust ESS turvafirma , pole ju midagi halba . Miks siis nimetada seda " Eesti vabariiki Pirital vähem " või midagi sellesarnast ? On ju avalik saladus , et politsei ei tule toime mitte ainult turvateenistusega , vaid ka paljude muude probleemidega . Mul on isiklikult olnud näiteks kokkupuuteid Maardu politseiga , kes selle asemel , et lahendada toimepandud vargusi , püüdis selgitada , kui rasked ülesanded politsei ees seisavad , kui halvad on politseiniku töötingimused , väike palk jne. Uskuge , hädasolijail ei ole sellest vähimatki kasu . Võib ainult politseinikele kaasa tunda . Kohalik politseiteenistus meie asulas ei suuda hakkama saada isegi lärmava poistekambaga , mis veel muust rääkida . Pirita linnaosa on suur , hajutatud territooriumiga , kaubandus- ja teeninduskeskustega . Ju siis nägi Pirita linnaosavalitsus , et kohalik politsei teenistus ei tule selle turvamisega toime ja leidis probleemile teise lahenduse . Teie , hr Pino , ju ise ka leiate , et politseitöös on puudusi . Miks siis on vaja nahutada uut ettevõtmist ? Kas ainult leheveergude täitmiseks ? " Feodaalse Vürstiriigiga " , nagu te väidate , ei ole siin tõesti mingisugust kooslust . Lugupidamisega Virve Koppel Harjumaalt Kunstivärgist meil ja mujal Vähemalt mõni aasta tagasi võis New Yorgis ( Sohos ) kõikjal majaseintel näha lendlehti ( flyer'eid ) , kuhu oli kirjutatud " kill all artists " ( Tappa kõik kunstnikud ) . Tollal kogu seda värki iga päev , päev päeva järel nähes olin isegi üllatunud , et kohtasin mõttekaaslast . End siiski immigrandina tundes pidin jääma tolerantsemale seisukohale ja koguni kritseldasin ühele neist " at least some of them " ( vähemalt mõned neist ) . Nüüd , kunstimekast kaugel , lugedes kõiki neid linnapeid , treiereid , hasso krulle jne , jne , kahetsen , et ei jäänud maksimalistiks ja ei lisanud hoopis " including artcritics " ( kaasa arvatud kunstikriitikud ) . Tarmo Tulgiste Tallinn Letialune kaup Helsingi kõige defitsiitsemaks kaubaks osutub ajaleht Eesti Ekspress . Varsti täitub kümme aastat päevast , mil Teie lehte hakati müüma Helsingis Rootsi Teatri ajalehekioskis . Kummalisel kombel on viimase aasta vältel pidevalt olnud probleeme lehe kättesaamisega . Tänaseks on olukord omandanud lausa nõukogudeliku joone - Eesti Ekspress on müügil ainult letialuse kaubana . Põhjuseks olevat see , et lehti ei jätku kõigile soovijatele . " Pruugib mul vaid Eesti Ekspress vitriini panna ja ta on kohe läbi müüdud . Mida ma siis vanadele klientidele ütlen , " imestab tekkinud olukorda letipersonal . Ei jää ka minul muud üle kui imestades küsida : " Millal saab Eesti Ekspressist tõeline maailmaleht ? " Alustada võiks näiteks kasvõi naaberriikide pealinnadest , kuhu on olemas otsetransport . Matti Meikäläinen Meilahti Urmas Kruup NARKOMAANIA Narva , Kohtla-Järve ja Sillamäe noorte hulgas on raskekujuline uimastisõltuvus tavaline asi . Ida-Virumaal võib olla tuhandeid noori , kes sõltuvad mooni preparaatidest . Konkreetset arvestust keegi nende üle ei pea . Vaid politsei konstaablid teavad oma piirkonnas elavaid narkomaane nägu- ja nimepidi . Arvatakse , et narkomaanide arv on Ida-Viru linnades hüppeliselt kasvanud . Ainuüksi veerandsajatuhande elanikuga Narva linnas loetakse kroonilisi narkomaane tuhandetega . " Nad on ju tegelikult ohvrid , " tunnistab üks Jõhvi konstaabel . Samas teeb politsei aeg-ajalt narkomaanide hulgas haaranguid , trahvides narkomaane , kelle taskuist midagi kahtlast leitakse . Müüjate ja hulgimüüjate peale politsei hammas veel ei hakka , on Ida-Viru politseiprefekt Aleks Uibo sunnitud tunnistama . Praegu on Ida-Viru politseis loomisel narkogrupp . Püütakse hankida vajalikke testimisseadmeid . Kohapeal on kahtlase aine analüüsimine võimatu . Karistamatus julgustab Narkokaupmehi politseinike tegevus ei heiduta . Kasumid on ülisuured , klientuur on kindel ja vankumatu . Narva politsei vahistas möödunud aastal kohaliku mustlasparuni , kes ajas Narva linnas moonipreparaatidega suurt äri . Tema sissetulekuid hinnati sadadesse tuhandetesse kroonidesse . Ühe eramaja kuuris oli sisse seatud " köök " , kus paar narkomaani " kokkadena " töötas , keetes moonipurust ja lahustitest madalaprotsendilist heroiini . Kaup müüdi maha laialdase müügiketi kaudu . Mitu korterit eri linnaosades hõlbustasid narkootikumide kättesaadavust . Mees võeti küll koos asitõenditega kinni , kuid kohus tema kinnipidamissanktsiooni ei pikendanud . Mehel on palju lapsi , põhjendas kohtunik massimõrvari vabaks laskmist . Mustlase müügivõrk töötab tänini . Laste silme all Mõned Narva mustlaste kontrollitavad narkomüügi punktid asuvad koolide ja lasteaedade vahetus läheduses . " Korra tuli mul taksoga tööle sõita ja ma unustasin oma kooli aadressi ära . Hakkasin seletama , kuskohas see asub , ja taksojuht teadis täpselt , et ahaa - sealsamas , kus narkootikume müüakse , " räägib üks Narva pedagoog . Koolis , kus ta töötab , on korduvalt narkomaanidega probleeme olnud . Külmade talveilmade aegu on koolikempsus korraliku kaifimisruumi leidnud nii mõnigi narkar . Lapsed näevad seda pealt ja lähevad õpetajale kaebama . " Ma usun , et koolis müüb mõni laps kindlasti oma kaaslastele narkootikume , kuid ma ei saa seda ju kuidagi kontrollida , " tõdeb koolidirektor . Vanemate murelapsed " Ta tuleb öösel koju , sööb . Siis paneb suitsu põlema . Sel ajal pean ma jälgima , et ta suitsuga midagi põlema ei paneks . Ta ise on täiesti kontaktivõimetu . Viin ta vannituppa ja riietan lahti . Nendes " hatades " ( korterid või eramajad , kuhu kogunevad heroiininarkomaanid narkootikume valmistama ja manustama ) on igasuguseid satikaid . Vaatan ta üle , pesen , kui vaja , panen uue pesu . Ise ei saa ta millestki aru , ta on nagu zombi , " räägib kuue aastase narkomaani staazhiga mehe ema . Veel räägib ta , et on sageli sunnitud oma poega lusikaga toitma , viima arstide juurde , kartma kollatõbe , AIDSi . " Iga kord , kui ta on kuhugi läinud , võpatan telefonihelina peale . Ma kardan kogu aeg , et helistatakse ja öeldakse , et mu pojaga on mingi õnnetus juhtunud , " räägib ta . Ta teadvustab endale , et tema poja elu võib jääda väga lühikeseks . Ta on käinud paljude oma poja saatusekaaslaste matustel . " Nad lamavad kirstus , nahk kollane , lõug habemetüükas . Nahk on nii rabe , et habet ei saa ajada . Ma tean , ka mi nu pojal pole enam kaua jäänud , " tunnistab narkomaani ema kibedat tõtt . Ta süüdistab ennast . Kõrge ametikoht ei lubanud lapse järele vaadata , teda kasvatada . Nüüd on hilja . Kaif ja maailm Narkomaanid ise suhtuvad ülejäänud maailma ülbelt . Nende jaoks on vaid kaks asja - heroiin ja süstal . Enese terviski ei lähe neile korda , vanematest rääkimata . Üks narkomaan , keda tema ema püüdis " hatasse " minekul takistada , kägistas oma ema seni , kuni too kokku varises . Üks <arv>aastane mees , kes on juba aastaid endale heroiini süstinud , mädaneb üle terve keha . " Vaata , veene pole mul ollagi . On vaid augud . Ja kuna " kaif " ei ole steriilne , siis tekivad mädapaised . Näed , kätel on siiani armid , " räägib mees , kes on sunnitud end jalgadesse süstima . Kätesse süstivad vaid algajad , siis tehakse " metrood " ( süstitakse kaenla piirkonda ) , mõned suudavad end süstida oimuveeni , selgitab kogenud narkomaan . " Proovisin korra , aga keha hakkas karjuma . Vale asi oli , " meenutab üks teine narkomaan oma katsetusi . Nad ei saa end pesta . Mädanevad üle kere . Kardavad vaevusi , mis on nii jubedad , et nad ei suuda kõike läbielatut meenutadagi . Enamik narkomaane on püüdnud nõelaisust üle saada ja elanud selle nimel läbi kohutavaid päevi . Krambid , tursed , väljakannatamatu valu . Psüühiline sõltuvus Mädapaised on heroiininarkomaanide juures tavanähtus . Mõnel tekivad närvikrambid . Mõni ei saa üldse kõndida . " Ta vedeles mitu kuud kodus , ei käinud kusagil väljas . Sõbrad tõid talle süste koju , " räägib ühe Sillamäel elava narkomaani vanem vend . " Kurat ! Ta ei pese end peaaegu üldse . Kui korra kuus kusagilt kõva noosi saab , siis käib duši all . Muidu pidi nahk valutama hakkama . Eks tal ongi see juba õhuke nagu pärgament . Poputa raiska nagu väikest last , " räägib ta oma vennast . Ravi enamasti ei aita . Suur osa narkomaanidest on käinud Tallinnas ja Sankt-Peterburgis end ravimas . Füüsilisest sõltuvusest vabanetakse läbi jubedate vaevuste . Psüühiline sõltuvus jääb . Arstid hindavad heroiini preparaate ülimalt ohtlikeks . Samas on need Kirde-Eestis vägagi levinud . Kust tuuakse ? " Loll küsimus . Piir on siinsamas , " väitis üks " hata " -pidaja . Nagu pidev orgasm Ida-Virumaal on väga vähe vaba aja veetmise võimalusi . Noortel , eriti neil , kes elavad karpmajade rajoonis , pole töölislinnades oma vaba ajaga midagi peale hakata . Uimastipakkujaid leidub alati . " Küsisin kunagi , miks ta süstib . Ta ütles , et ma pole elades sellist kaifi kogenud , " jutustab ühe Iidlas elava algaja narkomaani <arv>aastane pruut . " Ta seletas , et see pidi olema nagu pidev orgasm , aga mina teda ei usu . " See neiu teab , mida tema armastatu endaga teeb , ja on veendunud , et ei hakka kunagi ennast süstima . Pahatihti on aga " nõela otsa istutajad " just lähedased sugulased või sõbrad . " Mul valutas selg , kui ma ehitustöölt tulin . Vend ütles , et see mõjub valuvaigistina , ja tegi mulle süsti . Paar aastat olin efedriini peal , enne kui tahtejõudu kokku võttes sellest lahti sain , " räägib ühe juba surnud narkomaani vend . Ta väidab , et suutis vabaneda . Kauaks , seda ta ei tea . Võib-olla istub ta juba praegu kusagil korteris ja mässib käsivarre ümber zhgutti , et siis mõnu veeni lasta . Varastamine käib asja juurde Möödunud suvel vallandus Ida-Virumaal suur autodesse sissemurdmise laine . Paljud oma sõidukit tänaval parkivad auto omanikud pidid enne tööle sõitmist endale uue aku muretsema . Korterivargadki osutuvad pahatihti narkomaanideks . " Muidugi ma varastan . Mul kulub päevas paarsada krooni . Suvel võin veel käia moone korjamas ja ise keeta , aga talvel pole mul neid kusagilt võtta , " tunnistab Iidlas elav noor mees , kes pole oma eluajal päevagi tööl käinud . Varastatud kraam müüakse võileivahinna eest kokkuostjatele . Midagi ostavad ära turukaupmehed , mõni asi läheb pandimajja , mõni asi müüakse tänaval . " Kui ma saaks , ei käiks ma vargil . Aga iga päev on raha vaja . Palju raha . Mõni kuu läheb autojagu pappi ära . " ei salga noor mees . Sagedased on juhtumid , kus kohtupinki istub kümme-kakskümmend noorukit korraga . Süüks korteri- või autovargused . Vanemad seisavad tõsiste nägudega kohtusaalis ja kuulavad kohtuotsust . Kohtualused ise irvitavad nii kohtu kui ka oma vanemate poole . Hiljutine Kohtla-Järve nelikmõrv on ere näide , et Ida-Viru maal on tekkinud narkomaffia . Kolm naist ja üks ekspolitseinikust noor mees pidid mõrvari kuuli läbi eluga hüvasti jätma . Laipade kõrval vedeles summutiga TT ja kotitäis moonipepri . Politsei operatiivandmete põhjal võis mõrva tingida mingi võlg . Enamik selliseid korterikaupmehi on väikesed kalad , kellele kaup realiseerimiseks üle antakse . Ole aus mees ja müü . Peremehed pidavat heldet kasumit jaotama . Reeglina on sellistes müügipunktides väike kogus narkootilist ainet , mida pidevalt täiendatakse . Sageli on kaubavalik lai . Alates moonipurust ja valmis süstaldesse tõmmatud heroiinist , lõpetades kanepi ja muu suitsetamisolluse ning tablettidega . Suitsetasin ja hakkas lõbus Heroiinipreparaatide kõrval levib Ida-Virumaa linnades üha enam kõikvõimalik suitsetatav kraam . Anadhaa , hashsh , zelje , kanep ... Viimased on sageli juhutarvitajate või noorukite lõbu . " Valges Hobuses tuttavad pakkusid . Suitsetasin ühe ära ja ei saanud midagi aru . Siis suitsetasin teise . Kõik hakkas kuidagi naljakas tunduma . Tantsisin kuni hommikuni , " meenutab üks teismeline Jõhvi koolitüdruk oma kokkupuudet narkootikumidega . Kokku on ta ära tõmmanud juba kümmekond pläru . Põlevate kaselehtede lõhna levitavate suitsetajate kõrval on Ida-Virumaa ööklubid täis klaasistunud silmadega tabletirahvast . " Ma olin aasta otsa rõngaste peal . Käisin kõrtsis ja jõin seal vaid Vichy'd . Muu alla ei läinud . Nüüd lõpetasin ära . Igaks juhuks . Sõltuvust küll pole . Nüüd joon õlut , " räägib üks <arv>aastane Jõhvis elav mees . Linnavõimud ja politsei teadvustavad endale , et Ida-Virumaa on narkomaania leviku osas teistest maakondadest kaugelt ees . Vaid Tallinn ja Tartu jätavad Kohtla-Järve ja Narva seljataha . Narvas on volikogu juurde loodud narkomaania vastase võitluse komisjon . Võitlus on alanud , kuid hilja . Politseinike arvates on õige aeg mööda lastud ja see annab end peagi tunda . Tarmo Vahter MENTALITEET Ameeriklase kombel tööd rabav eestlane äratab imelikku huvi . Hiljuti kirjutas Kranaat , et Tartu ülikooli ajakirjandustudengid alustasid raha kogumist oma õppejõu Priit Pulleritsu küüditamiseks Ameerika Ühendriikidesse . Tegemist ei olnud väljamõeldisega . Üliõpilaste protest sündis pärast järjekordset artiklit Postimehes , kus Pullerits kutsus Suure Lombi tagusest maast õppust võtma . " USA on ainus riik , kus ma tahaksin elada , " tunnistab Pullerits siiralt . Kõhn nagu piitsavars , näeb ta välja noore ja tragi advokaadina mõnest John Grishami romaanist . Erinevalt paljudest õppejõududest ei ilmu Pullerits loengule kampsunis ja teksades . Suvel ei kanna ta lühikesi pükse kõige palavamalgi tööpäeval . Mustad viigipüksid , triiksärk ja lips on teadlik osa ameerikalikust imagost . Dress code annab enesetunde ja autoriteedi . Pulleritsust on saanud alma mater 'i elav sümbool , nagu oma näolistest õppejõududest läbi aegade . Ülikooli peahoone , Postimehe toimetuse ja üldse kõigi majade treppidest läheb Pullerits üles joostes . Professor Peeter Vihalemm on öelnud , et Pullerits viibib loengute vaheajal ajakirjanduskateedris <arv> sekundit . Asjaosalise enda meelest on tegemist ilmse liialdusega : " Mitte üle <arv> sekundi ! " Ta ei söö isegi lõunat , sest muidu ei jõua kõigi tegemistega valmis . " Töökus . Pühendumine . Ene se usaldus üle kõige . Elus edasi surumine . Eestis seda ei näe , " kõlab Pulleritsu kreedo . Tema vaimne ümbersünd algas <arv>. aastal Ameerikas Columbia ülikoolis õppides . Uus Pullerits hakkas vanduma ainult inglise keeles , sest " shit " kõlab ilusamalt kui " sitt " . Favoriidi toimetuses ehtis tema lauda tähelipp . See kõik ajas tudengeid naerma , mida ei saa aga öelda Pulleritsu ameerikalikult range hindamisviisi kohta . Faktiviga kodutöös tähendab " kahte " . Kuid Pullerits ei joo kokakoolat ega söö hamburgereid . " Sa pead oskama eristada saasta . Ma jumaldan seda , mis on USAs hea , " ütleb Pullerits , " kuid tegelikult olen ma palju vähem amerikaniseerunud , kui arvatakse . " " Hirm paneb paremini tööle " Kui <arv>aastane Inno Tähismaa Äripäevas reporterina alustas , tundis ta endal vahel kolleegide naljakaid pilke . Tähismaa võttis oma laua tagant päevas kuni <arv> telefonikõnet . Nädala jooksul pidas ta sidet umbes saja allikaga era- ja riigifirmades , küsides neilt pidevalt uudiseid . Telefoniarved tulid suuremad kui mitmel töökaaslasel kokku . Tähismaa oli just naasnud Washingtonist , kus ta kolm kuud Ameerika Hääles praktiseeris . Äripäevas seadis ta ennast teadlikult algaja USA ajakirjaniku olukorda . " Reporter saab Ameerikas hommikul kaks tundi aega ühe uudise kirjutamiseks . Seejärel peab ta kirjutama kahe tunniga veel ühe uudise . Ja õhtuks pikema loo . Kutt nühib ennast lõhki , et asjad valmis saada . Teda sunnib teadmine , et ukse taga on sada tööotsijat . " Enamik noori eestlasi ei karda täna , et võiks leiva kaotada . Tähismaa meelest ei võta inimesed kergelt saadud tööd eriti tõsiselt ja manduvad . Sestap tekitab ta endale ise hirmu , et homme võib tema asemele tulla uus mees . " See stimuleerib mind rohkem pingutama . " Kui rahandusministeeriumi asekantslerit Peep Lassi kuidagi intervjueerida ei õnnestunud , ei lükanud Tähismaa loo valmimist järgmisele päevale . Ta hankis ministeeriumi mobiiltelefonide nimekirja ja asus kõiki numbreid läbi helistama . Kümnenda kõne peale vastaski Lass . Kuigi Tähismaa järgib ameerikalikku töössesuhtumist , ei soovi ta ise USAs elada . Poolteise aastaga on ta tõusnud Äripäevas reporterist toimetajaks . Ameerikas oleks samm hierarhiaredelil nõudnud vähemalt <arv> aastat ja kõvasti rohkem vaeva . Selline sihikindlus kummutab eestlaste armastatud üteluse , et tööga pole keegi rikkaks saanud . Tähismaa sõidab uue Mazda <arv>ga ja elab perega Eesti-aegses majas Nõmmel . " Tundsin end nagu filmis " Kui <arv>aastane arst Jaanus T. Kennedy lennujaamas Ameerika pinnale astus , oleks ta nagu filmi sattunud . New Yorgi kollased taksod , musklites neegerpolitseinikud ja eriti pilvelõhkujad - kõik oli telesarjadest tuttav . Ometi hakkas see kiiresti pähe nagu viin õllega . Ta ei tahtnud enam koju tagasi tulla . Kas püüaks leida tööd USA meditsiinis ? Või prooviks vahtrasiirupit Eestisse eksportida ? Kuigi esimest korda Ameerikas , ei tundnud Jaanus end võõrana . Lääne-Euroopas oli teisiti . Perfektsest saksa keele oskusest hoolimata jäi ta Frankfurdis või Kölnis alati välismaalaseks . Ameeriklastega oli hea kontakt kerge tekkima . " Oho ! Great ! Fantastic ! Super ! " Eestisse naastes algas kõva sisemine pohmell . Hing tahtis Ameerikasse tagasi . " Tujutu olemine kestis kolm kuud , " tunnistab Jaanus . Aeg-ajalt uurib ta elutoa seinal rippuvat Ameerika kaarti . Pilet suvisele lennule New Yorki on juba eelmisest aastast kinni pandud . Direktor viis õpetajad jooksma Ameerika-palaviku eest ei kaitse vanus ega positsioon . Auväärses eas Tallinna koolidirektor rääkis pärast reisi väsimatult nii õpilastele kui ka õpetajatele , mis USAs head . " Teeme nagu Ameerikas , " sai hoobilt direktori tunnuslauseks . Abiturientidele tegi see nalja , naisõpetajatele pahameelt . " Olete vist natuke loll , " ühmas julge meesõpetaja . Eriti sügav mulje oli direktorile jäänud tervisesportlastest , kes sörkisid õhtuti suurlinna asfaldidzhunglis . Koju jõudes hakkas mees auto asemel jalgrattaga tööl käima . Direktor püüdis ka kolleege ameerikalike eluviiside kasulikkuses veenda . Enne õppenõukogu algust pidid kõik õpetajad tema juhtimisel staadionil mõne ringi tegema . Järgmisel päeval tuli osa pedagooge tööle arstitõendiga , et nende süda ei kannata füüsilist koormust . Laura Pekonen USAs töötav soome ajakirjanik . INDIAANLASED - USA valitsus toidab punanahkade järeltulijaid konservidega . Hommikusel preerial puhub kõva tuul ja ratastoolis mees varjub seina taha . Ta veetis talveöö õues , sest tüdruksõber ei lubanud tuppa sisse . Mees mangub dollarit õlle , toidu või ükskõik mille tarvis . Mees üritas kunagi kolida Denverisse , kuid seal sai ta peksa ja visati aknast välja . " Sain oma õppetunni kätte , " ütleb ta . Kevin Poor Bear naasis reservaati . Kuigi siin pole midagi , on väljaspoolne maailm indiaanlastele veel karmim . Nüüd joob ta viina ja rullib oma ratastooli reservaadi tänavatel , oodates sooja suve . Ta on <arv>aastane . " Me oleme selle maa kõige vaesemad elanikud , " ütleb Poor Bear , " kuigi peaksime olema kõige rikkamad . " Siuu-indiaanlaste reservaadis teenitakse vähem ja surrakse nooremalt kui kusagil mujal USAs . Iga teine on alkohoolik , igal kolmandal pole elektrit ega vett , tööd on vaid igal kümnendal . Teedel pole nimesid , sest siia ei käi ei buss ega rong . Silmapiirini laiub vaid tühi ja kollane preeria , moodustades indiaanlaste maa kitsad piirid . Emad valavad lutipudelisse kokat Reservaat on vangilaager ja sellisena ma teda ka võtan , " ütleb Milo Yellow Hair ( <arv> ) . Ta ei näe mingit muud põhjust , miks nad peavad niiviisi elama . Yellow Hair on hõimunõukogu asepresident , suur ja kole mees . Ta on siinsamas sündinud ja kasvanud kartulipõldude vahel . Ta on elanud Euroopas , abiellunud austerlannaga ja saanud tütre . Ja ta on tagasi Pine Ridge'is , üksi . Yellow Hair räägib palju <arv> sõlmitud Fort Laramie lepingust , mille järgi siuude maa ulatub üle viie praeguse osariigi . " Missouri jõe idakaldalt Little Bighouri mägedeni , nii kaugele , kui rohi kasvab ja jõed voolavad , " tsiteerib ta . Just selle lepingu rikkumine on tema arust Oglala siuu-hõimu praeguste hädade põhjus . Hõimu maad võõrandati tükkhaaval ja lõpuks kamandati indiaanlased Lõuna-Dakota kuivale kiltmaale . Reservaadis elab praegu <arv> <arv> inimest . Kord kuus saadab valitsus koorma konserve ja külmutatud liha , mis jagatakse abivajajatele . Kuna siin pole mingisugust tööstust ega tööd , on abivajajaid palju . Ilma tööta on raske linna kolida , sest seal on elu kallis . Niisiis paljud jäävad , saavad lapsi ja joovad . Kõige sagedasem surmapõhjus on suhkruhaigus , mis esineb ka lastel . " Emad panevad lutipudelisse kokakoolat , sest see on odavam kui piim . Täiskasvanud ostavad alkoholi , millel kõige parem protsendi ja hinna suhe - purjuspäi on kergem unustada , " räägib Yellow Hair . Pine Ridge on kui tükike arengumaad maailma rikkaima riigi keskel , kuid oma kõrvalise asukoha tõttu on teda lihtne kahe silma vahele jätta . " Kui Ühendriike hinnataks tema suhtumise järgi oma pärismaalastesse , ei peetaks teda auväärseks maaks , " ütleb Yellow Hair . Geraldine'i majas elab kakskümmend inimest Pine Ridge'i küla asub kahe tee ristil . Seal on bensiinijaam , kirik , arestimaja ja kaubamaja Sioux Nation , mille riiulid on täis konserve ja krõpse . Taamal asuvad haigla ja pitsabaar . Auklike teede ääres on vagunelamute ja hurtsikute read . Lastekarjad hüppavad nende vahel ringi , sõidavad rulaga mäest alla ja nende jalus longivad koerad , kes kraavist süüa otsivad . Geraldine Blue Birdi aias lebavad roostes külmik ja pesumasin . Aknaavasid katab kile , laual on mitme päeva pesemata nõud . Vett saab naabrilt ja peldik on hoovis . " Mul on üks , kaks ... seitse last , kes käivad koolis , ja kuus enam ei käi , " loetleb <arv>aastane Blue Bird . Kahe toa ja köögiga majakeses ja vagunelamus elab kokku <arv> inimest . Osa neist on ta õdede lapsed , kelle vanemad on surnud . Mõnel on juba oma lapsed . Blue Bird on töövõimetu pensionär südamehädade tõttu . Kodus tuleb hoolitseda abikaasa eest , kellelt suhkruhaigus viis jala . Ükski lastest ei tee tööd , vaid kõik vaatavad päev otsa videot ja sõidavad autoloksuga mööda reservaati . " Lastel pole siin midagi teha . Lähima kinonigi on <arv> miili , ujumispaika <arv> miili , " ütleb Blue Bird . Kord kuus saab Blue Bird valitsuselt konserve , millest jagub kaheks nädalaks . Kui toit hakkab otsa saama , laenab ta jahu ja küpsetab leiba . Suvel kogub pere kingade ja riiete jaoks raha turistidele indiaanitacosid müües . Noorena arvas Blue Bird , et valge mees tuli ja pani indiaanlased endast sõltuma . Nüüd aga peaksid nad ise hakkama saama . Blue Bird elas aastaid reservaadist väljas , töötas ja õppis . Laste sündides sai raha otsa ja tuli tagasi pöörduda . Ta soovib , et ta lapsed kooli lõpetaksid ja tööd leiaksid . Chauncey katsub mitte juua Reede õhtul on bensiinijaam reservaadi süda . Sees müüakse suitsu ja lahjat kohvi . Parkimisplatsil loetakse raha üle ja sõidetakse naaberosariiki Nebraskasse end täis jooma , sest reservaadis alkoholi ei müüda . Akna all istub noor siuu lotendavates teksades ja hip-hop-mütsis . Kael on tal vinniline , suust puudub paar hammast . Ta on närviline : juba paar tundi tagasi pidanuks marihuaanat toodama . " Kui keegi täna vangi satub , pole see mina , " ütleb Chauncey ( <arv> ) . Tegelikult üritab ta korralik olla . Tänagi ei läinud ta metsa samakat jooma , sest ta üritab oma kümnele nooremale vennale ja õele eeskujuks olla . Marihuaana ei lähe arvesse . " Kolmteist aastat elasin Minneapolises ja solkisin oma elu . Siit politsei mind ei leia , " ütleb Chauncey . Nii jõudis ka tema reservaati tagasi . Siin on oma politsei ja kohus , mida välisilm ei suuda eriti mõjutada . Paljud kuriteod jäävad lahendamata . " See on kui pime nurk . Mehed peksavad oma naisi . Tüdrukud ootavad oma onu last , " seletab Chauncey . Kuid elu lõpuni on veel palju aega . Tanklas on mitu meest , kes istuvad tundide kaupa kohvitassi taga , loevad lehte või lihtsalt põrnitsevad vastasmaja . Osal on traditsiooniline pats . Osal on amputeeritud jalg , käsi või sõrmed - suhkurtõve tõttu . " Tulevik ? " küsib Chauncey . " Võib ju tahta ära minna , kuid miskitmoodi satub ikka siia tagasi . " Ning <arv>aastane mees pole siin enam noor . Hasartmängud kui uus " piison " Mäe otsast avaneb vaade üle murumättase preeria ja kidurate mändidega kaetud mäenõlvade . Siin-seal on märke inimtegevu sest , kraavis autovrakke ja laiali pillutatud haagiseid . Yellow Hair ütleb , et see paik on siuudele püha . Mäe otsas on vana surnuaed ning sealt avaneb vaade orgu , kus minevik lõppes sada aastat tagasi . <arv> toimus siin siuude viimane lahing , mida nüüd teatakse Wounded Knee nime all . Algul pidid siuud alistuma , kuid siis läks kellelgi kogemata relv lahti ja tapatalgutes hukkus <arv> siuu ja <arv> Ühendriikide sõdurit . Yellow Hair on kibestunud : " Valitsus peaks meid aitama samuti kui Euroopat pärast maailmasõda Marshalli plaaniga . " Kümme aastat tagasi lubas kongress reservaatidesse raha teenimiseks ehitada kasiinosid . Hasartmänge kutsuti lootusrikkalt " uueks piisoniks " . Kasiinodega on rikkaks saanud siiski vaid hõimud , kes elavad linnade lähedal . Pine Ridge on aga liiga kaugel , et sinna keegi viitsiks või julgeks tulla . Võõrastel ei soovitata pimedas ringi liikuda , ka mobiilil pole levi . " Ameeriklased tahavad omada ettekujutust indiaanlastest : vaimsus , kultuur ja looduslähedane eluviis . Indiaanlasi nad ei soovi , " ütleb Yellow Hair . Thanassis Cambanis Associated Press - BNS PYTHEAS - Lennart Meri lemmiku vägitegu kordamisel . Praeguses Vahemere sadamalinnas Marseille's elas <arv> aasta eest kreeklane , kes püüdis leida sponsorit , et hakata otsima laevateed Põhja-Euroopasse . Lõpuks läks maadeavastajal Pytheasel ettevõtmine korda . Temast sai paljude antiikajauurijate väitel esimene inimene , kes sõitis läbi Gibraltari väina Põhja- ja Läänemerele . Tema reis avardas tunduvalt ajaloo algusaegadesse ulatuvaid Kreeka merendustavasid . Tänavu suvel on kahel kreeklasel kavas iidne merereis uuesti läbi teha . Kuid Pythease sõudjate ja <arv>-meetrise puust purjeka asemel kasutavad nad kuuemeetrist täispuhutavat mootorparve . Teele asuvad mehed Põhja-Kreeka sadamalinnast Thessalonikist ja nende sihtpunktiks on Stockholm . Kreeklaste sõnul on reis austusavaldus vähetuntud maadeavastajale , kelle tähtsus nende arvates ei ole väiksem Christoph Kolumbuse omast . " Oleme unistanud sellest lapsest peale . Me oleme merehullud , " ütleb <arv>aastane Vladimir Levidis . Koos <arv>aastase kaaslase Alexis Darasega asub ta teele juunis , pärale loodavad mehed jõuda <arv> päevaga . " Me oleme alati tahtnud parvega ümber Euroopa sõita , " räägib Daras . " Siis avastasime me Pythease . Tema tegi just seda , mida meie teha tahtsime . " Kahe seikleja merereis läheb maksma üle miljoni krooni , mis meeskonnal nimega Pytheas-<arv> on õnnestunud Kreeka rahvuslikult turismiorganisatsioonilt ja erasponsoritelt juba peaaegu tervikuna välja kaubelda . Mitterahalist abi on andnud ka ÜRO keskkonnaprogramm ja Ateena linnavalitsus . Pytheas elas praeguse Marseille' kohal paiknenud Kreeka kaubalinnas enam-vähem samal ajal , kui Aleksander Suur Makedooniast oma vallutusretki alustas . Marseille'st läks muistne meresõitja teele <arv>. või <arv>. aastal e.m.a. " Pythease reis " tundmatutesse maadesse " oli esimene rahuldavalt dokumenteeritud kreeklaste maadeavastusreis , " kirjutas ajaloolane Christos Lazos <arv>. aastal Pytheast käsitlevas raamatus . Säilinud fragmendid annavad tunnistust , et Pytheas läbis Biskaia lahe , põikas sisse Inglismaa ja Iirimaa sadamatesse ning sõitis üle Põhjamere ja Läänemere . Mõni uurija arvab koguni , et tema reisid ulatusid Islandi ja Gröönimaani . " Mõned antiikaja kirjutajad väitsid , et Pytheas on valevorst , kes soovis oma reiside ulatust suurendada , " ütleb graafik ja disainer Levidis . Mida rohkem Levidis ja Daras on Pythease kohta teada saanud , seda suuremaks on muutunud nende austus muistse uurija vastu . " Ebaõiglus jahmatas meid . Ta oli kaheldamatult maadeavastaja , kes tegi tol ajal ennekuulmatu reisi , " ütleb Daras . " Ja keegi ei ole temast kuulnudki . " Pythease teekond ei lõppenud Stockholmis ! Pythease teekond on olnud peamiseks käsitlusobjektiks Lennart Meri raamatutes " Hõbevalge " ja " Hõbevalgem " . " Pytheaselt pärinevad antiikgeograafia esimesed ja mõnes mõttes ka ainsad teated kaugest Põhjalast . Ta avaldas need <arv>. aasta paiku ( e.m.a. ) teoses maailmamerest , " kirjutab Meri . Oma raamatuis jõuab Meri järeldusele , et Pytheas randus Saaremaal . Pythease teos on hävinud , säilinud on vaid fragmendid teiste autorite ja oponentide raamatuis . Ainus päris autentselt säilinud lause kõlab aga järgmiselt : " Barbarid näitasid meile kätte koha , kus päike suikus surmaunne . " Meri arvates on siin jutt Kaali meteoriidist . Kuuldused meteoriidist võisidki olla Pythease reisi ajendiks . Meelis Hiiob Keskkoolipingis ( <arv> ) juhiload saanud Meelakul on liikluspolitseiga lähedane suhe . Sellest suhtest on ajendatud ka järgnevad soovitused . Kui politsei on põõsas Tallinnas on tänavad ja hoovid pätte ja kaabakaid täis . Politsei aga kurdab , et pole kuskilt võtta mehi ja raha , et kord majja saaks . Autojuht Indrek Meelakul läheb niisugust asja kuuldes tuju väga halvaks . Meelaku arvates ei saa kaadri puudusest Eesti politseis juttugi olla . Kui politseinikud istuvad linna piiril põõsas peidus ja trahvivad juhte , kes pole enne linnasilti kiirust maha saanud , on see sulaselge riigi raha raiskamine . Nii ütleb Meelak . Teiseks - Meelak ei tunne küll kõiki politsei sisekorra eeskirju , aga tema teada on põõsas kiiruse mõõtmine keelatud . " Pealegi : samal ajal , kui üks politseinikest kirjutab autos protokolli , tõmbab teine väljas suitsu . Palk jookseb mõlemal . " Kuidas kaitsta oma õigusi Kui politseinikud on eeskirja rikkunud autojuhi kinni pidanud , siis on juhil teatavad õigused . Meelak loeb neid üles terve rea . Kõigepealt peaks politseinik juhile selgitama , kelle kiirust üldse mõõdeti . Kui peeti kinni korraga mitu autot , on asi väga segane . " Autost välja minna ju ei lubata , et küsida , millist sõidukiirust teatati teistele , " kommenteerib Meelak . Juht , keda süüdistatakse kiiruse ületamises , peaks kindlasti veenduma , et vahendeid , millega mõõtmine toimus , on üldse lubatud kasutada . Selleks tuleb kontrollida politseinike radaril olevat kleepsu , mis peab olema eemaldamata ja vigastusteta . Samuti peab iga radariga kaasas olema tunnistus taatlemise kohta , millel on näidatud vea suurus kiiruse mõõtmisel . " Kui kiirust mõõdetakse taatlemata riistaga , on selle eest ette nähtud rahatrahv , " ütleb Meelak . Politseinikud peavad selgitama kinnipeetule tema õigusi , mis kirjas Haldusõigusrikkumiste seadustiku paragrahvis <arv>. Õiguste selgitamisega peab algama iga toiming , kaasa arvatud protokolli koostamine . Kui õigusi ei selgitata , on ka protokoll õigustühine . Paragrahv <arv> näeb ette ka õiguse advokaadi juuresolekule protokolli vormistamisel . " Politsei väited , et advokaati ei sa kätte või õigusabi ei saa võimaldada , ei ole mingil määral vabanduseks , " räägib Meelak . Protokolli ei tohi jääda selle allkirjastamiseks esitamisel tühje kohti . " Minule on esitatud näiteks protokolle , milles lüngad . Olen need siis kas ringiga või muul viisil tähistanud ja vastava seletuse protokolli kirjutanud . Sinna peaks kirjutama ka kõik märkused politseinike arvatavate rikkumiste kohta . " Kui juht lube tagasi läheb saama Kui juhilt on ära võetud load ning ta läheb politseisse neid tagasi saama , on tal samad õigused mis protokolli koostamise korral . Talle tuleb selgitada HÕS § <arv>-s ette nähtud õigusi . Seadus näeb ette ka õiguse omada esindajat . Tuleb selgitada arutelu reegleid . Kui autojuht nõuab , tuleb kogu arutelu protokollida . " Praktika näitab aga seda , et iseenesest arutelu ei toimugi . Kui juht läheb politseisse , on karistamismäärus juba valmis trükitud . " Autojuht Meelak ei saa aru ka kehtivast süsteemist , et enamasti määravad karistusi juhiload ära võtnud ja protokolli koostanud politseinike ülemused . " Meenub vaid üks juhus , mil rikkumist arutanud juhtiv politseiametnik protokolli tühistas ja karistuse määramata jättis , " meenutab Meelak . Lugege seadust ja käige kohut ! Et kaitsta oma õigusi politseinikega suhtlemisel , soovitab Indrek Meelak osta poest Haldusõigusrikkumiste seadustiku ja sealt vajalikud osad selgeks õppida . Meelaku sõnul peaksid inimesed kasutama rohkem oma õigust koostatud protokollide kohtus vaidlustamiseks . " Olen siiani täheldanud , et kohtud suhtuvad asjasse objektiivselt ja tühistavad protokollid , mis on koostatud menetlusnorme rikkudes . " " HÕS näeb ette , et karistusi võivad määrata lisaks politseiprefektile ja abiprefektile vaid politseikomissar ja politsei abikomissar . Kahte viimast ametikohta aga enam pole , seega on määratud karistused ebaseaduslikud . " Vesta Reest MENUKAS - Lauljanna Anne Veski parodeerija Pille Pürg on Venemaal saavutamas Anne Veski kuulsust . Muideks , ta polegi Anne Veski . Ega ka mitte Heli Lääts , Marju Länik või Eino Baskin . Tema nimi on Pille Pürg ja Anne Veskist on ta <arv> aastat noorem . Vanalinnastuudio etendusejuht Pille Pürg ( <arv> ) sai aprilli keskel Moskvas toimunud imitaatorite konkursil " Hittide paraad " ühe peapreemiatest . Loomulikult imiteeris ta Anne Veskit ning laulis ( oma häälega , ise laulis ) kustumatut hitti " Obnimi " ( " Unusta " ) . " Vene publik , see on midagi uskumatut , kui ikka terve saal seisab püsti ja aplodeerib , siis ... " Pille ei lõpeta lauset . Temagi sai osa sellest , mida staar Anne Veski on aastaid tundnud . Pille räägib pea samade sõnadega , millega on Veski kirjeldanud ida publiku soojust . Kõige vingem vaatepilt on , kui Pille pildistamise jaoks poose võtab . Veskiga sarnane pole mitte ainult asend - seisab , käed laiali , käed õieli - vaid ka asenditesse minek on lõpuni veskilikuks viimistletud . Pille võtab kõigepealt sõõmu õhku , manab näole lavanaeratuse , teeb kätega ringe ning maabub seisakusse . " Ma olen teda jälginud . Videote pealt vaadanud , kassette kuulanud . " Kodus peegli ees seisev vaip on juba läbi kulutatud . Imitaator arvab , et tal on peas kolm-nelikümmend Veski laulu . Kõige paremini lähevad rahvale peale muidugi hitid " Viimne pilet " , " Roosiaia kuninganna " jt aegadest , mile Veski veel noor ja sale oli . Pille möönab , et tema lauluhääl on Veski omale päris sarnane . Loomulikult kirjutas Pille lapsepõlves kirju Anne Veskile , sai vastuseks autogrammidega fotosid ja plakateid . Veski talle niisiis meeldib . " Ma matkin teda huumoriga . Imiteerimine ei tohi kunagi olla salvav , " kõneleb Pilles professionaalne estraadinäitleja . See , et Eino Baskin kutsus noore inspitsiendi <arv>. aastal etendusse " Prügikast <arv> " Anne Veskit etendama , on ehk ka välise sarnansuse süü . Pille loomulik vormikus on <arv>aastase lopsaka daami kuju loomisele suureks kasuks olnud . Pille ütleb , et peab ennast kõvasti kontrollima - jutusse , aga kõige enam maneeridesse , on ilmunud kuulsa imiteeritava jooni . Sõbrad ja tuttavad juba märkavad seda . Kuid Pille ei taha Anne Veskiga samastuda . Tema imiteeritavate nimistusse kuuluvad veel Heli Lääts , Eino Baskin , loomisel on Marju Läniku , aga võib-olla ka Maie Parriku kujud . " Heli Lääts seisab laval ja ei tee midagi . Aga ta liigutab iseloomulikult prille , kummardab - väikesed detailid , mille põhjalt saab Heli Läätsa edasi anda . " Heli Läätsa puhuks on Pille garderoobis konservatiivne kleit , prillid ja tume parukas , ning reperutaaris laulud " Mööda teed " ning " Vilist laste valss . " Heli Läätsana kutsuvad teda esinema ikka keskmine ja vanem põlvkond . Estraadinäitleja elust Eestis rääkides läheb Pille tõsiseks . Eino Baskin , Egon Nuter ja Tarvo Krall on teda elus kõvasti edasi lükanud , nagu ka Ivar Vigla , kes kutsus noore , suure tõenäosusega andeka tüdruku , kes omal ajal lavakunstikateedrisse sisse ei saanud Wigla Show'sse esinema . Pille tahaks teha midagi niisugust , mis inimestele hinge läheks . Varsti on tal see võimalus ehk olemas . Pärast " Hittide paraadi " on tulnud pakkumisi ida poolt , laialt Venemaalt . " Peab ikka sinna minema , kus su publik on , " möönab Pille Anne Veski sõnadega . Ülo Kruus Maaemana tuntud ning Maaema messi korraldaja Helve Laksberg ( <arv> ) , kelle tee vaimsuse juurde algas aastaid tagasi tomatite kasvatamisest , rikkus läinud nädalavahetusel Tallinnas peetud Maaema messil lootusetult Soome ja Eesti parategijate suhted . Varem on Laksberg enda kohta öelnud , et ta tahab kõigile inimestele jagada vaimsust ning teadmisi juurikate-puuviljade söömise kasulikkusest . Tänavune Maaema mess oli järjekorras viies . Viimastel aastatel on tõhusateks messikülastajateks olnud Soome paravaldkondade esindajad , kes vastutasuks väärika kohtlemise eest on eestlastele Soome paraüritusel Hengen ja Tiedon Messut võimaldanud soodsa hinnaga pileteid ning müügikohti . " Tänavu läks Tallinna messil Maaema ahnus nii suureks , et ta tegi eestlastele ja soomlastele samad hinnad , ainult ühtedele kroonides , teistele markades , seega <arv>,<arv> korda kallimad , " kommenteeris tundmatuks jääda sooviv asjaosaline . Müügikohtade ja piletite hinnad , mis olid juba kroonides kõrged , olid soomlastele viimne piir - nad keeldusid Tallinna Maaema messil osalemisest ning kehtestasid tänavusele Soome messile eestlaste jaoks samuti samad hinnad , mida peavad maksma Soome parategijad . Suur on Eesti ravitsejate , lõhnaterapeutide ning loodustoodete müüjate nõutus , kuna Soomes toimuv mess on olnud neile senini aknaks laia maailma . " See ei ole esimene kord , kus Laksberg , kes peab ennast Maaemaks , nõidadel kopsu üle maksa ajab , " kinnitas EE informaator . Näiteks müütas Maaema paari aasta tagusel messil kopsakate kroonide eest oma visiitkaarte . Millal saab Maaema , kes toitub enda sõnul vaid taimedest ning keemiavabast toidust , ükskord rahast isu täis ? Maaema kommenteeris juhtunut sõnadega : " Ma olen ise ka sellest kuulnud . Aga ma võin teile tuua hinnakirjad , kus on näha , et hinnad olid Eesti kroonidesse ümber arvestatud . " Seejärel telefonikõne katkes ning telefoni teel Maaema enam tabatav ei olnud . Volkswagen Polo on oma <arv>,<arv> meetrise pikkusega juba üks väike auto , kuid praegu firmas käimas oleva " peaaegu täiusliku " mudelivaliku väljaarendamise raames lisandub sügisest odavaimana vaid <arv>,<arv> meetrit pikk Lupo . Seda autot võib ometi käsitleda peaaegu et viieistmelisena . Esmakordselt saab üks väiksemate hulka kuuluv supermini üleni galvaniseeritud kere , ühes sellega aga kaheteistaastase garantii kereplekkide läbiroostetamise vastu . Rihveldamata esilaternaklaaside tõttu mõjub Lupo avalalt ja koduselt . Hindadest esialgu vel ei räägita , kuid ette on valmistatud neli viimistlusevarustuse paketti . Mootorivalikusse kuulub liitrine baasmootor ( <arv>hj ) , <arv>,<arv> ne <arv>hobujõuline ning mõistagi üks diisel - selleks valiti <arv>,<arv> liitrine SDI võimsusega <arv>hobujõudu . Kaalumisel olevat ka kuueteistklapilise ühe koma nelja liitrise jõuallika ( <arv>hj ) lisamine Lupo mootoriprogrammi.Autole pakutakse viiekäigulist manuaalkäigukasti ja neljakäigulist automaatkäigukasti . Aastatel <arv>-<arv> ehitas Fiat <arv> tuhat mikrobussi välimusega Multiplat . Ainult kolm ja pool meetrit pikka autosse mahtus kuus täisinimest , istmed olid kolmes reas . Multiplasid pruugiti Itaalias massiliselt ka takso rollis . Uues Multiplas on samuti kuus istet , kuid kolm kummaski reas . Sellise võimaluse andsid ainult neli meetrit pika auto erakordne laius - <arv>,<arv> meetrit ning peaaegu püstloodis küljeklaasid . Multiplal on sile põhi , rida Bravolt ja Bravalt laenatud sõlmi , hulk käepäraseid hoiukohti käsipakkidele ning küllaltki mahukas pakiruum . Viisteist kilogrammi kaaluvad istmed on ükshaaval eemaldatavad - nii saab sõiduauto mõne minutiga muuta kaubikuks . Väljavaade on erakordselt hea , laternate paigutus kolmele tasapinnale äärmiselt originaalne , nagu ka sõiduki meeldejääv profiil . Mootorite valik on algatuseks piisav : kas <arv>,<arv> ne kuueteistklapiline või <arv>,<arv> ne turbodiisel ( kummalgi varuks <arv> hobujõudu ) . Ära mahtuvat ka viiesilindriline reasmootor , loomulikult on mõeldud loodusliku gaasiga sõitvatele või hübriidjõuallikaga teisenditele . Itaalia kerefirma Ghia osa armsa mini Ford Ka väljatöötamisel on üldtuntud . Torino autonäitusel välja pandud viie uksega Ghia Turing Ka eelnimetatud pisiauto ( samuti Fiesta ) põhjal oleks tõepoolest suurepärane vaheldus sageli kandiliste ja kohmakatena mõjuvatele universaalkeredele . Erikere oma tsinkkollases , mis on titaanikarva söakate kaitseraudadega täiendatud , on kahtlemata stiilne . Paraku siiski liiga sarnane viieukselise Ford Focusega , et sellest seeriaauto võiks tulla , arvavad asjasse pühendatud . Kaitserauapikenduste - rõhutatud tiivalaiendite alla kinnitati <arv>tollised kergmetallrattad . <arv> hobujõuline mootor võeti Ford Pumalt , vedrustus Ka-lt , kõigil ratastel on ketaspidurid . Turing on üle <arv> millimeetri pikem kui Ka , ta neli istet kaeti naha ja riidega . Tagumine istmepaar on kokkupandav juhul , kui soovitakse vedada suuremat pagasikogust . Sõitjateruumist leiate CD/CD-ROMi mängija ja suunari , auto pakiruumist auto värvides spordikotid . Andrus Nilk Eesti Päevaleht TUNDMATU SUURUS - Eesti pikemaid naiskorvpallureid , Kreekas mängiv Signe Sirge ( <arv> ) , võttis meelsasti vastu kutse tulla esindama sünnimaad Põhjamaade turniiril . " Kui treener Allan Dorbek helistas ja appi kutsus , soostusin kohe , " räägib Kreeka meistrivõistlustel Ateena Kallithease Esperidese naiskonnas neljandaks tulnud Signe Sirge . Viimati mängis ta kodumaal kuus aastat tagasi . Ta liitunuks koondisega varemgi , aga Eesti naiste korvpallis on kurvad päevad . Miss Kulp Nii Sirge kui ka Kreeka sarjas kolmandaks tulnud Karin Murd on siinsele spordiavalikkusele muutunud peaaegu tundmatuteks suurusteks . " Kunagi vist ühe intervjuu andsin , " meenutab esimesest klassist saadik korvpalli harjutanud Signe . " Me Kariniga pole kibestunud . Parem ongi , et meid eriti ei tunta . Toredam oleks , kui meist kirjutataks Itaalia lehtedes , siis oleks lootust saada kobedam leping . " Kreeka suurimas korvpalliajakirjas , kus naismängijatele harva tähelepanu pööra takse , laiub üle kahe külje lugu Sirgest . " Pealkiri kõlab natuke pahasti - Miss Kulp , " räägib sihvakas piiga eneseirooniliselt . <arv> cm pikkuse eestlanna nimi ilutseb statistikatabelite eesotsas . Ta oli edukaim lauapallidehankija ja visete blokeerija , teine kasuteguri arvestuses . " Ennast on raske kiita , " sõnab ta tasasel häälel . Naiskonda kuulus palju noori , kes loopisid ahnelt korvile , eestlanna pidi möödavisatud palli omaks võtma ja rõngasse saatma . " Esinesime edukalt , seetõttu ei saanud selgitada , et mulle võiks sagedamini palli sööta . Minu üles anne oli vastuvaidlematult ja hoolsalt töötada . Õhkkond oli aga inimlik , kui väsimust kurta , siis treener tagant ei piitsutanud . " Päevi täidab vaid korvpall " Kogu meie elu Kariniga keerleb korvpallis , " seletab Signe . " Õhtul pärast treeningut või mänge räägime korvpallist , hommikul ärgates taas . Kahe treeningu vahel puhkame . Esimesel Kreeka-aastal ei tahtnud eriti toast välja minna . <arv>. veebruaril tutvusime vastuvõtul Eesti saatkonnas mitme Ateenas elava kaasmaalasega , nüüd sõbrustame nendega . " Eelmisel kevadel kaalus Sirge Kreekast ära tulemist . Ent siis kutsuti ta uuenevasse naiskonda Esperidesesse . " Tänavuse hooajaga olen rahul , leidsin ennast taas , " tõdes Sirge . " Eelmises klubis valitses minnalaskmine , lasin end lõdvaks . Nüüd vaatan tulevikku enesekindlalt . Olen juba saanud paar tööpakkumist , ent ma ei kiirusta valikuga . " Kreekat peetakse Euroopa rikkaimaks korvpallimaaks , fännid jooksevad tormi siiski vaid meeste heitlustele . Naismängijad on enamasti amatöörid , Sirge on klubis ainuke elukutseline . " Kreeklasi peab pidevalt paluma , kui tahad lubatud palka õigeaegselt kätte saada . Nad hilinevad sageli kohustuste täitmisel . Ameeriklannad on jätnud protestiks mänge vahele või klubist lahkunud . Mullegi on võlgu oldud , suhtun sellesse külma rahuga . " Korvpallitegelased plaanivad luua Kalevi meeskonna eeskujul esindusnaiskonda , mis Euroopa sarja pürgiks . Treener Dorbek lubas Signelt küsida , kui suurt palka ta ihkab , et Eestisse mängima jääda . " Ma ei oska vastata , ei kujuta ette , missugused on järjepidevalt harjutava esindusnaiskonna loomise võimalused . " Kreeka keele oskus võib anda tööd Kreeka seadused lubavad vähemalt viis aastat maal elanul taotleda kodakondsust . " Kreeka kodakondsus aitaks mul kergemini Euroopa Liidu maades mängupaika leida , aga ma pole nii otsustavat sammu sügavalt kaalunud . Kreeka passi saamine pole ka lihtne - peab olema tutvusi , raha või teeneid Kreeka riigi ees . " Viimasel poolaastal õppisid Signe ja Karin innukalt kreeka keelt . " Kõnekeel oli enne suus , nüüd mõistame ka kirjutada . Võib-olla annab keeleoskus mulle pärast korvpallurikarjääri tööd . " Berliinis jätkuval kohtuprotsessil endise Ida-Saksamaa ujumistreenerite ja arstide üle tunnistas eksmaailmarekordiomanik Christiane Knacke-Sommer esimese sportlasena , kuidas steroidid panid kehakarvad kasvama ja muutsid hääle jämedamaks . Knacke-Sommer väitis , et Ida-Saksamaa noorsportlasi sunniti järjepidevalt dopingut pruukima . Tema langes kommunismi väärastunud spordisüsteemi ohvriks <arv> eluaastast . " Meile räägiti , et rohud aitavad kergemini treeningukoormust taluda , " rääkis <arv>aastane Knacke-Sommer . Ta teadnud koos kaaslastega , mida keelatud ainete tarvitamine põhjustab . " Kui <arv>-<arv>aastase hääl ühtäkki jämedamaks muutub , kui tuleb jalgu raseerida ja lihased kasvavad pöörase kiirusega , hakkad paratamatult sellest kellegagi rääkima . " Knacke-Sommerile soovitas pille tema treener Rolf Gläser , üks kohtualustest . Enne rahvusvahelisi võistlusi saatis juhendaja teda alati arstilt süsti saama . Keeldujatel ei lubatud Berliini Dynamo spordiühingus treeninguid jätkata . Lisaks Gläserile süüdistatakse noorsportlaste keha ja organismi kahjustamises aastail <arv>-<arv> treenereid Volker Frischket , Dieter Lindemanni ja Dieter Krauset ning doktoreid Dieter Binust ja Bernd Pansoldi . Süüdimõistmisel ootab neid vähemalt viieaastane vanglakaristus . Knacke-Sommer on üks kahest naisest , kes on algatanud individuaalse hagi ka oma endise treeneri ja arsti vastu . Knacke-Sommer ujus <arv> esimese naisena <arv> meetrit liblikstiilis alla minuti . <arv> Moskva olümpial sai ta kaasmaalaste järel pronksmedali . Kunagine dopingupruukimine põhjustab talle siiani vaevusi , sest hormoonide tasakaal on rikutud . Vormel <arv> klassi eksmaailmameistrit Michael Schumacherit püüab oma meeskonda meelitada McLaren-Mercedes . <arv> miljonit krooni aastas tagav leping Ferrariga lõpeb Michael Schumacheril <arv>. aastal . Leping sisaldab aga pügalat , mis võimaldab sakslasel Itaalia tiimist sel sügisel lahkuda . " Lepingu katkestamine tuleb kõne alla alles hooaja lõpul , " tunnistas Schumacher . Eksmaailmameister võib Ferrariga hüvasti jätta siis , kui ta tänavustel MMvõistlustel esikolmikusse ei mahu . " Olen pidanud nõu paljude meeskondadega , ka Ferrariga , " tõdes Schumacher . Kõige ahnemalt piirab sakslast McLaren , täpsemalt selle meeskonna mootoriehitaja Mercedes . Autotöösturid tahavad ära kasutada Saksamaal valitsevad Schumi-hullust . Schumacheri mänedzheri Willi Weberit on nähtud läbirääkimistel Daimler-Benzi peakorteris . Samal ajal Schumacheriga uurib kõiki võimalusi ka Fearrari . Itaalia tiim on teinud pakkumise maailmameistrile Jacques Villeneuve'ile . " Minult küsiti , kas Ferrari huvitab mind , kui Schumacher lahkub , " rääkis Villeneuve . " Vastasin , et head tiimid paeluvad mind . Näib siiski nii , et Michael ei lähe kuhugi . " Koosolekul küsib Vähi : " Kus on Savi ? " Keegi ei tea . Järgmisel koosolekul küsib Rüütel : " Kus on Vähi ? " Kiisk ütleb : " Vähk otsib Merest Savi . " Mihkel Kärmas Persoon - Soomerootsi investeerimispankur Joakim Helenius on tüdinud poliitiliselt mõjutatud erastamiskonkurssidest . Homme hommikul sõidan ma Helsingisse . Sealt nädalavahetuseks Riiga . Järgmisel nädalal olen ma Venemaal . " Läbi telefoni on kuulda , kuidas Joakim Helenius ( <arv> ) märkmikku lappab . " Kuidas oleks täna õhtul kell viis ? " Kokku lepitud . Hansa Investmentsi juhatuse esimees Helenius on probleemide lahendaja - mees , kes kutsutakse kohale , kui asjad mingil põhjusel kuskil toppavad . Nii veedab Helenius suure osa töönädalast trajektooril Venemaa-Läti-Leedu-Eesti . Nädalalõputi lendab ta koju Londonisse , Thamesi kaldale naise ja kolme kooliealise lapse juurde . Mees , kes vajas hitti Investeerimispangandus on nagu muusikatööstus . Kõik teavad , et Michael Jackson on staar . Et staarina püsida , vajab ta iga natukese aja tagant hitti , mis tõstab ta edetabeli tippu . Helenius oli <arv>ndate alguses mees , kes viis eestlased rahvusvahelisse pangandusse , korraldades Hansapanga ja Hoiupanga rahvusvahelised emissioonid . Tänaseks on see ajalugu . Rahavoogude nõunik Helenius vajab hädasti uut hitti . Heleniuse ja Hansapanga ühisfirma Hansa Investments tõrjuti kõrvale Eesti Merelaevanduse ja Eesti Telekomi erastamisel . Nüüd on hansapankurid valmis oma <arv>protsendise osaluse investeerimisfirmas hoopis ära müüma , kuid ei saa selle eest piisavalt head hinda . Viimase aja ebaedu on muidu stoilisele majandustegelasele liig . " Pole mõtet peaga vastu seina joosta , " viitab Helenius Ühispanga üleolekule viimase aja erastamistehingutes . " Poliitikud võiksid vähemalt aeg-ajalt lasta kellelgi teisel võita , siis säiliks kasvõi mulje võrdsest mängust . " " Heleniuse kõrbemine ei ole kuidagi seotud tema nimega . Poliitiliselt on Ühispank praegu palju kõvem sõna kui Hansapank , " täiendab üks rahailma insider . Mees , kes saab hiti ? Heleniuse uueks hitiks võib saada ehitusfirma EMV . Ehitusfirmade EMV ja Merko liitumisel oleks tekkinud Eesti suuruselt viies kontsern , kus aktsiad jaguneksid vastavalt <arv> : <arv> viimase kasuks . Selline on EMV juhtkonna ja seniste aktsionäride plaan . Vahepeal on aga firma omanike seas toimunud märgatavad muutused . Eri firmade kaudu esindab Helenius enam kui neljandikku EMV osanikest . Tema arvates peaks liitumisotsuse tühistama või aktsiate jaotuseks panema <arv> : <arv>. Energilist lobby-tööd teinud Helenius on asjaga rahul ja jälgib mängu Venemaalt . Katel on tulele pandud ning Heleniusel on EE hinnangul suured võimalused oma tahtmine saavutada . Jälle õhkub Heleniusest endist enesekindlust . " Me oleme esimesed Eestis , Lätis ja Leedus . Me oleme ainus Balti investeerimispank , mis võib rahvusvaheliste raskekaallastega võistelda . " Hansa Investmentsi rõhk on tegelikult idarindel . Firma Peterburi kontori töö viljana sünnib sügisel koos Prantsuse investeerimispangaga Societe Generale Venemaale suunatud investeerimisfond . Juba aasta on Hansa Investments Peterburi riigivarafondi erastamisnõustaja . Sellele fondile kuulub kogu Piiteri riigivara . Kavalasti seatud hansameeste leping ei välista investeerimispanga osalemist erastamisel , ehkki ta seda ise nõustab . " Kõik sõltub meie klientidest , kuid järgmise kolme aasta jooksul oleme me valmis Venemaale investeerima sadu miljoneid dollareid , " annab Helenius üldised piirid . Teeb Eestisse teise kodu Juulis valmib Tallinnas Vabaduse väljaku ääres Kawe Plaza noobel büroohoone . Maja kõige kõrgemale , kuuendale korrusele kolivad maja omanikud . Nende all hõivab kontori uudse vaatega linna keskväljakule Hansa Investments . Eravestlustes on Helenius pihtinud , et kavatseb Tallinnast teha oma äride keskuse . Juriidilise kodu leiavad need aga Luksemburgis või mõnes teises maksusoodustustega piirkonnas , sest Eesti taustaga firmal on raske idapiiri taga äri ajada . Eestist on tema jaoks saamas midagi enamat kui töökoht . " Ma tunnen end siin kodus , " räägib Helenius , kes on siin käinud alates <arv>. aastast . Seni Olümpia hotellis ööbinud mees otsib Tallinnas korterit ja on Saaremaal mere ääres välja vaadanud koha suvemaja jaoks . Tasahilju on Helenius hakanud looma eesti kunsti kollektsiooni . Veelgi enam , Helenius teeb läänes kõva Eesti propagandat . Mõne aasta eest käis Helenius Londoni Citys maailma vägevaimate pankade kontorites Hoiupanga rahvusvahelist aktsiaemissiooni tutvustamas . Ikka nii , et iga pooleteise tunni tagant uus kokkusaamine . Ja iga kohtumisega läks Heleniuse kirjeldus Eestist aina jumekamaks . " See , et ma Eestit " roosades " värvides kujutan , ainult aitab kaasa Eesti edukusele , " naerab Helenius , kes muu hulgas usub , et krooni ei devalveerita niipea . " Mul on amet , mis sunnib mind olema optimist . Sisuliselt tegelen ma Eesti müümisega . " Arvi Tapver Persoon - Meelis Lao kaotas börsil raha . Meelis Lao saabub kokkusaamisele ilma saatemeeskonnata , vestluse vältel joob ainult teed ja räägib , kui mõistlik on äririske hajutada . Tema enda riskiastme hindas üks kindlustusfirma eraisikute kõrgeimaks . Meelis Lao on Megaviljade ASi üks omanikke ja firma nõukogu liige . Krediidiinfo järgi on Megaviljade ASi nõukogu esimees Jüri Ruul . Nõukogusse kuuluvad veel Mari Kuuben ja Roman Kusma . Lao on aktsionäriks ka teistes firmades , mida ta ise hindab kui investeerimisobjekte . " Neid firmasid on rohkem kui üks , ma ei taha nimesid nimetada , sest ma ei ole kusagil ainuaktsionär . Teiste aktsionäride nõusolekuta firma tegevusest rääkida oleks natuke ebaeetiline , " tõdeb ta . Puuviljade hulgikaubanduse turul on neli suhteliselt suurt tegijat ja Megaviljade AS kuulub nende hulka , räägib Lao . Firma möödunud aasta käive oli ligikaudu <arv> miljonit krooni . " Mina ei ole seal tegevjuhtkonnas , mina olen üks ideede genereerijaid , " ütleb Lao . " Meil on selline tuumik , kellega me arutame ja koos ideid välja nuputame . " Samas lisab ta , et ega hulgikaubanduses suurt midagi uut välja ei mõtle . Tuleb võtta eeskuju Lääne-Euroopast - Hollandist , Belgiast - , hakata järele tegema ja sobitada see meie oludesse . Börsilangus on tunda andnud kõigis eluvaldkondades . " Halb on see , et ressursse on paljudel vähemaks jäänud , aga hea on jälle see , et inimesed on mõtlema hakanud , " arutleb Lao . " Ma kaotasin börsil soliidse summa eri pankade aktsiatelt . Sellist ajastatust nagu Ernesto Preatonil mul polnud , " nendib ta . Ta ei ennusta Eesti majanduses kiiret tõusu , vaid usub , et tasapisi läheb paremuse poole . Lao lükkab tagasi kuulduse , nagu oleks hansapankurid kasutanud tema turva-alaseid nõuandeid . " Siin on tegemist sellega , et seostatakse minu imago ja läbisaamine Hannes Tamjärvega . Me oleme sellest muidugi rääkinud , aga sinnapaika see on ka jäänud , " ütleb Lao . Turvateenuste vajalikkus sõltub Lao sõnul ärivaldkonnast , millega inimene tegeleb . Ta ise on kasutanud mitme turvafima teenuseid . Praegugi kasutatakse külaliste saabudes autojuhina turvatöötajat . Pangandusse pole Lao tahtnud minna . " Igaüks peab tunnetama , mis talle sobib ja millega ta hakkama saab . Paraku pole ma isegi aktsiatesse investeerimisel eriti edukas olnud . " Aktsiatesse investeerimisel kasutas Lao nõustajaid , Tamjärve nende seas aga polnud . Huvi kinnisvara vastu tekkis alles hiljuti , märgib Lao . Erastamise kõrgperioodil ei kuulunud tema sellesse ametnike kildkonda , kes kinnisvara odavalt kätte said . Ta on hiljem hooneid ostnud , korrastanud ja üürile andnud . Kinnisvara puhul köidab teda stabiilsus : puudub kiire rikastumisvõimalus , samas ei saa tema arvates ka suurt midagi kaotada . Kinnisvaratehingutes ei ole ta kinnisvara arendaja , vaid investor . Nende tehingute puhul kasutab ta nõustajaid . Viimati ostis ta mullu oktoobris suurema hoone Vanalinnas ja müüs ressursside puudumisel edasi . Kinnisvara arendust ei taha pangad krediteerida , teab Lao . Tööstusobjektide kokkuostu ja nende arendamisega Lao ei tegele . Praegu peab Lao enda jaoks peamiseks valdkonnaks toiduainete transiitkaubandust Venemaaga . Venemaal midagi korralikult käima panna pole sugugi lihtne . Tasumisel arvelduskrediidi võimalus puudub ja tollid on kõrged , lisaks ei taha sealne turg enam võõrast toodet vastu võtta . " Kes tahab sellel turul tegutseda , peab seal ka tootma , " tõdeb Lao . " Soome firmad on läinud kergema vastupanu teed : toovad tooraine sisse ja pakendavad kohapeal . " Lao kinnitab , et ta ei kuulu just kõige vaesemate , aga kindlasti ka mitte kõige rikkamate hulka . Kuuldust , nagu sooviks Lao ehitada maja Tiskrel , kuid selleks pole raha , ta ei kinnita , kuid ei lükka ka päriselt ümber . Märgib vaid , et tahab rajada praegusest paremat kodukollet lähema aasta-pooleteise jooksul . " Mõtlen praegu , milline koht võiks sobivaim olla - korter Kadriorus või maja Meriväljal , " tunnistab Lao . Kindel on vaid see , et uus eluase peab olema püsiv , mitte jääma vaheetapiks . Paavo Kangur Mõni aasta tagasi jalutasime tolleaegse Eesti Ekspressi peatoimetaja Priit Hõbemäega mööda Vanalinna ja arutasime ajalehe kui toote tulevikku . Arvasin , et Eesti Ekspress vajab iganädalast majanduslisa . Idee langes viljakasse pinnasesse . Algul sündis Sinu Kroon . Tänaseks on selgunud , et reklaamihinnad on liiga madalad , võrreldes kvaliteetse paberi ja trüki hindadega , ning majanduslisa tootmine ajakirja kujul kord kuus ei tasu end ära . Nüüd juba <arv> nädalat ilmunud Eesti Ekspressi majandusplokk Tempo on lugejale omaseks saanud . Eesti majandusajakirjandus jaguneb , naljaga pooleks , Hansa-laulikuteks ja Ühis-ööbikuteks ning veelgi selgem veelahe on märgata poliitikas . Hea ajakirjanik ei ole laulik , pigem on ta kiretu vaatleja . Küsisin Financial Timesi Eesti erinumbri kokkupanijalt Matej Vipotnikult , kas ta ei taha anda intervjuud . Ta vastas , et eelistab olla pigem vaatleja kui vaadeldav . Kui ajakirjanik muutub vaadeldavaks subjektiks , kelle iga samm on luubi all , siis on ajakirjanikust saanud meediategelane . Kiretult tuleks suhtuda ka keskkonnaminister Villu Reiljanisse . Ikkagi mõtlev ametnik , kes kasutas riigi raha efektiivselt . Küsimus on selles , et meie kadeduse objektiks olev Lääne-Euroopa ja Ameerika edu põhineb täpsel ja targal investeerimisel . Ükski Lääne-Euroopa pensionär ei elaks nii hästi , kui aktsiate hinnad börsil ei kasvaks kiiremini , kui inflatsioon säästetud raha hävitab . Reiljanil oli mõistust investeerida õigeaegselt ja lahkuda börsilt õigeaegselt . Oma raha juhtimine arutu kulutamise asemel on iga majandusüksuse ülesanne . Iseküsimus on selles , et täna on Tallinna börsil lihtsam raha kaotada kui võita . Nii et otsitakse uut rahategemise valemit . Ameerikas on klassikaliseks rahategemise vahendiks keegi kohtusse anda . Näiteks võiks algatada tsiviilhagi naabri vastu , kes kevadise suurpuhastuse nime all põletab vaipu , ribakardinaid , tõrvapappi ja kilekotte . Nii et kogu elukeskkond mähkub mürgisesse suitsu . Ameerikas ei oleks mingi probleem sellist kohtuprotsessi võita ja kopsakat kahjutasu tasku pista . Jaak Hohensee Sellise ettekandega alustas tööd V Eesti Tuleviku Kongress <arv>. aprillil . Nauditava teemaarenduse esitas Kopenhaageni Tuleviku-uuringute Instituudi teadusdirektor Uffe Palludan . Mis siis ikkagi tuleb , kui infonälg on kustutatud ? Kui maakera on võrgustatud ja inimesed office'itest väsinud ? Ettekandja väitel tuleb siis Dream society ehk unelmühiskond . Unelmühiskonda iseloomustab unelemine ja pidev feeling'unälg . Mulle isiklikult on sümpaatne ühiskondade ajalise järjestuse käsitus selle järgi , millest enim puudust tuntakse . Agraarühiskonnas oli toidunälg , industriaalühiskonnas permanentne " mutrite ja poltide " puudus , infoühiskonda iseloomustab infonälg . Selle mõttekäigu järgi peaks unelmühiskonda iseloomustama unelmanälg . Unelemine on tegevus ja selle tulem on feeling ehk unelm . Majanduses hakkavad domineerima unelmate müüjad . Infoühiskonna ettevõtted on siis samasugused nostalgilised nähtused kui tossavate korstendega vabrikud või kahe lehma pidajad . Sellest võiks järeldada , et infoühiskonnaga ei maksa üle pingutada sarnaselt nõukoguliku industrialiseerimisega . Lugu on selles , et tsüklid , mis iseloomustavad ühiskondade kestvust , on lühenenud eksponentsiaalselt . Industriaalühiskond ammendas end praktiliselt kolmesaja aastaga . Võib oletada , et infoühiskond ammendab end juba paarikümne aasta pärast . Tööturul tähendab ühiskonna muutus vajadust teistsuguste erialade , oskuste ja psüühikaga inimeste järele . Infoühiskonna oskused jäävad paljuski samasse seisu , kui praegu on industriaalühiskonna proletaarsed vaevused . Meie hariduspoliitika peaks sellega juba arvestama . Arvestamine tähendaks keha kui terviku ja parema ajupoolkera eelistatud arendamist ehk selle ajupoolkera arendamist , mille kaudu avaldub suurem osa loovusest . Praegused " vabrikud " , kus õpilaste motoorika on treenitud koolikella järgi nagu vabrikutöölistel vabrikuvile järgi , ei vasta infoühiskonna vajadustele , rääkimata unelmühiskonna vajadustest . Eesti kool kipub järjekordselt maha magama " ühiskonnakella " helinat . Võimalik , et riigikogu ja haridusametnikud ise unelevad juba . Unelmühiskonda ei jõua kõik ühekorraga , nagu infoühiskondagi . Võib oletada , et sotsiaalne diferentseerumine hakkab kujunema unelmatele juurdepääsu võimaluste arvukuse ja kvaliteedi pinnal . Teatud nõrgad signaalid unelmühiskonnast on juba täheldatavad . Arvutimängud , audiovisuaalne massimeedia ( MTV ) , teatud jaht elamustele , sh teravatele elamustele , pole võõrad ka eesti tegelikkusele . Ostmine kui tegevus on juba feeling'ule orienteeritud . Eespool kirjutatu oli paljuski autori personaalne unelm . Kongressil esitati ettekandjale ratsionaalne küsimus , et alles me saime vabaks ühest unelmühiskonnast , kas juba on oodata siirdumist järgmisesse unelmühiskonda . Unelmühiskonna ja nõukogude korra erinevus seisneb unelemise personaalsuses/kollektiivsuses ja vabatahtlikkuses/sunniviisilisuses . Unelmühiskond on personifitseeritud vabatahtlike unelmate ühiskond . Totalitaarne nõukogude kord oli kollektiivse ja sunniviisilise unelemise ühiskond . Peaks juba hakkama kliente , sh koolitusteenuse saajaid , vana nimega õpilasi , unelmatega harjutama . Iga töökoha atraktiivsus saab olema seotud unelmate pakkumisega . Töökoht , kus ei pakuta klientidele/töötajatele unelmaid , oleks nagu praegune töökoht ilma infotehnoloogiata . Organisatsioonid , mis ei suuda luua unelmsüsteeme klientide ja töötajate vajaduste rahuldamiseks , jäävad heidikuteks ja peavad tegema ruumi kaasaegsematele . Katsuge keelata töötajatele arvutimängud , Internetis surfamine ! Kuidas elada TVta , Eesti Ekspressita ? Mis oleks Kuku raadio ilma Rein Langi ja Harri Tiido laupäevaste ühiskondlikel teemadel unelemisteta ? Mis lõbu oleks elada Eestis Savisaareta , Lepiksonita ? Neist ei tea ju kunagi ette , milliseid massilisi personaalseid unelmaid nad vallandavad . Eesti kultuurile , kus domineerib käsitus tööst kui patust vabastajast ja lõbust kui patust , tundub unelmühiskond raskesti sobiv . Unelmühiskond näib eeldavat , et lisaks kaelast kõrgemal asuvale haridusele ja haritusele tuleb aktsepteerida keha kui tervikut . Unelmühiskonnas näib sõna " intellektuaal " kõlavat nostalgiliselt , kui ühekülgselt arenenud inimest iseloomustav . Muutuvad ajad , muutuvad arusaamad . Kas me oleme selleks avatud ? Gea Velthut Heakorrakuu - Linnaelanikud koduümbruse korrastamisel passiivsed . Kuni <arv>. maini kestab Tallinnas heakorrakuu . Tänavate ja haljasalade korrastamiseks eraldas linnavalitsus kõikidele Tallinna linnaosadele <arv> <arv> krooni . Haabersti linnaosa korraldas <arv>. aprillil laupäevaku . " Talvel vedasid paljud oma sodi linnaosa äärealadele . Nüüd tuleb see kõik ära koristada , mis nõuab muidugi lisakulutusi . Seetõttu eraldasime kevadtöödeks veel <arv> <arv> krooni , " ütles linnaosa kommunaaljärelevalveosakonna juhataja Jaan Otsa . Pirita linnaosa vanema Monika Salu sõnul tühjendatakse Pirital heakorrakuu raames tasuta prügikonteinereid , puhastatakse tänavaid ja truupe ning pestakse tänavad . <arv>. aprillil korraldati linnaosa elanikele teabepäev , kus igaüks sai valida endale sobiva prügiveofirma ja kohapeal ka lepingu sõlmida . <arv>. mail peetakse Pirital laupäevak , kus on lubanud käed külge panna ka paljud Pirital asuvad firmad . Põhja-Tallinna linnamajanduse osakonna juhataja Arvo Soorand : " Me jaotame selle <arv> <arv> krooni kuue kinnisvarahooldusfirma vahel , kes siis kohustuvad oma piirkonnas kevadtööd lõpule viima . " Ka Põhja-Tallinnas toimus <arv>. aprillil laupäevak . Puhtaks tehti Stroomi rand ja rannaga piirnev haljasala . Mustamäel tehakse heakorrakuu jooksul kõigepealt korda põhimagistraalide-äärsed ja kesksed haljasalad . Kommunaalosakonna juhataja Enn Allikmäe sõnul on probleeme tagastamisele minevate maadega . " Näiteks Kadaka tee ääres on mitu risu täis krunti , mida meie puutuda ei tohi . Samas ei saa ka omanikult midagi nõuda , sest dokumendid ei ole veel maakatastrist läbi käinud . " <arv>. aprillil korraldatud laupäevakust võtsid osa põhiliselt linnavalitsuse ametnikud . " Nõmmet on raskem korras hoida kui ühtegi teist Tallinna linnaosa , " ütles Nõmme linnaosa elamu- ja kommunaalmajanduse osakonna juhataja Maret Järv . " On palju laokile jäetud krunte . Lisaks veel metsad , kuhu kõik oma prügikotte viivad . " Heakorrakuu raames korraldab Nõmme linnaosavalitsus tasuta prügiveo . Praegu on registreerunud üle kolmesaja huvitatu . " Meil hakkab see <arv> <arv> varsti otsa saama , " kahetseb Maret Järv . " Aga eks me ürita natuke oma eelarvest lisa näpistada . " <arv>. aprillil korraldati jäätmekäitluspäev , kus sai valida sobiva prügiveofirma ja ka konteineri osta . Sulev Vedler Palk - Vaidlus riigifirmade juhtide palkade avalikustamise üle on mõttetu , sest juhtide palgad on avalikud niikuinii . Kas sa tead , kui palju teenib Eesti suurima , Ühispanga juhataja Ain Hanschmidt või Tallinna börsi popima tööstusettevõtte Norma peadirektor Peep Aaviksoo ? Või sinu enda boss ? " Te ei saa seda mingil kombel teada . Aaviksoo palka teavad ainult Norma nõukogu liikmed , " väitis eelmisel nädalal Postimehele antud usutluses Norma nõukogu esimees Jüri Käo . Tõesti ? Norma viimane majandusaasta aruanne ütleb , et tegevjuht Aaviksoo brutotöötasu oli <arv>. aastal <arv> <arv> krooni ehk keskmiselt <arv> <arv> krooni kuus . Eelmise aasta aruannet ei ole Norma veel esitanud . Need on kõigile kättesaadavad arvud . Kusjuures härra Aaviksoo " ainult nõukogule teada " palgasummat paljastavale dokumendile on alla kirjutanud teiste Norma juhtide seas ka Jüri Käo isiklikult . Nimelt nõuab raamatupidamisseadus igalt ettevõttelt majandusaasta aruande esitamist . Selle üks osa on haldusaruanne , mis peab sisaldama juhatuse või haldusnõukogu liikmete tasu , tegevjuhi tasu , töötajate tasu üldsummat ja keskmise töötajate arvu aruandeaastal . Ettevõtted esitavad majandusaasta aruanded äriregistrile . Igaüks võib minna äriregistrisse ja vaadata , kui suur oli ühe või teise ettevõtte juhi tasu . Sealhulgas sinu bossi oma . Näiteks naftafirma Scantrans juhataja Toomas Tuul teenis <arv>. aastal <arv> <arv> krooni ehk <arv> <arv> krooni kuus . Tallinna Soojuse direktori Leonid Lipavski tasu oli oli samal ajal keskmiselt <arv> <arv> krooni kuus . Investeerimisfirma Cresco juhataja Andres Rätsepp teenis <arv> <arv> krooni aastas . Võrdluseks : Eesti keskmine palk oli <arv>. aastal <arv> krooni kuus ehk <arv> <arv> krooni aastas . Kuid nende palkadega pole suurt midagi peale hakata . Esiteks on andmed poolteist aastat vanad . Palgatase on vahepeal kobedalt kasvanud . Proovi praegu Rätsepale <arv> <arv> krooni aastas pakkuda ja ta saadab sind pikalt . Selle raha eest ei saa palgata isegi head treialit . Samuti ei pruugi eeltoodud numbrid näidata ettevõtete poolt juhtidele tegelikult makstavaid summasid . Suur osa juhtidest saab lisatasusid , soodustusi ja preemiaid . Näiteks Ühispanga juhataja Ain Hanschmidt võib optsioonilepingu kohaselt osta järgmise kolme aasta jooksul eriti soodsa hinnaga <arv> <arv> Ühispanga aktsiat . Nende aktsiate müügihind oli mullu suvel <arv> krooni tükk , ehk turuhinnast kümme korda vähem . Praegu maksab Ühispanga aktsia <arv> krooni . <arv> <arv> aktsia turuhind on üle <arv> miljoni krooni . Optsioon on osaliselt realiseeritud . Märtsis oli Hanschmidtil üle <arv> <arv> Ühispanga aktsia . Boonuse- ja soodustuste numbreid ettevõtted tavaliselt välja ei anna . Suur hulk ettevõttetest jätab oma juhtide palga äriregistrile hoopis esitamata . Nad piirduvad vaid nõukogu ja juhatuse kogutöötasu näitamisega . Isegi suurpangad , mis läksid esimesena börsile ja peaksid seetõttu avalikustamise musterkujud olema , eelistavad hoida pealike palgad saladuseloori all . Suurpangad saadavad äriregistrisse tavalisi , aktsionäridele ja klientidele mõeldud ning värvilisi pilte täis lükitud aastaaruandeid . Ühispanga aruandest võid sa näiteks leida kaks Hanschmidti pilti , aga mitte tema palga suurust . Erandiks oli vaid Forekspank , kes teatas spetsiaalses , seaduse nõuetele vastavas aruandes , et tema juhatuse esimees Ivar Lukk teenis <arv>. aastal <arv> <arv> krooni ehk <arv> <arv> krooni kuus . Mullust taset näitab Hansapanga poolt esmaspäeval Eesti Ekspressile teatatud Jüri Mõisa tasunumber . See oli <arv> <arv> <arv> krooni aastas ehk üle <arv> <arv> krooni kuus . Samuti ei näe sa tavaliselt äriregistrist nn varjatud tasusid . Näiteks üks suurpank vormistab oma klientide juhtivtöötajaid panga nõunikeks ja maksab neile iga kuu kümneid tuhandeid . Seda vaid selleks , et firmad oma raha selles pangas hoiaksid . Ning isegi siis , kui firma on kõik andmed ausalt deklareerinud , ei pruugi sa ikkagi oma bossi palka teada saada . Äriregister ei ole lihtsalt veel aastaaruannetega tegelenud . Enamik aruannetest ei ole firmade toimikutesse köidetud ehk avalikult kättesaadavad . Seepärast ei ole siiani valminud ka Eesti enimteenivate juhtide edetabelit . Nii võidki sa ajakirjandusest lugeda , et kaardifirma Travelers Group juht Sanford Weill oli oma üle kolme miljardi krooni ulatunud tasuga eelmisel aastal maailma enimtasustatud juht , kuid sa ei tea midagi Eesti suurima eksportööri Elcoteq-Tallinna direktori Ilmar Peterseni või suurima laevafirma Hansatee juhataja Enn Pandi töötasudest . Mis sest , et tegevjuhi palk on juba mitu aastat avalik . Uskumatu , kuid see avalikustamise nõue näib olevat tundmatu isegi riigikogule , kes sellesama avalikustamist käsitleva raamatupidamisseaduse vastu võttis . Näiteks Keskerakond nõuab palgaseaduse muutmist , mis näeb ette muu hulgas riigiettevõtete palkade avalikustamist . Riigifirmade juhtide tasustamise teema muutus eriti aktuaalseks eelmisel nädalal , kui valitsus arutas Eesti Energia eelmise peadirektori Udo-Rein Lehtse <arv> <arv> krooni suurust kuupalka ja <arv> <arv> krooni suurust lahkumiskompensatsiooni . Need näisid ministritele liiga suured . Norma nõukogu kõrval ka Eesti Energia nõukogu juhtiva Jüri Käo sõnul võib oodata , et riigiametnikud üritavad lähiajal riigifirmade juhtide palkadele piirmäärad seada . " Siis algab jälle aeg , kus Eesti Energia peadirektori palk on <arv> <arv> krooni kuus ning talle makstakse iga kuu preemiat ja lisatasusid , selle asemel et näidata ühte palganumbrit , " märgib Käo . Palkade salajashoidmise suurim põhjus peitub kadeduses . Olles pärit nõukogude ühiskonnast ehk " võrdsete riigist " , on eestlasel väga raske taluda , et keegi teenib temast tunduvalt rohkem . Ometi ei saa palgakääre eitada . Näiteks eelmainitud Peep Aaviksoo sai tunamullu <arv>,<arv> korda rohkem palka kui Norma töötaja keskmiselt . Maailmapraktika näitab , et need käärid vaid kasvavad . Ameerika majandusteadlane Robert B. Reich märgib oma raamatus " Piirideta maailm " , et <arv>. aastal teenis tüüpiline Ameerika korporatsiooni tippjuht <arv> korda rohkem kui keskmine tööline . Viimase Business Weeki teatel on vahe praegu <arv>kordne . Juhi suur palk on iseenesest igati normaalne nähtus . Ühe töölise otsustest sõltub ettevõtte käekäik harva , juhi otsustest aga küll . Käo väitel säästab Eesti Energia tänu uue juhi otsustele ligi sada miljonit krooni aastas . Selle kõrval on <arv> <arv>kroonine " lahkumiskingitus " eksdirektor Lehtsele tühiasi . Kuid seda " tühiasja " ei tohi ära peita . Juhi palk on avalik asi . Ameerika enimtasustatud tegevjuhid miljonites dollarites , <arv>. aasta andmed  Allikas : Business Week See tabel , mida eestlased oma juhtide kohta alles ootavad , näitab , et Ameerika on suurte erinevuste maa . Enimtasustatute tabeli kahekümnes , Reuben Mark keemiafirmast Palmolive-Colgate , jäi oma <arv> miljoni dollari suuruse tasuga tabeli esinumbrist üle üheksa korra maha . Oma firmale kõige kasulikum juht oli Microsofti juhataja ja suuromanik William Gates . Microsofti omakapitali tootlus oli mullu <arv> protsenti ning Gatesi tasu <arv>,<arv> miljonit dollarit . Gea Velthut Side - Q-GSM ei andnud Maire Aunastele vajalikku kliendiinfot . Mullu juunis tegi AS Levicomi juhatuse esimees Tõnis Palts äsja abiellunud Maire Aunastele ja Indrek Sahkile kena pulmakingituse - Motorola mobiiltelefoni koos Q-GSM numbriga . Q-GSMi teenust vahendav AS Ritabell on Levicomi tütarettevõte . " Esimene arve <arv> kroonile tuli augusti lõpul ja selle me maksime ära , " ütles Aunaste . " Paari nädala pärast tuli uus arve , kus taheti üle <arv> krooni . Enda teada polnud me nii palju rääkinud ja nõudsime Q-GSMist kõnede eristust . Seda meile ei antud . Otsustasime , et enne arvet ära ei maksa , kui täpselt teame , mille eest see on . " Oktoobri algul tehti viimased kõned , siis pandi telefon ära kappi , et seda enam mitte kasutada . Oktoobri lõpul saatis Q-GSM uue arve , mis koos eelneva võlgnevusega oli kokku juba <arv> krooni . Nüüd hakkas arve iga kuu <arv> krooni ehk kuumaksu kaupa kasvama , kuni detsembri lõpuks oli võlg kasvanud üle <arv> krooni . Võeti nõuks Q-GSMi teenustest loobuda ja leping lõpetati . Q-GSMi esitatud lõpparves olid senistele summadele lisatud kuumaksud kuni aasta lõpuni summas <arv> krooni ja telefoni väljaostuhind <arv> krooni . Võlasumma oli kasvanud <arv> kroonini . " Kõik algas sellest , et meile ei antud kõnede eristust , " selgitas Sahk . AS Ritabelli klienditeeninduse juhi Triin Reisseri väitel on nad Indrek Sahki nõudmisel kõnede eristuse esitanud . " Klient saab liitumislepingut sõlmides valida , kas talle saadetakse kõnede eristus iga kuu koos arvega koju või mitte . Hr Sahk seda ei soovinud . Ühekordse kõnede eristuse jaoks peaks klient tegema kirjaliku avalduse . Me tulime talle siiski vastu , " räägib Reisser . Indrek Sahk ütles , et ainsa kõnede eristuse sai ta augusti kõnede kohta . " Värskemat kõnede eristust ei suutnud klienditeenindaja mulle arvutist välja printida ja lubas hiljem saata . Seda aga ei tehtud . " Ka ei olnud Sahkile keegi öelnud , et kõnede eristuse saamiseks on vaja kirjalikku avaldust . Indrek Sahki sõnul on mõistetamatu ka see , et oktoobrikuust oli tema poolt tellitud kõnepakett Q <arv> , mille kuumakse on <arv> krooni , muutunud äkki kolmesajakrooniseks Q <arv>ks . Triin Reisser näitas lepingu lisa , mille järgi on klienditeenindusel telefoni teel palutud paketti muuta . " Kliendi nimi ja salasõna olid õiged . Kui ka keegi tegi paha nalja , ei saa meie seda kontrollida , " ütles Reisser . " Mina ei ole paketti muutnud , " raiub Sahk . " Pealegi on lepingus punkt , et lepingut saab muuta üksnes pooltevahelise kirjaliku kokkuleppega . Järelikult on telefoni teel tehtud muudatused õigustühised . " Lepingu lisal on vaid klienditeenindaja allkiri , kliendi oma puudub . " Miks lisati arvele telefoni väljaostuhind <arv> krooni , kui me saime aparaadi ometi kingituseks ? " imestab Aunaste . Triin Reisseri selgituste järgi müüb Ritabell telefoni koos liitumislepinguga aparaadi tegelikust maksumusest palju odavamalt . " Kui leping lõpetatakse enne aasta möödumist , peab klient kogu telefoni kinni maksma . " Pärast telefoni tagastamist oli Indrek Sahk Q-GSMile võlgu <arv> krooni . Pool aastat pärast lepingu lõpetamist leidis Ritabell siiski arves vea ja võlg kahanes <arv> kroonile . " See oli arvuti viga , kes arvestas aastast kuumaksu alates paketi muutmise ajast . Tegelikult peab klient tasuma kuumaksed kuni aastase lepingu lõppemiseni , " ütles Reisser . Tõnis Palts õnnetut kingitust kommenteerida ei soovi . " Olgu see esimene ja viimane kord , kui ma kellelegi telefoni kingin , " ütles ta . " Inimesed ei jõua arvet maksta ja siis otsivad igalt poolt süüdlasi . " Maire Aunaste ja Indrek Sahk süüd nii kergelt enda peale ei võta . " Miks ei saanud meie seitsme kuu jooksul seda informatsiooni , mille ajakirjanik sai teada kahe tunniga ? Selle asemel jooksutati meid ühe klienditeenindaja juurest teise juurde , " on Aunaste nördinud . " Mina tunnistan , et oleme Ritabellile võlgu <arv> krooni , lisaks Q <arv> kõnepaketi kuumaksed aasta lõpuni , " ütles Aunaste . " Niikaua , kui meile kõnede eristust ei anta , me seda ära ei maksa . Läheme kasvõi kohtuni välja . " Arvi Tapver Kaubandus - Eesti kaotas viisaformaalsuste tõttu kuus miljonit krooni . Aasta algul ei andnud Eesti saatkond Helsingis nädala jooksul viisat Tuneesia ärimeestele , kes soovisid kohapeal tutvuda tehingut ootava <arv> tihumeetri ladustatud saematerjaliga . Viisataotluse tegi saatkonnale saematerjali müügiga tegelev Eesti firma AS Maritree . Firma omaniku Rein Tõniste sõnul on sellise kaubakoguse hind <arv>.<arv> dollarit ehk ligikaudu <arv>.<arv>.<arv> krooni . Sellest kuni kümme protsenti oleks jäänud firma kasumiks . Proovipartiiks oli firma eksportinud esimese laevatäie Tuneesiasse möödnud aasta sügisel . Nüüd oli oodata juba mahukama lepingu sõlmimist , mis tähendanuks iga kuu sama suurt kogust tarneid , seega jämedalt kuut miljonit dollarit aastas . Lõpuks tuneeslaste kannatus katkes ja nad sõitsid hoopis Venemaale uue kauba järele . Kolme tunniga said nad viisa ning kauba tunduvalt soodsama hinnaga , tõdeb Tõniste . Venemaalt oli pärit ka see kaup , mille Maritree oli müügiks ladustanud . Tuneeslased võitsid : nad said puidu otse tootjalt ja seetõttu odavamalt . Vaevalt neid Eesti tarnijana enam huvitabki , kuid Eesti kaotas viisaformaalsuste tõttu rohkem kui kuus miljonit krooni . Ta lisab , et korduvatele pöördumistele vastasid saatkond ja välisministeerium , et alates <arv>. jaanuarist otsustab saatkond viisa andmise kümne päeva jooksul pärast taotluse laekumist . Siiani oli esindustel õigus otsustada viisa möönmise kiiruse üle , mis tähendas sageli hoopis kiiremat tegutsemist . Tuneeslased olid selleks ajaks oodanud oma viisasid vaid veidi üle nädala , nii et katki polnud midagi . Soome saatkonna pressiesindaja Merle Pajula kinnitusel karmistab Eesti turvalisuse huvides riiki sissesõidu korda . Selle aasta algusest kontrollib saatkond enne viisa andmist , kas tegemist ei ole soovimatu isikuga . " Samas jääb endiselt terve hulk riike , mille kodanikud võivad osta viisa sisuliselt riigipiiril , " selgitab Pajula . Lisaks sellele nõuab Eesti <arv>. märtsist välisriigi kodanikult <arv> <arv> krooni suuruse reisikindlustuse olemasolu , juhuks kui peaks mõni õnnetus toimuma , räägib välisministeeriumi konsulaarosakonna büroo direktor Katrin Masing . Nii on see paljude riikidega ka Eesti kodanike jaoks . Praegu ootab firma juba uut delegatsiooni Tuneesiast . Lisaks käib firmas sageli ärimehi Türgist ja mujaltki . Tõniste hinnangul ei kujuta luhtunud tehing firmale ohtu , kuid selliseid lugusid on karta veelgi . Iga selline juhtum tähendab Eestile majanduslikku kaotust . Joakimi isa , karjääridiplomaat Soome välisministeeriumis , viis perekonna kuuekümnendatel Hiinasse , kust põgeneti kultuurirevolutsiooni jalust , ja hiljem Saudi-Araabiasse ning Saksamaale , kus ta lõpetas oma viimase lähetuse alles ülemöödunud suvel . Mõni aeg tagasi soovitas pankurist poeg oma isal Eesti aktsiatesse investeerida . Pärast seda räägib endine karjääridiplomaat Kai Helenius Helsingis oma tuttavatele Eestist kui suure tulevikuga riigist . Kui kolme Balti riigi välisministrid , sealhulgas Lennart Meri , käisid <arv>. aastal taasiseseisvunud riikidele Saksa valitsuse tunnustust saamas , korraldas Kai Helenius välisministrite jaoks erilennu Helsingisse , et nad Soome valitsuselt tuge saaksid . Cambridge'i majandusteaduskonna cum laude lõpetanud Joakim alustas kooliteed Hiinas , Soomes ja Saksamaal . Kodus rootsi keelt rääkiv Heleniuste pere on ema poolt pärit revolutsioonieelsest Peterburist , kus neile kuulus tollase Vene impeeriumi suurim kivisöefirma . Joakimi vend on karjäärisõjaväelane Soome sõjaväes ja viibis möödunud aastal Makedoonias rahuvalvemissioonil . Praegusel investeerimispankuril enesel on mereväeleitnandi aukraad Soome rannakaitses . Pärast lõpetamist <arv>. aastal asus Joakim Helenius tööle ühe maailma suurima ja prestiizhseima investeerimispanga Goldman &amp; Sachs New Yorgi kontorisse , edasi Soome panka KOP ja rahvusvahelisse investeerimisfirmasse Merrill Lynch . <arv>. aastal , Berliini müüri langemise aegu , adus Helenius uut võimalust . Kolm aastat ettevalmistusi kulmineerus <arv>. aastal Mani saarel registreeritud firma Trigon Holdings asutamisega , mille esimesed projektid pandi käima Prahas . Eestisse jõudis Helenius oma ärihuvidega aasta hiljem . Kohtumisest hansapankur Hannes Tamjärvega sündis Hansa Investments . Selle Mõtsar Usutlus EstIB-Talinvest Varahalduse juhi Sten Soosaarega . EstIB-Talinvest Varahalduse <arv> protsendi aktsiate müüki Eesti Investeerimispangale on nimetatud ebaõnnestunuks . Kas esialgne idee ei näinud mitte ette seda , et Investeerimispanga asepresident Kalle Norberg genereerib ideid , president Härmo Värk hangib Euroopast raha ning teie siis pööritate seda ? Ei , Härmo Värkil pole kunagi olnud kohustust raha tuua . Kas teil pole siis Eesti Investeerimispanga kui ühe osanikuga ühtki ühist äriprojekti ideed olnud ? Jah , me pidime paar-kolm objekti koos tegema , aga meie strateegiline suunitlus muutus . Algselt tahtsime tekitada sellist fondi , kuhu me oleksime üha aktiivsemalt hakanud sisse ostma ettevõtteid , mis ei ole täna veel börsil , mis vajavad saneerimist , rekonstrueerimist ning seejärel börsile viimist ja mahamüümist . Aga nüüdseks on esialgne projekt võtnud teise kuju . Nii et loodetud raha ei jõudnud Eestisse . Lihtsalt börsil tekkis noteeritud aktsiate buum ja me fookus kaldus natuke kõrvale . Tänasel päeval on jälle vastupidi , veel noteerimata ettevõtted on populaarsemaks saanud . Tuleb vaadata , kuskohas sa saad konkurentsi eelise teiste ees . Olete seega esialgse äriprojekti juurde tagasi pöördumas ? Me tõenäoliselt ei taha seda enam päris üksi teha , pigem me näeme seda projekti partnerluses koos kellegi teisega . Partner on juba olemas ja projekt on väga suuremahuline . Kes on see salapärane koostööpartner ? Tegemist on rahvusvaheliste investorite fondiga . Kui kõik asjad korda lähevad , siis alustame tegevust suve lõpus . Millistesse sektoritesse kavatsete investeerida ? Mis meid huvitab , on kahtlemata kindlustussektor , siis kindlasti igasugune nii-öelda elektrooniliste jublakate kokkupanek , mis Baltikumis on . Siin on päris palju alasid , mis on veel suhteliselt arenemata . Üritame vaadata kogu Ida- ja Vahe-Euroopa piirkonda . EstIB-Talinvesti Varahaldus teeb päris korralikke analüüse . Millised on teie prognoosid kindlustussektori arengule ? Elukindlustus pole tänase päevani käima läinud . Mahud on küll olemas ja arvestatavad , aga siiski seisab päris palju pensionireformi taga . Ma ei usu , et Baltikumis nii palju kindlustusfirmasid alles jääb : algab turu konsolideerumine . Minnakse Eestist väljapoole ning kui asi õieti välja mängida , võiks nende kasum aasta-pooleteise pärast olla kahekordne . Olete võtnud üles positsioone Tallinna Pangas või Ühispangas ? Meil ei ole viimasel ajal ei Ühispanga ega Tallinna Panga aktsiaid sees olnud , kui , siis hästi lühiajaliselt ja spekulatiivsetel eesmärkidel . Kui pankade ühinemisprotsess hakkab järje peale saama , alles siis oskab öelda , kuhu suundutakse . Tegelikult on ideaalne , kui kaks panka näevad , et on teineteisele vajalikud . Ühispangal on kindlasti , mida üle võtta Tallinna Panga professionaalsusest , ja vastupidi . Ühispanga lobistamine , PR , on Eesti parim . Kas peate veel võimalikuks ka Hansapanga ja Hoiupanga liitumist ? Varem või hiljem lähevad nad nagunii kokku , nad on suhteliselt samalaadset turgu taotlevad pangad . Fondide tulevik ? Turule jäävad püsima kahte sorti firmad . Ühed on eksklusiivsemad firmad , kes hakkavad teatud seltskonnale raha genereerima . See on väga kallis , aga neil on väga head tulemused . Teised hakkavad kombitsaid välja ajama , lähevad Eestist välja ning ka Baltikum jääb kitsaks . Baltikumi turule mahub tegutsema kolm suuremat ja kolm väiksemat varahaldusfirmat . Kes tulevikus turule ei mahu , neil oleks mõttekas valmistada ette enda müüki . See saab aktuaalseks pärast Euroopa Liiduga ühinemist . Kuidas teie fondidel erinevalt kõigist teistest on õnnestunud ka eelmisel aastal jõuda positiivse tootluseni ? Peab olema väga tugev analüüsi osakond . Pankade juures tegutsevatel fondidel on see viga , et nad ise analüütikut ei palka , kasutavad panga analüüsi , mis on mõeldud panga klientidele . Seda võivad kõik ka ise lugeda . Meie peame leidma need ettevõtted , mida homme hakatakse pakkuma teistele klientidele . Teiseks on enamikul pankadest raha oma fondides , mis on täiesti out . Kui panga raha on fondis , on väga lihtne , pank ei saa palju riske võtta . Meil ei ole ühegi oma emaettevõtte raha fondis . Milliseks kujuneb aktsiafondide tootlus sellel aastal ? See jääb <arv> ja <arv> protsendi vahele . Küsimus on selles , kas Eesti börs ärkab üles või mitte ning kuidas asjad Venemaal arenevad . Millise persooni sõnavõtt mõjutab kõige enam Eesti aktsiaturgu ? Sügavalt kahtlen , et nii autoriteetset persooni siin üldse on . Traditsiooniliselt peaks need olema peaminister ja keskpanga juht . Vahur Krafti sõnavõtt võib olla küll signaaliks välisinvestoritele . Ma arvan , et Ardo Hansson tajub päris hästi , mis on toimumas . BNS Euroopa Liidu juhid kohtuvad eeloleval nädalavahetusel , et valida riigid , mis lähevad järgmisel aastal üle Euroopa ühisrahale . Ootustekohaselt ühinevad rahaliiduga selle esimeses etapis Austria , Belgia , Soome , Prantsusmaa , Saksamaa , Iirimaa , Itaalia , Luksemburg , Holland , Portugal ja Hispaania . Tippkohtumist ähvardab varjutada tüli tulevase Euroopa Keskpanga juhi üle . Prantsusmaa ja Holland on lubanud panna teineteise kandidaatidele veto , kuigi möödunud nädalal kirjutas Euroopa press võimalikust kompromissist , mis annaks keskpanga juhtimise esimeseks neljaks aastaks Euroopa Valuutainstituudi juhile Wim Duisenbergile ning järgmiseks neljaks aastaks Prantsuse keskpanga president Jean Claude Triche'ile . Euroopa Keskpank peab alustama tööd hiljemalt <arv>. juulil . Tema peakorter hakkab asuma Frankfurdis . Euroliidu riikide rahandusministrid kohtuvad <arv>. mail . Aasta viimasel päeval kinnitatakse EL-i riikide valuutade ja euro vahelised kursid ning praegu kasutusel olev eküü asendatakse euroga suhtega <arv> : <arv>. Euroopa rahaliit algab ametlikult järgmise aasta jaanuaris , mil euro tuleb kasutusele arveldusvaluutana . Palgad ja hinnad arvestatakse endiselt rahvusvaluutades , elanikkonna kasutusse tuleb euro plaanikohaselt <arv>. aastal . Euroopa kõige aeglasemalt areneva majandusega riigil - Ukrainal - on üks omapära : tema pealinn Kiiev on äri ajamiseks kõige kallim linn Kesk- ja Ida-Euroopas . Kõige odavam on äri teha aga Poola pealinnas Varssavis , näitab DHL Worldwide Expressi indeks . Poola on piirkonna kõige dünaamilisemalt arenev riik . Nii kirjutab viimane Central European Economic Review . Telefoniliini paigaldamine Kiievis maksab <arv> dollarit ehk <arv> korda rohkem kui Pariisis . Keskmiselt on äriteenused ( DHLi indeks sisaldab <arv> komponenti ) Kiievis <arv>,<arv> korda kallimad kui Londonis , mille äriteenuste maksumus on võrdluse aluseks . Varssavi äriteenuste hind on vaid <arv> protsenti Londoni tasemest . Erinevused endise sotsialismileeri pealinnade vahel on hiiglaslikud . Näiteks klaas viskit maksab Minskis kuus korda rohkem kui Sofias . Äripindade rentimine Moskvas on <arv> korda kallim kui Bratislavas . Golfiklubi liikmemaks nii Moskvas , Prahas kui ka Varssavis on suurem kui Londonis . Üldiselt aga iseloomustab Ida-Euroopa äriteenuseid hinnalangus . See on omane isegi möödunud aasta kalliduse liidrile Moskvale , kus äriteenuste hinnad on aastaga langenud ligi poole võrra . Kaks aastat tagasi oli Moskva hinnatase Londoni omast <arv>,<arv> korda kõrgem , tänavu vaid <arv>,<arv> korda . Taksosõit Vene pealinnas on aga ikka veel üle kahe korra kallim kui Londonis . Igor Kurve " Jalgpallipäevik " ETV , teisipäeviti , kl <arv>.<arv> Esialgu on jalgpall kõigest TV <arv>st ETVsse kolinud ja " Jalgpallinädalast " on saanud " Jalgpallipäevik " . Nimi ei rikkuvat meest . Ka kohavahetus ei tohiks televaatajaid eriti häirida . Küll aga jääb arusaamatuks saate eetrisse andmise aeg . Kui väikesed vutisõbrad tahavad järgmisel päeval puhanuna trenni jõuda ja ka koolitööst osa võtta , peaksid nad kolmveerand üksteist õhtul väravaid juba unes nägema . Aga mis veelgi olulisem - nende poiste vanaemadki teavad , et põhisündmused jalgpallimurul toimuvad kolmapäeviti ja saade peaks järelikult ekraanil olema neljapäeval . <arv>. aprillil , vahetult pärast seda , kui olid selgunud UEFA karika finalistid , käivitati ETVs videolint , kus näidati nädalatagust Eesti karikasarja veerandfinalistide loosimist , anti kuulda Mart Poomi häält ja püüti tõestada jalgpallistaadioni ehitamise vajalikkust . Tõele au andes oli veidi juttu ka mängudest Hispaanias , Inglismaal ja Eestis . Juhuslikult võetud pildile olid uuendusena jooksma pandud subtiitrid : " Barcelona sihib meistritiitlit " ja " Arsenal sihib nii karikavõitu kui meistritiitlit . " Paraku oli saate enda sihik lootusetult paigast ära . Enne kui saadet tegema hakata , tuleks tegijal esitada endale vähemalt üks küsimus : miks , mille nimel ma seda teen ? Küsimusi peaks olema muidugi hulga rohkem , aga kuni pole vastust sellele küsimusele , ei tohiks üldse asja kallale asuda . Kas Eesti vajab rahvusstaadioni ? Võib väita , et see küsimus on retooriline . Aga võib ka otse välja öelda , et selline küsimuseasetus on lihtsalt tobe . Vastus saab ju olla ainult jaatav . Vaadatud ja vaadeldavas " Jalgpallipäevikus " kandis noor ja vihane vutifunktsionäär ette kirgliku monoloogi : kas Ei või Jaa - selles on Eesti jalgpalli ELU või SURMA küsimus . Eestil puudub ainsana Euroopas valgustusega staadion . Siit edasi ei ole raske jõuda tuletiseni , et rahvusstaadionita pole riiki . Riik siiski on , kuigi siin tõepoolest napib paljusid asju . Pole Muuga ringrada , kus saaksVormel <arv> etappi läbi viia , pole suusahüppemäge , pole kiiruisutamisrada ... Aga pole ka uut Estonia teatrimaja , pole kunstimuuseumi ... Tegelikult oleks Eestisse vaja esialgu ehitada vähemalt kümme kaasaegset euronõuetele ja maailmastandardile vastavat jalgpallistaadioni ( Tallinnasse neli ja ülejäänud kuus võiksid olla Tartus , Pärnus , Kehtnas , Viljandis , Narvas ja Kohtla-Järvel ) . Sest miks peaks näiteks Viljandi Tulevik oma euromängud pidama Tallinnas , mitte aga oma koduväljakul . Ka annaks kaasaegsete jalgpallistaadionide olemasolu meile võimaluse pretendeerida jalgpalli MMi korraldavaks maaks . Teatavasti pääseb riik , kus MM läbi viiakse , finaalturniirile kvalifikatsiooniringi läbimata . Uhkemat jalgpallipropagandat oleks aga raske ette kujutada . See mäng väärib küünlaid ja staadione ... ning ka paremini läbimõeldud saateid . Mulle meeldib see mäng ! Kinomaailma üks suurkujudest Sergei Eisenstein ütles kunagi , et kui kinokunst saavutaks niisuguse emotsionaalsuse nagu jalgpallimäng , oleks probleem lahendatud . Meil siin Eestis on paraku kujunenud nii , et rohkem kui kinolinal või staadionil möllavad kired nende ümber . " ... ega aja taga odavat populaarsust , " kinnitab selle vastne peanäitejuht TAMUR TOHVER . Arvud kinnitavad , et vähesele ajakirjanduslikule huvile vaatamata on Raadioteater jätkuvalt publikumenukaim teater Eestimaal ning auaadressid toimetuse sahtlis annavad teada rahvusvahelisest tunnustusest . Ajalehtede esikülgedelt käis hiljuti läbi uudis , et Draamateater ei saanud vaatamata pikkadele pingutustele endale peanäitejuhti . Samal ajal Raadioteater sai - ent see ei pälvinud kohta isegi tagaküljel . Miks ? See , mida me siin praegu teeme , ongi esimene avalik teavitamine . <arv>. aprillist on Raadioteatril Eesti Raadio struktuurimuutuse tulemusena peanäitejuht . Selle aasta lõpuni kuulume veel Vikerraadio alla , <arv>. jaanuarist hakkame aga olema iseseisev üksus , mis edastab oma loomingut Vikerraadios , Raadio <arv>s ja Klassikaraadios . Ma püüdsin oma esimese küsimusega meelega terav olla , sa ei võtnud seda kuulda . Lugu on ju selles , et erinevalt Draamateatrist ei tunne muutuste vastu Raadioteatris mitte keegi huvi . Kuidas sa sellega rahul oled ? Päris seaduspärane . Raadioteater on läbi aastate olnud eneses kindel . Tagantjärele võib öelda , et meie hoitud suund elitaarsusele on olnud asjakohane . Raadioteater on tänases päevas marginaalne . Me ei vaja kärarikast reklaami , me oleme otsesest ilmakärast kõrval . Nii et ma ei ole üllatunud , ega ka tülikalt puudutatud . " Teeme rahulikult edasi ! " laenaksin ma oma tuttavatelt siia sobiva moto . Sest julgen arvata , et meie valitud ja hoitud suund on olnud õige . Pealegi arvan , et Raadioteatrist on viimasel ajal just nimelt palju juttu olnud . Meil läheb suhteliselt hästi . Me oleme saanud ka rahvusvahelist tunnustust . Nii et peanäitejuhina ei ole sul auahnet plaani Raadioteatrile tagasi võita monopoolset kunstilise sõna vahendaja rolli , mis tal oli <arv>- <arv>ndatel aastatel ? Ei , see pole ka võimalik . Praegusel totaalsel igamehe filmitegemise ajastul oleks see lausrumal püüdlus . Raadioteater on ju tegelikult oma koha leidnud ... ja see koht on võrdlemisi kindel . Liiati usun ma , et kuuldemängu jaoks on ajad paranemas . Kanaari saartel on käidud , rikkaks on ratsa saadud , totaalne püssipaugutamine televiisorist ära vaadatud - nüüd hakatakse taas üha enam lugema raamatuid ja kuulama kuuldemänge . Inimesed rahunevad . Kui palju teid praegu kuulatakse ? Meie pühapäevasel , kella kolmesel kuuldemängu ajal , on Vikerraadiol stabiilselt <arv> tuhat kuulajat . Ma ei tea , mitu Eesti teatrit peaks ühiselt pingutama , et nädalas sellist publikuhulka koguda . Kas kuuldemänge teha on Raadioteatri ainus kohus ja privileeg ? Ei . Laias laastus peaks Raadioteatri juhendamise ja vastutamise alla tulema kogu Eesti Raadiost kostev kunstiline sõna . Lisaks kuuldemängudele järjejutt ja kõikvõimalikud lugemised . Mujal maailmas on juba päris igapäevaseks saanud , et koos uue raamatu müükitulekuga ilmub lettidele ka kassett , kus ree raamat laisale huvilisele ette loetakse . Eesti Raadiol on suur fonoteek , oskused ja stuudiod . Kas te pole mõelnud , et teie asi oleks ka siin ette ning kätte võtta ? Mul ei ole Eestimaa turu väiksust arvestades sellesse usku . Praktika paraku näitab , et kui inimene teab , et näeb või kuuleb midagi ainult täna , ainult see kell ja ainult sellelt kanalilt , siis ta seda ka kuulab-vaatab . Kui tal on võimalus oma osasaamist edasi lükata , siis ta seda ka teeb . Peterburgis käies ei jäta keegi meist Ermitaazhi külastamata , aga millal te viimati Tallinnas Eesti Riiklikus Kunstimuuseumis käisite ? Küll aga võimaldavad fonoteek , oskused ja stuudiod meil suurema vaevata teha asju , mis näiteks filmikunstis nõuavad meeletut raha . Elustada tänastes lavastustes tegelaste hääli minevikust ( näiteks Jüri Tuuliku " Kuuldemäng " , lavastaja Kalju Orro , <arv> - kasutati Lisl Lindau repliike <arv>-<arv>ndatest aastatest ) . Vaevalt oli sinu juhiks hakkamine üksnes altruistlik samm . Mis on see palju , mida sa oled võitnud ja see vähe , mida oled kaotanud ? Kuna ma selle ettepaneku vastu võtsin , siis on mu vabakunstniku staatus mingiks ajaks piiratud . Aga mulle praegu sobib see , et ma olen mõnevõrra pildilt kõrval , aga ometi vankri peal . Või ees . Kas su pullitegemine jääb nüüd katki ? Ei jää . " Dolce Vita " Raadio <arv>s on Rednar Annuse kosumiseni asendunud saatega " Cosa Nostra " , aga põhimõtteliselt on üks lihtsalt teise kaubamärk . See on see koht , kus ma pärast siin laua taga räägitud tarka juttu välja elan . Millised on sinu esimesed sammud raadioteatri juhina ? Lased sa kedagi lahti , muudad repertuaari ? Siin ei ole mingit autokraatset juhtimist olnud ega tule . Mõnevõrra heitlikult töötanud kunstinõukogu hakkab nüüd regulaarselt tööle . Meie põhikodu , <arv>. stuudio ehitatakse loodetavasti ümber kaasaegsemaks . Tahaksime ka taastada endiste aegade kena traditsiooni ning teha igal aastal mõne kuuldemängu valmis Tartus või Pärnus . Meil on head suhted Euroopaga - EBU kaudu . See jääb . See on kõige lahtisem ja odavam võimalus eesti kultuuri invasiooniks Euroopasse . Mis see nüüd siis tähendab - et eesti kuuldemängu mängitakse saksa raadios , saksakeelse sünkroontõlkega ? ! Seda vahest siiski mitte , see käib ikka autorite ja nende teoste - teinekord ka lavastajate - vahetamise kaudu . Mõistagi säilivad meie head suhted soomlastega ja võibolla juba järgmisel aastal jõuame selleni , et toome korraga kahes raadios välja kakskeelse kuuldemängu . Kas sinu seotus Raadioteatriga on juhus või oled sa nii tahtnudki ? Siiski juhus . Ma tegin siin oma diplomitöö . Ja siia ma jäingi . Mulle meeldib ! Raadio on tegelikult kõige operatiivsem - asi jõuab kõige kiiremini valmis . Raamatu trükkimine võtab aega , filmi tegemine seda enam . Raadio on nobe ! Ning kuuldemäng ei sea sulle mingeid piire . Ta annab kirjelduse , loo , kõik meeled on sinu enda teenistuses , fantaasia hakkab tööle . Raadio ei sega illusiooni . Kuidas oled rahul oma teatri kajastamisega ajakirjanduses ? Kriitika , kui seda üldse saab selleks nimetada , on pehmelt öeldes väga ebaprofessionaalne . See on muidugi ülepea praeguse kultuuriajakirjanduse , mitte meie probleem . Me ei janune " pablissiti " järele , aga asjatundlikkust kriitika poolel võiks olla küll . Kui sinust ei räägita , pole sind olemas - aeg on paraku selline . Kuidagi peate te ju oma saba kergitama , muidu jääbki saladuseks , mis selle all peidus on ... Viis , kuidas tänapäeval populaarseks saadakse , on odav . Sama odav oleks hakata ka Raadioteatrit plangu külge kleepima ja pasundama , et nüüd raadiod lahti - kuuldemäng tuleb ! Meil on kindel kuulajaskond . Kord aastas kavatseme siiski ühe avaliku ülesastumise teha - vaatame veel , mis vormis . On ju meil ka näitlejapreemia , mis ootab igal aastal laureaati ! Küsis _Laur Lomper_ Peeter Riba Maikuus saab eesti televaataja siinse aegruumi kanalitelt hea õnne korral ära vaadata koguni kuus PEDRO ALMODÓVARi filmi :  Miks pole Almodóvari nimi varem komeedina filmi-ilmingute taevasse kerkinud ? Põhjus on väga lihtne : Franco , nagu talv meie kliimas , ei taibanud lihtsalt varem areenilt kaduda . Franco-aegne Hispaania oli autoritaarne riik , kus valitses sügavalt konservatiivne moraal , mis ammutas jõudu sajandite jooksul välja kujunenud ühiskondlikest traditsioonidest ning tegi agaralt kummardusi katoliku kirikule . Tõsiasi , et <arv>. a Pariisis ja Põhja-Itaalia linnades andsid üliõpilased ja teised noored täie rauaga tuld ühiskonna kopitanud väärtuste pihta , ei avaldanud Franco kontrolli all oleval territooriumil peaaegu mingit mõju . Movida lapsed Viis aastat pärast Franco surma , tuli Almodóvaril välja " Pepi , Luci , Bom ja teised tüdrukud meie kvartalist " ( Pepi , Luci , Bom y otras chicas del montón , <arv> ) , et tugevalt ahistada Parkinsoni tõbe põdevaid kodanlikke eluavaldusi . Järsku oli meediasse eikuskilt ilmunud pidurdamatu elurõõm , aga nagu ikka , pidi see tulema suure skandaaliga . Juba oma esimestes filmides ammutab Almodóvar ideid ja energiat Madridi movida'st ehk suurlinnaelust . Ta toob päevavalgele marginaalsed ja oma moraalsetes valikutes skandaalsed indiviidid : transseksuaalid , feministid , islami terroristid , Jehoova tunnistajad , sadistlikud ja rumalad politseinikud , nümfomaanid , homoseksualistid jne. Enamasti tuleb neil inimestel pidevalt võidelda oma eksistentsi eest . Mõnikord ajab see naerma . Ka võib sellest välja lugeda ülimalt individualistlikku manifesti : ainuke väärtus , mis kehtib tänapäeva postmodernistlikus maailmas pärast ulatuslikku dekonstruktsiooni , on inimene ise . Ütlematagi selge , et üsna kiiresti said Almodóvari filmidest kultusfilmid movida laste , aga mitte ainult nende seas . Almodóvar integreerib suurlinnaellu pidevalt uusi liikmeid , kes ei kuulu väärikate ega isegi mitte respekteeritute ringi . Ta teeb seda justkui mängides : ainsaks valiku kriteeriumiks on isiklik nauding . Rezhissöör on öelnud , et see ongi parim filter otsustamaks , mis läheb filmi ja mis mitte . Niisiis heitis see Madridisse armunud provintslane kõrvale kõik narratiivsed konventsionaalsused , ei püüdnud estetiseerida " ilusat " , vaid pigem soovis šokeerida mitte üksnes keskklassi , vaid ka intellektuaale - kelle konservatiivsus võib mõnikord olla veelgi sügavam . Almodóvar on kohati küüniline ja armastab vaatajat provotseerida . Aga samavõrd on ta ka moralist , kuigi tema moraal ei sisalda " lihtsaid ja järeleproovitud " lahendusi . N nagu naised ja narkootikumid " Naised närviataki äärel " ( Mujeres al borde de un ataque nervios , <arv> ) on arvatavasti kaasaegse hispaania filmi üks olulisemaid teoseid ning sellega tuli ka rahvusvaheline tunnustus . Stenaarium on mingil määral neurootiline , täis vihjeid melodraamale ja klassikalisele komöödiale . Ülesehituslikus mõttes sarnaneb boolero muusikalise vormiga . Tegelased on pidevas liikumises - kui peatuvad , siis ainult hetkeks . Ja veel kord naised " Mida ma olen teinud , et selle ära teenisin ? " Gloria ( Carmen Maura ) on koduabiline , kellel ei õnnestu olla minutitki üksinda . Ta elab väikses korteris koos mehe , ämma , kahe lapse ja sisalikuga . Mehega nad eriti palju ( normaalselt ) ei räägi , sest peale muu on too aastate eest töötanud ühe sakslanna juures , kelle vari nende suhteid senimaani hägustab . <arv> aastat tagasi oli mees olnud Berliinis autojuhiks sellele saksa naisele , kes oli pakkunud talle kirjutada Hitleri valememuaare . Lõpuks ei talu Gloria enam privaatsuse puudumist ja tapab (singi)kondiga oma mehe . Aga kuna politsei süütõendeid ei , siis Gloria vangi ei lähe . Pärast " Seo mind kinni " ( ? Atame ! , <arv> ) , mis tragikomöödia vormis rääkis abikaasade suhetest ja abielu mõttest üldse , jätkab järgmine film , " Kõrged kontsad " sama melodramaatilist rida . " Kõrged kontsad " tegeleb ema ja tütre keeruliste suhetega . Kõige värskem film retrospektiivis , " Minu saladuse lill " , on Almodóvari eelviimane . See on lugu säravalt intellektuaalsest naiskirjanikust , kes ühel päeval avastab , et mees ei armasta teda . Pealegi pole ta enam võimeline kirjutama romaane , mida temalt oodatakse . Pigem läheb kõik , mida ta ette võtab , kuidagi " mustaks " . Ometi on tal ka inimesi , kelle sõprusele või armastusele toetuda . Almodóvar on öelnud , et ta tahtis õigupoolest teha filmi inimlikust valust . Tegelikult on Almodóvar ühtlasi suurepärane humanist nagu Goya või Buñuel . Jaagup Irve Vanad vaheseinad juba lõhutud Paar nädalat tagasi tegime juttu sellest , et kõik armastatud teleseriaalid vorbitakse Hollywoodis mittemidagiütlevateks filmideks . Kutsusime kohalikke suleseppi-stsenariste appi , et must töö ise kohapeal ära teha . Niisiis ... " Kõige Suurem Sõber " . Hollywoodi filmiversioon Filmi nimi : The Arise ( Eesti filmilevis " Kohusetundlik Tulnukas " ) Zhanr : koguperehorror Osades : David Duchovny ( Onu Raivo ) , Leopold ( hääl - HAL <arv> ) , Äpu ( Industrial Light &amp; Magic , hääl - Rowan Atkinson ) , Wesley Snipes ( Postikana ) . Tunnusmuusika : Spice Girls , featuring Michael Jackson Sisu : Tegevuspaik on San Francisco . Leopold on võõrast mõõtmest saabunud rahulik kahemeetrine tulnukas , tema missioon on leida Äpu . Onu Raivo ( Uncle Sam ) on salaorganisatsiooni Tempest agent , kes saab ülesandeks muuta Leopoldi nahavärv geenmutatsioonide abil roheliseks , et tulnukat saaks kasutada organisatsiooni huvides . Leopold keeldub katsetest ning Onu Raivost saab Leopoldile giid selles maailmas , samas otsib Onu Raivo endiselt parajat juhust Leopoldi alistamiseks . Äpu ( Miserable , allmaailmas ka Puke ) on saadetud Maale kaks aastat enne filmi tegevuse algust . Temast on kujunenud ühiskonna heidik , narkomaan ja alkohoolik , ta on ära kurnatud ja sarnaneb vähe endise Äpuga . Enamiku ajast veedab ta koos teiste narkomaanidega getos . Äpu hangib raha teeseldes , et on elutu nukk , ning kui mõni lapsuke ta koju viib , kannavad Äpu sõbrad öösel korteri tühjaks ( Äpu avab toolile ronides ukse ) . Filmi algul näeme , kuidas saabub Leopold . Ta satub Onu Raivo aeda . Onu Raivo teatab peakorterisse ja saab juhised edasiseks tegevuseks . Leopold jääb Onu Raivo kutsel viimase juurde peatuma . Varsti on Leopold kadunud ning Onu Raivo alustab pikki otsinguid . Leopold satub kokku Postikanaga ( Mailchick ) , endisest sõjaväelasest mustanahalise postiljoniga , kes öösiti teenib raha kanakostüümis burgereid müües ( ühiskonnal on kergem mõista Postikana inimesena , pealegi tuleb rassismisüüdistuste vältimiseks niikuinii kaasata mustanahaline ) kellele kurdab oma kurba elusaatust . Leopold unustab oma ülesande ja läheb Postikana kutsel samasse burgerirestorani tööle . Onu Raivo leiab varsti Leopoldi ning Leopoldile meenub ülesanne . Nad lähevad koos Äput otsima . Postikana satub juhuslikult kokku Äpuga , kelles tunneb ära Leopoldi kadunud kaaslase . Ta otsustab , et Äpu on vaja ümber kasvatada , ja juhatab tolle eneseleidmise teele . Samal ajal on Tempestist valitsuse ringkondadesse lekkinud info kahe tulnuka kohta . Korraldatakse mitu haarangut ning Leopold tabatakse , Onu Raivol õnnestub põgeneda . Happy End : Leopoldi jutu järgi otsib Onu Raivo üles Postikana . Viimane elab nüüd koos juba paranenud Äpuga , kes ei mäleta endisest elust midagi . Minnakse Leopoldi vabastama . Postikana paneb selga kanakostüümi ja kõik relvastuvad . Filmi finaalis näeme kohutavat märulit , kui Onu Raivo , Postikana ja Äpu vabastavad Leopoldi . Leopold teatab , et on aeg tagasi pöörduda ja kõik jätavad hüvasti . Värav avaneb . Onu Raivo , kes kogu aeg on ikka lootnud oma ülesande täita , näeb oma võimalust , võtab välja süstla , kuid mõtleb siis ümber ja tunnistab kõik üles . Leopold andestab talle ja palub Onu Raivol haavatud Postikana eest hoolt kanda . Viimsel hetkel enne Värava sulgumist jõuavad Leopold ja Äpu tagasi oma koju . Alternatiivne lõpp , mis Hollywoodi ei sobi : Leopoldi jutu järgi otsib Onu Raivo üles Postikana . Viimane elab nüüd juba paranenud Äpuga , kes ei tea endisest elust midagi peale selle , mis Postikana Leopoldilt kuulis . Minnakse Leopoldi vabastama . Postikana paneb selga kanakostüümi , kõik relvastuvad . Filmi finaalis näeme kohutavat tulevärki , kui Onu Raivo , Postikana ja Äpu vabastavad Leopoldi . Leopold teatab , et on aeg tagasi pöörduda . Kõik jätavad hüvasti . Äkitselt süütab Leopold oma krimblitega Äpu . Äpu põleb karjudes tuhaks , kõik on šokeeritud . Leopold kaob . Onu Raivo ja Postikana jäävad nõutult pimedusse . Leopold pöördub tagasi võõrasse mõõtmesse . Leopoldi kostüümist ronib välja roheline äpu , teda tänatakse viimase kollase äpu hävitamise eest . Tee sinagi REMONTi ! Ootame kaastöid aadressil : TV-Nädal Eesti Ekspress Narva mnt <arv>e , Tallinn <email> või <email> faks : <arv> <arv> <arv> <arv> Järgmises TV-Nädalas " Õnne <arv> " - hää käekäigu ja ebaõnne paarisharjutus . Viimane võimalus saada oma uidude eest topelthonorari ! Tiit Merisalu " Juured " Roots Warner Bros International , USA <arv> R : David Greene , Marvin J. Chomsky , John Erman , Gilbert Moses Prod : David L.Wolper <arv> x <arv> min TV<arv> , kolmapäeviti kl <arv>.<arv> ( algas <arv>. aprillil ) Ühendriikides keelustati orjus <arv>. a. Selleks ajaks oli sinna veetud umbes <arv> miljonit neegerorja , üleveol hukkus neid umbes samapalju . Neegerorjade saatuslugu käsitlev saagalik sari " Juured " põhineb mustanahalise ameerika kirjaniku Alex Haley samanimelisel romaanil , kes tegi oma väidetavast esiisast Kunta Kintest maailma kuulsaima neegerorja . Uurinud tosin aastat esivanemate saatuslugu , kirjutas Haley ülimenukaks osutunud raamatu " Juured " , mida hinnati USA kõrgeima kirjandusauhinna - Pulitzeri preemiaga . Romaan käsitleb Kunta Kinte suguvõsa saatust <arv>. sajandi keskpaigast kuni meie sajandi <arv>ndate aastateni . Oma juurte otsinguil jõudis Haley <arv>ndate lõpul Aafrikas Gambias külla nimega Juffure . Seal kohtas kirjanik jutuvestjat , kes pajatas talle vaba aafrika mehe Kunta Kinte loo . Üht-teist oli ta juba varem kuulnud oma vanaemalt ja vanatädidelt . " Juured " koosneb kahest tsüklist . Neist esimene , <arv>osaline , käsitleb sündmusi aastail <arv>-<arv>. Kunta Kinte ( noorena LeVar Burton , täismehena John Amos ) sündis Juffure külas <arv>. a Omore Kinte ( Thalmus Rasulala ) ja tema naise Binte ( Cicely Tyson ) vanima pojana . <arv> aastat hiljem nooruk kadus puudevarumise teekonnal . Valged mehed , toubobid , panid Kunta ahelaisse ning pärast pikka ja rasket merereisi müüdi ta Virginias elava John Warneri ( Lorne Green ) juurde orjaks . Sarja esimeses tsüklis jälgitakse lisaks Kunta elukäigule tema tütre Kizzy ( Leslie Uggams ) , tütrepoja " Kukepoeg " George Leani ( Ben Vereen ) ja tolle poja Tom Murrey ( Georg Stanford Brown ) elu . Sarja sündmustikku pole püütud üles ehitada pelkadele ajaloofaktidele . Selles on üksjagu fantaasialendu ja stiliseeringuid . Paljuski apelleerib süzhee vaataja tunnetele . Stiliseeringud on kahe ja poole sajandi eest Aafrika külas kasutatav inglise keel ning savimajade kahtlaselt ameerikalik välimus . Sellest hoolimata pälvis " Juured " <arv>. a parima draamasarjana Kuldse Gloobuse . Sarja esimene tsükkel kujunes nii menukaks , et ABC otsustas teha veel teisegi . Roots : The Next Generation jutustab Kinte järeltulijate elust , koosneb neljateistkümnest jaost ja hõlmab aastaid <arv>-<arv>. Järjes tegid kaasa niisugused nimekad näitlejad nagu Marlon Brando ( ameerika natside liidri Rockwelli osas ) , Henry Fonda ( kolonel Warner ) , üks " Tuulest viidud " peaosalisi Olivia de Havilland ( proua Warner ) , nimekas mustanahaline näitleja James Earl Jones jpt. Aigi Vahing " Hr. Magoo " Mr. Magoo Walt Disney Pictures , USA <arv> Rezhissöör : Stanley Tong Osades : Leslie Nielsen , Kelly Lynch <arv> t <arv> min Eesti kinodes alates <arv>. aprillist ( levitaja BDG ) Rohkem kui <arv>ne filmi- ja <arv> telerolli veterani , Leslie Nielsen it , võib taas näha kinolinal , seekord miljonärist härrasmehe Quincy Magoo'na . Hr Magoo on viisakas ja seltskondlik , kuid väga kehva nägemisega . Ta liigub palju , kuid pole kindel kus ; ta räägib paljudega , kuid ei tea täpselt kellega ; ta naeratab kõigile , kuid mitte kellelegi eraldi - kuni tolle nooruslikult vanaldase härrasmehe ellu ilmub salapärane kaunitar Prunella ( Kelly Lynch ) . Just siis , kui hr Magoo loodab , et tema käike hakkab buldog Anguse asemel suunama võluv daam ( keda ta küll päris selgelt ei näe ) , selgub , et Prunella on häbitu juveelivaras ning Magoo on sattunud tema peenelt punutud võrku ... Pime tola leiab tera ... Leslie Nielsenit võib selle aasta sees näha veel ka paroodias Wrongfully Accused , kus ta põgeneb pealekäiva juristi eest , kes teda alusetult süüdistab . Kinoilmas sai ta tuntuks mehelike ning autoriteetsete tegelaste kehastajana ( kosmoselaeva komandör sci-fi klassikas Forbidden Planet ja kurva saatusega reisilaeva kapten filmis The Poseidon Adventure ) . Aastal <arv> keeras LN oma senise imago pea peale ja nüüdseks teatakse teda pigem paroodia- kui raudmehena . Kõik need paljad relvad ja väga visad hinged toovad vaataja ette väärika vanainimese asemel hallipäise klouni . Leslie Nielsen sündis Kanadas , politseiniku peres ning teenis peale keskkooli mõnda aega Kuninglikus Kanada Lennuväes suurtükiväelasena . LNi show-mehe karjäär sai alguse ühes Calgary raadiojaamas , kus ta töötas insenerina , DJna ja teadustajana . Peale raadiokunsti õpinguid Torontos suundus LN New Yorki , kus ta õppis juba näitlemist ning tantsu - legendaarse tantsuõpetaja Martha Graham i käe all . Telekarjääri alustas Nielsen <arv>ndatel , mida peetakse televisiooni nö kuldseteks aastateks . LNi enda sõnul polnud seal aga midagi kuldset : " Me saime vaid <arv>-<arv> dollarit show eest " . Tänapäeval teenivad telestaarid sama palju , kuid lõpus on lihtsalt kolm nulli rohkem ( ning mõnel juhul ka neli ) . Kepiga kloun Võtetest vabal ajal armastab too <arv>aastane härrasmees meeleldi golfi mängida : " Mul pole seoses selle harrastusega mingeid erilisi ambitsioone , kuid ma püüan säilitada teatud prominendi staatust - et nad mind ikka edaspidigi golfiturniiridele kutsuksid " . Nielsenil pole vaja ilmselt hirmu tunda , sest lisaks filmifännidele , on tema austajaid ka golfi-sõprade seas . Ta on andnud välja mitmeid raamatuid ja videoid , mis õpetavad golfi LNi moodi . Kuidas oleks omandada mängu põhitõdesid " Leslie Nielseni Tobeda Väikese Golfiraamatu järgi " , mida saadavad spetsialisti lohutavad sõnad : " Õnneks on see mäng , mida on võimalik õpetada , kahjuks pole seda aga võimalik õppida " . Vaatamata kõrvalkarjäärile tunneb Leslie Nielsen oma luudes , et Frank Drebin pole veel kõike öelnud - vihjates sellele , et Paljas Relv võib ka neljandat korda paukuma hakata . Laurence Lumiére " Spice World " Spice World : The Movie . Suurbritannia <arv>. Komöödia . Rezhissöör : Bob Spiers Osades : Spice Girls , Richard E. Grant , Roger Moore Eesti kinodes alates <arv>. aprillist ( levitaja MPDE ) Nad on jõudnud edetabelite tippu ligi poolesajas riigis , müünud miljoneid plaate ja vallutanud USA kiiremini kui see omal ajal õnnestus sellisel poistebändil nagu The Beatles . Kuhu iganes nad ilmuvad , kaasneb sellega hüsteeria , mille käigus pealtnäha rahulikud teismelised muutuvad verejanulisteks metsloomadeks . See viisik on maailmale tuntud nime all Spice Girls ning loomuliku jätkuna oma kahele edukale plaadile , raamatule ja kõikvõimalikele nende nime ja nägu kandvatele toodetele on nad nüüdseks jõudnud ka kinolinale . Komöödias " Spice World " , milles tüdrukud mängivad ... bändi nimega Spice Girls viie päeva jooksul enne suurt esinemist Londoni Royal Albert Hallis . See on nende esimene film . Võibolla ka viimane , aga see viisikut ei heiduta , sest tüdrukud on isegi tunnistanud , et taovad rauda , kuni viimane veel kõrget temperatuuri omab . Neil on ( väga ) tasuvad lepingud Pepsi , Sony , Impulse'i deodorandi , Benettoni ja Chupa Chupsi pulgakommidega . Polaroidil on fotoaparaat nimega Spicecam ning suurimad fännid võivad osta selle kirju kambaga kaunistatud tapeeti . Nende raamat Girl Power on tõlgitud enam kui <arv> keelde ning selle tiraazhid ulatuvad miljonitesse . Kallis lahutus Siiski pole ka multimiljonäride elu paljas meelakkumine . Mõni aega tagasi vabanesid tüdrukud oma kauaaegsest mänedzherist , <arv>aastasest libedavõitu härrasmehest Simon Fuller ist . " See oli üsna traumeeriv kogemus . Nagu abielulahutus , " meenutab rühma mitteametlik liider , punapäine Geraldine Halliwell ( kes tunnistati ajalehe Sun küsitluse kohaselt kõige ärritavamaks Spice Girl iks ) . " Aga me oleme sellest üle saanud ja liigume edasi ning bänd pole kunagi olnud ühtsem kui praegu . " Muud moodi ei olekski mõeldav näiteks eelseisev maailmaturnee . Erinevatel andmetel läks " lahutus " bändile maksma <arv>-<arv> miljonit dollarit , aga see tüdrukuid ei kurvasta . " Seda oli vaja juba meie vaimse tervise huvides , " arvab dressistatud Melanie Chisholm ehk Mel C. " See oli veidi närvesööv , aga nüüd on kõik meie enda kontrolli all . " Nüüd aga kiire ülevaade viisiku liikmetest , kellel on viimaste aastate jooksul olnud üha raskem nautida seda , mida nimetatakse " normaalseks eluks " . Victoria Adams ehk Posh Spice ehk Peen Pipar sündis <arv>. aprillil <arv>. aastal elektririistade kaupmehe ja koduperenaise tütrena ning on rühmast see , kes pealtnäha oma riietusele kõige rohkem rõhku paneb . Tüdrukut häirib üldlevinud eksiarvamus , et riided on ainus , millest ta rääkida tahab/oskab . Filmimise juures meeldis talle kõige rohkem see päev , mille nad veetsid Royal Albert Hallis . " Fantastiline tunne on minna lavale ja tuua naeratus inimeste näole . " Emma Lee Bunton ehk Baby Spice ehk Beebi Pipar sündis <arv>. jaanuaril <arv>. aastal . Hoolimata sellest , kus bänd parasjagu viibib , helistab iga päev koju oma emmele , kes on idamaiste võitluskunstide treener . Igati rahul oma hüüdnimega , kuna on kõige noorem ja naudib seda , kui teised tema eest hoolitsevad . Filmimise juures oli rahul sellega , et ei pidanud mängima kedagi teist . " Läksin lihtsalt tööle ja olin mina ise ! " Melanie Jayne Chisholm ehk Sporty Spice ehk Sportlik Pipar sündis <arv>. jaanuaril <arv>. aastal . Peetakse bändi kõige parema hääle omanikuks . Oma hüüdnime õigustamiseks treenib viis päeva nädalas . Erinevalt ülejäänutest eelistab korralikku õlut šampanjale . Pidas filmi tegemist kõige senise loomulikuks jätkuks . " Tahtsime saada popstaarideks ja see õnnestus . Siis tuligi mõte , et hakkame ka filmistaarideks . Kui ei proovi , siis ei saagi teada . " Geraldine ( Geri ) Halliwell ehk Ginger Spice ehk Punapäine Pipar sündis <arv>. augustil <arv>. aastal autokaupmehe ja koristaja lapsena . Peab oma kõige arenenumaks lihaseks aju . Proovis kunagi õnne ka välimusega , mistõttu internetist võib leida hulgaliselt alastifotosid tema modellipõlvest . Filmi kohta arvab , et " see näitab , et Girl Power on vabastav jõud . Kogu asi seisneb sugude võrdsustamises . Mees ei peaks tundma hirmu tugeva naise ees . " Melanie Janine Brown ehk Scary Spice ehk Hirmuäratav Pipar sündis <arv>. mail <arv>. aastal valge ema ja musta isa lapsena . Seetõttu peab eriti oluliseks segavereliste õigusi . Filmi puhul on rahul sellega , et tüdrukutel oli võimalus stsenaariumi vormimisele kaasa aidata . " See oli väga oluline , sest selleks , et oma tööd hästi teha , pidime me ise uskuma , mida räägime . Pluss tänu sellele on paljud filmis kujutatud sündmused väga sarnased tegelikult aset leidnud vahejuhtumitega . " Lõpusõnad jäävad bändi ülinärvilist mänedzheri kehastavale Richard E. Grantile , kes võis profina viie amatööri hulgas viibides kohati päris väsinud olla . " Kõik tavalised filmitegemise reeglid visati kohe aknast välja ning sealt edasi läks kõik omamoodi vabalangemisena . Ausalt öeldes ma isegi nautisin seda . " Küsimusele , milline on tema lemmikpipar , jätab Grant targu vastamata . " Ma olen diplomaatiline ja ütlen , et nad kõik . " Olev Streff SAT-meedia ja elektroonika toimetaja TV <arv> Estonia nüüd ka koodivabalt Lisaks Intelsat <arv> ( <arv>W ) sagedusele <arv>,<arv> GHz H transleerib esimese Eesti satelliidikanalina tuntud TV <arv> Estonia nüüd oma saateid ka sama satelliidi sageduselt <arv>,<arv> GHz H. Põhimõtteliselt on see nn pooltranspondrilt MPEG-<arv> süsteemis töötav digitaalkanal parameetritega SR=<arv> ja FEC=<arv>/<arv> . Erinevalt eelmisest on uus kanal tüüpiline feed , mis pole mõeldud individuaalvastuvõtuks ning töötab võrdlemisi nõrga signaaliga . Selle vastuvõtuks on vaja vähemalt <arv>,<arv> meetrise läbimõõduga paraboolantenni ning NOKIA Mediamaster -tüüpi või samasuguste tehniliste võimalustega digitaaltuunerit . Kanal on kodeerimata nagu muudki Intelsat <arv> kaudu töötavad sama tüüpi feedid ( TV Finland , Nelonen jt ) . Laialdase individuaalvastuvõtu ning autoriõigustega pahuksisse mineku vältimiseks kasutavad sellised kanalid piisavalt nõrka signaali . Vaid üksikud satelliidifännid on valmis maksma kõrget hinda selliste kanalite vastuvõtuks sobiva suure paraboolantenni ning selle juurde kuuluvate lisaseadmete eest . Põhimõtteliselt võib mainitud vastuvõtusüsteemi kõrget hinda pidada kodeerimise alternatiiviks . " Pehme " koodiga inglise kanalid ASTRA <arv>E sageduselt <arv>,<arv> GHz V alustas tööd ingliskeelne dokumentaalkanal UK Horizons . Kanal on eetris kell <arv>.<arv> - <arv>.<arv> ning seda võib jälgida nn. " pehmes " Videocrypt <arv> s. " Pehme " Videocrypt-<arv> tähendab seda , et kanali vastuvõtuks on vaja küll Videocrypt-<arv> dekoodrit , kuid mitte vaatajakaarti . Samasuguse koodiga töötab ASTRA <arv>E sagedusel <arv>,<arv> GHz H ka ingliskeelne Channel <arv> . Kanalil on korralik teletekst ning suurele osale saadetele saab teleteksti leheküljelt <arv> alla kutsuda ingliskeelsed subtiitrid . Arusaadavalt aitavad subtiitrid keeleoskuse parandamisele oluliselt kaasa . Koodid ja häkkerid CANAL+ on hakanud harvemini koode vahetama . Nii pidas <arv>. aprillil vahetatud kood vastu <arv>. aprillini . Järgmine koodivahetus toimus alles <arv>. aprillil . Uusi koode pakutakse endiselt internetis ning tasulisel telefonil <arv> <arv> <arv> <arv> <arv>. Näib , et ka TV <arv> iseuuenduvate ehk STEALTH-kaartide vastu korraldatud aktsioonid on nurjunud . Juba neli kuud kasutusel olnud kaardid töötavad laitmatult edasi , avades kõiki skandinaavia D<arv>-MAC kanalipakette . STEALTH-kaartide ainuke puudus näib olevat nende piiratud kättesaadavus . Tänaseks on nende tagavarad enamikul edasimüüjatel lõppenud . Lühiuudiseid - ASTRA <arv>E sagedusel <arv>,<arv> GHz H alustas ASTRA VISION saateid koodivabas PALis . Valides sobiva audiosageduse , võib ASTRAt tutvustavaid videosid vaadata ja kuulata inglise , saksa , prantsuse ja hispaania keeles . - HOT BIRD <arv> sagedusel <arv>,<arv> MHz H koodivabas PALis töötava DUNA TV audiosagedustel töötavad nüüd järgmised ungari raadioprogrammid : Kossuth Radio ( <arv>,<arv> MHz ) , Radio Budapest ( <arv>,<arv> MHz ) , Petöfi Radio ( <arv>,<arv> MHz ) ja Magyar Radio ( <arv>,<arv> MHz ) . - Intelsat <arv> ( <arv>W ) sagedusel <arv>,<arv> GHz H MPEG-<arv> süsteemis transleeritav ning välisnorralastele suunatud NRK International on nüüd kodeeritud CONAXiga . Anname tööpäevadel telefonil <arv> <arv> <arv> <arv> teavet meie rubriigis käsitletud teemadel .