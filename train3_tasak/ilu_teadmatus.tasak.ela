kirjak	ilu_teadmatus.tasak.ela	Rein Põder Keegi justkui koputas välisuksele , vastu selle väikest klaasruutu . Mitte just kõvasti , pigem ebakindlalt ja kõhklevalt , nagu ei teaks koputaja isegi , kus ta on või keda tal just vaja läheb . Ma jäin kuulatama . Ei saanud ju olla kedagi . . . See , kes pidi mind täna külastama , oli juba ära käinud ja umbes kolmveerand tunni eest lahkunud ; ma olin ta ilusasti minema saatnud , enne uksest väljasaatmist pimedas kitsas esikus isegi suudelnud , nagu oli mu komme . Ja siis olin lausa ümber mõelnud ning ta isegi bussipeatusse saatnud , millist kommet mul harilikult polnud , ja seal isegi bussi tuleku ära oodanud , sest polnud mul ju mingit kiiret . Kui ta nüüd vaid mingil põhjusel ise tagasi ei tulnud . Tõsi , ma olin teda keelitanud , et ta jääks seekord terveks ööks – ja ta oli isegi peaaegu nõus olnud , ent siis oli talle meenunud ema – , et mis tema arvab , jääb terveks ööks ootama ja muretsema . . . Nii see on alati , kui elad kellegagi seotult ... Ja telefoni neil seal Kalamajas polnud . Nii ta siis lahkuski – endale ja minule pisut vastumeelselt , sest kui sa oled kellegi keha soojuses , intiimsuses viibinud , saab see seisund armsaks , loomulikuks , sa tahaksid seda pikendada , mitte üksi jääda . . . Ehk tuli ta siiski tagasi ! Ei , Sirkka see küll polnud ! Kuulatasin uuesti , kas koputus kordub . Tuul liigutas pimeda klaasi taga oksa . See oli hästi näha . Mul polnud veel kardinaid . Tädi vanad ribalad olin ära visanud – üksainus härmavõrk – , uusi polnud jõudnud veel üles riputada . Laiskus , üksiku inimese asi , ega see alasti aken mind eriti häirinud , avanes ta ju umbsesse Nõmme aianurka , kes seal ikka . . . Ometi tõusin , astusin akna ligi , püüdsin välja vaadata . Ei kedagi ega midagi . Üksnes klaas oli märg . Mis tähendas , et vahepeal , kui tukkusin , oli sadama hakanud . Nagu taevas ja tuul ennist lubasid . Seepärast siis hämaram kui muidu samal ajal. Teab , kas Sirkka on juba kodus ! ? Jah , küllap oli tegu vana maja naksumiste või häältega selle eelmistest eludest . Siia sisse kolides olin millegi niisugusega arvestanud . . . Mu käsi pühkis üle suure aknaruudu , nagu püüaksin seestpoolt seda märga maha saada . Või nagu üritaksin mingit olnu nägemust sealt eemaldada . Ja äkki põrkusin tagasi – sest teiselt poolt vaatas mulle vastu üks inimese nägu , suu vastu märga aknaklaasi surutud , mis muutis näo võõraks , moonutas seda . Aga sealpool olija huuled liikusid – tummalt nagu kalasuu , justkui püüaks see mulle midagi öelda . Midagi polnud kuulda . Kalasuu anus ilmselt , et ma ta sisse laseksin . Kuidas ma sain seda teha , ma ju ei tundnudki teda ! Siis taipasin , et huuled kordavad üht ning sama – see võis olla kellegi nimi . Kelle oma ? ! Jah , minu enda – aga mitte lühike ja kõnekeelne , vaid mu täisnime , mida tarvitati üsna harva . Jah , just – Ric-hard , Ric-hard. . . Ric-hard ! Vihmajoad nirgusid mööda klaasi allapoole , sellest näost mööda – ja siis nägin ka ta silmi , kuidagi tuttavaid , mida täitis mingi mure või hämming . Tõmbusin eemale , sest olin peaaegu selle näo vastas olnud , ja mu esimene alateadlik reageering oli – ei , ma ei lase kedagi võõrast siia oma elamisse , olgu tegu ükskõik kellega ! Sel hetkel tõmbus nägu klaasist eemale , kaotas oma ebaloomulikkuse , toavalgus langes sellele pisut paremini ; väljasolija tõstis käe ja osutas valge sõrmega enda peale ning noogutas jaatavalt . Ja sel hetkel tundsin ma ta ära ! Ruth , Ruthikene , mu kursusekaaslane . . . mu sõbra naine , tema siin . . . kuidas ta ometi oskas tulla , pole ju siin kordagi käinud . . . kust ta üldse selle aadressi muretses . . . ah jah , ma vist ikka andsin selle neile . . . aga mis siis nüüd lahti on , miks ta seisab seal suvises vihmas . . . ei tule sisse . . . ? Muidugi , muidugi . . . ma kohe . . . Ja ma viipasin , et tulen avama . Ning Ruthi nägu kadus akna tagant , muutudes korraks olematuks . Ta ootas mind ukse taga , ootas kärsitult , nagu ma ust lahti lükates aru sain , tuli siis külitsi , kuidagi närviliselt ja samas kohmakalt uksest sisse , komistas seejärel eeskojapõrandal lebava tädi vaiba serva taha , haaras minu käsivarre järele , sai samas tasakaalu tagasi – ja nõnda vaikides astus ta minust mööda , läbi valgusekiilu tuppa , kus põles vaid tolmunud kollast valgust jätkutav põrandalamp . Ja teel läbi toa ning pimeda esiku , kus ma polnud ikka veel viitsinud läbipõlenud pirni uuega asendada , mõtlesin ma intensiivselt – mis võiks olla selle ootamatu ja samas üsnagi hilise külaskäigu põhjuseks ? Ja miks , tema , Ruth , on üksi , kui nad võinuks tulla ju koos Lembituga , see tähendab Larryga ? Tere , Ruth , sosistasin ma mõttes ja võib-olla et isegi väga tasa talle järele , samal ajal ukse kallal ametis olles , sest see kulunud peaga pikk välisuksevõti keeras halvasti . Tere , Ruthikene , piiblineitsikene , sind ei teadnud ju üldse oodata . Kuigi olen sinu peale ikka aeg-ajalt mõelnud . . . Aga pole sind niimoodi küll oodanud , sest oled ju Larry naine , oled seda kaua aega olnud – ja abielu on minu jaoks puutumatu ala , nii et . . . " Tere , " sosistasin tuppa jõudes uuesti , seekord kuuldavalt . Kuulsin , kui kähedalt mu hääl kõlas selles toas , kus harilikult pesitses vaikus . Astusin ta poole , nagu kavatseksin teda kaisutada , oma ootamatut rõõmu välja valada , aga jäin siiski vaid poolele teele . Ruth ei vastanud mu tervitusele . Veelgi enam , ta keeras mulle selja , andes nõnda märku , et peaksin tal mantli seljast aitama . See oli kerge tume mantel , mis oli märg – niisiis oli vahepeal väljas sadama hakanud . Ennist Sirkkat ära saates polnud ilm küll veel sinnapoolegi . . . Aga muutused ilmas ja elus sünnivad kiiresti ! Mantlist vabanenud , pöördus Ruth ringi , asudes silmadega otsima midagi , mis pidi mu elamises tingimata leiduma . Ja ma sain aru , et ta pilk otsib peeglit . Minule polnud see eriti vajalik ese , aga muidugi oli üks vana trümoo mu tädi elamises olemas , sest tädi oli olnud ju eestiaegne daam ja välimus oli talle kuni lõpuni väga tähtis . Peegel rippus otsaseinas , keset tädi-ajast pärit fotosid ja linnavaateid ja muid pildikesi , tume ja tuhm , ent ometi kui selle elamise suur silm , pärit eelmisest ajast , mis nüüd minu elu jälgis ja hindas . . . Astunud peegli ette , raputas Ruth oma poolpikad juuksed üheainsa energilise liigutusega vabaks , nõnda et juukseotstele kogunenud piisad lendasid laiali kuhugi mu elamisse , täites ruumi otsekohe temaliku kohalolekuga . Kuid kas keegi polnud hiljaaegu selle peegli ees samamoodi seisnud , oma juukseid hoolikalt kamminud , siis minu poole pöördunud . . . ? Jah , tund või enamgi tagasi oli seal seisnud üks teine naine , täites seda tuba oma veidi kerglase naeru ning hüüatustega " eks ju ! " . See oli olnud Sirkka , mu hetkekallim , ingerlanna , Ruthist hulk maad noorem ja üldsegi mitte tema moodi . . . Aga sel polnud nüüd tähtsust , sest nüüd oli mu külaliseks Ruth ! Siis leidis ka Ruth käekotist kammi ning hakkas ennast kammima , lastes mul seda pilti kõrvalt jälgida . Nagu selleks , et ma tema ootamatu ilmumisega võiksin harjuda . Ikka veel polnud me vahetanud ühtegi sõna , kui minu " tere ! " maha arvata . Lõpuks sai ta oma iluga ühele poole , ja kui ta oli oma peegliteisikule julgustavalt naeratanud , pöördus ta lõpuks minu suunas ja lausus valjult ning bravuurikalt : " Noh , siin ma siis nüüd olen . . . ! " Ausõna , see kõlas umbes nii , nagu oleks ta nüüd lõpuks pärast aastaid kestnud abielu oma mehe juurest jalga lasknud . Jah , just nimelt – siin ma siis nüüd olen , sest sa oled ju mind alati oodanud , mõttes kutsunud , ning nõnda ma siis lõpuks tulingi . . . ! See tundus nii ebareaalne , nii uskumatu ! Ei , ei , see on võimatu , sellest kõigest on ju ometi nii palju aega möödas , kinnitasin ma kohe endale . Ometi käis mõte , et see võiks nõnda olla , minust hetkeks läbi . Nagu ikka kõige ebareaalsemad mõtted . Ma vaikisin ja ootasin . Tegelikult polnud selle lausega veel midagi öeldud . Kuid arusaamatu ärevus , mis oli alguse saanud hetkest , kui ma ta seal akna taga ära tundsin , see muudkui kasvas . Nüüd oli mul võimalus oma külalist paremini silmitseda . Ta seisis peaaegu põrandalambi valgussõõris . Ruthil oli seljas tumepruun , lahtise kaelusega kleit , seal kaelaavas välgatas mingi hõbedane ehe . Ta oli vahepealse aja jooksul . . . täidlasemaks muutunud . Ta on muutunud . . . kuidas nüüd öelda , kehalt ja samas ka kogu olemuselt . Selles oli mingit uut moodi naiselikkust , mida ma tema juures hästi ei mäletanud . Aga see sobis talle . Ehkki ta oli oma endisest tütarlapselikust veetlusest , kunagisest tormakast , lennukast , tütarlapselikust Ruthist midagi olulist kaotanud . . . Mis on naiste puhul paratamatu . Samal ajal võisin tunda temast hoovavat hõngu , mis ei pärinenud üksnes tarvitatud lõhnaõlist , vaid millestki olemuslikust , mis on iga naise puhul erinev . Ja see tõi taas meelde endise Ruthi , sest too hõng polnud ainsana muutunud . Ja see oli mulle nii ammuselt tuttav , issand kui tuttav ja omane ! Jah , mu silm otsis ja ka leidis jooni-mälestusi endisest Ruthist . Need kumasid vastu ta näost ja tema olekust , need olid alles vaid teadja jaoks . See ümaram nägu , need armsad pontsakad käed , isegi see väike maitsekas ehe kaelaavauses muutsid teda , jah , muutsid kuidagi madonnalikuks . Mis oli ju kunagi Larry ideaalmaitse . Mäletan , et käisime Larryga kolmandal või neljandal kursusel Tartu kunstimuuseumis renessansskunsti loengutel , kus parimaid kunstiteoseid diapositiivide kujul demonstreeriti . Ja ma mäletan , et Raffaeli madonnad ning Botticelli naisekujud olid meile mõlemale väga meeldinud ja küllap me arutlesime tookord naiseilu teemadel – nendestsamadest pontsakatest kätest , mis hoidsid lapsukest , nendest klaaridest näoovaalidest , kaelast , kõige kaunimast osast madonnade juures , nende kitsist naeratusest . . . Jah , meid võlus see pehmus ja sujuvus , mida rõivas ei suutnud päriselt varjata , isegi need meeldivad voldid lõua all , kogu see raugus , rahulikkus , sisemine salapära . Just nimelt salapära . . . Kõike seda märkasin nüüd Ruthi juures ja ma mõtlesin , et Larry peaks oma küpses keskeas abikaasa välimusega vägagi rahul olema ja selle üle isegi salaja rõõmu tundma . Näiteks seltskonnas või teatris . Mina küll oleksin tundnud , ausõna ! Kõik oli nõnda meeldiv vaadata . . . Ent järgmisel hetkel tundus see naine mulle jälle nii võõras ja kauge , nagu tulnukas teiselt planeedilt . Sest see võõras , otsustamatu olek , see mingi võõrus silmades , suunurkades , mis lausa häiris . . . Mis vigureid küll suudab meile serveerida me kujutlus ja me mälu ! Kuulsin , et Ruth lausus veel midagi . Aga ma olin temasse nii süüvinud , et öeldu mõte ei jõudnud minuni . Kuid kaotsiläinut polnud raske taastada : " . . . sinu antud aadressile . Muide , seda maja polnud üldse raske üles leida . Ma ei pidanud kordagi küsima . . . Ja nüüd sa tahad muidugi teada saada , miks ma sind niisugusel hilisel ajal üles otsisin . Asjalugu on nõnda . . . " Sel kohal tegi ta pausi , kuid samal hetkel sai mingi hoog või energia või koguni bravuur temas otsata . Mu ammune ja armas Ruthi tegi käega vaid imeliku eitava liigutuse – ja kõik temas muutus ainsa hetkega . Lause katkes , ta tõstis käe suu juurde ja hakkas nuuksuma . Nagu väike , haiget saanud tüdruk . " . . . Lembit on juba kuuendat päeva kadunud ! " suutis ta siiski lausuda ja lõi seejuures kergelt vankuma , nii et haarasin tast kinni ja juhtisin ta oma ainsasse tugitooli istuma , laskudes ise voodiveerele . " Lembit . . . Larry . . . kes . . . kadunud . . . mismoodi ? " pomisesin ma seosetult , vaadates kohkunult Ruthile näkku . Ma polnud kunagi näinud nutvat Ruthi . Küll olin kord ise tema nähes , tema rinna vastas nuuksunud ning tema oli vaikides sellega leppinud . See oli juhtunud mingi aeg enne ülikooli lõpetamist ja seda võis nüüd kibedas meenutuses armastuse kerjamiseks nimetada . Ehkki tol hetkel näis see spontaansuse , arusaamatuse , mingi eksimuse , koguni taktitusena iseenda ja ka tema vastu . Aga nõnda see oli juhtunud ja seda ei saanud enam kuidagi tagasi võtta . . . ! Jah , just tema , Ruth , oli meist kahest ka tolles olukorras jäänud kaineks ja öelnud seda , mida ma mingil juhul kuulda ei soovinud . Sest temas oli alati olnud mingi annus kainust rohkem kui teistes tüdrukutes , kellega ma tollal kokku puutusin . . . Kõigele lisaks – midagi veel väära ja imelikku oli selles Ruthi lauses . Ta oli nimelt öelnud " Lembit " , aga mitte " Larry " , mis oli ta mehe kõikide poolt omaksvõetud hüüdnimi . Ka kõik kõrvalisemad inimesed võtsid selle hüüdnime viivitamatult omaks . Selle nime sai ta esimese kursuse sügisel . Ainult et mul pole meeles , millega seoses . Sealtpeale oli ta Larry , mitte kordagi enam Lembit . Ja muidugi kutsus teda nii ka Ruth . Ning hiljem hakkas isa nõnda hüüdma ka nende tütar Marianne , mis mind iga kord seletamatult soojendas , sest nõnda ulatus meie kursuse pandud nimi juba järgmisse põlvkonda . . . Siis jõudis ka öeldu mõte mulle pärale – Larry oli kodunt lahkunud ja Ruth oli tulnud minult abi otsima , minult kui Larry sõbralt , et ehk mina tean midagi konkreetsemat . . . Kuid . . . mis , mis abi või lohutust ma võisin talle pakkuda , kui ma polnud Larryt oma neli-viis viimast kuud kohanud ega isegi telefoniga rääkinud . Nii et ma ei teadnud midagi ta viimastest töödest ja tegemistest , ehkki oli aeg , kus ma teadsin tast peaaegu kõike . Ja järsku meenus mulle too viimane juhuslik ja põgus kohtumine linna peal , kui ma olin talle selle aadressi andnud . . . Jah , see oli olnud jaanuaris , kesktalvel , aga siiski ühel hallil ja lörtsisel päeval , kui me olime temaga Lembitu tänava alguses – milline kummaline kokkusattumus ! – kokku juhtunud . Larry oli tookord tundunud kuidagi kõhnem ja varjudes näoga , nagu oleks tal palju tööd või mingeid muid muresid . Ja samas oli ta oma olekult kuidagi , kuidagi . . . eemalviibiv , ehkki vaatas mulle otsa , pilgutas silma ning naeratas nagu vanadel headel aegadel . Aga ei suutnud endast siiski pigistada temale nii omast järjekordset lühinalja . Minu jaoks oli see olnud paras juhus , et öelda – ma ei ela enam Kosklas , vaid Nõmmel , tädi pärandatud väikeses majas . Ning kuna meil kummalgi polnud hetkel pastakat käepärast – mis oli teine kurioossus järjest , kui arvestada meie mõlema tegevusala ! – , siis lubas Lembit mu uue aadressi lihtsalt meeles pidada . Mida ma talle igaks juhuks üle kordasin , kuigi teadsin , et selleks pole vajadust – teist nii hiilgava mäluga poissi polnud terves meie teaduskonnas . . . Näe , selgus , et tal oli see õigesti meelde jäänud – Õie <arv>b . Ja nüüd oligi Ruth siin . Ainult et üksi . . . Ma pidin talle seda ütlema ! " Me . . . ei kohtunud viimasel ajal just sageli . . . Ja tol korral oli nii kiire , et . . . " Ruth naeratas seepeale süüdlaslikult , nagu oleks hoopis tema mingil kombel me jahenenud suhete taga – ja muutus siis äkki kurvaks , jälle lõputult kurvaks nagu hetk tagasi , enne kui ma ta istuma surusin . Ta oli lootnud midagi muud . Mida siis ? Kas mingit sõpradevahelist saladust , mille ma kohe välja prahvatan ? Kuid mul polnud seda , mul polnud midagi ka varjata . Ta oli nüüd täpipealt kui laps , nagu nende Marianne väiksena , kes on pidanud oma viimases kingiootuses pettuma . Ja see muutis ta hetkeks jälle kuidagi abituks . Ning tegi ka mind kurvaks . Aga Ruth nagu poleks kuulnud mu viimaseid sõnu . Ning pöördunud minu poole , lausus ta vaid pisut teisel toonil : " Eks ole , Riks , sa aitad mind . . . Me vana sõpruse nimel . . . ? " Ta ütles minu kohta " Riks " . Mindki kutsusid kõik üksnes Riksiks , ehkki mu passis seisis Richard . Ma olen nimelt Richard Veenes . Tavalise saksa eesnime ja natuke ebahariliku perekonnanimega mees . Samal ajal kui Larry ja seega ka Ruthi perekonnanimi oli palju tavalisem , täpsemini Kaarma . Oleks olnud lausa lõpp , kui Ruth oleks öelnud ka minule : " Tead , Richard . . . " Aga asi polnud ju minus , vaid Larrys . . . Muidugi , selle kõige nimel , mis meie vahel , meie kahe , õieti meie kolme vahel oli olnud ( ehkki sõpruseks sai seda nimetada vaid tingimisi ! ) , oli mul võimatu , absoluutselt võimatu öelda , et . . . ma ei taha kõigesse sellesse sekkuda , et mul on endalgi probleeme kuhjaga , nagu nüüdsel ajal öeldi , et ma olen just-just oma elu rahulikumal lainel käima saanud ja nõnda edasi . . . ! See oli lahtiseletatult minus vilksatanud mõte , palju konkreetsem ja lühem kui see seletus . Teadsin , et kui ma tema palvega nõustun , pöördub midagi olulist ka minu elus pahupidi . Teadsin seda intuitiivselt , väga selgelt , mingi haruldase ettenägevusega , nagu oleks tegemist déj ? -vuga , kord juba minuga toimunud elusituatsiooniga . . . Sel kohal takerdusin oma mõttekäigus , sest mul polnud hetkel mitte ühtki kaalukat argumenti oma sõbra vastu , meie sõpruse vastu , sest tegelikult olin mina suuresti see , kes oli süüdi selle leigumises . Ja ma isegi ei osanud öelda muud põhjust kui mingi keskealoidus . Igatahes ei saanud selleks olla too ammune , tegelikult lahtunud ja omaenda eituseks muutunud konflikt sellesama naise , see tähendab Ruthi pärast . . . Kuid mida pidin talle nüüd vastama , ma ei saanud ju mängida kõrvalseisja rolli ja saata see naine kenade vabandustega oma elamisest välja , nagu ma olin teinud mõnegi naisega oma elus . Sest tema polnud säärane juhus . Ja samas ei olnud mul ka õigust öelda , et saagu ise oma abielusõlmega hakkama , sest kindlasti on selle taga nende omavahelised suhted ! Larry oli ju kadunud , mingeid suhteid enam ei eksisteerinud ! " Muidugi . . . ma . . . " alustasin ebakindlalt , kuid Ruthile piisas sellestki . Ta elavnes kohe . " Ma teadsin , et sa oled nõus . Ma teadsin ! Seepärast ma tulingi . Sina ju tunned teda nii hästi. . . Te . . . te olite omal ajal lahutamatud nagu kaksikud . . . Ja ta on sinust alati ainult hästi rääkinud . . . " Omal ajal ! käis kihvatus korraks minust läbi . Enne kui sina vahele tulid . . . ! Aga ma ei öelnud seda muidugi valjusti välja – polnud see olukord , polnud vajadustki ! " Kas tõesti ? " lipsas mul suust lühike küsimus , pigem imestus , nagu oleks Ruthi öeldu mind üllatanud , nagu oleksin siiamaani kõhelnud milleski . " Jah , jah , " sai Ruth nagu läidet juurde . " Kogu tee , mis ma siia tulin , kumises mul peas üks tema lause , mille ta kunagi , aastate eest lausus . See kõlas umbes nii , et mis ka ei juhtuks , Riksi peale võib alati kindel olla ! Jah , see oli tal justkui praeguse olukorra jaoks öeldud . . . " Korraga ründas mind enesearvustushoog või midagi taolist . Äkitselt küsisin endalt , milline mina küll Ruthi silmis võiksin välja paista – ma olin koduselt , liig koduselt riides ning seejuures hajevil , sest veel tund aega tagasi oli selles toas viibinud üks teine naine , kelle kehatunne oli minu omas veel olemas ja ma ei saanud sellest lahti – see lihtsalt segas mind . Justkui oleksin nõnda etteteadmatult Ruthi reetnud . Aga see oli hoopis absurdne mõte . . . Ja ikkagi tundsin end sel hetkel haprasti . Isegi halvasti . Ehkki mult ei nõutud mingit vastust ega seletust . Mingil kombel ka võltsilt . Ma tundsin teravat häbi ka seepärast , et Ruth pidas mind endiselt Larry sõbraks , kuigi seda tulnuks kirjutada pigem minevikumärgiga , kui niisugune asi üldse maailmas olemas on . . . Äkki Ruth tõsines ja ütles veel midagi hullemat : " Ma millegipärast arvan , et ta on juba . . . ammu tahtnud meie juurest ära minna . . . ! Ja nüüd siis tagaselja tegi selle plaani teoks ! " Mis jutt see veel on ! tahtsin hüüatada , kuid siis kuulsin taas oma alateadvusehäält kinnitamas , et õigupoolest nõnda see ju p i d i g i minema . Kas ma tõesti teadsin , et see ükskord juhtub ? Larryga ? Larry ja Ruthiga ? Jah ja ei . Ma muidugi ei uskunud seda , ma keelasin ennast nõnda mõtlemast meie kunagise ja ikka veel kehtiva sõpruse nimel , kuid ometi . . . ometi oli minus k o g u a e g kestnud see hull alateadvuse tasemel teadmine , ehkki väga ähmane , et ükskord võiks midagi t a o l i s t juhtuda . Jah , ma olin kui kõiketeadja uskunud , et Ruthi ja Larry kooselu jõuab ükskord sellisesse surnud punkti või kriisi , millest neil pole kummalgi jõudu ega tahtmist üle saada . Ning siis läheb nende abielu lõhki , vaikselt ja visinal , igal juhul mitte suure pauguga . Milline hetk näis nüüd lõpuks käes olevat , ilma et ma nendest ebakõladest midagi oleksin kuulnud . Nii et mul polnud taoliseks oletuseks mingit alust . Siis oli see ikkagi olnud mu soovmõte , kõik need aastad . . . et nõnda läheks . . . Kas ma tõesti olin soovinud , et nende abielu nõnda lõpeks ! ? Kole , egoistlik soov . Mitte soov , vaid palve saatusele . . . Mina , iseendalegi arusaamatu . . . Tõusin instinktiivselt püsti . Ma teadsin , et pean midagi tegema . Sõnadest oli äkki puudu . Astusin ta juurde , panin käe talle ümber õlgade ja embasin teda kohmakalt ; see polnud mehelik liigutus , pigem vennalik , ja ta pidi sellest just nõnda aru saama . Tundsin – või mulle vaid näis nii – , et ta keha liikus kuidagi mulle ligemale , otsides minust hetkel ka füüsilist tuge , mis oli osati loomulik . Aga ma ei saanud midagi teha , et kui mu käed puudutasid teda , ta täidlast pihta , läbis mingi ammuolnu voog , palju tugevam kui ta lõhna tundes , ja midagi meeldivat ja hella , lõputult hella ja delikaatset hakkaks uuesti tiksuma , midagi sellist , mille ma oleksin pidanud olema ammu unustanud , olema endast maha kandnud . Seda oli raske antud hetke jooksul ära seletada – see siin oli Ruth , tema ise , mis sest , et nõnda muutununa , aga ikkagi tema , ta füüsis , mille poole ma olin nii valuliselt ihanud , samal ajal kui mu poisikeselik mõte tegeles armastuse efiirsete kategooriatega , millest nemad , teised , enne mind üle said . . . Kuid ma sain oma lühikesest meeleliigutusest üle , vabastasin ta oma kohmakast embusest , tõmbusin eemale . Ruth nagu poleks tundnud , nagu poleks märganudki mu liigutust . Ta pöördus minu poole ja lausus kuidagi tasakaalukamal , ei , mõtlikumal toonil : " . . . Riks , kui aus olla . . . siis ta on juba ka varem , noh , mõnikord . . . päeva või kaks kodunt ära olnud . . . Ja siis jälle tagasi tulnud . . . ning kõik on olnud nagu varem , nagu poleks midagi olnudki . . . Aga nii kaua . . . mitte kunagi . . . Mida sina sellest asjast mõtled ? " Ma ei teadnud . Mul käis igasuguseid mõtteid , võimalikke ja võimatuid , läbi pea . Ükski neist ei sobinud välja öelda . Mõni neist tundus lausa larrilik . Mida tema minu olukorras ühele Ruthi-taolisele naisele öelnuks ? Mida ta öelnuks – ära vesista , lase edasi , küll aeg toob selgust . Sest seda toob ta seda t i n g i m a t a. Ühesõnaga , võta asja iisisti . . . Kuid tema polnud hetkel minu seisundis . . . Ta oli hoopis mu vastu , kõige selle taga . . . Ja pisut teistsugust mõttekäiku , mis minus samuti vilksatas , ei saanud ma ka kohe esimese hooga välja käia . Sedasamust , et Larry on leidnud kellegi teise , uue ja huvitava naise , sellise kunstnikunatuuri , kelle vastu tal oli alati kerge tõmme olnud . Et ta võis vabalt niisuguse naise juurde kolida . Või ennast seal mõnda aega peita . . . " Võib-olla ta . . . " alustasin mina , teadmata hetkel , kuidas seda talle välja öelda . Kuid siis loobusin kiiresti esialgu mõeldust ja küsisin hoopis : " Oled sa kuhugi teatanud ? Politseisse . . . või mujale . . . Või teda kusagilt . . . otsinud ja . . . " Ma ise ka ei teadnud tol hetkel , mida see minu " kusagilt " pidi tähendama . Kuid Ruth katkestas mind poolelt lauselt , nagu teadnuks , mida kavatsen edasi öelda . " Ei , ei ! " peaaegu hüüatas ta . " See pole niisugune kadumine ! Ma tean , ma tean , mida sa mõtled . . . Et ma peaksin vastavatesse kohtadesse teatama . . . See pole s e l l i n e kadumine , mõistad ! . . . Ta on kusagil , ta on kusagil ära , mõistad . . . Kuid miks see ometi nii hullult mu mõistuse peale käib ! Ütle ometi sina ! " Mul polnud talle tõesti midagi teist hetkel välja pakkuda . Tundsin , et selles asjas on vaja ettevaatlikumat ja kainemat edasiliikumist . Ja sõnade asemel tegin lahti külmkapi ning valasin meile mõlemale külma " Värskat " , ehkki me vajanuks mõlemad ausalt öeldes alkoholi . Kuid just selle , ühe pudelipära olin oma eelmise külalisega mõni tund tagasi ära tarvitanud . Ruth ei võtnud pakutud klaasi vastu . Ta oli ikka veel oma masenduse ja arusaamatuse lainel , nagu oleks talle alles mõne tunni eest selgunud midagi olulist . Ehkki ta oli Larry puudumisest teadnud tervelt kuus pikka päeva . . . ! Sellest , just sellest ei saanud ma hetkel aru . " Ma absoluutselt ei usu , et temaga midagi . . . noh . . . juhtunud oleks . . . Usu mind , ma tean . . . ma ei oska sulle seletada . . . ma tean väga ähmaselt . . . Ja samas väga selgelt . . . Ta on lihtsalt kätte võtnud ja ära läinud . . . Meie juurest . . . oma töö juurest . . . kõige juurest . . . Aga miks-s-s , mis põhjusel . . . ? " See oli peaaegu seesama , mida ta oli juba korra öelnud . Ka temal polnud enam midagi rohkemat välja pakkuda . Järsku märkasin Ruthi käes paberilehte . Kust see oli lagedale ilmunud – käekotist , taskust , varrukast ? Ma ei taibanud veel midagi . Ruth ulatas selle sõnatult mulle . Paber oli katsudes niiske . Kui ma poleks teadnud , et väljas sajab , oleksin vist pidanud arvama , et see on Ruthi pisaraist märjaks saanud . " Ja siis veel see . . . " lausus ta kõlatult . Ma tundsin kohe ära Larry ilusa püstja käekirja , mille pärast me ( mõned igatahes ) teda samuti salaja kadestasime . Sest samal ajal kui kiirkonspekteerimine meie oma aina rohkem ära rikkus , näis tema käekiri sellestsamast aina kindlameelsemaks muutuvat . . . Igatahes võinuks grafoloog Larry käekirjast välja lugeda tema vägagi kindlat iseloomu , tema sihikindlust ja teab veel mida . . . Võtsin paberilehe vastu . Taipasin kohe esimese pilguga , et see pole kiri . Nagu Ruth paistis arvavat . Või kirja ja pihtimuse vahepealne tekst . Sest sellel puudusid kõik vormilise kirja tunnused – pöördumine , allkiri ja kuupäevgi . Jah , see oli ilmselgesti mingi tekstikatke , vaid mõni lause pikk . Mida Ruth oma haavatavuses pidas millekski muuks . . . Ja ma lugesin seepärast talle teksti kuuldavalt ette , et ta oma eksitusest aru saaks . " . . . Kaugemale enam minna ei saa . Sest nüüd tuleb vastu tundmatus . Kuid just tundmatuseks peab minutaoline valmis olema . Sealt algab tõeline enesekatsumus . Aga enne seda peab kõik täielikult – nii minus endas kui ka väljaspool – selgeks saama . . . " Sellele järgnes veel umbes poole lause jagu teksti , kuid see oli loetamatult maha kritseldatud ja vajas erilist läbivalgustatust , et ka seda oleks saanud lugeda . Selles tekstis oli mulle midagi tuttavat . Teadsin ähmaselt , kust need read võisid pärineda . Just nimelt – kust see pärines . Muus pidas asi paika – see oli Larry käega kirjutatud . Ainult et selle katkendi " mina " polnud teps tema ise . See jutustas kellestki hoopis teisest . Ruth-vaeseke aga arvas , et see on katke poolelijäänud kirjast , mis on temale adresseeritud ja käib nende perekonnasuhte kohta . . . " Kust sa selle leidsid ? " küsin ma otsejoones . " Tema sahtlist . . . see tähendab ta paberite hulgast . . . " Ja minu poole vaadanud , neelatas ta ning lõi pilgu maha . " See oli kõige peal , kui sahtel lahti teha . . . " " Tead , nüüd sa küll eksid . . . Minu meelest on tegu ühe reisikirja algusega , mida Larry on üritanud tõlkida . . . Ma vist isegi tean , kust see pärineb . Vaja vaid järele vaadata . Meil oli igatahes kunagi juttu , et see raamat vääriks tõlkimist . Nii et , kullake . . . mitte mingil juhul kiri . . . " See kõik tuli mu suust nii kähku ja nii veenvalt , et ma ka ise imestasin . Tõsi oli aga see , et ma ei mäletanud ühtki sellist reisikirja , mis niisuguseid ridu võinuks sisaldada . Ja ka seda mitte , et meil oleks Larryga juttu olnud mingi teose tõlkimisest . . . " Arvad või . . . ? " Ruthi hääl oli ebalev , aga ta juba uskus mind , sest muud ei jäänud tal selles olukorras üle – ta ju tahtis säilitada lootust , kas või enesepettuse hinnaga . Uurisin paberit . Ja sain aru , et see polnud üldse hiljaaegu kirjutatud . Sest paber oli vana , pleekinud , hulk aega kusagil valguse käes seisnud , igal juhul mitte sahtlipimeduses peidus . " Kas teil juhtus . . . seal kodus midagi . . . viimasel ajal ? " järgnes minu küsimus , mida olin tahtnud küsida , kuid olin algusest peale tagasi hoidnud , lootes , et ta ise jõuab selle teema juurde . Järgmisel hetkel juba kahetsesin küsitut . Ruth vaatas mulle jälle arusaamatult otsa . " Ei. . . ei ... midagi ei juhtunud , " pomises ta , aga mulle tundus , et ta varjas midagi , ja küllap ta ka ise sai aru , et see kõlas väheveenvalt , ning ta ruttas pikemalt seletama : " Muidugi , ideaalne me läbisaamine polnud . . . Aga me ei tülitsenud omavahel , kui sa seda silmas pead . Me pole juba mõnda aega . . . tülitsenud . Lihtsalt Larry on kogu aeg olnud , kuidas ma ütlen , niivõrd endasse süvenenud , et tal polnud minu . . . see tähendab meie jaoks mahtigi . Ta rääkis ju üldse vähe . Sina mäletad teda muidugi suure vaidlejana . Aga hiljem . . . noh , kodus ... just kodus muutus ta aina rohkem . . . noh , vaikijaks . . . Eriti , kui ta kusagil ära käis , nagu ma sulle ütlesin . . . Kui sa arvad , et ma kippusin talt aru pärima , siis sa küll eksid . Ma pole seda tema püha vabadust , mida teie , mehed , nii oluliseks peate , jah , ma pole seda tõesti piiranud . Ja pole talt kordagi seletust nõudnud , kust ta mõnikord nii hilja tuleb . Või midagi muud ette heitnud . Ning kui aus olla , siis pole ta seda ka mult nõudnud . . . " Ruth jäi vait , kõhkles , sai endast võitu ja prahvatas : " Ma võin kätt südamele pannes öelda – et pole teda kogu meie abielu jooksul kellegi teisega petnud . . . Kas sulle sellest ülestunnistusest piisab ! ? " Viimane lause oli lausa vihaga välja pressitud . Ma polnud seda talt küsinud , ta oli ise vajalikuks pidanud seda öelda . Järgnes taas vaikus . Võis kuulda vaid öeldu kõla õhus , siis vaibus seegi . Ja jälle läks mul Ruthi uue lause algus kaduma . Sest ma olin mõelnud endast . Ma olin järsku adunud , kui halb sõber olen olnud . Ja kui seletamatu on olnud meie suhete jahenemine . " . . . üks asi oli siiski teisiti – need tema ootamatud ja seletamatud vihapursked , mida sinagi oled vist pealt näinud . . . Ta võis mõnikord raevu minna täiesti tühistest asjadest . . . Aga ma olin meie kooselu jooksul nendega harjunud – et need mööduvad ja et tal on pärast endal sant olla . . . Tead , imelik küll . . . niisuguseid vihahoogusid pole juba terve aasta või rohkemgi olnud . . . ja sellele järgnenud kahetsushooge ja andekspalumist ka mitte . . . Ma ei tea , kas sa saad minust õieti aru , aga ma isegi . . . tunnen neist puudust . . . Neist plahvatustest ja seejärel nendest teineteise ees vabandamistest . Need kuidagi maandasid elupingeid , mida on ju kõigil . . . Jah , just seetõttu olen tundnud , et midagi on juba mõnda aega lahti ... Ta nagu elaks kusagil mujal . . . " Mul polnud enam midagi lisada . Olin niigi liiga palju teada saanud . Selle tõdemusega me esimene kokkusaamine lõppeski . Ruth ise andis märku ; tõusis , ma aitasin talle mantli uuesti selga , see oli toasoojuses ära kuivanud . Me astusime uksest välja Nõmme õhtusse . " Riks , kullake , aita mind . . . aita , sa ju suudad ja tahad . . . tule homme meile , Lasnamäele , aadressi sa ju tead . . . mõtleme . . . arutame koos . . . kuhu ta küll võis minna , miks ta seda tegi ? Tule kohe peale tööd , eks. Ma ootan sind . . . " See oli justkui Ruthi külaskäigu refrään , mis jäi minusse kõlama , kui ma üksi kodu poole tagasi tulin ja kõige kuuldu üle järele mõtlesin . Kuid ma ei jõudnud oma mõtetes mitte kuhugi . . . Ta on olnud mulle halb naine . Ma arvan – tema oli kõige enam süüdi , et ma pidin lahkuma . Ja ma oleksin pidanud seda juba varem tegema . Palju varem . Ma ei oleks pidanud temaga üldse abielluma ! Mõnikord , justkui Tõe kummalisel ilmnemishetkel vilksatavad just need laused ühekaupa mu peast läbi ja ma olen jälle sunnitud tema peale mõtlema . Ja läbi käima kogu meie loo . Ja samahästi ka kõik sellega seonduva . Sest kõige keskpunktis oli tema , Ruth ! Kuid ma ei ole veel siiani aru saanud , miks kõik muutus ja mis illusioon see oli , et ma teda kakskümmend aastat tagasi sootuks teisena nägin ja hoopis teistsugusena tundsin . . . ? Temas polnud lõpuks enam milligrammigi tollest vahvast ja vabast Ruthist , kes ta ülikooli ajal oli . Kõige hullem on see , et ma pole veel siiani aru saanud , miks ta nagu kinni jooksis . Ta oli järsku piiratud , võlts , egoistlik , väiklane . Need neli asja tulevad kohe meelde , kui ma vaid tema peale – ükskõik siis kas öösel või päeval – mõtlen . Ja siis veel viies – mingi üleüldine rahulolematus kõige ümbritsevaga , mingite vigade ja põhjuste otsimine , mida ta kõige enam leidis minus kui oma mehes . ( Mõni tarkpea ütleks , et see oli abieluväsimus . Ei tea , ei tea ! ) Aga mitte kordagi ei näinud ta elu ja oludega rahulolematuse põhjust iseendas . Seda oli nii selgesti välja lugeda tema käitumisest ja sõnadest – et ta asetas ennast pidevalt minust , meist väljapoole . Siiski , ta on olnud ahne juba algusest peale . Igas suhtes ahne . Ka voodis . Ta on soovinud kõike , mis on olnud juba meie tuttavatel – ja veelgi rohkemat . Nendel soovidel ei ole piiri olnud . Ja kui me saime lõpuks selle uue korteri , siis hakkas ta soiguma suvilast . See on vaid üks näide . Üks suuremaid näiteid . Ja samaaegselt muidugi tema pidev autoihalus . Tahan jälle üle korrata , et ma olen alati vihanud autosid . Olen alati põlastanud linna , mis on täis autosid – see huugamine , seda üleolek jalgsikäijast ... Auto on nagu kentaur . Ehkki iga rooli taga istub sinusugune , on tal seetõttu , et ta autot omab , sinu üle mingit laadi voli . Ta ründab sind oma kiirusega , oma signaali , oma kärsitusega . Sest tema , selle kentauri aeg on kiirem ja tähtsam kui sinu oma , kes sa ju kõnnid . Tema tohib saastata linnaõhku , tema nõuab ruumi su maja ees oma plekikerele ja oma mürinale , ta trügib sind minema isegi sulle määratud kõnniteelt . Tal on alati rohkem õigust . Ta on selle kuidagi omandanud . . . Kuid miks mina talle alla pean jääma ? Kas seepärast , et mul pole teda , et ma ei taha teda endale ka kunagi saada . . . ? Sest keegi ju ometi peab sellest võidujooksust kõrvale jääma . . . Ma kardan , et kogu selle jutu selgekstegemine Ruthile oleks olnud raske , kui mitte ilmvõimatu . Kuid omal ajal oli ta ilus tüdruk . Kahtlemata kõige ilusam ja silmatorkavam kogu meie kursusel . Ei vaidle vastu . Seda nägid kõik , eriti sõber Riks . Aga ma tahaksin siinkohal hoiatada praegusi ja tulevasi tudengipoisse ( kui see hoiatus vaid nendeni ulatuks ! ) – ärge vaadake väga otsustava pilguga oma kursuse tüdrukuid , ärge jumala pärast võtke naist oma kursuselt ! Liiga kitsas ring . Te olete ennast väikesel vaateväljal petta lasknud ! Püüdke laiemalt ringi vaadata ! Nojah , see selleks . . . Kuid ka Ruthi ilu , nagu ma äsja ütlesin – see käis maha rutem , kui arvata võis . Kadus mingi värskus . Ja ta muutus minu silmis lihtsalt üheks naiseks , samasuguseks nagu teised . Või peaksin ütlema , et täitus tavalise sisuga . Sest ühe teooria järgi olevatki naised kõik ühesugused . Ainult et neil on võime mõnda aega meid pimestada . See on lühike aeg , mida võiks võrrelda välklambi sähvatusega . Muidugi kui võtta seda võrdlust elu mastaabis . Olen aru saanud – naised on pettus . Elu osavaim pettus . Nii palju võltse sõnu ja nii suures koguses ülespekstud ilu . Just nimelt . Ja ilu on tegelikult haigus . ( See on üks element minu isiklikust filosoofiast . Ei mäleta , et oleksin kusagilt midagi taolist lugenud . Aga küllap on öeldud , küllap on ! Sest kõik on ära öeldud ! Vastupidist olen küll kuulnud – et ilu võivat maailma päästa . Ma siiski kahtlen viimases . ) Ilu ühe naise näos ja muidugi ka kehas – ma lisaksin , et kaetud kujul – on paras pettus . Sest kui vaadata kas või loodust . Kõike selle õitsemist ja värvide virvarri – kaua see kestab . . . ? Kuidas ma küll ülikoolis olles , päev-päevalt temaga kõrvuti loengutel viibides ei taibanud , keda ta endast kujutab – või õieti , kelleks ta ükskord saab ? ! Ah , sel ajal ollakse eriliselt naiivsed . Elatakse ilusates hetkedes , ei suudeta isegi nädalat aega ette näha , mis siis veel sellisest asjast nagu abielu . . . Aga kui ma vaatasin me tudengiaja pilte ( mida on üllatavalt vähe ) , siis seal on ta veel nii puhas ja veatu . Ja Riks vahib talle peaaegu kõikidel piltidel andunult otsa . Isegi pildistamise momendil ! Mis siis veel muust ajast rääkida . . . ! Kõik tema nägu ja olek – tegelikult peitus selles juba siis veendumus , et tema on teistest tüdrukutest üle ja peab saama selle eest vääriliselt tasutud . Ja see endale pühendumus . Endast väga hoolimine . Mida ma siis muidugi ei taibanud . Ega võinudki mõista . Mida alles hiljem nägin ja aru sain . . . Esimene abieluaasta või natuke rohkem meie kooselust tuleks sellest määratlusest muidugi välja arvata . Seda aega ei tohiks ükski mees tõsiselt võtta . Sel ajal ollakse uues olukorras – puhas triiksärk , kogu see kulinaaria ja voodi , ühesõnaga mugav ja legaliseeritud võimalus kellegagi pidevalt , kui vaid tuju tuleb ja kihk tõuseb , magada . Mis on midagi sootuks muud pärast tudengiaastate juhuslikkusi . ( Ma ei ütle , et askeesi . Askeet ja lihasuretaja oli rohkem Riks . Sest tema kartis naistele läheneda . Ta seiras neid eemalt . Tegelikult üksnes Ruthi , mis oli tal täiesti kasutu , täiesti nullilähedane üritus . Sest eks ma tean , kuidas see asi Ruthi poole pealt paistis ! ) Ruth polnud siiski kuigi hea kokkaja . Aga esialgu oskas ta vähemalt pingutada , kõik oma , noh , keskpärased köögioskused välja panna . Jah , need tema nuudlisupid , need olid päris head . Ja kotletid ka . Ning mannakreemid . Selle osa kodutööst ( oma ema abiga ) oli ta korralikult teinud . . . Hiljem , vaid vähe aega hiljem hakkasid ta puhul ilmnema ( ma loodan , et võin nüüd temast rääkida pidevalt lihtminevikus ) kõik tema soo tüüpilised ja kahjus kehvemad jooned . Kas ta on ka kordagi endale aru andnud , kes ta päritolult on ja kes meie koos oleme ? Ta on ihanud kogu aeg oma seisusest kuhugi välja . Aga kuhu . . . ? Võib-olla peaksin seda nimetama väikekodanlikuks virisemiseks , ehkki meie abielu algusse see sõna " väikekodanlus " nagu hästi ei sobinud . Või olime nendeks aegamööda muutunud ? Need piirid on ju nii nähtamatud . Ja sellega kaasaskäiv alati rahulolematust väljendav ilme , mis aeg-ajalt täienes millegi veel kibedamaga , nii et ta nägu lausa muutus , kuni see kinnistus ta näojoonteski . Sest kui teda viimasel ajal vaatasid , siis oli see rahulolematus juba sügavasti ta ninajuurekortsudes ja suunurkades . Ei saa jätta mainimata , kuidas ta pidev irin hakkas mulle lõpuks nõnda närvidele käima , nii et ma pidin hakkama kõrvatroppe kasutama ja pikki vaikimisi harrastama . . . Ma ju nägin ka seda , kuidas ta oma ringi naiste mõju alla sattus . Kuidas ta nende seltsis suitsetama õppis . Ja kuidas ta seda kaua aega minu eest püüdis varjata . Aga hingeõhk kas või su kõrval padjal reedab asja ära . Jah , ma ei salli suitsetamist . Ei salli kuidagi filosoofilisel tasemel . Üsna lapsest peale , sest meie majas ei suitsetanud keegi . See asi süvenes ülikoolis , sporditegemise aegadel . Mehed veel , aga naised . . . ! Neil on see mingi poos , mingi võltsus , mingi alaväärsus ja soov tõusta meeste tasemele üheskoos . See on midagi halenaljakat ja samal ajal patoloogilist , kuidas need värvitud huuled pigistuvad ümber sigaretiotsa , kuidas see väike suuke imeb mõnuga suitsu sisse , kuidas need peened lakitud küüntega sõrmed suitsukoni muljuvad . Mehe puhul on kõik need liigutused kuidagi mõeldavad , aga . . . Ja naistel on omadus olla taktitu . Ilus ja taktitu naine on kole kooslus . Ma ei taha siinkohal nende soo kohta kasutada sõna " rumal " . See ei käiks päriselt Ruthi kohta . Aga oh kui palju kordi pidin ma tema pärast häbi tundma ! Seltskonnas . Minu vanemate pool . Teatris . Ükskõik kus . Sest ta oskas nii . . . nii ettearvamatu olla . Kõige suurem viga – ei osanud vaikida , ennast kontrolli all hoida . Hüüdis vahele , ei mallanud teist inimest ära kuulata , rääkis kogu aeg mingit oma juttu , teiste inimeste omast pidevalt mööda . Mina polnud ainus , kes seda kohe tähele pani – ka mu ema . Isa , tema on alati olnud delikaatsem , tagasihoitum – tema ei öelnud seda lihtsalt välja ! Ja veel see tema naer – madalahäälne , ebanaiselik , laia lõuaga ( kui see väljend võiks naiste kohta sobida ? ) – kust , kellelt ta küll selle oli pärinud ! Kõik see lõi tal välja eriti just omasuguste ringis , kus nad tunnevad end hiiglavabalt , nii-öelda oma elemendis . Mul vahel avanes haruldane võimalus sääraseks kõrvaltvaatluseks . Mind ei pandud lihtsalt tähele . Ma olin neil hetkedel eikeegi . Kolm naist ( mulle tundub , et see on nende puhul mingi minimaalne kooslus ) võivad jahvatada kokku maa ja taeva , rääkida ükskõik millest – pausi pidamata , ilma loogikata , ühelt teemalt teisele , ühelt klatšitavalt teisele karates . Ja kui tihti räägivad nad abielust , just iseenda abielu seikadest – teinekord intiimsete detailideni välja . Mis peaks ühe taktilise naise jaoks olema tabuteema . ( Mehed ei puutu seda sfääri omavahel olles kuigi palju . Nad võivad küll rääkida teistest naistest – armukestest , linnukestest – , kuid oma naisest seoses voodiga nad küll juttu ei tee ! ) Jah , just sellist naiste omavahelist , üksteist nagu võimendavat tühjajutuajamist jälestavad kõik abielus mehed . Naiste keeled , ütleb idamaine tarkus , on ju lausa rohelised . Minule sobib teine sealtsamast kandist võrdlus – nende jutt on nagu budistlik palveveski , mis võib keerelda ja keerelda ; terveid tunde , terve ööpäev otsa , kui neile vaid selleks võimalus antaks . . . Ma vist juba mainisin – naistel ja just nimelt Ruthil jäi puudu targast vaikimisest . Plikadena on see omadus neil veel täiesti olemas . Selles eas oskavad nad oma suukese kõvasti kinni suruda , sulle mõistatuslikult , tähendusrikkalt otsa vaadata . Nii igatahes on mulle tundunud . Sest nad teavad , et muidu pääseb sulaselge lollus kogemata lagedale ja rikub kõik ära . Kuid hiljem nad justkui unustavad selle lihtsa looduse reegli . . . Küll ma vahel soovisin , et ta vähem räägiks . Et võiksime koos lihtsalt olla . . . Istuda ja kuulata vaikust ja mõelda . Aga ei ! Aeg-ajalt mulle lausa tundus , nagu kartnuks ta vaikust , omaetteolemist , teatud laadi intellektuaalset atmosfääri – ja ruttas neid olukordi nimelt muutma millekski tavaliseks , eluoluliselt madalaks . . . Jah , ma võin nüüd öelda – mu naine oli tavaliste naiste killast , ta polnud kuigivõrd parem neist teistest feminiinsetest olevustest , kelle silmad kilavad ringi ja kelle kõrvad püüavad pidevalt kinni kõiksugu asju , mida tuleks viivitamatult edasi rääkida . Miks pole naine loodud kui mees . . . ? Ha-haa , professor Higgins ! ? Üks asi veel , mis siinkohal meelde tuleb ja naiste vastuolulisest loomusest räägib – Ruth on ( või oli ) tõeline telekahull . Mida ma samuti ei suutnud taluda . Ta võis tundide kaupa vahtida neid tühje jutusaateid , endal selline ilme näos , nagu saaks ta sealt tõelisi lahendusi just enda jaoks . Ning tema muu huvidering sealsamas helendavas kastis – kuriteosaated , spioonilood , verised ameerika krimifilmid , sõnaga kõik see , millega ta oma t e g e l i k u s elus mingil juhul kokku ei tahaks puutuda . Ma ei saa sellest aru ... Kuid tõeline vapustus tabas mind siis , kui ma sain teada , et ta on nuuskinud iga mu sammu , lugenud iga mu kirjarida . Ta on kätte saanud kõik mu ülikooliaegsed üldkaustikud ja need läbi töötanud . Lugenud kõiki mu tudengiaegseid luuletusi , mida ma pole kellelegi näidanud . Ja seejärel olnud põhjendamatult , hirmutavalt , vapustavalt armukade , arutult armukade kõigi võimalike inimeste , iga naise peale , keda ma olen tundnud . Eriti nende peale , keda tema ka on tundnud . Kuid kuidagi eriliselt kiivas on ta olnud nende peale , kes olid e n n e teda . . . Lugesin kusagilt , et armukadedus on tõeline roheline saatan . Ükskõik siis , kas naisterahvas või mehes . Ja et sel pole midagi tegemist armastusega . Meie elu oli viimasel ajal täis rohelist , mürkrohelist . . . Tunnistan , me tülitsesime sageli , ja viimastel aegadel lausa pidevalt . Põhiliselt eluolu asjus , tihti sellesama armukadeduse pinnal . Kuigi need polnud igakord tülitsemist väärt konfliktid – me tülitsesime enamasti tühjade asjade pärast . Olime lihtsalt väiklased , jonnakad nagu väikesed lapsed , ja korraldasime seejärel tummi etendusi . Õnneks kuigi kaua viha ei pidanud . Ja alati olin mina , kes leppimist alustas . Mitte kunagi tema . Need leppimised olid alati nagu minu alandamise etendused . Ja Ruth kasutas need juhused ära , et midagi välja pressida . . . Ma arvan , et suuremeelsus – ükskõik siis kummalt poolt – oleks aidanud nii mõndagi tüli vältida . Kuid me olime mõlemad egoistlikud . Mina muidugi ka omajagu . Tunnistan seda . Abielus ei saagi olla nii , et sina oled vaid sina – see on üks vastastikuste mõjude ala , kus sa pole alati sina ise . Kuid ma polnud isekas mitte kunagi s e l l i s e l m ä ä r a l , nagu seda oli tema , Ruth . Kuid nende tülide põhjused olid tegelikult kusagil sügavamal . Või koguni üksainus suur tundmatu põhjus . Ja me teadsime seda m õ l e m a d . See oli nagu magmakolle , silmale peidus kusagil sügaval maakoore all . Ha-haa , milline maateaduslik võrdlus . Aga seda ainet olime ju mõlemad õppinud ! Tema isekuse ( või peaks ütlema iseduse ? ) parimaks väljendiks oli see , kuidas ta peegli ees seisis . Mõnikord lausa igaviku . See polnud oma välimuse lihtlabane kontrollimine , enda kammimine ja nii edasi . Ma nägin kõrvaltvaatajana selles alati muud . Ma nägin selles suurt eneseimetlemist , oma mina kõrgele-kõrgele asetamist . . . Ja lõpuks , kui ta peeglist ära pöördus – kui rahul ta endaga oli ! ( Aga sellest rahulolust ma vist juba rääkisin . ) Jah , ta ei kahelnud sel hetkel endas mitte üks gramm . Aga just seda ma soovisin . Et ta kõhkleks . Ja oleks selle kõhkluse läbi haavatavam , lihtsam , loomulikum . Ükski inimene ei saa , ei tohi olla nii rahul iseendaga ! tahtsin ma alati neil kordadel karjuda . Kuid ma ei teinud seda . Olin vait , neelasin selle endasse . Ta arvab vist siiamaani , et on ikka toosama kaunis tudengineid , keda kõik kursuse peal imetlesid . Ei , ammugi mitte . Ma ei räägi siinkohal tema tüsenemisest , mille vastu ta pole osanud võidelda . Sest tal on niivõrd hea isu , et see summutab kõik muud hoiatavad hääled . . . Paljud tema kursuseõed , omal ajal tagasihoidlikumate näitajatega , on temast ammu mööda läinud ja paremat karjääri teinud ja ka paremaid abikaasasid väärinud . Ma räägin seda tema vaatevinklist – ta on leidnud minus nii palju puudusi ! Niisiis , me ei oleks pidanud abielluma ! Aga kellega ma oleksin pidanud ? Jah , mõnega väljastpoolt . Kas neid ilusaid rumalaid tüdrukuid vähe oli , keda ma valida võinuks ! ? Näiteks või too vehkleja-plika meie treeningugrupist , too kena kehaga farmatseut . Tema oleksin ma kindla peale saanud . Ta oli alati minust huvitatud . Mis puutub intiimsustesse , siis oli ta . . . lihtsalt võrreldamatu . Nii et tema oskused olid vahel isegi hirmutavad . Et kust ülikoolist need küll õpitud ! ? Ha-haa , kerge nali ! Kui ma midagi tema puhul kartsin , siis vist seda , et oleme mõlemad liiga teravad ! Ha-haa , seesama nali . . . Vahest Ruth lihtsalt tabas ära minu nõrga hetke . Ja ta tuli just sel päeval Tähtveresse meie poole , kui ta oli teada saanud , et mul pole vanemaid kodus . Veendunud , kindla peale samm . Ta tuli , et ma lõpuks temaga esimest kord magaksin . Et nii oleksime seotud . Ausalt öeldes , mul oli just siis üks teine tüdruk mõttes ja võtta . Kohe peale seda vehklejannat . Üsna kindel tüdruk , kes mulle väga meeldis , aga kellega mu suhe oli veel õrnas algusjärgus . . . Jah , tookord tegin vist vea . . . Muidugi oleks mulle meeldinud tõeline lahtipitseerimine . Seda kogemust mul endal pole . Kõik minu omad on juba enne mind olnud juba kord avatud ümbrikud – ha-haa ! Ka Ruthi pitser oli enne mind lahti murtud . Huvitav , kes seda võis küll teha ? Mõni varajane kavaler , näiteks nende kodusel perekonnapeol osalenud külaline või tuttav , aga tegelikult donžuan , oma ala meister , kollektsionäär ? Mitte et sel mingi eriline tähendus oleks olnud . Aga ikkagi oleksin tahtnud teada saada . . . Muidugi ei laskunud ma kunagi nii madalale , et oleksin seda talt küsima läinud . Niisiis keegi enne mind . Igatahes mitte sõber Riks . Tema oli kogu aeg meie kursuse Romeo – armunud silmadega poisike , kelle üle isegi temast madalamad ja tagapool olijad ( igas mõttes ) salaja irvitasid . Vahtis ta teda vaid kaugelt ja kui lähedal oli , siis võbises üleni , endal peopesad märjad . . . Kuid aitab temast siinkohal ! Need siin olid üksnes mõned meie kooselu aspektid . Ma kardan , et küllaltki segased ja üksikasjadesse laskuvad . Aga paremini ma seletada ei oska . Midagi oli veel , aga see oli sügavamal peidus . Ikka veel ei suuda ma seda põhilist ebakõla tabada . . . Võib-olla oli selle üheks avalduseks asjaolu , et mingist ajast peale ei suutnud ma temaga enam korralikult magada . Ta keha muutus mulle tavaliseks , huvituks . Ma pidin end sageli sundima . ( Võib-olla tema ka , kust ma tean , aga ta ei o l e k s seda eales suutnud välja öelda ! ) Ja siis veel see hirm , et ma ju ei teadnud absoluutselt , milliste meestega ta väljaspool kodu kohtub ja magab . Ent ma olin selles enam-vähem kindel . Kust ma teadsin , millise haiguse ta on endale külge saanud ja kuidas see võib avalduda . . . ? Ning kui ma kõigest sellest aru sain , ehitasin ma endale oma väikese punkri – lihtsalt lõikasin meie elutoa küljest mõned ruutmeetrid vaheseinaga ära . Selle seina , mis jäi magamistoa poole , polsterdasin raamaturiiuliga , raamatutega . Et sealtpoolt ükski hääl , päeval ega öösel , minuni ei ulatuks . . . Ma toppisin piltlikult öeldes kõrvad vaha täis . Nagu seda Odysseus tegi . Ha-haa ! Väike nali , ütleks Baskin . Aga ma ei suutnud ka seal üksinduses magada – kõige lihtsamas , otsesemas mõttes . Mind ründas unetus . ( Ehkki inimesed räägivad harilikult – mind ründas väsimus , uni , melanhoolia , spliin , tegevusetus ! ) Aga mind ründasid lisaks unetusele kõiksugu mõtted . Ma pidin tundide kaupa võitlema mingite teooriate , elu mõistatamistega , tegema mõttes oma elus suuri ja kardinaalseid muutusi , mis päevavalges kõik kahvatusid ja haihtusid . Sellest peale , kui ma tast eraldi magama asusin , hakkas kõik üsna kiiresti allamäge veerema . Ja see kiirendas mu otsust , mis oli ilmselt juba tükk aega varem alateadvuses tehtud . Kuid Ruth jõudis minust ikkagi ette . Lõpuks oli tema see , kes mu minema ajas . Kuhu jäi me . . . see kuradi armastus ? Kuhu see kadus ? küsin ma veel praegugi . . . Niisiis , ma tulin juba teist korda selle õhtu jooksul läbi hämara Nõmme tagasi oma elamisse . Vahepealne sadu oli üle jäänud . Aga samas oli tõstnud tuult ning männid kohisesid mahedalt . Ja kusagilt levis neile vaiksetele poolvalgustatud tänavatele põletatavate ja vahepeal niiskust saanud lehtede kirbet , kuid meeldivat vingu . Mõtlesin – see kõik kuulub nüüdsest mu eluolu juurde ! Ja mul oli seletamatult hea meel . . . Nagu ma vist juba mainisin , olin selle Nõmme mändide alla jääva väikese majakese pärinud umbes kolmveerand aastat tagasi oma siit maailma lahkunud tädilt . See oli olnud ootamatu pärandus . Selles mõttes , et mul polnud olnud tädiga kuigi tihedat läbikäimist . Olin teda külastanud harva , peamiselt vaid sünnipäevadel . Ja eriti südamlikud ning usalduslikud me suhted polnud . Aga enda auks pean tunnistama – ma polnud vanadaami juures ka kordagi oma eluolu üle kaebamas käinud või talt muud abi lootnud , milleks tal oli muidugi ka kasinalt võimalusi . . . Kuid neid hetki , kus ma võinuks tema poole pöörduda , oli nende pea kahekümne pealinna-aasta jooksul küllaldaselt . Olin algul elanud-vaevelnud ühiselamutoas , seejärel kena üüri võtvate eraomanike juures , saanud siis ühte kenasse majja koguni kostile , aga nipp oli olnud selles , et seal taheti minust teha taltsas koduväi , sõnaga üks ammu meheleminekueas peretütar minule sokutada . Kokku olin Tallinnas nende aastate jooksul elanud seitsmes või kaheksas kohas . Kuid alles nüüd võisin endale kinnitada , et see kehv majake vastas kõige enam kodu mõistele – kõikjal mujal olin olnud teistest sõltuv , olnud pinges , tundnud end üleliigsena ja mõnikord oli mind rünnanud lausa masendus . . . Seda enam oskasin nüüd väärtustada tädilt testamendiga saadut . Aga asja õigsuse huvides lisan – tal polnudki ühtki teist lähemat sugulast kui mina ! Tädi maja , nimetagem seda edaspidi nii , oli kindlasti oma kaheksakümmend või enamgi aastat vana , pärit Nõmme algusaegadest . Raske oli selle ehitajat ning esimesi elanikke ette kujutada . Küllap nad kõik olid olnud vanad inimesed , sest elu ei tooda midagi nii järjekindlalt kui vanadust . . . Nojah , kunagi võis see ju olla uus ja kena majake , kuid nüüdseks oli sellest saanud kaunis hõredate seinte ning kehva katusega elamine , mille pööningul elasid tuvid . Õnn , et mitte öökullid ! Aga see pole öeldud mitte niivõrd olukorra halvustamiseks , kui just konstateeringuks . See mu elamise teatud kehvus isegi imponeeris mulle , millest natuke edaspidi. . . Tädi elamine koosnes , nagu juba eelnevast veidi selgeks sai , kitsast pimedast esikust , ühest suurest toast ja ühest väga väikesest toast , mida ma polnud veel elukorda saanudki , köögist , üsna ruumikast sahvrist ning elutoaga külgnevast verandast , mis küll kaunistas väljastpoolt vaadatuna seda majakest , kuid oli talv läbi aidanud seda ka parajal määral jahutada . Veranda oli siiamaani täis kõiksugu tädi-ajast pärit kolu , nii et ka kurat oleks seal oma jalad murdnud . Aga mul polnud olnud mahti sealgi korda luua . Nüüd suve hakul tuli sellega paratamatult tegelema hakata . . . Jah just , selle veranda ja ka madalate akende ning kehva välisukse tõttu tunnetasin aeg-ajalt , kui ebakindel on kogu mu elamine . Sest kes ikka tahaks ühel päeval koju tulles avastada , et ta juurde on sisse murtud ja ta asju on harvendatud . Ent samas lohutasin end – keda küll huvitaks see kõrvaline vana majake ja selles leiduv ? Tädilt oli mulle siiski üle tulnud ka midagi nii-öelda väärtuslikumat – asju ja asjakesi , mis püsivad inimesest kauem – ehk teisisõnu mõned kristall-ja fajanssvaasid ning paar komplekti hõbenuge-lusikaid-kahvleid . Kuid neid ei osanud ma pidada muuks kui vanavaraks või paremal juhul mälestusesemeteks . Sahtlid ja paar kappi olid muidugi täis riidekraami ja pesu . Ka neis asjades polnud ma veel päriselt selgusele jõudnud . See nii-öelda pompeilik kaevamine seisis mul samuti ees . . . Sellel kõigel oli tõesti ka teine aspekt . Kutsun seda mõttes jaapanlikuks elumudeliks . Et elada tuleks nii nagu alatises maavärinaohus jaapanlane , kel pole midagi kaotada . Nõnda tahtsin ka mina – mitte mingit varandust . Kui muidugi need paljudes kastides , ühest kohast teise lahtipakkimatult kaasarännanud raamatud välja arvata . Pealegi asusin nüüdsest kõige ohutumal tasandil , nii-öelda nullnivool . Ma mõtlen kõrgust maapinnast . Mida ei saanud kuidagi öelda nende kõrgetes kivimajades olevate üüritubade kohta , kus ma olin jõudnud ka paaril korral elada ja kus ma olin end just kõrguse tõttu haprasti tundnud , nii et hakkasin ühes kohas isegi halvasti magama , sest mu voodi asus majanurgas , kahe viimase korruse paneeli ühinemiskohas . Kujutage ette seda tunnet ! Arvan , et ma pole ainus , kes kõrgust . . . kuidas öelda , ei salli . Siit ka vastumeelsus lennuki kui niisuguse vastu . Muuseas , Larry-Ruthi korter asus üsna kõrgel , kui ma ei eksi , siis kaheksandal korrusel . . . Mulle meeldis tädilt päritud elamine ka ümbruse mõttes . Kõigepealt – majakese juurde kuulus parajalt metsikuks lastud aianurk , kuhu polnudki üritatud mingit peenramaad rajada , sest pinnas oli üsna liivane ja seega taimekasvuks vähesobiv . Samal ajal mahtus sinna nurka ära kümmekond sihvakat mändi . Minu jaoks oli see justkui ajast väljas nurgake , kahest küljest vanade taradega ümbritsetud vaikusesaar , mille nurgas , jäädes suvel vaarikatihniku varju , oli vana kiviplaadiga aiapink ja samasugune lauake , justkui minusuguse jaoks mõeldud . Mis tänavaäärsesse suurde majja ehk Õie <arv>a puutus , siis ei vaadanud ükski selle elutoaaken otseselt väikese maja suunas . Lisaks varjas vaadet ka suurekslastud läätspuuhekk , mis küll sügise poole nii harvaks muutus , nagu ma mäletasin , et soovimatu silm võis sealt vabalt läbi kaeda . Jalgrada , mis Õle tänavalt tädi majakese juurde tuli , kulges piki järgmise maja kõrget , pilgule läbimatut planku . Ja autoga polnud üldse ette nähtud tädi , see tähendab minu krundile pääseda . Seal , selle kõrge plangu taga oli minu kujutluse kohaselt hoolitsetud ning korralikult kerberose poolt kaitstud kodanlik maailm . . . Niisiis , ja see oli samuti väga oluline fakt – mul peaaegu polnud naabreid . Teisisõnu , ma olin viiekümne meetri raadiuses täiesti suveräänne persoon . Ja see oli Tallinna-suguse linna puhul suur eelis . Mis tähendas , et olin vaba sunduslikest hommikustest tervitamistest , totratest pärimistest " kuidas endal ka läheb ? " , vaba ühe igavleva ja iseendas marineeruva maailma , milliste sõnadega sobiks ehk iseloomustada tänast Nõmmet , uudishimust ja vahelesegamistest . Mis mulle , ja seda pole liigne veel kord rõhutada , igati meeldis ! ( Kirjeldan oma eluolu siinkohal seepärast nii üksikasjaliselt , et see aitab ehk mõndagi paika panna pealkirjas visandatud kolmnurgas – Larry , Ruth ja mina – ja tuleb ehk kasuks ka edaspidiste sündmuste käigus . ) Sel kohal olin jõudnud tuppa tagasi ja vajutasin suure toa laetule põlema , ehkki olin põrandalambi ennist välja lülitamata jätnud . Seegi valgus oli tuhm , jõuetu ega andnud midagi juurde ning näis nagu kõik muu selles toas pärinevat mingist eelmisest või koguni üle-eelmisest ajast , kui elekter alles leiutati . Olin seda valguse jõuetust märganud varemgi , kuid polnud viitsinud uurida , miks selle maja valgusallikad on just sellised , nagu nad on . . . Seisin nüüd nõutult keset oma elutuba , ühtlasi magamistuba , ja olin justkui kaotanud mõttelõnga . Öö põrnitses mind kardinateta akendest ja see pimeduse silmitu pilk oli palju häirivam , kui oli olnud Ruthi moonutatud , paluv nägu vastu musta märga klaasi vaevalt tund tagasi . Tundsin , et ei kannata enam seda akna alastust välja . Otsisin kummutist välja ühe tädi voodilinadest ja riputasin selle kardinakonksude külge . Imestades enda üle – millal ma need vanad kardinad olin maha võtnud ! Jah , enne Ruthi tulekut oli siin toas olnud üks teine naine . Et ta nüüd mulle meelde tuli – ju ta polnud päris ükskõik . . . Tüdruk kui elurõõm . Tüdruk , kes koosnes justkui kolmandiku ulatuses vaid naerust . Sirkka ! Ta oli tänagi palju naernud , isegi voodis , isegi päris sel hetkel – huvitav , mis temale küll alati säärast nalja teeb ! Jah , need eestiaegsed , kitivaesed aknaruudud lausa helasid sellest naerust ! Ja kuidas see mind üldsegi ei seganud ! Vastupidi , ma aitasin ta tujule igakord oma vallatustega kaasa . . . Mulle tundub – Sirkkal oli lihtsalt väga hell nahk . . . Kui aus olla – see maja , see tuba nagu vajas säärast naeru , sest siin oli aastakümneid kloostrikasinuses – ma oletasin nõnda – ja seejärel rahulises vanaduses elatud . . . Või mis tüdruk , naine ikkagi ! Ja ei olnud ma tal esimene . Aga mis sellest rääkida ! Kui kaua ma teda juba tundsin ? Mitte rohkem kui kolm kuud . . . Oot-oot , kuidas see tutvus käiski ? Tegelikult väga lihtsalt – ta on ju fotopoes müüja . Nii et kui mul ükskord film aparaadist otsa sai ja lisaks ka ilmuti ja kinniti , siis sinna Pärnu maantee foto-ja optikapoodi ma sisse astusingi . Varem ta seal vist ei töötanud . Või ma polnud teda lihtsalt märganud . . . Ausalt öeldes oli tema see , kes mind oma naeratusega justkui oma võlude konksu otsa haakis , kui nii võiks öelda . Niisugused naeratused on äratuntavad , neis on nagu teade – ma olen vaba , kas ka sina , sul pole vigagi , me võiks ju koos midagi üritada , mida arvad , kas sobiksime . . . ? Muidugi oli see juhus , et mul polnud hetkel kedagi silmapiiril . Karm öelda küll , aga ma vahetan iga mõne aja tagant oma kallimaid . Mulle nagu ei sobi keegi . Ja mida edasi , seda üha vähem . Ehkki minu aastates oleks võinud juba ammu kellelgi või millelgi kindlamal peatuda . . . Ju siis oli temagi vaba . Või andis pärast seda kellelegi hundipassi . Kui nii , siis on mul sellest üksnes heameel . Ma ei hakanud seda talt hiljem üle küsima . Niisugused asjad on rohkem sisemist , tunnetuslikku laadi . . . Aga muidugi asume mõlemad kaldpinnal . Nii mina kui ka tema . Nii-öelda aitame teineteisel sellele allapoole libisemisele kaasa . Mis on naiste puhul kiirem kui meeste puhul . Lohutan ennast vähemalt sellega . Või kust ma nii kindel võin olla ? ! Sirkka on minust ikkagi oma kümme aastat noorem . Ehk me kumbki ei mõtle sellele . See käib meil nii-öelda mõlemapoolse vabatahtliku ja sõnastamatu kokkuleppe korras . . . Sirkka-siristaja , kahtlemata ilus naine . Isegi üsna ilus . Üks ilusamaid mu naiste hulgas . Ja muidu ka igati sobilik partner . Kui see teatud kerglane olek maha arvata . Kuigi tal on mõnel hetkel annet väga südamlik ja sisemine olla . Ju siis lööb mingi ta rikkumata olemus välja . Jah , mõnikord , lausa põhjuseta , muutub ta tõsiseks ning asjalikuks . Miks mul temaga nii probleemitu on koos olla ? Sest ta ei piina sind oma siirusenõudmistega nagu mõni neist naistest , kes mul enne teda on olnud . . . Nojah , ta pidi järgmine kord tulema alles uue nädala esmaspäeval . ( Mulle meeldib naisi enda juurde kutsuda , mitte ise nende juures käia ja mõnel juhul ka ränga vahelejäämisega riskida , kui juhtumist tegemist olema üheaegselt kellegi prouaga ; niisamuti meeldib mulle neid iga kord ka oodata , sest see on säärane tore hingekõdi ... ) Aga mina , loll , mõtlesin , et ta tuli tagasi , et mõtles ümber , nagu ma olin tal kogu aeg soovitanud , et ta ikkagi sai kuidagi naabrite kaudu emale helistatud ja midagi kokku valetatud . . . Tuli hoopis Ruth . Tuli ja paiskas kogu harjunud asjadekäigu segamini . . . Sõna " segamini " peale langes mu pilk voodile . Ma polnud jõudnud seda ennist korda teha . Ja ma mõtlesin , et Ruthi oli võinud sellest räsitud voodist oma järeldused teha . Sest just selline kergelt segamini magamisase äratab kahtlust . Ja mõelda vaid , kuidas situatsioon oleks siis kujunenud , kui Sirka oleks mul veel külas olnud , kui need kaks naist oleksid ninapidi kokku juhtunud ! Või veel hullem – kui Ruth oleks läbi akna näinud , kuidas me armatseme . Pr-rrr ! Kuid samas rahustasin end – Ruth oli endast ja juhtunust nõnda hõivatud , et tal jäi vaevalt mõtteruumi millegi muu jaoks . Ja teiseks – kui ta ka midagi märkas ja taipas , siis pole sellel arvamusel mingit jõudu , sest meie suhe oli ammune ja süütu . Ma olen poissmees , võin elada nii vabalt , kuidas ma tahan . Peaasi , et mitte munga , lihasuretaja kombel . . . Aga ikkagi , ikkagi , midagi seeläbi nagu osatati . . . Jah , oma mälestuste ees tuleb meil nagunii vastust anda . . . Tegelikult . . . tegelikult oli just tema , Ruth , selles mu praeguses elumudelis omamoodi süüdi . Pärast teda , jah just pärast teda oli kõik läinud nii , nagu see hetke pildil välja nägi . . . Tema tegi katki mu hinge õrna klaasise asjakese . Ja enam seda terveks ei saanud ! Kunagi , kunagi olin ma olnud teistsugune , igal juhul mitte see küünik , kes ma nüüd naiste suhtes võisin olla . Rõhutan sõna " võisin " , sest minus oli samuti mingi terve põhi veel alles , mis keelas vahel naistele haiget teha . Ma mõtlen ülekantud mõttes . . . Jah , kunagi oli tema , Ruth , olnud minu ideaal , ta oli selleks saanud kohe . . . Imelik , esimene asi mis mulle temast on meelde jäänud , on ta õrn udemeis kukal ülespandud juustest madalamal , kui ta vaid üks rida minust eespool Vanemuise tänava suures auditooriumis ülikooli sisseastumiskirjandit kirjutas . Jah , ta tütarlapselik kael minust vaid käeulatuse kaugusel , kõrvalestad õhetamas pingest ja teadmatusest , õlgades ja seljas , mida varjas rukkilillesinine kleit , pinge ja ootus . . . Teema , mille tema oli valinud , on mul samuti tänini meeles – " Töö ja armastus Vargamäe mail " . Ja sealtsamast kirjandipaberi nurgalt olin ma esimest korda lugenud ta nime – Ruth Randel . Nime , mida ma olin hiljem tuhandeid kordi mõttes ja sosinal korranud . Kui loitsu , kui salamärki . . . Ruth , Ruthikene , meie Piiblineitsi , meie Esileedi , lõpuks ju ka me kursusevanem , sinu kõrval olid kõik teised tüdrukud nii tavalised , et mitte öelda tühised . . . Oh , kuidas ma sind igatsesin ! Sest sina , Ruth , olid mu esimene armastus ! Ja oled seda olnud teatud mõttes edaspidigi – puhtakene ja kaunis , ehkki juba kaua aega teise mehe , see tähendab mu sõbra naine . . . Mina , pean tunnistama , ei jõudnud sind selles mõttes sõrmeotsagagi puudutada . Ometi söandan sind oma kunagiseks kallimaks pidada . Vähemalt nõnda , ühepoolselt . Minupoolselt . Ma ei tea , kuidas sina , kas ka sinus on midagi alles või oled sa kõik meie vahel olnu unustanud , matnud mingi kaitsekihi alla . . . Jah , ilusad , tagasisaabumatud pildid . . . Kui see kõik polnud muidugi üks meie noore elu illusioone , tegelikult ju valesid , millest me alles hiljem aru saame . . . ! Jah , omal kombel oled sina , Ruth , selles süüdi , sest kui kõik oleks läinud teisiti , siis poleks sul ehk vaja olnud täna õhtul kuhugi minna , me oleksime olnud koos ja meie kooselu oleks olnud palju kindlam . Ma kohe tunnen seda ! Ehkki see on nii vastuelus eluga , mida ma praegu elan . Ja sõber Larry oleks elanud oma elu mõne võimlejanna või arstiteaduskonna lõpetanuga , nagu tema isa ja ema mudel ette nägid . Ja ka see oleks olnud üsna rahulik . Ma ei usu , et sul oleks minuga elades kordagi vaja olnud teda üles otsida , et ta mind korrale kutsuks või sulle mingit abi ning tuge pakuks . . . Nagu nüüd sina mult nõuad . . . Anna mulle andeks seegi mõte , mis mul ennist vilksatas – ainult korraks , täiesti tahtmatult ! – , kui sa seal tädi peegli ees ennast kaunimaks püüdsid teha . Mõtlesin just täpselt nõnda – näed , seal ta seisab , teise mehe poolt äratarvitatud naine , ja nüüd on ta lõpuks tulnud minu juurde ! Muidugi pole sa enam too ihaldatav , värinaid tekitav imeline tüdruk , kes sa kunagi olid . . . Või oled ja ei ole ka , mis on üks hirmus dialektika , kui see sõna peaks siia sobima , mida kõik oma nooruse armastatuga taas kohtujad on pidanud kogema . Ma loodan , et sa andestad mulle selle mõttevääratuse – ju ma pidin oma kibeduse kuidagi välja elama . Kuid midagi sinust , tolleaegsest on ju ometi alles ! Ja see rõõmustas mind seletamatult . Ja ma tundsin seda taas , kui sa seal bussipeatusse minu käest kinni haarasid , nagu kardaksid sa üksi tagasi minna , nagu ei usuks sa , et ma täidan sinu ja ka Larry ees oma sõpruskohustuse ja tulen teile , nagu oleks lahkumas mingi viimane rong või midagi taolist . . . Imelik mõte , tõepoolest ! Ja järsku , võib-olla et kohatultki , aga võib-olla vägagi asjakohaselt meenus mulle mu esimene öö , tegelikult meie kõigi kolme esimene ja seejuures ühine öö pealinnas . Ja sellegi sündmuse peategelaseks oli . . . voodi , täpsemini sinu , Ruth , voodi – nii otseses kui ka ülekantud mõttes . Aga kohe ma seletan . See oli millalgi juuli viimastel päevadel . Muidugi kakskümmend aastat tagasi . Me kolm olime õnnelikult jõudnud Tallinna . Sest riiklik suunamiskomisjon oli meid just nimelt sinna tööle määranud – minu kirjastusse Mana , Ruthi statistikavalitsusse ja Larry geoloogiainstituuti . Kusjuures meid Larryga oli määratud ilma elamispinnaga kindlustamata , mis tähendas üksnes paljast lubadust , et saame selle esimesel võimalusel . Sõnaga – me pidime kas mingi toa üürima või sugulaste abile lootma . ( Imelik , et mulle isegi siis Tallinnas elav tädi meelde ei tulnud . Või tuli , aga kohutas ta elamise vanamoodsus ja kitsus ! ) Kogunesime tol õhtul Ruthi poole , sest tema oli meist ainsana nõndanimetatud elamispinna omanikuks saanud . See oli ilusa valge kahhelahju ja verandaga tuba Kadriorus ühe puumaja esimesel korrusel . ( Muuseas , peaaegu samasuguse klaasverandaga , nagu nüüd minulgi , ainult selle vahega , et seal verandal sai juba tookord ilusa ilmaga viibida . ) Me istusime muidugi toas , olime kogu pika valge suveõhtu äärmiselt tõstetud meeleolus , jäime aegamööda purju , naersime ja karjusime , nii et seda võis kindlasti välja parki kuulda . . . ja ei mõelnud üldse , kuidas me ühe tegeliku elusõlme lahendame . Võib-olla olin vaid mina see naiivne , kes ei teadnud lahendust . Ja teised kaks teadsid . Igatahes ühel hetkel saabus vaikus . Saabus koos tõdemusega , et me mõlemad Larryga peaksime hakkama lahkuma . Aga meil polnud kummalgi kuhugi minna . Seejärel vaatas Ruth mulle kuidagi imestunult otsa , nagu peaksin midagi juba varemalt otsustatut teadma ja vastavad järeldused tegema . Aga mina keeldusin oma lihtsameelsuses ikka veel aru saamast sellest , mida olin oma alateadvuses hulk aega teadnud . Niisiis istusin purjus inimese juhmusega edasi laua ääres , kuni Ruth teatas minust kuidagi mööda tumedasse verandaaknasse vaadates , et ma pean " kahjuks leppima " ( nii ta vist lausus ) asemega põrandal . Noogutasin . Peaasi oli kohale jääda , mitte äraaetud saada ! Mis oli järjekordne lihtsameelsus . Muidu poleks kogu järgnevat rumalat situatsiooni kujunenudki . Ja mitte ainult minu jaoks . Nende kahe jaoks ju ka . . . Ma olin juba põrandal pikali , kui nemad Larryga heitsid kušetile , mis oli äsjaostetud ja selgelt kahe inimese jaoks mõeldud . Välgatasid Larry valged trussikud , siis Ruthi paljad jalasääred . Nad pugesid ühe ja sama teki alla . Vaatasid siis korraga nagu vandeseltslased minu poole . Justkui oleks tegu mingi naljaga . Või see üksnes viirastus mulle . . . Alles öösel , kui ma ilmselt nende magamisaseme kriginast üles ärkasin , või siis põrandaligidast jahedast vibinast , kui ma tundsin näo vastas Ruthi ülikooliaegse palitu pehmet kraed , kust levis tema äravahetamatut lõhna , sain minagi , pikkade juhtmetega indiviid , millestki olulisest aru – Ruth oli valinud Larry , enam polnud võimalik teisipidi arvata ! Ja Larry oligi ju tema jaoks õige valik , sest ta oli minust ilusam , andekam , hea päritoluga , laitmatu lastetoaga ja mida kõike veel . Oh , mida kõike veel ma seal põrandal oma sõbra eeliseks ei lugenud ! Kuid ma tegin seda hammaste kriginal . Mu mõistus luges neid eeliseid , kuid mu hing ei nõustunud olukorraga . Me olime ka varem erimeelsed olnud , isegi kergelt tülitsenud . Seda võis ometi nimetada vastandite ühtsuseks . Kuid nüüdne olukord oli midagi muud , sootuks muud . . . Nüüdsest olime vaenlased ! Vaiksed vaenlased ! Sellesama naise pärast , ainuüksi tema pärast ! Kuid seal põrandal oma lolli seisundi üle häbi tundes ja ennast siunates , et mul polnud jätkunud oidu õigel ajal lahkuda , ei mõelnud ma üksnes meie kokkuvarisevale sõprusele . Ma tundsin alandust ja sain samas aru , et mulle kui pulmatolale , kui tunnistajale on varutud midagi lohutusauhinna taolist – viibida nende esimese ( või kust ma seda nii täpselt võisin öelda ! ) ühise öö juures , nii-öelda voodijalutsis . Ja mina olin mõni aeg tagasi purjus inimese tuimuse ning samal ajal andunud koera vesiste ( loe veiniste ) silmadega Ruthile otsa vaadanud ning lootnud , et me saame ka edaspidi sama hästi läbi , et me kolme liit jätkub samasugusena nagu see oli kestnud Tartus . . . Oh kui lihtsameelne ma olin olnud ! Ning siis tuli mulle silme ette , et kui Ruth mulle neid vanu riideid paljale põrandale maha laotas , oli Larry delikaatselt toast lahkunud , et mitte selle piinliku stseeni juures viibida . Jah , peenemini poleks nad suutnud mind alandada . Kui nad seda ka niimoodi just ei mõelnud . . . ! Tegelikkus lõi oma lapiti valusa peopesaga mulle vastu nägu alles hommikul . Õigemini varahommikul . Kui kõiki meeli lahjendanud vein oli peast lahtunud . Kui uue päeva värvis toda tuba . Lahkusin muidugi kumbagi üles ajamata . Veelgi enam , ma püüdsin nende kušeti poole üldse mitte vaadata . Kuid ma olin kindel , et nad kuulsid , kuidas ma tõusin ja kohmitsesin ja ukse enda taga kinni tõmbasin . Ja ma kujutasin ette pilti , kuidas nad mõni hetk pärast ukseklõpsatust üles kargasid , naerma puhkesid ning poolalasti , kätest kinni haaranuna kui indiaanid mu poolt korralikult kokkupandud asemeriiete ümber ringiratast kargasid . . . Mida ma veel sealt Kadriorust minema lonkides veel mõtlesin , seda ma hästi ei mäleta . Ehk tundsin isegi mõnelaadset kergendust , et see pikk selgusetus oli viimaks ühel pool . Ja võib-olla oskasin end isegi lohutada . Et küllap ka minu jaoks on selles suures võõras linnas mingi koht saatuse poolt varutud , et kunagi pole nii , et midagi ei saa järgneda , kui kuhugi pole minna ja nii edasi . Vaevalt et ma mõtlesin konkreetsemalt – ka mina leian kord naisterahva , kes on ilusam ja parem kui Ruth . Vaevalt ! Liig valusa pinnuna , liig tugevasti istus ta tookord mu mõtetes . . . Sellest sündmusest algaski tegelikult me ülikooliaegse sõpruse aeglane murenemine , ehkki me kohtusime ka edaspidi ja aitasime üksteist vastastikku , eriti järjekordsel uude elukohta kolimisel , mida just minul sagedamini ette tuli . Minu mäletamist mööda kolisid nemad sellest õnnelikust Kadrioru toast välja umbes kolme aasta pärast . Õnnelikust seepärast , et seal sündis neile ülejärgmisel aastal tütar Marianne , nende ainus laps . Kas ma käisin ka hiljem nende pool seal Kadrioru korteris , peale toda alandavat ööd , seda ma hästi ei mäleta ? Kui isegi käisin , siis keeldub mälu seda kangekaelselt välja andmast . Pigem ei käinud . Aga sellest majast ( tookordsel Leineri tänaval ) mööda käisin küll ja üsna tihti . Mind tõmbas sinna nagu kurjategijat kuriteopaigale , ehkki midagi sellist polnud juhtunud . Leidsin enda jaoks iga kord mingi ettekäände . Ühesõnaga , sellel pargi poole vaataval aknal ja klaaspalkonil oli minu jaoks teatud maagia , eriti veel , kui neis akendes põles tuli . Kolmekesi kokku saime ilmselt väljaspool . Ja küllap minu initsiatiivil . Sest oli ju park . . . Mäletan näiteks , et olen kolme- või nelja-aastase Mariannega sealsamas Kadrioru pargi lehtedes hullanud , kandnud teda kukil ja ükskord tõstnud ta puuharude vahele , nii et laps hakkas härdalt paluma , et ma ta ära päästaksin . Aga pärast pahvatas naerma nagu pisike paharet . . . Viimased aastad polnud ma Mariannet üldse näinud . Ma millegipärast ei mäletanud teda Larry viimasest sünnipäevast . See päev oli juunis , täpsemalt <arv>. juunil , nii et tänavu saab Larry kolmekümne üheksaseks . Nagu minagi , ainult et mõned nädalad hiljem . . . Oot-oot , Marianne peaks siis olema juba kaheksateist ja ühtlasi keskkooli lõpetamas . Siin ei olnud vaja suurt matemaatikat appi võtta – Marianne sünnipäev oli viimasel aprillil ; ta oli olnud omamoodi väike aprillinali oma vanematele . Ja teistele ka . . . Aga nüüd elas perekond Kaarma juba palju aastaid Lasnamäel avaras korteris , kuhu ma olin homme külla palutud – kui seda Ruthi hädakutset sobis üldse küllapalumiseks nimetada . . . Tegelikult läksid meie teed Larryga mingis mõttes lahku juba kolmandal kursusel ja Ruthist olenemata . Kuigi mingi ebakõla oli meie vahel juba algusest peale . Ainult me kumbki ei tundnud , ei märganud seda . Larry oli tartlane , ta elas oma vanemate juures , need olid tal täisintelligendid . Mina olin maalt , hoopis teisest keskkonnast pärit ja elasin palju kehvemat ühiselamuelu . Sellest kõigest veel üks punkt minu kahjuks ! Teine väike murrang toimus peale ülikooli lõpetamist . Larry oli meist kahtlemata kõige andekam ehk teisisõnu – ta läks kohe algul meist kõigist ette . Meil oli ka teisi usinaid ja süstemaatilisi õppijaid , kuid just teda saatis alati suurem edu . Mõnikord näis , et üsna väikese pingutuse hinnaga . Millest oli teinekord formaalselt isegi raske aru saada . Ta oli osanud juba kord õppejõududesse sellise veendumuse sisendada , et on alati tasemel ja parim . . . kui ta ka mõnikord seda polnud . . . See tegi kerget viha , mille ma küll kohe maha suutsin suruda . Avastasin nagu alles nüüd , et olen vist kogu aeg ta peale kade olnud . Esimesest päevast peale , kui kristalselt aus olla . Võib-olla seepärast ihkasingi nõnda ta sõprust . Selle kadeduse kiuste ? Aga miks tema minuga rahul oli , seda ma ei tea ! Ma olin kade nii ta võimekuse kui ka valikute üle . Sest ta sihtis kohe algusest peale teadusse , ja sinna ta lõpuks ka sattus . Ta oli lihtsalt selline keskne tüüp , ehkki mitte alati liider . Organiseerimise ja muu musta töö tegid harilikult ära teised , tema võis vaid kõrvalt nappi , kuid oskuslikku nõu anda . Ja mis peamine – ta oli ka minust üle . Mina , kes ma endast . . . noh , mitte just vähe ei arvanud ! Kohe kõiges – õppimisse , spordis , suhtluses , tüdrukute juures . . . Jah , ta läks oma andekuse ja ka mingi sisemise veendumusega , et ongi parim , meil kõigil juba teisel kursusel eest ära . Ning see vahe aina kasvas kõigi nende aastatega . See , et m i n u s t teadlast ei saa , oli mulle juba üsna varsti selge . Aga ma püüdsin ennast ja teisi veenda , et minus siiski on , nagu tollased astronoomiatudengid ütlesid , varjatud ainet . Ja ma püüdsin Larryga sammu pidada kuni ülikooli lõpuni . Asi lahenes üsna ootamatult – mulle tuli pakkumine tööle asuda kirjastusse Mana , kus mulle pakuti loodusteaduste osakonna vanemtoimetaja kohta . Vaid veidi mõelnud , võtsin selle koha vastu . Ja ühes sellega andsin Larryle lõplikult alla . . . Muuseas , ma töötan ikka veel samal töökohal . Olen endiselt toimetajapalgal , täpsemini öeldes võõrastest tekstidest ülekäija , kontrollija , vigadele ja ebakohtadele osutaja , lüdija , puhastaja , kaasaitaja , akušöör , kui soovite . Ehkki mingis mõttes on see olnud alla mu võimete , nagu ma vahel olen tundnud . Kuid kus on see eksimatu nivoo , milleks me sobime ? Kuidas seda nüüd öelda – ma olen olnud üks toimetajatest , üks paljudest oma alal . Iga keskpärasemgi loodusteaduste popularisaator , kelle tekstidest olen pidanud üle käima ja kelle tagant olen vigu ning ebatäpsusi leidnud , jah , nemad seisavad minust kõrgemal . Ma mõtlen loomingulisuse mõttes . Minu jaoks on selles töös olnud vähe avastuslikku , tundmatut , seniolematut nagu seda võib pakkuda teadus . . . Aga see töö on mulle ikkagi meeldinud , sest just sel alal olen saanud kogu õpitut rakendada . Ma arvan , et palju rohkem kui mõnel teisel töökohal . Ja seda teab ju pea iga ülikoolilõpetaja , et see , mida on õpitud ja mida sul edaspidises töös vaja läheb , et need on nii erinevad asjad . Sul on tihti taskus üksnes haridus , teatud tase , kuid kõik tööks vajalik tuleb sul ajapikku omandada nii-öelda siseõppimise käigus . Lisaks olen olnud suuresti oma aja peremees – peaasi , kui järjekordne töö on õigeks ajaks ära toimetatud , teed sa seda siis millal tahad . Nii olen võinud toimetada ka kõrvale – artikleid populaarteaduslikesse ajakirjadesse , mõned reisikirjad naaberkirjastusse ja korra isegi ühe mereromaani , Joseph Conradi , mis oli hoopis tõsisem kogemus , kuna tegu oli vana ja ajast maha jäänud tõlkega . . . Aga ma vist hälbisin . Siiski pean lisama , et ehkki see töö on mulle meeldinud , kripeldab minus ikkagi mingi okas . Ja see rahulolematus on kahtlaselt sarnane ülejäänud elusse puutuvaga . . . Seevastu Larry oli nende aastate jooksul , nagu mina olen aru saanud , liikunud aina kõrgemale . Ehkki ta on korra instituuti vahetanud . Mis võis johtuda muudest , üldisematest asjaoludest . . . Tahan või mitte , aga pean siinkohal tunnistama – ma olen ka kõik järgneva aja olnud hullult , üsna madalal kombel kiivas Larry peale , ja temaga seotult ka Ruthi peale . Tegelikult nende mõlema peale . Seepärast tundsingi Ruthi külaskäigust , tema ülestunnistusest ja abipalumisest teatud salajast rõõmu , mida alles tagantjärele söandan endale tunnistada . . . See mu esialgne kiivus süvenes veelgi , kui Larry ja Ruth said viimaks selle uue korteri Lasnamäel , samal ajal kui mina pidin vaevlema edasi oma Koskla kitsas köökpeldiktoas , kus ma ei saanud isegi kõiki oma raamatuid välja panna ja pidin iga kord tuhnima toanurgas olevates kastides . Iseenesest mõista olin neid ka uude elamisse kolimas , aga ei mäleta sest korrast muud kui suurt lagedat kööki , kus me lõpuks , higiste ja surmväsinutena ( ikkagi kaheksas korrus ! ) , poolest liitrist viinast Larryga üheaegselt ja kiiresti täis jäime . Mäletan selgesti ka seda , mida mu purjus , aga kusagil väga selge mõistus kordas , kui ma sealt Lasnamäelt ära tulin : " Jälle tema , jälle nemad – ja minul ei midagi , mitte midagi . . . ! " See oli juba kolmandat laadi kadedus . Imelik nähtus on üleüldse inimlik kadedus . Mis on tema sügavam olemus , millest ta signaliseerib ? Ei millestki muust kui sinu kõrgenenud enesehinnangust , veendumusest , et sina oled eriline , et sinu tõelist väärtust pole märgatud ja hinnatud , samal ajal kui. . . ja nii edasi . . . Jah , ma olin kade , nagu on kadedad kõik , kes peale aastatepikkust ootamist peavad tõdema , et sõpra , head tuttavat või töökaaslast on saatus mingil põhjusel eelistanud ja talle on inimväärne ruumiosa leitud , samal ajal kui sina vehkled edasi maailma tuulte vallas ja oma endises lollis lootuses . Usun , teda kadestasid teisedki . Ilmselt ka tema enda instituudis . Miks pidin mina teistsugune olema ? Mu silme eest vilksas nüüd mööda rida seiku jällegi me ülikoolipõlvest . Tõesti , mõned neist olid meeldivad ja vahvad meenutada . Jah , Larrys oli siiski ka paras annus arusaamatut ja iseäralikku . . . Kui rääkida ausalt neist raevuhoogudest , mida ka Ruth ei saanud mainimata jätta , siis need ründasid teda juba ülikooliaegu . Ja need olid vastuolus tema kasvatusega – ühesõnaga , tema lastetoaga poisi puhul poleks neid küll oodanud . . . Kuid kas see ei olnud kogu aeg märk mingist ta sisemisest ebakõlast ? mõtlesin ma nüüd . . . Jah , see tema imelik raevukus . Ei , ta polnud mitte üksnes väsimatu õppija ja seejärel ohjeldamatu pidupanija , vaid ka kummaline ärakukkuja . Tõesti-tõesti ! Ja äkki , nagu välkvalguse käes , tuli mulle silme ette me kolmanda kursuse jõuluõhtu , mida me sõitsime pidama linnast välja , sest kusagil ühiselamus oleks see olnud komplitseeritum . . . Me sõitsime maale , ma ei mäletanud hetkel isegi seda , kuhu täpselt sõideti , sest sõideti pimedas , täis bussis , kogu aeg juttu ajades ja naerdes . Igatahes , see pidu toimus meie ühe me kursusekaaslase vanemate juures kusagil päris Peipsi ääres ja väikese maakooli ruumes , mis oli tegelikult hiljaaegu oma tegevuse lõpetanud , nii et meid ei seganud seal hoones miski . Mäletan , et Larry saabus sinna hiljem , kuid võttis end hoogsalt , võib-olla külma tõttu mitu hoogsat pitsi ja ei jätnud seda hoogu ka hiljem , ergutades mind ja teisi iseäralikult tagant . Eelduste kohaselt oleks ta pidanud saabuma juba koos Ruthiga , aga et Ruth oli pärit Jõgeva kandist , siis oli tema tulnud otse oma vanemate poolt ja nõnda polnud mul bussis võimalik tema kõrval istuda ega temaga rääkida . Seda enam tahtsin seda teha jõuluõhtul . Mulle tol korral viin ei istunud . Ruth istus minust üle laua ja me vestlesime niikaua kui Larryt polnud , ainult et Ruth oli kuidagi närviline . Niipea kui Larry laua otsa ilmus , hakkasid Ruthi silmad särama , need jälgisid sellest peale ainult Larryt - mis mind hirmsasti häiris . Aga Larry oli ikka igasuguse seltskondliku olemise keskpunkt . Sellega jälle olin mina ja kõik teised harjunud . Kuid millalgi , mingis õhtu faasis , kui kõik olid parajalt purjus , tekkis imelik sumbuur või häiring kogu laudkonnas , kõik hakkasid valjult rääkima , keegi üritas laulda millegipärast " nad elagu ! " , paar tüdrukut kukkusid end õigustama mingites arusaamatustes , millest ma kuni lõpuni aru ei saanud . Siis kargas Larry püsti , vehkis oma pikkade kätega , püüdis enda kõrval istuvaid tüdrukuid kaelustada , küünitas isegi üle laua Ruthi sihis , kuid kaotas tasakaalu , ajas mingid pokaalid ümber , kargas tagasisuunas , tõmbas pika pingi pikali ja tormas uksest välja - jõulutusiku , paljapäi ja särgi-lipsu väel , viinaleilis . Me järgnesime mingi viivituse järel talle , hõikusime nelinurkses õues , avasime panipaiga-ja kemmerguuksi - keda polnud , see oli Larry . Me leidsime ta pool tundi peaaegu ärakülmununa järve veepiirilt , rüsijää pankade vahelt , õieti ühest püstiste jäätükkide vahele moodustunud orvast vaevu soiguvana . Ja lohistasime ta läbi lume , Larry kingad lohisemas järele , jättes lumme kaks kitsast vagu . . . See kõik on mul nii piinavalt meeles . Mis oli selle impulsiivse sammu tagapõhi , kas mingi meile teadmata jäänud tüli Ruthiga . Kena jõuluõhtu vaikses maakoolis oli rikutud , meil tuli tund või enamgi vaeva näha , et Larryt toibutada , siis talle viina sisse joota - ja pärast oli ta lihtsalt purjus ning ajas suust välja võimatut joga , mis sarnanes skisofreeniku sonimisega , ehkki muidu oli ta meist kõigist kõige terasema mõistusega . Ta oli otsustanud mingi purjus inimese põikpäisusega meid kõiki , kõiki ignoreerida ja pigem surnuks külmuda , kuna millelgi polevat absoluutselt mingit mõtet . Igatahes vaatas ta meile mõlemale vihkavalt otsa , kui me teda toibutasime ja viina sisse jootsime ja röögatas siis : " Teil polnud õigus ! Ma võin endaga teha , mida ma tahan ! " " Jah , võid , jah , võid , Larrykene , " pomises Ruth ja mina , rumal , ei saanud aru , et selles hääles aimus juba siis pimeda heakskiidu ja armastuse hääl , mida mina pole kunagi enda puhul kuulnud . Või siis midagi muud . Igatahes , ta oli me kõigi peale vihastanud ! Kõigi ! Kuid mille tõttu . . . ! Mis õigusega ! Veendumusega , et tema on meist parem ja kõrgem . Ja ometigi - sel hetkel oligi ta meist kõigist seisnud mõõtmatult kõrgemal . Selles raevus , oma sumbuurses vihkamises , kõigega mittenõusolemises , mingis oma veidras vabadusetaotluses või anarhias . . . Teda oli mingi valgustumus , mingi veendumus tabanud . Kas ta oli aru saanud , et ta on teistsugune , eriline . Või midagi muud . . . Mingi teadmise , selginemise , ainult talle üksi teadasaanu põhjal . Millegi meile arusaamatu , salajase , temas endas selginu-sähvatanu põhjal . Isegi väljaspool hirmu ja eluohtu . Ma polnud teadnud , et midagi säärast on üldse olemas , aga nüüd olin saanud sellest teadlikuks . . . Veelgi enam - ma arvan , et just sel hetkel , selle Larry lause ajal , kuidas ta meid kõiki vihkab , loobus Ruth esimest korda minust , ehkki me olime veel kolmveerand tundi koos tantsinud ja ma olin tal , nii omasel , ümber piha kinni hoidnud ja ta sõnu kuulanud - üksnes nende kõla , tähendusest midagi mõistmata . . . Midagi selles sündmuses jäi mulle veel kauaks ajaks täielikuks arusaamatuseks . Igatahes polnud tegu poisikeseliku trotsiga . Või ikkagi . Aga samas ka mingi äravalitusega , enda ülimuslikkuse tunnetamisega , mõistuse demaršiga teiste tavalisuse üle . See seik omandas minus aina tugevama sümboli tähenduse . Kuid mille sümboli ? polnud mulle kordagi selge , kui ma selle peale mõtlema sattusin . Ei tea , mul on raske juhtunud seletada . Igatahes sellest ajast peale ma võõristasin pisut oma sõpra . Ma justkui kartsin millegi taolise kordumist . Jah , imelik , see juhtum oli teistpidi seotud öö ja lumega , lume ja jääga . Ja justkui lõpmatusega selle pimeduseuttu kaduva Peipsi kauguse tõttu . Mis oli tabamatul kombel nende tõeliste jäiste kauguste sarnane , millega ma hakkasin sõna-sõnalt ja lause-lauselt kokku puutuma mõnda ega hiljem , kui mul tuli toimetada Nanseni , Amundseni , Franklini , Andrée , Uemura raamatuid . Kuid see välise ja suurema meloodia oli kõik olemas tolles Larry vastuhakuõhtus , mis tegelikult rikkus ära suure hulga inimeste harda jõulurõõmu . Sest kingituste jagamine läkski meil meelest . Ja seda tehti ühel kainel ja kõledal hommikul , enne partei ajaloo seminari , mis oli minu suurimaid piinu ülikooli ajal . . . Kusagil seal , olnus ja juhtunus , olin ma peaaegu veendunud , kusagil kaugemal ja sügavamal pidi olema põhjus , selle alge , mida ma nii väga ihkasin nüüd teada saada . Ehk teisisõnu – mis oli vahepeal Larryga – vahepeal , ilma minu teadmata – juhtunud ? Ja nüüd ma mõtlesin uuesti ja väga vaagivalt sellele seigale , justkui loodaksin sealt mingit võtit äsjajuhtunu suhtes . Mõtlesin nüüd üksnes Larryle . Ma mõtlesin tast väga intensiivselt . Kus ta on praegu ? Kaugel või lähedal ? Kooskõlas endaga või hirmsates kahtlustes ? Ja ma tundsin , kuidas kogu olnud kiivus nagu varises minust maha ja jäi üksnes mingit laadi nimetu kaastunne . . . Või koguni süütunne . Tundsin , et ka minul võiks – teadmatult , kogemata – olla oma osa selles kadumises , et see polnudki päris vale ja juhuslik , et Ruth otsis just minu esimesena üles . Igatahes , mu pea asemel oli nüüd vaid " tolgendavate otstega lõngakera " ; see oli olnud tudengiaegade määratlus tiheda , hullumeelse sessi kohta . Kuid kas polnud ma taolises olukorras praegugi ? Ma pidin millegi üle järele mõtlema . Aga mis oli selle lõngakera nimi ? Larry ! Ainult et ma ei kujutanud ette , millisest lõngaotsast ma peaksin kinni hakkama . Mul puudus igasugune impulss . Veelgi enam – mul puudus ka selge tahe . Miski minus tõrkus sellesse konflikti – või kuidas pidin seda olukorda nimetama ? – astumast . Kuid ma pidin ! Aga aitab nüüd sellest minevikus tuhnimisest ! Tahtsin või mitte , aga ma pean mõtlema Larryst . Praegusest . Kadunust . Teadmatus kohas viibivast . Ja meie sõprusest ! Õieti sellest , mis tast oli järel . . . Kas ma enam üldse tohtisingi ennast veel tema sõbraks nimetada ? Millal õieti meie sõpruse tuhmumine pihta hakkas ? Ja kelle poolsena ? Mul on raske vastata nendele küsimustele , mis polnudki kolm küsimust , vaid üksainus . Kui ma tahan ääretult aus olla enda vastu , siis olin see mina , kes enam temaga kohtumistest nii väga ei hoolinud . Seda on kummaline seletada , aga ma olin järsku jõudnud mingisse keskea kainusse . Ma olin aru saanud mingist iseenda kaotamisest , ma olin aru saanud , et tuleb hakata rohkem iseenda peale mõelda – või muidu sa upud ära suhtlusse , mis suureneb iga aastaga , sest vanadele sidemetele lisanduvad uued , et säärane suhtlus võib ära süüa kogu su aja , mida sa peaksid tarvitama hoopis muu jaoks . Ja sellest aru saades hakkasin ma kõrvale hoidma igasugustest sündmustest , väljasõitudest , kui võimalik , siis ka tüütavatest koosolekutest ja aastapäevadest , mis mu töö juures kombeks olid . Kuni see põhimõte hakkas laienema mu kaugetele klassikaaslastele , seejärel mu kursusekaaslastele , isegi mu sugulastele ja viimaks ka temale , Larryle , oma kauaaegsele sõbrale . Sõnaga , ma hakkasin end tõsiselt piirama ses suhtlusrohkuses . . . Kogu see aeg oli mu mõte keerelnud mingit siseringi pidi - mina , Larry , Ruth . Ruth kui meie mõlema kursusekaaslane . Algul minu pruut . Siis tema pruut . Või üldsegi mitte kummagi meist pruut . Algul eikellegi pruut . Vaba tüdruk . Tüdruk , kes oli kaua aega valinud . Kuni see ükskord juhtus . Või tegi ta selle valiku juba varem , mulle teadmatul hetkel , mingil minu madaluse momendil ? Sest mõnda aega , tundub mulle , olime me Larryga Ruthi jaoks võrdsed . . . Ja kas ta tahtis valida või mitte , ühel hetkel ta pidi seda tegema . Ta sai valida vaid meie kahe vahel . Ja ta ei saanudki teistsugust valikut teha . Ta valis Larry ja seda muidugi puhtalt mõistusega – andeka , kasvatatud , populaarse , raevuka , imeliku , seletamatu , mõistetamatu . Võiksin seda nimekirja veelgi pikendada . Kõik see , mis sai Larry kohta sai öeldud , oli , imelik küll , me sõpruse aluseks . Ning sellest valikust hoolimata , kõigest sellest hoolimata , olin mina justkui kohustatud jääma nende mõlema sõbraks ! Kuid kes mind selleks kohustas ? Kõige rohkem – ma ise . Ju mul oli neid mõlemaid ikkagi vaja . . . Miks küll säärane karistus ühele inimesele . . . ? Sellele oli lihtne vastus – ma olin kolmas . Vaid kolmanda najal seisab miski püsti . . . Tegelikult võisid mingid põhjused peituda ka minus . Ehk teisisõnu või õieti Ruthi sõnade kohaselt – ma polevat suuteline kellegagi koos elama . Ja süüdi olevat minu kasvatus , minu intelligendikestest ( tema sõnad ) vanemad . Jah , milleski , õige väheke võis tal õigus olla ! Ma näiteks ei oleks ette kujutanud , et oleksin pidanud kogu tudengiaja elama ühiselamutoas , selles seapesas , selles kitsuses , selles anarhias , kus igaüks tuli millal juhtus ja tegi , mis pähe hakkas . . . Ma ju nägin seda pealt , kui ma neid aeg-ajalt külastasin . Kui ma pidin seda tegema . . . Olen kogu aeg , niikaua kui ennast mäletan , tundnud tõmmet üksinduse poole . Ja tahtmist üksilduda . Küllap seda on tundnud teisedki , aga ma kardan , et mitte sellisel kujul . Kuid selle üksildusega koos on mind juba kaua aega jälitanud mingi umbmäärane hirm . Et kõik minuga toimuv on nii ajutine , et kõigel toimuval ja ettevõetaval ei ole erilist mõtet . Olen selle tundega ringi kõndinud aastaid . Ja alles viimastel aegadel lisandus veendumus või koguni kerge sundus , et peaksin sellest ringist miskitmoodi välja murdma . Võimalik , et see sisetunne oli aastaid lihtsalt varjatud . Kuid selgemini hakkas see mu mõttes tinisema just nimelt Siberis ekspeditsioonil olles , täpsemalt ühel tähisel ja ebamaisel ööl , kui ma istusin koos Veronikaga meie männi all seal kaljusopkal ja ta laskis mind endale ligi . . . Ja veelgi selgemaks sai see ühe raamatu läbi . Ehkki ma olen viimastel aegadel vähe reisikirju lugenud . Vanasti teadsin neid kõiki . Sest neist oli kogu aeg midagi õppida . Mingit inimlikku suutmist ja oskusi . Nii oli Carol Mytingeri " Mööda Korallimerd " kaua aega mu lemmikraamat . Kuid see juhuslikult näppu sattunud ingliskeelne raamat ( ma lugesingi viimastel aegadel enamasti inglise keeles ) polnud reisikiri , vaid ilukirjandusliku koega raamat . Ehkki see hõngas nõnda , nagu oleks selle taga midagi konkreetset ja tegelikkuses juhtunut . Pealkirja mäletan hästi – " Into the Wild " , autor ei tule meelde . ( Mõnikord , kui raamat on väga hea , pole autori nimel mingit tähendust . ) Sellest lugemisest peale muutus kõik kiiresti konkreetseks . Muidu oleksin ehk veel venitanud . " Into the Wild " sai mulle nagu instruktsiooniks . Ei , lausa kinnismõtteks . Ma ütlesin meelega " juhtus näppu " , ehkki . . . juhuseid pole olemas , nagu ma kusagilt mujalt lugesin . Iga juhuse taga olevat meile lihtsalt teadmatu ja mõistetamatu seaduspärasus . Ju siis see raamat märkis ka mingit seaduspärasust . See imelik raamat , ikkagi rohke romaan kui midagi muud , rääkis kellestki mehest , kes tahtis lahti öelda tsiviliseeritud elust . Mida ta ei suutnud enam taluda . Tal olid oma konkreetsed põhjused , mis kattusid osaliselt ka minu omadega . Aga põhiline oli sama – rahuolematus tänapäevaeluga . Mida ta tegi ? Kõigepealt hävitas ta kõik dokumendid ja muutis end inkognitoks ; siis põletas ta ära kogu oma raha ning sõitis ära ( juhtum leidis aset Ameerika Ühendriikides ) Alaskasse , täielikku inimtühjusse . Keegi ei pidanud teada saama , kuhu ta läks . Ta elas seal erakuna neli kuud , kuni . . . Ah , ma parem ei räägi edasi . Olen tähele pannud , et võõrad elujuhtumid võivad su enda oma suunama hakata , kui neid mõttes ja sõnades väga korrata , kui neid liiga tõsiselt endasse võtta . . . Aga ma vist pidin rääkima hirmust . Mitte lihtlabasest , vaid eluhirmust ( sest ma ei oska sellele mõistele sobivamat nime leida veel praegugi ) . Ehkki ma ei tea , kellele see kõik on määratud – nagunii ei satu see ühegi inimese kätte . Noh , siis lihtsalt iseendale , sellele teisele minale meis , kes meid nõnda hästi ei tunne kui esimene Millal see alguse sai ? See eluhirm ? Vist juba siis , kui ma keskkoolipoisina Tartus vahel sügiseti koolist tulles vaatlesin linna kohale tõusvaid pilvi – neid maokaid , sinaka alaküljega rünkpilvi – , kuidas nad kohusid , kuidas nad kuju ja oma tumedust muutsid , millekski teiseks aegapidi muutudes ja endas millegi ähvardava ja tulevase endeid kandes . Ma ei leidnud tookord pilvedes mingit poeesiat , nagu ma olen lugenud ja mõnelt inimeselt kuulnud , kes on ennast pilvede kollektsioneerijaks nimetanud . Need bastionid ja kummalised kindlusemüürid olid ju valmis varisema , taevast alla langema ! Kuid õõnes tunne haaras mind vahel ka lämbetel suvepäevadel , kui kogu hingatav õhk näis taevaalusest välja pumbatud , kui sinna ilmusid cumulus congestused , kui need kasvasid cumulunimbusteks , äikesepilvedeks . ( See teadmine , kuidas neid pilvi kutsutakse , tuli minusse hiljem , teise kursuse meteoroloogiakursuse aegu . Aga esialgset tunnet see teadasaamine ei muutnud . ) Mõnikord jälle valitses kogu taevaalust hiiglaslik tardunud seen . Või tagurpidi alasi . Saan alles nüüd aru , et see oli millegi hullema ja ähvardavama võrdkuju . Jah , see oli midagi nagasakilikku . Hiljem hakkasin ka tavalisematel päevadel tundma , et miski tume ja lai surub mind , meid kõiki , ei lase õieti rõõmu tunda ja hingel lahedalt liikuda . Ja siis ükskord prahvatasin mingil kursuse koosviibimisel , kui kõigi rõõm hakkas närvidele käima , nende kuuldes välja lause , mis neid ja mind ennastki imestama pani : " Miski , mitte miski ei tee mulle rõõmu ! " Pärast muidugi kahetsesin oma hüüatust . Nagu oleksin midagi salajast avaldanud . . . Umbes samal ajal , aga alles tudengina , hakkasin öösiti kuulma lennukite hääli . Varem polnud ma neid kuulnud , polnud lihtsalt keset ööd üles ärganud . Miks peab öine taevas olema täis niisugust õõvast häält , kui öö on ometi hillitsetud aeg ? küsisin ma endalt siis . Kelle omad nad on , need öised lennukid ? Milleks neil oli vaja lennata öösel , üle magava linna , kus kõik magavad ? Kes on selle kõik välja mõelnud ? Kes neid lende suunab . . . ja kontrollib ? Kes küll teab , mis on peidus nende teraskõhtudes ? Mis on nende ülesanne . . . ? Kuidas nad seal kõrguses kokku ei põrka ? Nii palju unise aju küsimusi – ja mitte ühtki vastust . Korralikku vastust . Ja siis aina edasi , need mõtted . . . Öine taevas on küll avar , kuid ta pole ääretu . Ja meie maapealne elu on sellele taevale lahti , igal pool ja igal ajal. See on nii habras ja haavatav . . . Kas siis mõni neist lennukeist ei või alla sadada ! Mis meist saab ? Me kõik magame . Me ei aima midagi . Pole kedagi , kes valvaks ja annaks sellest ohust teada . Mitte kedagi . . . Me taevas on nõnda lahti . . . Igaüks võib seal lennata . . . Üle meie majade , üle meie linnade , üle meie une . . . Ja puistata alla , mida talle üksnes pähe tuleb . . . Need jorisevate lennukite hääled . . . läbi une . . . läbi paljude ööde . . . Muidugi , need olid Raadi lennuvälja lennukid , strateegilised pommitajad ( nüüd ma kutsuksin neid Dudajevi lennukiteks , siis mitte , siis olid nad nimetud ) ja nende õhkutõusujoon viis peaaegu üle meie maja . Nüüd saan aru kuidas nende pidev sekkumine me ellu ruineeris mu alateadvust . Saan sellest alles nüüd aru , tookord oli vaid paljas hirm . . . ja öised ärkamised . Kuid kõik see ei kadunud ka Tallinnasse elama asudes ära . Ehkki nood suured sõjalennukid jäid ju sinna , Raadi lennuväljale . Tallinnas olid , nagu selgus , teised lennukid . Ja teistsugused pilved . Need kerkisid Kardioru pargipuude tagant , Lasnamäe paekalda varjust . Või tulid kurja karavanina mere pealt . Seal olid nad madalamad , riivates puude latvu või kõrgemaid maju . Tallinna aja pilvedes oli mingi veel selgem , käegakatsutavam ärevus . Mingi aja kuuldava sõudmise teade . See andis end märku tavaliselt augustis , kui suvi näis all , maa peal veel täiesti edasi kestvat . Aga see oli ometi näiline . Kõrgemal oli juba sügisehingus . Üks selge teade . . . Et selleks korraks on jälle üks ring endist ja muretut otsas . . . Algul pilvede , siis nende öiste lennukihäältega ning siis mingite jälitusunedega seoses võttis minus maad kindel veendumus – maailmas on kõik nõnda ajutine , kõik vaid korraks . . . Nii et see polnud mitte niivõrd mure ja hirm enda , vaid ärevus kogu maailma pärast . Aga nimelt sellisesse maailma oli just sündinud mu Marianne . Nii et hilja oli endalt küsida küsimust , mida tollal küsisid küllap mõnedki – kas oli üldse mõtet sünnitada uusi lapsi sellisesse ärevasse maailma ? Päevast päeva võis tollastest ajalehtedest lugeda ridade vahelt ja ka otsesõnu üha kasvavast relvadehulgast , mis maailma lisandus . See teadmine pidi ju kuhugi settima , mingit mõju avaldama . Aeg-ajalt suutis see hirm lihtsalt ennast nähtavaks murda . Tunnistan siinkohal , et olen mõnikord üksi olles püsti karanud , karjunud , rusikatega vastu seina tagunud , oma tekste puruks kiskunud – ja mida kõike veel teinud . Aga mida , mida ma veel suudaksin , mida peaksin ette võtma ? tahtsin ma neil hetkil teada . Et s e e t u n n e üle läheks , mu jälle maha jätaks , mulle mingi võimaluse jätaks – kas või mingiks ajaks . . . ! Muidugi võisin ma sellist väljaelamist , seda laadi vabanemist endale lubada vaid siis , kui ma olin üksi . Töö juures polnud see võimalik , kodus harva . Ma pidin saama üksi olla ! Nõnda ma üürisin selle kehva toa . . . See oli sündinud ka teisel põhjusel . Ma olin hakanud ühest ajast peale oma kodu kartma . " Kartma " pole küll vist päris õige sõna . Sest meie elamisel polnud ju midagi viga . Vastupidi . Aga ma ei mõtelnud mitte " korterit " , vaid " kodu " . Mis oli meie kolme ühine moodustis . Ma ei tundnud end seal enam osalisena . Midagi käis minust mööda . . . Katsun seda segasust seletada . Kui me elasime veel vanas Kadriorus , selles toas , mille Ruth oli määramisel saanud , siis mõtlesin aina oma korterist . Kus on köök ja magamistuba . Ja kus ma saan oma raamatud lõpuks riiulitele laiali seada . Ja kus mul on oma kirjutuslaud ja nõnda edasi . Kuid kui see ükskord kätte jõudis , siis ei tundnud ma sest enam täit rõõmu . Sain aru , et see oleks pidanud juba palju varem teoks saama . Ootamine oli kestnud liiga kaua . Nagu on öelnud üks kirjanik – kui liiga kaua midagi oodata ja see ükskord kätte jõuab , siis muutub rõõm sellest teatud laadi kurbuseks . Midagi oli minu jaoks vahepeal kaduma läinud . Mingi eluhetk . Mingi parim aeg . Kui seda kõike palju rohkem vaja oleks olnud . Võib-olla ei tulnukski seda suurt tõrget me elus , juhtunuks see paar-kolm-neli aastat varem . Kes teab . Enam polnud see . Kui midagi liiga kaua oodata , siis see ilus asi muutub viimaks teatud laadi kurbuseks . Seda ei öelnud mina . Nõnda arvas kord mu sõber Richard . Sest tema on kõike oodanud minust kauem . Õigus , ma pidin rääkima imelikust tundest , mis mind valdas seal Lasnamäe kolmetoalises korteris . See polnud üksnes kartus või eluhirm . See oli tegelikult suurejooneline segadus , mis oli minus aset võtnud . Kuigi ruumi jätkus seal kõigile , tundsin ma imelikku ahistust . Ja samas – millegi üleliigsust . Milleks see kõik ? küsisin ma endalt . Ja see küsimus tundus nii tuttav , nagu oleksin juba varem sarnast tundnud ja küsinud . Ma olin hakanud tegelikult kartma maailma paljusust . Alates kõikidest esemetest , mida me korter täis oli . Rõivaid ja jalatseid , neid on nii palju . Neid tuli pidevalt ära visata . Ja kõiki neid pakendeid . Nõnda siis ma hakkasin endalt küsima – kas lihtsamalt ei saa . Kurat võtku , miks ma pean keerlema kõige selle sees . Miks ma pean seda nii kaua aega taluma . Kurat võtku ! . . . Ja see kõik oli suuresti seotud Ruthiga . Kõige hullem – mu naisele meeldis selline elu . Talle meeldib kohe hirmsasti olla tarbija . Tema vist tundis ka sellest korterist , kui see meil ükskord käes oli , palju täiuslikumat rõõmu . Sain varsti aru – sellega , mis väljaspool mind , ei ole võimalik sõlmida mingeid kokkuleppeid . Kuid seda arvestamata jätta ei või samuti . Ainus võimalus - minimaliseerida välismaailma . Seda oli üritatud enne mindki . Milleks see poleeringuga kaetud mööbel , mis on nii loomuvastane ? Milleks need raamatud , mida me kõik kolm aina juurde muretsesime ? Kui ma teadsin , et ma neist veerandit ealeski läbi ei loe . Ja keegi teine neid ka eriti kätte ei võta . Ma mõtlesin sealhulgas ka oma toapugeriku raamatutele . . . Ehkki mulle meeldis viimasel ajal lugeda . Eriti oma toakeses . Ei , mitte ilukirjandust . Mainisin vist , et ma ei talu ilukirjandust , seda väljamõeldud maailma . Me ebaõnnestunud elu on ise üks suur " Madame Bovary " . . . Aga ulmeraamatuid , neid küll . Seal leidub alati midagi kuulutuslikku . Mingi võimas ettenägevus . Muidugi parimais . See , mis meid võiks oodata , kui . . . me ei muutu . Aga me ju ei muutu ! Sedasama ärevat ja tulevat võis muuseas tunda Siberis , esimest korda juba Vanavara lennujaamas ja eriti seal Kuliku paigus , kus ta oli otsinud ja kaevanud . . . Ainuke abi on alateadvus . Mida võiksid pakkuda uned ? Millist lahendit ? Kas neist on abi ? . . . Ja jälle tulevad mulle meelde Tunguska fantastilised , lõputa uned . . . Nagu lõputusse kaevu , neljandasse , viiendasse mõõtmesse kukkumised . . . Uned , millest polnud soovi välja pääsedagi . . . Mingis mõttes pidid nad olema päevase jätkud . Kuid mis neid konkreetselt mõjutas ? Mis mõjutab meid me tahtest olenemata ? ! Mu sõrm jõudis vaevalt pruunile kellanööbile suruda , kui Ruth mulle juba ukse avas . Nagu oleks ta tõega , silm vastu uksesilma , mind oodanud , kuigi ma polnud öelnud mingit kindlat kellaaega , millal jõuan . Kas Larryst pole vahepeal mingeid teateid ? tahtsin ma küsida . Kuid mu küsimus jäi sõnatuna õhku rippuma . Sest ma märkasin imestusega , et Ruthiga oli vahepeal justkui mingi muutus toimunud . Ta näis kuidagi värskem ja optimistlikum , et mitte öelda noorem välja . Mingi uuenemine või siis vähemalt meigiga kaasaaitamine oli aset leidnud . Ta oli isegi rühikam , ta büst joonistus hoopis selgemini välja kui tollel õhtul . Ja ta oli koduse olukorra jaoks lausa pidulikult riides , nagu oleksime vahepeal teinud otsuse Larryt pealinna restoranidest ning ööklubidest otsima minna . Jah , ta oli kuidagi läbimõeldult riides ning korrastatud soenguga ja tast lausa uhkas head parfüümilõhna , nii et see mõjus isegi võõralt , et mitte öelda sobimatult . Ta nagu oodanuks kedagi teist , kedagi hoopis olulisemat külalist , igal juhul mitte mind ! Või käiski seesugune olek Ruthi koduse elu juurde ! ? Ja siis , seejärel kohe langes mu pilk nende korteri esikule ja suundus siis avatud uksest paistvasse elutuppa . Justkui võrdluse mõttes minu elamisega . Oh kui palju erines nende korter minu eluasemest , kui kaasaegsem ja moodsam tundus kogu ülevärvitud ja puiduga maskeeritud rauduksest sissepoole jääv peremaailm ! Ja kui turvaline oli niisuguse ukse taga end tunda ! Ja milline kord , ma ütleks isegi steriilne otstarbekus valitses ses kaheosalises esikus . Ma kohe kiitsin mõttes Ruthi , sest tema maitset oli siin kohe tunda . Jah , ei mingeid liigseid asju , ei mingeid knopkaga seinale kinnitatud teateid ega meelespidamisi , ei ühtki kahtlase väärtusega graafikat või varnas rippuvat ülerõivast , kõik rõivad ja jalanõud kusagil vaid neile määratud paikades , silme alt ära , kapis-sahtlis-riiulis . Oli vaid aeglase rütmiga kell ning selle kõrval , natuke madalamal tumedast puust pikaksveninud näoga mask . Mingi aafrika mask , küllap Ghanast või siis Nigeeriast , kus kunagi retklesid vennad Lenderid , tuli mulle asjakohaselt äsjatoimetatud Aafrika-uurijate raamatu käsikirjast meelde . Kuid mismoodi see mask oli siia sattunud ? Larry polnud küll minu teada Aafrikas käinud . Vahest ainult ulmsi . . . ? Mu pilk pöördus taas korteriperenaise poole . Igal juhul oli ta hoopis teistsugune kui eelmisel õhtul minu pool . Kuidas oli võinud nii lühikese ajaga nii suur muutus toimuda ! ? Nagu oleks vahepeal möödunud mitu nädalat , koguni mitu kuud ! Kuid ma teadsin , et mõnes olukorras võib aeg üllatavalt , eriliselt kiireneda . . . Või oli mõjus nõnda see oskuslik esikuvalgustus ? Igal juhul - Ruth oli kui selle korrastatuse ja harmoonia üks funktsioneeriv lüli . Siin elamises tundus kõik väga korras olevat , sest selle perenaine oli endaga silmnähtava tasakaalu saavutanud , jäi mul üksnes tõdeda . Ta oli selle korrastatuse ja harmoonia üks tähtis ja samas hästifunktsioneeriv lüli . Nii et tundus lausa võimatu väita – siinses elus oli midagi kapitaalselt nihkes . Olin peaaegu hüüatamas – aga kus on siis peremees , kus on Larry ise , miks ta ei tule juba tervitama ? Kuid midagi oli nii nagu meie eelmisel kohtumisel Nõmmel – me olime nüüdki teineteisele tükk aega , mulle tundus isegi , et sobimatult kaua otsa vaadanud ja vaikinud ning nõnda jäi seegi kord " tere " ütlemata . Ent see on isegi mõistetav – valjusti ja kättpidi teretavad ju harilikult need , kes on teineteisest piisavalt kauged . Armastajadki vaikivad , vahetavad vaid pika paitava pilgu . . . Armastajad ! ? Kas siis meie vahel võiks veel kunagi midagi taolist sugeneda . . . ? " Ma polnudki täna tööl , " lausus Ruth ja naeratas , oma kirsspunaseks värvitud huuli pisut paotades , aga ta silmadesse jäi püsima endine ilme . Ning vaikis , nagu ootas , et peaksin teadasaadule vastavalt reageerima . Ta oli põhjuse ütlemata jätnud . Pidin sellest ise aru saama . See veel puudus , et ta oleks öelnuks : " Ma ootasin sind . " Ehkki see oleks mu enesetunnet meeldivalt soojendanud . " Ei midagi uut ? " sain mina lõpuks esitatud oma hambutu küsimuse , ehkki mulle olin nagunii sõnadetagi selge , et vahepeal pole mingitki selgust juurde tulnud . Ruth vangutas vaid tummalt pead , aga jäi hoiakult endiseks . Ah et selleks siis kõik see maskeraad ! Et varjata sisemist ärevust ja tõsta enesetunnet . Ning kustutada eelmise õhtu haledat muljet . Mis kõik oli ju nii naiselik ja läbimõeldud . . . Küllap olin selle nähtusega varemgi kokku puutunud , ainult et mulle ei meenunud hetkel ühtki parajat näidet . Ja järsku läbis mind imelik tunne , et Larry kadumisel polegi enam eilset või kui ajalehekeeles öelda , siis aktuaalset tähendust , et see siin oli nagu mingi kordus , et kogu juhtunu oli nihkunud juba tagaplaanile ja elu kiirustas oma uute ülesannetega peale ning nüüd oli vaid kõige olulisem välja selgitada asjaolud . . . Aga milleks me siis üldse kokku saime ? tahtsin ma Ruthilt lausa küsida , kuid hammustasin peaaegu keelde . ( Mul on vahel selline asi , et sõnad jõuavad kainest mõtlemisest pisut ette . . . ) Kas tõesti selleks – kuna Larryt enam pole meie vahel – , et me vanad , peaaegu kustunud suhted võiksid uuesti ellu ärgata ! Ei , selle oletusega pingutasin ilmselt küll üle ! Nii kiiresti need asjad nüüd ka ei käi ! Või oli siin süüdi lihtsalt Ruthi tugev parfüüm , mis näis täitvat kogu seda esikut ja uhkas mulle nii võimukalt näkku . . . nagu . . . nagu naiselikkuse gaasirünnak , mõjudes just nii , nagu oli plaanitud – uimastavalt , tahet pärssivalt , meelivallutavalt . Kohe nõnda , et ma olin ennast kaotamas ja juba astumas seda meid ainust lahutavat sammu , panemas kätt hellalt ta korsetist piinatud piha ümber , tõmbama ta enda vastu , hakkama teda suudlema kui verinoort ja tahtenõrka tüdrukut , üht teist tüdrukut , peaaegu teisest elust päritolevat . . . ! Hoidsin end siiski paigal . Polnud mingi eksperimentide aeg . Ma olin ikkagi tulnud tõsises asjas . Kuid imestasin ikkagi – milliseid rumalaid mõtteid , milliseid himuraid vilksatusi võib küll vahel läbi inimese ( kirjuta , meesterahva ) peaaju käia . . . " Mis me siin seisame ja teineteist hindame , " lausus Ruth seepeale kulmu kortsutades ja kutsus mind endale järgnema . Aga mitte elutuppa , vaid kööki . Istusime . Ja mulle teraselt otsa vaadates lausus ta hoopis teisel toonil , koguni muretsevalt : " Mariannet pole ka veel kodus . Ei tea , kus see tüdruk peale kooli hulgub . . . Sa tead ju – ta lõpetab tänavu keskkooli . ( Ma peaaegu teadsin ! ) Ei tea , mis edasi . . . Ei tast vist edasiõppijat saa . . . Kes küll annaks nõu . . . " Justkui oleksin mina selle tüdruku isa , justkui istuks nüüd koos perekonnanõukogu . Ja nagu oleksin mina mingi universaalne nõuandja . Aga ma ju polnud – ma ei saanud endagi asjadega hästi hakkama , paitsi siis veel teiste omadega . . . Ma polnud sead tüdrukut tõesti kaua aega näinud . Ja samas teadsin – kedagi ei saa vägisi kõrgemale tasemele tõsta , kui ise just on , õigemini tahab olla ! See oli siiski vaid hetkeline muretsus , järgmisel hetkel oli Ruthil jälle too teine , teeseldud optimismi mask ees . Nagu oleks tal neid esikuseinalt rohkemalt võtta . Ta pööras taas oma värvitud silmad minu poole , vaatas mulle julgelt silma ning lausus kerge koketeeriva häälega : " Sa pole ju meil siin korralikult külas käinudki . Kolimine ei lähe arvesse . . . Too oli rohkem higistamine ja pampude otsas istumine . . . Viimane kord Larry sünnipäeval sa küll käisid , aga siis jäite mõlemad nii kiiresti svipsi . . . ja läksite kohe tülli . . . oh , mingi tühja asja pärast , mispeale sina panid kohe minema . . . Ise ikka mäletad ka või ? " Ausõna , ei mäletanud ! Meie . . . ja omavahel tülli ? Ning veel Larry sünnipäeval . . ! Absoluutselt ei mäletanud ! . . . Ütle siis veel , et mälu pole selekteeriv . Kustutab kõik ebameeldiva maha . . . Kui ta seda muidugi välja ei mõelnud , et meievahelist ebakõla suuremana näidata ja seeläbi . . . mind . . . kuidagi Larry lahkumises kaasosaliseks muuta ? ! . . . Naistest võis kõike oodata ! Aga juba loobus Ruth sellestki teemast , tõusis püsti ning viis mind mööda korterit ringkäigule . Järgnesin talle , leides , et ta mõtted on täna kuidagi hüplikud , et me oleme kümme minutit rääkinud millestki muust , kuigi me pidanuks rääkima üksnes Larryst ... Tõepoolest , ma nägin seda korterit nagu esimest korda . Ilus ja korras kodu ka esikust ja köögist edasigi . Veidike ehk steriilne , nagu plastikpakendis hoitud ese . Imelik , me ei läinud nüüdki veel elutuppa , mille ukse vahelt läigatas oma klaase kristalli ja teatmeteoseid ja kirjandusklassikuid täis sektsioon ning kus akna all koolutas oma piibeljaid leherootse väike puunõus toapalm . Selle asemel viis Ruth mind pere magamistuppa , nende kahe magamistuppa , kus poolt tuba täitis imelai rohkelt patju täis voodi . Kuid Ruth pööras voodile kohe selja , avades kolme poolega kapi , kust vaatas vastu samasugune korrastatus – pungil täis pesuriiulid , rippus üleriided , silma järgi Ruthi ja küllap ka Marianne kleidid-kostüümid , nende hulgas mõned ülikonnadki , lipsud ja sallid ukse küljes rippumas . See oli ühtpidi kiirustav ja samas kuidagi intiimne liigutus – kui Ruth need kapiuksed lahti tegi . Ja mulle tuli taas kiusakas mõte , et ta oli just äsja selle kapi juurest lahkunud , olles enne tükk aega valinud , mida küll m i n u tuleku auks selga panna . ( Või ma jälle hindasin oma persooni üle ? ! ) Seisin ta selja taga keset tuba , ignoreerides mõttes seda , mis jäi mu selja taha . See tähendab – voodit . Ning ühtlasi kõike , mis sellega seostus . Tahtsin või mitte , aga ma pidin neist mõlemast mõtlema kõigepealt just voodi kontekstis . Kas sealt ei peaks ikkagi põhjust otsima ? Ja mida enam ma seda mõtet või pilti tõrjusin , seda kiuslikumalt see minusse tükkis , nii et ma ei kuulnud , mida Ruth mulle alustuseks ütles . Korra oli nõnda juba juhtunud ! Aga ma olin siiski juba aru saanud , et Ruth tahtis mulle kui vahemehele või kaasuurijale ( kes ma ju omamoodi olingi ) demonstreerida seda , mis s e a l t k a p i s t p u u d u o n . " . . . võtnudki oma kõige paremat , seda peene triibuga sinist ülikonda , vaid selle vanema , halli ülikonna . Ja lisaks veel suvise liivakarva safari-komplekti . Päevasärkidest on puudu vaid kaks tükki . . . Ja imelik , kogu aluspesu on maha jäetud . . . " Aluspesu oli maha jäetud . . . Kui endise intiimse elu vahetu tunnismärk ! . . . Kas nõnda tuli seda mõista ? Ruth sulges kapi , seisatas keset tuba , pani käed kuidagi demonstratiivselt-süüdistavalt puusa , nagu peaks ta mindki hetkel Larry kaasosaliseks , kas või selle tõttu , et ma olin samuti meessoost . See poos häiris ja isegi hämmastas mind ja ma mõtlesin lühikese aja jooksul juba teist korda , et Ruthi käitumine , ta liigutused , nii nagu ta tekstki , on tõesti kontrolli alt kõvasti väljas . Sellest siis see peaaegu pidulik soeng ja parfüüm ja väljaminekukostüüm . " Ma ütlen sulle – ta on ä r a läinud , aga mit-te ka-du-nud , " lausus Ruth nüüd iga sõna eraldi rõhutades ja nii kujunes see lause kuidagi ebaloomulikuks . Aga edasi läks kõik jälle täiesti normaalselt : " Jah , see on nüüd selgemast selge . . . Muudest ta asjadest on puudu väike pruunist nahast kohver . . . ning binokkel . Ning väike madal hispaania tähestikuga kirjutusmasin ka . Kuid seda pole ta juba aastaid tarvitatud , sest vahepeal tuli ju arvuti . . . Kui sa ei usu , ma kohe näitan . . " ( Miks ma ei pidanud uskuma ! ? Larryl oli plaanis midagi trükkida . . ta tahtis midagi jälgida . . . võib-olla ta kavatses kuhugi sõita . . . ) Kapp sulgus valju kriiksatusega ja me väljusime koos magamistoast . " Aga see siin on tema privaatne tuba , " lausus Ruth kerge-kerge irooniaga ja avas köögi kõrval olevat kerge , katsumise järgi vineerukse , mis oli küll korralikult ära värvitud , kuid mõjus muude uste kõrval võõrkehana . Ma sattusin väga kitsasse ja õhuvaesesse ruumi , mis polnudki algselt omaette tuba , nagu ma veidi aja pärast aru sain , vaid suurest elutoast kerge vaheseinaga äralõigatuid ruumiosa . Ning et see kerge vahesein oleks mürakindlam – paljugi mille vastu ( televiisor , makk , õmblusmasinalõgin , jutukõmin ) – , siis oli Larry oma toakese seina polsterdanud maast laeni ulatuva kitsa ja väga funktsionaalse raamaturiiuliga , kus näis valitsevat mingi kindel süstemaatika , sest raamatute vahelt ulatusid välja temaatilist kuuluvust märkivad papilipikud . Milleski sarnanes see tuba minu pimekambriga , sest ka see tuba oli selgesti Larry enda improvisatsioon . Ning nagu minu pimikulgi , polnud ka sel ruumil akent . Ruumi mõte oli selge , seda tuli pidada kabinetiks – sellesse mahtus väike koolipoisi-kirjutuslaud , millel olid sahtlid vaid ühel pool , ja suuremat osa lauapinnast hõivas hõbehallis raamis arvutikuvar ning tabulaator , jättes muu jaoks üsna napilt ruumi . Aga ülejäänud ruumi selles ruumis täitis kušett , nii et laua taha pääsemiseks tuli iga kord üle kušeti ronida . Ja ka laua taga töötades tuli . . . istuda kušetil , ilmselt ühel neist patjadest , mis olid praegu kušeti ühte serva koondatud . Ruthi antud Larry sussid jalas , laskusin kõhuli kušetile . Mul oli vaja arvuti sisse lülitada . Tahtsin vaadata , mida seal leidub . Sest me olime juba telefonis sellest asjast rääkinud . " Ta istus hilise ajani arvuti taga , tihti üle kesköö . . . Ma ei tea , mida ta otsis või mida trükkis . . . " Need olid olnud Ruthi sõnad telefonis . Leidsin desktopilt rea ikoone , mõned neist kandsid mulle arusaadavaid , mõned kummalisi märksõnu : " Pühad mäetipud " , " Koopad " , " Kraatrid " , " Irdmõtted " , " Kauge ja lähedane " ja teiste kõrval oli ka " Kuliku rada pidi " . ( Sellele viimasele ei osanud ma algul mingit tähelepanu pöörata , sest nimi Kulik oli mulle täiesti tundmatu . Alles hiljem . . . ) Need kõik osutasid mingitele Larryt huvitanud teemadele . Selgus , et ta huvidering oli lai . Tegin huupi ühe neist failidest lahti . Mind tabas pettumus , õigemini seal polnud mitte midagi . Aga seda olingi aimanud – Larry oli kõigi failide sisu kustutanud . Kõik , viimseni . Veelgi enam – arvuti oli ka igasugusest muust informatsioonist tühi . Täiesti tühi . Tumm . Miski ei saanud olla veel ilmekamaks tõendiks , et Larry lahkumine oli olnud ettekavatsetud ja läbimõeldud . Ja andis märku sellestki , et ta ei kavatsenud enam endise elu juurde tagasi pöörduda . Ja ta oli rohkem väljakutseks või millekski taoliseks need ikoonid alles jätnud . Kui kaja oma endisest elust . Mu mõttekäiku segas Ruthi ootamatu hääl mu selja taga : " Kas sa arvuti prügikasti , või kuidas nad seda nimetavad , juba vaatasid . Äkki on seal midagi . . . Ma olen töö juures kuulnud , et neid asju saab veel tagasi tuua . Aga seda peab oskama . . . " Ma ei vastanud talle . Olin jõudnud veenduda selleski , et Recycle bin on nii tühi kui . . . kui vähegi olla saab . " Seal pole mitte midagi . Kõik on lõplikult kustutatud , " laususin ma võimalikult rahulikult ja hakkasin tagurpidi mööda kušetti ukse poole nihkuma . Ruth seisis veel hetke ukseavas , ohkas siis ja tegi mulle tee vabaks . Kusjuures mulle tundus , et ta ei ohanud mitte raskelt , vaid kergendatult . Nagu oleks kustutatud failid sisaldanud ka midagi nende vahel juhtunut või koguni Larry pihtimusi kellelegi absoluutsele tunnistajale . Istusin mõnda aega kušetijalutsis , kuid nihkusin siis taas lauale lähemale . Mõtlesin omainitsiatiivi käigus väheke Larry kirjutuslauasahtleid uurida . Aga need avanesid halvasti ja pealegi jäi kušetiserv madalamatele ette . Sahtlid olid tuubil paberikraami . Niipalju kui ma aru sain ja vaatama ulatusin – seal valitses täielik segadus , vastupidiselt kogu seda korterit valitsevale üldisele korrale . Ja laua all , kuhu pidanuks mahtuma laua taga istuja jalad , oli teine , tõeline paberiurg – mingid paksud kaustad ja lihtsalt virnas täistrükitud paberit ning kõvasti tolmu . Ilmselt polnud Ruthi käsi kordagi siia ulatunud . Või polnud teda siia lastud ! ? Imelik , et Larry polnud kogu seda paberilasu hävitamisväärseks pidanud . Sealgi võis ju leiduda midagi , mida ta tahtnuks varjata ! Või oli asi selles , et seda kogust ei saanud niisama kergesti , vaid mõne klahvivajutusega olematusesse saata . Mis oli virtuaalse maailma eelis , aga ka nõrkus . . . Teadsin , see teen midagi keelatut , ehkki ma olin ju Ruthilt selleks pooleldi loa saanud . Küll mitte sõna-sõnalt . Ruthilt , aga mitte Larrylt ! Larry oleks mulle praegu hävitava pilguga otsa vaadanud , oleks mulle midagi mürgist lausunud , me oleks pikaks ajaks tülli läinud . . . Jah , see oli samaväärne kellegi pesus sorimisega . Või veelgi hullem . Sest teise inimese mõtetes sorimine on veel suurem intiimsusse tungimine . Kui ma olin just selle moraalidilemmaga ummikusse jõudmas , käis välisuks ja üks noor hääl , milles oli tublisti Ruthi tämbrit , hüüdis rõõmsa " tere ! " . Ma ei teadnud , kellele see oli määratud , ja seepärast pöördusin ümber . Kuid hääle omanikku , kes sai olla üksnes Marianne , polnud enam näha . Küllap ta oli oma tuppa läinud . Kuid ta ilmus õige pea välja , kolistas vist meelega vineeruksega mu selja taga , et ma ümber pöörduksin . Aga ma ei pöördunud , ei pöördunud nimelt . Tahtsin venitada mingit hetke . Mingit põnevusniiti . Ehkki tegelikult põlesin uudishimust näha , kui palju see tüdruk on vahepeal muutunud . Tegin , nagu ei kuulekski teda , nagu oleksin sedavõrd ametis ühe kirjutuslaua alt leitud kausta uurimisega , et olin unustanud kõik muu maailmas . Isegi naissoo võlu ! Tulija taipas ilmselt kohe mu teesklust ja asus mängu kaasa mängima – nagu kunagi lapsena ; ta laskus kušetile ja liikus põlvedel mulle lähemale , ise tasakesi itsitades , nagu on kombeks tüdrukuil , kes tahavad ennast huvitavaks teha . Ja siis tundsin , kuidas üks küünarnukk toetati mulle ettevaatlikult ja samas usalduslikult õlale , nagu oleksin tõepoolest Larry , tema isa , kellega tütar tuleb mingit muret või siiski pigem rõõmu jagama . Imelik tunne läbis mind . Mõtlesin – minulgi võinuks olla säärane tütar . See tunne pärines justkui eelmisest elust . . . kus mul oli olnud vastupidine roll etendada . Igatahes mitte see , mis praegu . . . Lõpuks olin ikkagi see mina , kes end ümber pööras ja mängu lõpetas . Mulle vaatas vastu noor naerune olevus – ta oli kooliriided seljast võtnud , valge siidpluusi ja musta seeliku selga pannud . Ta tundus mulle hetkel vägagi oma ema tütrena , ehkki ma ei teadnud , kelle moodi ta ise tahtnuks olla . Kuid nagu kogu nende põlvkond – ta oli pikem ja sihvakam kui ema . Ning tas aimus – liigutuste , hääle ja kehahoiaku järgi – palju suuremat energiat ja temperamenti kui emas . Mitte küll kunagises , vaid praeguses Ruthis . Ja tema alles moodustuvatele naiselikele vormidele oli omane mingi laitmatu harmoonia . Aga see pole vist see , mida ma püüdsin tegelikult väljendada . . . Igatahes , üks laitmatu välimusega brünett tüdruk , kelles oli midagi tabamatut ka Larryst , kuigi seda oli jällegi raske seletada , mida just . . . Jah , ja sirgunud ning neiustunud oli ta vahepealse ajaga tõesti hämmastaval kombel . Muidugi , tema sisse oli , nagu ma arvasingi , oli vahepeal saladus tulnud . See saladus , mis tuleb ükskord igasse tüdrukusse . Ja see sünnib küllalt ootamatult , üleöö . Või on see neis varjul juba algusest peale . . . ! ? Nii et see polnudki enam too tüdruk , keda ma kord tundsin . . . ! Tema puhkev ilu oli kuidagi idamaise lisandiga , kui niisugust võrdlust üldse sobis kasutada . Näolapp puhas , nahk kergelt tõmmu – ta oli nagu . . . nagu mingi hõõguv poolvääriskivi . See oli imelik võrdlus , mis mulle korraga pähe lõi . Pärit ju mujalt . Aga kohe tuli kuidagi kõrvaliselt meelde , kuidas me Larryga mineraloogia eksamiks valmistusime , laud täis mineraale , kivimipalasid ; nende hulgas ka poolvääriskive , näiteks kaltsedon ja kuukivi . Kõik see kraam oli mineraloogiakabineti kogust salaja intrisse toodud . Sest Larryl olid kabineti noore , äsja keskkoolipingist tulnud laborandiga head suhted . Et mitte öelda rohkemat . ( See oli veel enne Ruthi ! ) Hommikul vara , enne eksamit pidid kõik eksponaadid oma kohal tagasi olema , sest õppejõud vajas neid eksamineerimisel . . . Jah , Marianne lausa säras , ta oli valmis mulle käed kaela ümber lööma , kui ma selleks vaid märku annan või ta elevusega kaasa lähen või midagi niisugust lausun . " Marianne ! " oskasin ma üksnes hüüatada . Seal oli koos imestus ja vaimustus , et ta on juba lausa täiskasvanu . . . ja nõnda kena . Mida tal oligi vaja teada saada . . . ! " Jah , " vastas ta mulle lausa ennast ärakinkiva naeratuse saatel , aga ta silmanurkades karglesid mingid kerglusekuradid . Imestasin , et ka teda nagu tema ema ei näinud isa puudumine hetkel üldse häirivat . Vähemalt välise joonise järgi mitte . Ta oli kuidagi väga vaba oma olekus , nõjatudes enesestmõistetavalt mu õla vastu ja nõnda , et ta käsivarred peaaegu kaisutasid mind ning ta hingeõhk puutus meeldivalt mu kõrva , kui ta mu käes olevate paberite poole oma paljast käsivart sirutas ja mulle veel lähemale sattus : " Mis sa arvad , onu Riks , kuhu ta võis minna . . . ? " Kuidagi kerge ja muretu oli seegi küsimus , nagu oleks tegemist mingi põnevuslooga , aga mitte nii olulise sündmusega , nagu ta isa kadumine . Ja kohe sellele küsimusele otsa , ilma et ma midagi jõudnuks vastata , teisel , tõsi veidi asjalikumal toonil : " Hakkame teda õige koos otsima . Ema ei võta seda kõike tegelikult kuigi tõsiselt . Temale on see . . . " Mida Marianne veel öelda tahtis ja mida ta viimase lausejupiga silmas pidas , seda mul ei õnnestunudki kuulda , sest järsku seisis Ruth sealsamas ukseavas ja kortsutas kulmu . Mulle näis , et ta oli meid mõnda aega lihtsalt pealt kuulanud ja ilmus nüüd vajalikul hetkel nähtavale . Marianne usalduslik surve vastu mu õlgu lakkas kohe . Ja ta keeras end ema poole . Ruth tuli tuppa , niipalju kui toa kitsus seda lubas , ja seisatas tütre kõrval . Ning tõstis veelkord imestunult kulme ning lausus , pigem küsis : " Noh ? " . Mis tähendas vist , et nad olid milleski varem kokku leppinud . " Sa võiksid nüüd köögis tassid lauale panna . Kutsume külalise teed jooma ! " Ruthi hääl oli leebe , kuid see oli säärane leebus , mis ei sallinud vastuvaidlemist . . . Aga järsku polnud Ruthis enam ennistist sära ega salapära . Ainus tähendus siin korteris näis olevat äsja toast kerge solvumisega lahkunud tüdrukul , ta madalal soojal häälel , mis oli samuti vahepeal suure muutuse läbi teinud , ta kätel ja karedatel läikivatel juustel , mida ma olin vaid hetke tundnud oma põse vastas . Ning selle viivu jooksul jõudsid minus ärgata mingite patuste mõtete alged , mingi enesekontrollile allumatu erutus . . . Riks , noomisin ma end kohe , mis sinuga küll nüüd juhtus ! Kas sul on veel vähe neist naistest , kes sul on olnud ja keda sa võiksid küllalt kerge vaevaga saada ! Jäta see tüdruk niisugustest mõtetest kohemaid väljapoole ! Ta on veel pooliti laps ! Ja pealegi tunned sa teda nii väikesest peale , et sul on raske . . . ! Raske mida ! ? Ma polnud suutnud lõpuni mõelda ! " . . . ja tead , mida ma veel tahtsin öelda , " rääkis vahepeal kušetijalutsisse maha istunud Ruth – jalasääred kombekalt koos , käed seelikurüpes ... Larry oli viimasel ajal kuidagi hajali . . . ühesõnaga väga imelik . . . Ta oli niisugune tegelikult juba mullu suvest saati , kui ta sealt Siberi-ekspeditsioonilt tagasi tuli . . . Justkui oleks seal midagi juhtunud . . . " Ma peaaegu ei kuulanud teda . Sest mingi tabamatu jõud muutis Mariannet mu silmis kiiresti kellekski teiseks – algul ema moodi tüdrukuks , siis temaga ühevõrdseks , siis temast erinevaks , siis juba sootuks teiseks , kui ta ema kunagi oli olnud . . . Ent Ruthi hääl ei lasknud mul edasi mõtiskleda . " . . . öösiti ta muudkui sonis . Ma ei saanud enam ta kõrval magada . . . ( Ahah , siis nad magasid veel ühises voodis ! ) . . . Ta oli nagu halbade vaimude käes , ausõna . . . Ja päeval jälle oli ta pea igasuguseid hulle teooriaid täis . . . " Mis teooriaid ? See Ruthi lause vihjas millelegi , mida tuli samuti silmas pidada . Või kui matemaatiliselt väljenduda – murrujoone alla lisandus aina uusi nimetajaid , uusi tundmatuid x , y , z . Kas mu ülesanne pidigi edaspidi seisnema mingite niisuguste niidiotste leidmises ja sõlmimises ? Ja mis oleks mu uurimistöö tasu ? Aga kui midagi välja ei õnnestu selgitada , mis siis . . . ? Hakkasin Ruthi juttu jälle vaid fragmentaarselt kuulma . Sest arvasin nüüd selle Siberi-loo koha pealt midagi mäletavat . Nime Kulik . Jah , Leonid Kulik . Nüüd umbes teadsin , mida too kustutatud fail " Kuliku rada pidi " võis sisaldada . Seal võisid muidugi üleval olla Eesti ekspeditsiooni üksikasjad ja ehk mõndagi sellist , mis võinuks seletada Larry imelikuksmuutumist , kui kasutada Ruthi määratlust . Kuid seal võisid olla ka üldised andmed <arv>. aastal Kesk-Siberis Tunguska kandis allasadanud meteoriidist või boliidist või . . . katastroofi läbiteinud tähelaevast . Mulle kui taoliste asjade toimetajale oli nüüdsama meenunud , et toosama Kulik oli üks Tunguusi meteoriidi esimesi tõsisemaid otsijaid . Ta sooritas , kui ma õigesti mäletasin , sinna Siberi taigasse seeria ekspeditsioone – enne Teist maailmasõda ja viimase isegi veel sõja ajal. Ja seda teed plahvatuse epitsentrisse just nõnda kutsutigi – Kuliku rajaks . Aga Larry oli kõik kogutu kui üleliigse , kui kasutu kustutanud . Või siis flopiketastel endaga kaasa võtnud . Mida oli lihtsamast lihtsam teha . . . Sel kohal kõlas köögist Marianne hääl , kes kutsus meid teed jooma . Ja juba me istusimegi laua ümber , tassid ees . Nagu mõni tavaline Lasnamäe-perekond hästi tavalisel õhtul Ainult et mina olin liigne , õigemini täitsin kellegi puuduva aset . Kuid milline kõrvaltvaataja osanuks seda öelda ! Ja ikkagi tundsin end kõhedalt . Miski minus tõrkus kuulumast sellesse mudelisse . Silmitsesin vakstumustrit ja tundsin samas , et Marianne silmitseb mind . Mis laadi mõtted ta peas võisid käia ? Ma ei teadnud , ei riskinud isegi aimata . Või polnudki see niivõrd huvi , vaid millegi ülekanne . Millegi senise ülekanne minule . . . Vaatasin sealkohal üles . Marianne keeras pilgu kõrvale . Ruth polnud seda näinud . Ta oli mõttes , näppis sedasama ruudulist lauavakstut , mida minagi olin põrnitsenud . Kes ma temale hetkel olin – ilmselt perekonnasõber , kes peab kohuse- ja kaastundest ära kuulama nende kahe kahtlused ja kartused . Sõber ? ! Jah , kes toetaks neid mitte üksnes sõnadega , vaid ka lihtsalt sellesama kohalolekuga . . . Ja ma ei olnud oma oletuses eksinud . . . " Tead , meil on emaga olnud hirm . . . kõik need päevad . . . " teatas Marianne järsku muutunud häälega – ja äkki oli ta taas see kunagine väike tüdruk , kes kartis Kotivana ja mõõkhambulist tiigrit ühest raamatust , mille pealkiri oli " Jäljed kivil " ja mis pidi praegugi peituma kusagil ta isa raamaturiiulis . " Jajah , " haaras Ruth kohe tütre sõnajärjest kinni . " Imelik tunne , nagu keegi tahaks meile korterisse sisse murda . . . Käib väljas koridoris . . . ja sobitab võtmeid meie võtmeauku . . . Keegi , kes on Larry käest need võtmed enda kätte saanud . . . või siis need leidnud . . . Seepärast hoiame ust kogu aeg ketis . . . " Rohkem me sel teemal ei rääkinud . Ruth ise viis jutu mujale . Ta hakkas küsitlema mind mu elu asjus . Vastasin napilt . Aeg-ajalt nägin Marianne silmi , kuidas ta minu kuivi vastuseid huvitunult , isegi kuidagi põnevil silmi ootas , rippudes pilguga lausa mu suu küljes . See tegi mind kuidagi kohmetuks ja järjest kidakeelsemaks . Kui ma siis lõpuks koju hakkasin minema , peegeldus mõlema – nii Ruthi kui ka Marianne , aga tema puhul veelgi selgemalt – palve , et me veel viibiksin , et ma veel ei läheks , sest et . . . Selles oli korraga nii hämmingut , et nad peavad jälle kahekesi jääma , kui ka mingit kartust . millest mulle ju lausa sõnutsi oli teada oli antud . Tegelikult oli ju taoline kõhedus ja teritunud kuulmine kõige öise suhtes minulegi , üksielajale , hästi tuttav . Teadsin mõndagi öö tekitatud võõrustest – näiteks seda , ööaegu valitseb meid hoopis teine reaalsusetunnetus ning kogu väljaspool korteriseinu asuv maailm muutub tegelikult irreaalseks , isegi vaenukaks , milline tunne kaob taas uue hommiku esimeste valgusnähtudega . Kuid mine seda nüüd neile kahele seletama ! See ei aitaks ! Ja nad kartsid veel midagi muud ! Jah , nad kartsid Larry ootamatut öist tagasitulekut , õigemini seda , milline ta võiks siis välja näha , kui ootamatult käituda . Tegelikult oli see palju keerulisem tunne , segu hirmust ja ootusest – nad nagu lootsid veel , et ta tuleb ja just öösel , ning samas nad enam . . . ei t a h t n u d seda !! Ja seepärast oli kõigel sellelgi , mida me üritasime Ruthiga koos välja selgitada , see kahesuse vari juures . Ta üritas seda justkui kohustusest , südametunnistuse kergenduseks , ehkki oli juba kindel , et Larry enam ei tule . . . Või oli siin mängus midagi muud , mida Ruth väga hästi teadis , aga mina isegi ei aimanud . . . ? Ja et asi oligi umbes nii , nagu ma olin arvanud , tunnistasid Ruthi sõnad , kui ta mulle hüvastijätuks kätt andis ( Marianne oli juba enne seda kuhugi oma tuppa kadunud , nagu poleks pikad hüvastijätud tema ala ) : " Tead , ta sahtlid vajaksid ikkagi korralikku ülevaatamist ! Ma tahaksin , et me teeksime seda koos . . . Sa oskad ehk näha midagi , mida ma . . . " Ta ei lõpetanud . Niigi oli kõik selge . Noogutasin nõusolevalt . Aga hetk hiljem teadsin , et me ei leia sealt midagi . Et Ruth oli seda ümberpööramist juba ise , ilma mu abita alustanud . Kindel see . Nii nagu ta oli otsinud kõikjalt mujaltki Larry lahkumisjälgi . Minu uuestikutsumine oli puhas ettekääne . Kuid milleks , milleks täpselt ? Võib-olla selleks , et nad aegapidi mingi kindluse tagasi saaksid , mis oli esialgu vaid näiline , väline . . . Ma ei tahaks Richardi või suupärasemalt Riksi kohta öelda sedasama , mida ütlesin Ruthi kohta . Et ta on või õigemini oli mulle . . . halb sõber . Võib-olla ütlus " ebakindel " on täpsem või rohkem tõesema poole . Võib-olla mina olin ise talle kehv kamraad . Ma ei oska öelda . Nagu sedagi , kumb meist teist rohkem vajas . Ilmselt oli see vastastikune . Minu jaoks oli temas midagi sellist , mida minus endas polnud . Mingit maalt pärit poisi järjekindlust ja rahulikkust ja ka meeldivat rohmakust , mis meie kursuse teeseldud linliku viisakuse kõrval kohe silma torkas . Ja veel meeldis mulle tema tahtmine kõigest sellest rohmakusest vabaneda , areneda , ennast täiendada , tema sügav huvi valitud eriala vastu . Mida ma kõikide kohta me kursusel ei ütleks . Ainult ühes asjas oli ta lootusetult naiivne – suhetes tüdrukutega . Kuid sellest hiljem . Võib-olla me olime ka milleski väliselt sarnased , kuid oma sisimas , mõttemaailmas ja esteetilistelt vaatekohtadelt ja ka maailmavaateliselt , kui nii tohiks öelda . Kuid seda taipasid vähesed . Meid kutsuti lahutamatuiks kaksikuiks siiski rohkem välise oleku järgi . Tegelikult kulges me sõprus oma tõusude ja mõõnadega . Ja see jõudis ka oma loogilise lõpuni . Igatahes oli tema rohkem see , kes laskis võõruseseina me vahele langeda ja sel kogu aeg tugevneda . Ta ei andnud ennast viimastel aegadel lihtsalt nähtavaks ega ka kuuldavaks . Kui ma talle siis ise helistasin , kuulsin kord selgesti , kuidas ta ütles kõrvalt telefoni vastuvõtnud naisele , nagu näinuks mingil arvutiekraanil , et mina just helistan – ütle , mind pole täna , ja ma ei tulegi ! ( Või tõrjus ta nõnda kõiki võimalikke tülitajaid ? ) Ja kui me siis linna peal juhuslikult kokku saime ja kui ma tahtsin talle oma elupuntrast rääkima hakata , siis oli tal korraga kibekiire . Kuhu ? Kuhu temasugusel mehel võis kiire olla ? Ta on ju täielikult omaenda aja peremees – ei naist ega lapsi ! Oh , poissmehepõli ! Mida mina küll oleksin andnud , et sellesse seisusesse tagasi sattuda ! Nii et ma ütlen siinkohal sinule , minu ülestähenduste olematule lugejale , kui sa oled mees – ära eales võta naist ! . . . Ja välimus oli tal ikka muutumatu – ma tahan öelda , et riides oli ta vanamoodi . Aga ta pole oma välimusest kunagi eriti hoolinud . Ja see oli üks meie suuremaid erinevusi . . . Mulle on rõivad , kingad , kaelasidemed , ühesõnaga kõik väljanägemisse puutuv alati palju tähendanud . Mõtlen hirmuga , et pean ka selle kõik endast maha jätma . . . Ma helistasin talle veel mitmel korral , mul oli vaja temaga mõningaid asju arutada . Ka seda Ruthi-probleemi . Aga tema puges mingite kuramuse tööde ja elumurede taha . Aga ükskord ta isegi püüdis oma kohmakal kombel mulle seda asja seletada – et keskeas , kuhu meie olevat välja jõudnud , saabuvat aeg vanad suhted üle vaadata ja üleüldse oma suhtlust piirata ning rohkem iseendale fokuseerida . Ning tema piiravat teadlikult oma suhtlust . Ta rääkis seda mulle kui probleemi . Küllap ta ei mõelnud niivõrd meie suhteid . Kuid mina võtsin seda isiklikult ja solvusin tõsiselt . Ilma temale muidugi välja näitamata . Hiljem mõtlesin selle jutu üle järele ja leidsin , et ta polnud minu vastu aus . Et ta hoidis minust ikkagi meelega eemale . Ja põhjused olid muust . Neid oli minu meelest kaks . Esimene neist oli ammune – ta oli mulle ikka veel kiivas Ruthi pärast . Ta ei suutnud mulle ikka veel andeks anda , et ma tema pruudiga abiellusin . Aga nad polnud ju kellegi peigmees ja pruut enne mind . . . Nende vahel polnud peaaegu mitte midagi . Ma ei usu , et nad kordagi suudeldudki olid ... Ei , ma respekteerisin noil aegadel nende õrna tunnet , seda käekese-hoidmist ja neid kirjakesi , mida levitati loengute ajal ja käidi intritoa ukse vahele pistmas . Kuid mulle pakkus asi ka lõbu , nagu ikka kõrvalseisjale . Ja ehkki Riks oli mu sõber . Ei suutnud ma end tagasi hoida ja aasisin teda . Mille peale tema lausa vihastas . Õnneks läks tal see üle . Ma olen seda nende asja mitmel korral nii-öelda sportlikust huvist uurinud . Esmasest allikast , Ruthilt endalt . Ja olen aru saanud , et Ruth ei ole üleüldse k u n a g i temast huvitatud olnud ! Mitte sinna poolegi . . . Mäletan , et esimest korda küsisin ma seda otse ( ühel teatud hetkel : " Aga Richard ? " Kuid tema ainult naeris üleolevalt ja vangutas väga aeglaselt pead . Mul on see liigutus siiani meeles . Ja et asi oleks igati kombes , ütlesin veel : " Kuule , Riks sureb kurvastusest ja armukadedusest ära , kui ta seda teada saab , mida meie hetkel teeme ! " Ja ta vangutas jälle oma peakest , mis tähendas vist , et ei saa ta seda asja kunagi teada . See oli siis , kui Ruth oli tulnud minu poole Tähtveresse . Ta teadis , et mu vanemaid pole kodus , ja ta teadis täpselt , milleks ta tuleb . Et minuga magada . Ja nõnda mind endaga kindlamalt siduda . Sest kogu meie senine suhtlus ja meeldimine oli olnud küllaltki pealiskaudne , ütleme et see oli lihtsalt flirt . . . Noh , ta seisatas vaikides keset minu tuba ja hakkas siis aeglaselt end riidest lahti võtma . Ja seisis ning laskis mul ennast vahtida , kuni ma astusin ta juurde ja . . . Ja nõnda ma siis magasingi Ruthiga esimest korda just siis , ning see juhtus juba kolmandal kursusel . Hiljem juhtus seda veel mõned korrad , aga üldsegi mitte regulaarselt . Nii jõudsime ülikooli lõppu , ilma et midagi oleks olnud otsustatud . See abielluminegi kukkus meil välja kuidagi eksprompt , jälle rohkem Riksi kiuste . Sest kedagi teist mul just polnud . Ja ma olin pisut ilma peal . See tähendab – mul polnud Tallinnas oma elamist . Aga Ruthil oli , ning see oli jälle tema trump . Nii et seekord ei pidanud ta end riidest lahti võtta ! Hoopis mina pugesin tema juurde voodisse . . . Haa-haa , ilma mingi naljata ! Kas neist kahest oleks elus asja saanud ? Ei tea . Kummaline paar oleksid nad küll olnud . . . Aga vahepeal oli elu teinud lausa täisringi . . . Kõik möödub ja ununeb . . . Eks ole , kuningas Saalomoni tarkus ? ! Ja ta oleks pidanud viimati meil käies nägema , " mis sellest armastusest oli saanud " . Aga temal pole ju sellisteks asjadeks silma ! Vastupidi , ma nägin ta näos ikka veel selle vana armu kaja . . . Võib-olla ma oleksin pidanud teda siiski hoiatama , et ma astun nii-öelda lavalt ära ja et Ruth on nüüd lõpuks minu poolt vaba . Et kui vaid Ruth ise oleks nõus . . . Haa-haa , üsna rumal nali ! Ainult , et ma kardan , nüüd ei taha ka Riks enam teda . Nooruse õhin siiski möödas . Kuigi , kes teab ? Jah , mul on tunne , et teine asi , mida ta varjas , oli kadedus . Kadedus kõige selle pärast , mis tema arvates minul oli ja temal polnud . Ühesõnaga kadedus teaduse ja kõige muu sellise üle . . . Asjata . Kui ta vaid teadnuks , kuidas ma kõike nii-öelda teaduseks nimetatut juba hulk aega jälestasin . Kõiki neid enda töösse sobitamisi ja kergeid andmete võltsinguid ja muidugi seda lõputut vene ja välismaa autoritelt , oma ala kõvadelt kujudelt mahakirjutamist . Nüüdsel ajal ei suuda ju ükski hunt kontrollida , kui sa oled võõraid tulemusi tsiteerinud , võõrad ideed iseenda omaks teinud ja nõnda edasi . . . Ah , ma kohe ei taha sellega asjaga end tagantjärele vihaseks ajada ! Või õieti , mitte siinkohal . Ja siis veel ta suur solvumine , kui mina , see tähendab meie saime selle Lasnamäe korteri . Riks nagu saanuks ühekorraga minu ja ka teiste minusuguste peale kadedaks – miks meie oleme need õnneseened , kes said riigilt korraga nii ilusa ja suure korteri , aga tema mitte ? Et kas me pole siis ühiskonna ees võrdsed ? Või ma ei tea . Igatahes soolaleivapeol läksime me temaga sel pinnal kapitaalselt raksu . . . Aga nüüd on temalgi päris oma elamine . Kuhu ta unustas mind külla kutsuda – ja kuhu ta ei saagi mind enam kutsuda . Selles asjas olid tal jälle oma vabandused – et kõik kohad on tädi vana koli täis , et pole külalisi kuhugi istuma panen ja nõnda edasi . Siis mina kutsusin teda jätkuvalt Lasnamäele , mille peale ta pomises midagi ebamäärast . Sinna see kõik jäigi ... Siinkohal ongi sobiv üle minna Riksi natuuri kehvade külgede juurde . Punkt üks – tas pole kuigi märgatavat tänutunnet , ta nagu ei mäleta temale osutatud teeneid , tal nagu pole meeles , kui vaene , sõna otseses mõttes vaene ta ülikooli tulles oli ! Võin ilma liialdamata öelda , et olen teda elus palju , väga palju aidanud . Jah , kõige rohkem tudengiaegadel . Hiljem muidugi ka , aga siis vähem . Kas ta näiteks ei mäleta lõunaid meie pool Tähtveres enne stipipäeva ? Kui ema tõstis talle kanapuljongit – ja tema ei teadnud , mida teha niisuguse asjaga nagu salvrätik . Ta oli siis ehtne maakas . Ja mingis mõttes pole ta sellest tasemest kõrgemale suutnud kasvadagi . Mu emal oli õigus , kui ta tema järel kööki tuulutas ja vahel ka ütles , et " sel su Richardil on riietel kopituse lõhn küljes " . Ma veel imestasin – minu ema – ja sellised sõnad ! Tema , kes ta naljalt inimeste kohta midagi negatiivset ei öelnud , ehkki mõtles võib-olla küll . Nojah , see pole nii väga oluline selle kõrval , et ma laenasin talle sageli raha . Aga tema unustas mõnikord seda tagasi maksta . Mida minu uhkus keelas talle meelde tuletada . Nii-öelda sõprade asi . Kui ma ei eksi , siis ta on mulle siiani mitusada rubla võlgu – ja nüüd ta ei saakski mulle oma pikaaegset võlga tagasi maksta , kuna nüüd on juba kroonid . . . Ja siis veel kingitused meie perelt sünnipäevaks , uueks aastaks . Kuid neist ei sobi vist juttu teha . Ta käis hiljemgi , kui me olime juba Ruthiga abiellunud , iga paari nädala tagant meil . Isegi neil aegadel , kui me veel kitsalt , seal vanas Kadriorus elasime . Teed joomas , nagu Ruth ütles . Lobisemas . Aega viitmas . Kõike seda meie pere arvel . Kas ta siis ei tulnud selle peale , et ta oli mõnikord ja võib-olla mõnevõrra ... tülikas ... Ma tean , et tegelikult pidas Richard ennast minust paremaks . Eetiliselt paremaks . Ei tea , kas ta on silmas pidanud minu noorepõlve rohkeid kallimaid ja nende vahetamist . Noh , tema on keskeas selle tagasi teinud . Jah , ta on alati salaja kiivust tundnud , et ma pärinen intelligendi perekonnast . Ja et tema oli nii-öelda proletariaadi esindaja . Mis on küll kergelt sublimatsioon . Ma pole talle sellist hoiakut küll kunagi ilmutanud , see pole mulle omane ! Aga tema arvas nõnda . Ja ükskord lihtsalt pudenes see sõnadena välja . Öeldakse – mis meelel , see keelel . Mina olen kah tema peale kade olnud , ainult et teisel moel . . . Kuidas seda nüüd öelda ? Riks pole olnud nii kõhklev kui mina . Ta on olnud palju konkreetsem . Ta ei " põe " . Ta ei karda olematuid asju . Nagu mina . Kokkuvõttes , me olime suuresti ühe ja sama naise kaudu omavahel seotud . Ehkki Ruth oleks meid pidanud hoopis lahutama . Kui lähtuda sellest , et meeste sõprus pole midagi muud kui kellegi naisterahva puudumine nende vahel , siis meie õige sõprus kestis üksnes selle päevani , kui Ruth meie vahele seisatas ? Mis oli siis kõik järgnev ? Sel juhul polegi meil Riksiga hilisematel aegadel õiget altruistlikku suhet olnudki , sest Ruth on kogu aeg me vahel olnud . Isegi ta nimi on selline , Richardile lähemal kui mulle . Aga kaks meest ja üks naine – see pole lõppude lõpuks siiski midagi muud kui kolmnurk ; see on nagu magamine kolmekesi ühes voodis . Sest ei loe ju , vabandust , väljendi pärast , kelle poole naine ennast põhilises pöörab – ta on ju tegelikult kättesaadav ka selja tagant . . . Haa-haa , meeste nali ! Mu kauaaegne sõber , ta ei saa vist kunagi teada , kui väga ma teda nendel viimastel aegadel vajasin ja oma hinges isegi appi hüüdsin ! Kaaslaseks , otsustajaks . Küünarnukikaugusesse . Kui meest , kellega oleksin tahtnud tõsiselt aru pidada . Sest mõndagi on ju koos läbi elatud . On asju , mida ka parimale naishingele rääkida ei saaks . Ja pole mõtet neilt vastust oodata . Sest see tuleb harilikult miinusmärgine . Ükskõik kui usalduslik see naine ka sinu jaoks poleks . . . ! Või kes teab ? Ehk oleksin avameelsushoos ja kogemata Riksile kogu oma plaani välja rääkinud . . . Jah , nüüd tean , et ainult ü k s i , hingeüksinduses , kisendavas tühjuses tehtud otsused on kindlad ja kestvad . . . Tegelikult , kunagi ammu sai just tema , Riksiga , umbes taolisest ärapõgenemisest mõlgutatud . Aga see oleks olnud meie kahe üritus , aga hoopis teistel asjaoludel – ja kohtki oli valitud lähedale . Kuid sellestki natuke hiljem . Richard , kui ta mõtlema hakkaks , tema üksi võiks arvata , kuhu ma läksin . Ja miks ma seda tegin . Millestki taolisest olime ju varemgi rääkinud Ja küllap nad seda ka lõpuks taipavad , et vaid tema kaudu võivad nad mulle jälile saada . Ausalt öeldes , ma jätsingi Riksile , nagu mingis suures elumängus , paar vihjet . Ja ma loodan , et tal on nii palju nutikust . Et nad kõik tema kaudu teada saaksid – minuga pole midagi halba juhtunud . Lihtsalt teaksid . . . Sellest ju piisab ... Ma ei ole kindel , kas ta hakkab mind taga otsima . Las hakkab . Vist tõesti hakkab . Niipalju ma arvan teda siiski tundvat . . . Seekord helistasin ma ise Ruthile . Helistasin kohe uue tööpäeva hommikul , sest teadsin , et päeva peale pean seda nagunii tegema . Tegelikult ei tahtnud ma , et tema ise jõuaks mulle varem helistada . Meie töö juures on kole uudishimulikud naised . Ja ma valisin muidugi hetke , kui tuba oli kaastoimetajatest tühi . Ruth võttis ka õnneks ise vastu . Tundsin , et ta oli mu kõnet oodanud , näis koguni , et ta oli isegi läbi mõelnud , mida ja kuidas mulle oma töökaaslaste kuuldes öelda . Jah , see oli toosama tuttav hääl , Ruthi hääl , mis mind oli alati lummanud . Kahjuks vaid hääl , ei midagi rohkemat ! " Meil oleks mõningaid uusi ja pakilisi asju vaja arutada , " lausus ta vaikselt , kuid veendunult . Ta hääles oli pigem paluvust , ei , koguni varjatud etteheidet , et ma jumala pärast just nimelt täna tuleksin ja ei otsiks , ei leiaks mõnda ettekäänet seda külastust näiteks päeva võrra edasi lükata . Ausalt öeldes , mul polnud just vajadust seda teha , sest mu Nõmme-külalist polnud ju oodata – Sirkkal oli esmaspäevani nii-öelda vaikuse periood . Ja et asi oleks tema kõne pealt kuulajatele küllalt selge , lõpetas Ruth sõnadega , mida ta oli mulle juba kord lausunud : " Tahan , et sa tegeleksid nende . . . paberitega , sest keegi teine peale sinu ei taipa neist nagunii midagi . . . " Ma pakkusin , et tulen seitsmeks . Ometi tundsin seda nõusolekut andes endas kerget tõrget . Ehkki ma ei suutnud määratleda selle põhjust . Tagantjärele võiksin ehk öelda – ma nagu aimasin vaistlikult , teadvustamatult , et mind kistakse millessegi , mida ma väga ei soovi , mida ma üldse ei soovi , mis paiskab mu senise , nii raskelt aastate ning igat laadi loobumistega saavutatud rahuliku elurütmi segamini . . . Ja samas – ma tahtsin isegi väga sinna minna . Imelik , see soov polnud seotud Ruthi , vaid Mariannega . Tahtsin näha seda tüdrukut mulle jällegi oma puhtal pilgul otsa vaatamas , kuulmas , kuidas ta oma emast nii erineva tämbriga lausub – tere , onu Riks , kui kena , et sa jälle tulid ! Kord juba lubaduse andnud , tõotasin endale , et olen seekord põhjalikum , rahulikum , võtan initsiatiivi nii-öelda enda kätte . Ma olin vahepeal selle Larry-juhtumi üle tõsiselt mõelnud – ja mul oli mõningaid omapoolseid kujutlusi , milles ma tahtsin selgust saavutada . Eelmine käik Lasnamäele oli olnud kuidagi ettevalmistuseta , nagu tuletõrjuja väljasõit sündmuspaigale ja sellele järgnenud hädatulekustutamine . Nüüd oli siis võimalus ka . . . selle tulekahju põhjuste kallal juurelda . Kogu tee , mis ma bussis sõitsin , püüdsin mõistatada , mida see Ruthi öeldud " uusi mõtteid " võiks tähendada . Üks oli selge – Larryst endast polnud tal vahepeal mingeid uusi teateid . Muidu oleks ta seda kohe välja öelnud . Ükskõik siis kuidas . Tegu sai olla vaid mõningate asitõendite leidmisega . Vaatlesin ajaviiteks võõraid nägusid enda ümber bussis – millegipärast istusid mu läheduses vaid naised , mõned neist üsna argise olemise ja argiste nägudega , teistes siiski ka mingi igaühesaladus aimata . Ja justkui iseenesest vilksatas mul peas tuntud fraas " c'est la femme " . Vilksatas ja kustus . Ruth tundus taas üksi kodus olevat . Igatahes Mariannet esikusse ei ilmunud . Aga ta võis ka pärast kooli oma toas puhata , õppida , lugeda , niisama olla . Ma ei hakanud küsima – see oleks olnud liigne uudishimu . " Tead . . . missugune mõte mul . . . eile õhtul pärast sinu lahkumist . . . tekkis , " alustas Ruth mulle , kui me olime seegi kord köögis istet võtnud ja ma valmistusin teda kuulama , vahtides üle laua ta värskelt värvitud suud , mis neid sõnu lausus . Ruth tundus seekord kuidagi väsinum . " . . . aga tegelikult on see mõte mul juba algusest peale olnud . . . " jätkas ta ja vaatas mulle siis avala ja selgusele jõudnud naise pilguga otsa . Sel hetkel ma peaaegu teadsin , millest nüüd jutt tuleb . Jah , ma polnud bussis asjata naisenägusid vaadelnud ja mõelnud , et naised on tegelikult muutlikud ning valelikud , üksteise tihti lausa põhjendamatult vaenulikud , mõnikord on raske seletada nende negatiivset hoiakut mõne täiesti võõra naise suhtes , millega tahan rõhutada , et naise suurim vaenlane on teine naine , et nad on tõesti tehtud hoopis teisest materjalist kui mehed ja nõnda edasi . . . " . . . jah , tegelikult juba ammu minu juurest ära minna . Ning väga lihtsal põhjusel – t a l o n n ü ü d k e e g i t e i n e . " Jumal hoidku , see oli ju nii elementaarne , nii loogiline oletus , miks ta polnud seda juba eelmisel korral välja käinud ! ? Iga naine mõtleb ju esimese asjana sellisele võimalusele ! Mina olin , kui aus olla , seda küll juba päris alguses mõelnud , kuid mul kui mehel . . . noh , mul lihtsalt ei sobinud oma soo peamise nõrkusega välja tulla . Ja seepärast ootasin , millal tema esimesena seda teeb . Selgus , et jõudsin ikkagi ära oodata . . . " . . . ma tean nüüd ka , et ta plaanis seda juba mõnda aega . Nüüd ma saan aru mõningaid asju , mida ta . . . ! " Huvitav , mida see Larry siis ikkagi ette võttis ? mõtlesin ma kuidagi kiretult , ikka veel Ruthiga kaasa minemata , nagu oleksin tulnud seekord Larry teguviisi kaitsma , aga mitte ta abikaasale abiks olema . Ent ma pisut eksisin – Ruth ei kavatsenud mind nende perekonnaelu üksikasjadega kurssi viia . Ehkki ta oli palunud-palganud mind oma isiklikuks Sherlock Holmesiks , ei usaldanud mind siiski sedavõrd , et oleks oma detektiivile kõik otsad kätte andnud . Ja see ei kohustanud ka mind maksimaalseks . Kõik need mõtted käisid mul läbi pea Ruthi edasi kuulates . Jah , ta eesmärk paistis olevat mind vaid passiivse ärakuulaja rolli asetada . Ehkki see asi ei olnud mulle mingi uudis – naised vajavadki mehi tihti kui ärakuulajaid . Eriti Ruthi-taolised enesekindlad naised . Nõnda ma siis kuulasin teda viisakusinertsist edasi . " . . . ja tead , tal polnud julgust , lihtsalt polnud julgust seda välja öelda . Ma ütlen sulle , tahad sa seda kuulda või mitte , aga tal pole seda kunagi olnud . Ma mõtlen elujulgust . . . Seepärast läks ta kergema vastupanu teed – pani plehku nagu argpüks . . . Seda oli ta näost näha . . . Eriti viimasel ajal. Aga esimest korda siis , kui ta sealt Siberist poolhullu näoga koju tuli . . . Siis ma juba arvasin . . . " Siberist . . . hullu näoga ? ei saanud ma kohe pihta . Siis taipasin , et jutt käib ikka tollestsamast meteoriitikute ekspeditsioonist , mida minagi oli olnud teele saatmas . Korraga vilksatas mul mõte – aga miks teda , Ruthi , ennast polnud seal jaamas meest ära saatmas – ikkagi mitmeks nädalaks ja nii edasi ! – , et mis pakilised asjad armast Ruthikest tookord kinni hoidsid ? Ja ma peaaegu teadsin , mis kaardi ta nüüd kohe välja käib . Ning ma ei eksinud . " . . . päris kindel , et mängus on üks neid ekspeditsiooni naistest . . . Ma isegi tean , kes neist . . . " Noh , kui asi tõesti nii lihtsaks osutus , siis on ju hästi , see tähendab , siis pole kogu juhtum üldse kogu senist dramaatikat väärt , mõtlesin mina irooniliselt ja ükskõikselt . Sel juhul pole minust kindlasti mingit abi – selle sõlme peavad nemad kolmekesi – tema , Larry ja too missis X – lahti harutama . . . ! Aga mina , ma ju peaksin neid kõiki mäletama ? Naisi oli neil vähe , kõigest paar tükki. . . Kuidas ma ka ei pingutanuks , ma ei suutnud neist ühtki silme ette manada . " Kas sa oled kindel , et Larry on just selle naise juures , keda sina arvad . . . ? " tegin ma esimest korda suu lahti . Ruth jäi mulle vastuse võlgu . Ta vaid väärutas pead . Millest ma järeldasin , et kui ta ka seal selle kahtlusaluse juures kodus oli ära käinud , siis polnud ta ometi Larryt leidnud ja talle on jäänud vaid tema kahklus . Ei , miski siin ei klappinud . Kõik see oli rajatud üsna nõrgale oletusevundamendile . Tegelikult , ma ei uskunud , et Ruth selle võõra naise versiooni peale alles nüüd oli tulnud . Ta oli seda kogu aeg endas kandnud , sest harilikult alustab naiselik intuitsioon just sellest võimalusest . Ma olin üsna kindel hoopis vastupidises – Ruth oli lõpuks teada saanud , et mingit ekspeditsiooni-naist pole mängus olnud , ja oletas nüüd , et võib-olla on tegu kellegi kolmandaga , keda mina v õ i k s i n teada . Ja ta püüdis mind sellele lainele tirida Ei , ei , kunagi ma veel võisin teada Larry sümpaatiaid , kuid mitte nüüd ! Või tahtis Ruth mind lihtsalt oma eksimuse kaasosaliseks teha ja panna mind neid asju veel igaks petteks üle kontrollima ? Sest mul oleks see lihtsam . Jah , panna mind u s k u m a sedasama , mida tema uskus . . . See oli nii ruthilik , see oli nii naistele omane . . . Ja samas tugevdas Ruthi niisugune veendumus üksnes minu arvamust , et Larry ei varja end ühegi teise naise juures ses linnas , et naistel pole Larry kadumisega erilist tegu või on vaid kaudne seos , et tegemist on hoopis keerukamate ja aimamatute põhjustega , millest ei mina ega Ruth ega Marianne midagi ei tea ega aimagi , milles tuli alles selgusele jõuda . Ma vaikisin – ja see oli halvem , kui oleksin midagi ebamäärast pomisenud . Ja mu vaikimine andis Ruthile märku , et ta peab loobuma sellestki mõttearendusest ning välja käima mingi teise kaardi . Kuid kas tal oligi neid enam tagavaraks ? Ootasin endiselt , et ta hakkaks rääkima enda ja Larry suhetest , mingitest elu ebaklappidest . Sealt saaks ehk mõne mõtteotsa . . . Kuid ta ei soovinud seda endiselt teha . Või oli asi selles , et ma polnud lihtsalt s o b i v inimene , kellele pihtida . Meie vahel olid ikka veel kunagise suhte riismed ja minu sõprus Larryga . Aga mehe sõpra ei peeta tõeliseks liitlaseks isegi mitte hädas . Kuid miks ta mind siis üldse üles otsis . . . ? Siis täiesti ootamatult sai Ruthis võimust enesehaletsus . " . . . Sa ei tea tegelikult me elust midagi . . . Sa ei tea , sa ei aimagi , kui raske mul on temaga mõnikord olnud . . . Ta on kõigi ees etendanud hoopis teist meest , kui ta tegelikult on. . . Ta on võlts inimene ! Jah , võlts ! " prahvatas mu vastas istuv naine ja ehmatas siis isegi oma ägedusest ning avameelsusest . See oli juba midagi sellist , mida ma ootasin ! Kuid oma sõbra kohta poleks ma küll midagi säärast oodanud kuulda – et Larry pole siiras , vaid võlts . Ta oli minu nägemust mööda pigem otsekohene , mõnikord halastamatu maksimalist , aga et ta oleks endas midagi varjanud ja valetanud või kartnud midagi välja öelda . . . ei , seda mitte ! Seda juttu ma küll ei uskunud kohe mitte üks gramm ! " . . . jah-jah , olgu sulle teada , et ta on varemgi . . . mõned päevad , noh , paar päeva kodunt teadmata ära olnud . Ka sealt Siberi-ekspeditsioonilt tuli ta pärast teisi tagasi . Ma sain sellest täiesti juhuslikult teada . Noh , ühe nende instituudi inimese käest , kes ei olnud küll ekspeditsiooniga kaasas , aga teadis . Et Larry vahetas Moskvas oma lennukipileti ära ja jõudis alles neli päeva pärast teisi Tallinna . Ja ma küsin nüüd valjusti , sinu kuuldes – kus ta selle aja oli ? Kas ta tõesti käis mööda Moskvas muuseume , vahtis . . . neid oma impressioniste või ja idamaade maske . . . ? Aga kusagil ta ju pidi olema kõik selle aja , ja kusagil peatuma ? . . . Ei , ära vaata mind sedasi ! . . . Tead , ma sain juba ammu aru , et tal on mingid väikesed . . . kummalised saladused . Jah-jah , oma saladused , millest mul pole olnud õigus midagi teada . . . Sa näed – ma ei oska midagi arvata . Ja usud või mitte – ma ei ole talt aru pärinud . Ei tema tegemiste ega selle kohta , kus ta on olnud , kui ta on need paar ööd järgemööda kodunt ära . Sest ma olen tundnud – sellest poleks abi ! Ja ta ise ei ole ab-so-luut-selt pidanud vajalikuks mulle aru anda . . . ! Kuid nii pikka äraolekut nagu nüüd pole juhtunud ja seepärast olen ma tema pärast mures , ei hirmul , isegi väga . Aga nagu sa näed , ma ei taha endiselt politseisse minna . Sest ma tean , tean päris kindlasti , kui soovid , siis naiseliku intuitsiooniga , et . . . et ta on elus ja terve . Aga kusagil . Ja kui see ei ole mõni naine , siis kus on see koht , kus ta viibib , kus ta end varjab . . . ? Ja kuidas ta saab nõnda väljas käimata ja mitte midagi tegemata . . . noh , tööl käimata edasi elada . . . Ja kui kaua ta mõtleb seda jätkata . . . ? " See oli vist kõik , mida Ruth oli tahtnud mulle edasi anda . See oli kogu tema naiselik mudel juhtunust . Kahjuks üsna ühepoolne . Kuid ka minule oli midagi selgeks saanud – kõik lihtsamad variandid olid ära langemas , olid jäänud üksnes ebamäärasemad , kaugemad ja tumedamad ehk teisisõnu – neid lihtsalt polnudki . Ja samas – judin jooksis mul üle selja – teadsin ma peamist : Larry oli tõesti lõplikult lahkunud sellest kenast kodust , nende kahe naise juurest , kellest üks oli ta seaduslik abikaasa ja teine tütar , ning läinud kuhugi . . . kuhugi . Ja ta ei kavatsenud enam tagasi tulla ! Asjata püüdis Ruth , mulle muljet jätta , nagu oleks tegu mingi välise põhjusega . Ma mõistsin , et konflikt on sügavam ja sisemisem . Niipalju ma Larryt ju ikkagi tundsin , et võisin nüüd siis öelda – tegu oli põhimõttelist laadi , tunnetuslikul pinnal tekkinud põhjusega . Või põhjuste sasipuntraga . Ükskõik mis , aga see kõik peitus Larrys , sügavalt temas . Põhjus pidi olema ammusem , kaugem , ähmasem , sisim . Ikka ja jälle jõudsin ma mõisteni " sisemine " ! Seda võisin nüüd öelda üsna suure tõenäosusega . Olgu , mis see ka iganes oli – selle lahkumise põhjuseks ei saanud olla mingi tühine abielutüli või mõni muu kooselu käigus ilmnenud ebakõla . Ehk teisisõnu – siin ei saanud Lev Tolstoi kombel öelda : " Oblonskite kodus oli kõik segi . " Ehkki midagi ka neist asjust võis ju Ruth varjata . Kuid see mahavaikimine ei määranud midagi . Tema ise ei pruukinud tõelist põhjust või põhjuste lõngakera isegi teada . Selles olin nüüd rohkem kui kindel . . . Aga mul oli seda võimatu tollele naisele selgeks teha , sest tema lähtus oma loogikast ja sammus oma oletuste teed pidi . . . Nii ma siis pöördusin mõttes oma sõbra poole . Larry , laususin ma , su lahkumine ei sündinud kergesti , eks ole ! See pidi sinus küpsema kaua ja valuliselt , ükskõik mis selle taga ka ei peitunuks . Seda pärispõhjust või põhjuste sõlme tead vaid sina . Ja kas sinagi oskad kõike nii selgelt väljendada , kui ma näiteks seda sult küsiksin . Et sa paneks punkthaaval kirja oma lahkumise põhjuse või põhjused ! ? . . . Ja kuna sa oled seda oma lahkumist ilmselt tükk aega ette valmistanud , siis pole loota , et sa oleksid ( otsijatele ? ) mingi vihje või niidiotsa jätnud , mille põhjal sind üles võiks leida . Mina sinu asemel oleksin küll teinud kõik minust oleneva , et millestki kinni ei saaks hakata . See oleks stiilne , see oleks sinu vääriline . . . Seetõttu on vist kogu see otsimine siin su kodus , vabandust , kunagises kodus üsna asjatu ! Ja ometi , kõigest sellest hoolimata ja nõnda edasi , kavatsesin ma jääda Ruthi liitlaseks ning olin nõus tegema kõik , mida see naine mult nõudis , et ta mehe lahkumise põhjus välja selgitada . Miks ? Kas seepärast , et sel naisel oli ikka veel minu üle suur mõju ? ( Ja kas ta ise teadis , et tal on see mõju ikka veel olemas ! ? ) Võimalik , et mõlemale küsimusele tuli jaatavalt vastata . Kuid oli veel midagi , üks kõrvalnüanss . Üsnagi oluline . Larry oleks võinud mulle oma otsusest teada anda , noh , lihtsalt vihjata . Ma poleks sellest eales kellelegi rääkinud . Raudkindel ! Sest meeste solidaarsus naiste maailma vastu on tugevam kui miski muu ! Isegi tugevam kui vana armastus . . . Aga praegusel kujul puudutas kogu konflikt . . . minu mina , mu eneseuhkust . Ja midagi veel ! Ma ei saanud öelda – Larry on kadunud , ja mis siis , ta on ju k u s a g i l olemas – ning mulle piisab sellest teadmisest . Ei , asi oli komplitseeritum . Minagi tundsin end reedetuna . Veelgi enam – Larry oli järjekordselt mulle mu koha kätte näidanud sellega , et pidas mind . . . Just nimelt seepärast ei saanud ma kõrvalvaatajaks jääda . Ma pidin teada saama , mis selle kõige taga peitub . Sest see võis olla ka midagi , mis oli minuga otseselt seotud . Vähemalt võis olla üks põhjusi . Ma pidin edasi minema , tahtsin ma seda või mitte . Iseasi , kas ma kõigest teadasaadust ka edaspidi Ruthile ette kannan . Midagi võis ju ka minu teada jääda . Kui mul ikka õnnestub . . . Jah , see , mis Ruthi vaevas ja mida tema kahtlustas , ei pruukinud olla peamine . Aga sealt võis midagi edasi hargneda . Nii et mul tasus ka Ruthi versioone arvesse võtta . Ent ma pidin teada saama midagi muud . Seda võiks nimetada Larry saladuseks . Ta oli suutnud seda nõnda hästi varjata . Mitte ainult Ruthi eest . Ka minu eest . Hakkaksin uuesti Ruthi kuulma . Ta soovis mind endiselt kuulajana pidada . " . . . tead , ma olen sellest kõigest väsinud . Ja ma olen isegi jõudnud mõelda . . . ma ei tea , kas sa saad minust õigesti aru . . . aga ma vist ei tunneks kuigi suurt . . . noh , vaimustust . . . kui ta nüüd järsku . . . peakski välja ilmuma . . . Aga seda ma millegipärast ei usu . . . Seesama sisetunne ütleb , et enam ta ei tule . . . Ka Marianne on seda meelt . Nii et me peame temaga kahekesi hakkama saama . Mis siin siis ikka , ega me esimesed ole . . . " Märkasin , et selle pika monoloogi aegu oli Ruthi mõte teinud peaaegu täispöörde – ta oli lootusetusest jõudnud mingite kahtlusteni ja sealt tagasi mõtteni , et kõigil otsingutel pole suurt mõtet . Ning ma isegi imestasin , kui ta pärast pausi pöördus minu poole ja palus , et ma neis Larry sahtlites edasi sobraksin . Tõusin ja läksin Larry kitsukesse tuppa , nagu oleks see minu enda vaikne kabinet , kus võin segamatult tegutseda ja üksi oma mõtetega olla . Ja taas vilksatas mingi kerge reaalsusenihe , mingi kahestumisvõimalus , et ma oleksin justkui Larry ise . . . Tegelikult huvitas mind esmalt Larry raamaturiiul , mida ma olin mineval korral vaid põgusalt silmitsenud . Selgus , et seal polnudki muud kirjandust kui loodusteaduslik . Riiulid olid nii tihedalt täidetud , et mul tuli raamatuid peaaegu jõuga rivist välja kiskuda , nii vastumeelselt andsid nad end võõrasse kätte . Lehitsesin mõnda raamatut , lasin lehekülgedel sõrmede alt läbi libiseda , ilmselt selle mõttega , et äkki on mõne raamatu vahel veel mõni paber . . . Üks juba oli olnud ! Need olid mulle suures osas tuttavad teosed , meile mõlemale tuttavad teosed . Sest meid oli lapsepõlvest peale toitnud üks ja sama õhin – reisid , võõrad maad , kuulsad rännumehed , nendega seotud seigad , kaugus ja seiklusvaim , kui Nansen appi võtta . Leidsin Larry riiulist nii " Reisi " Beagle'l " kui ka " " Frami " polaarmeres " , aga samuti S. Hedini " Polaarsõidud " , kus sees gravüürid John Franklinist ja de Longist , Peter Freucheni , Rockwell Kenti , Heyerdahlid . Kui vana hea tuttav sattus mulle nüüd kätte " Jäljed kivil " , mille jätsingi kušetile , et raamatut hiljem Mariannele näidata – kas ta ikka mäletab neid pilte ? Mitmes kohas olid raamatute vahele pandud papilipikuid , mis tähistasid uue temaatika või valdkonna algust : meteoriitika , kuulsad ekspeditsioonid , " kadunud maailmad " , müütilised linnad – Valge linn , Soolalinn , Mangazeja , Machu Picchu . Aegamööda süüvisin Larry . . . ja ka iseenda huvidesse ning ühtlasi sellesse kenasse tudengiaega , kui romantika oli nii valdav ja maailm tundus nii noor ning avastusi täis – veendumus , mis hiljem aina rohkem ja rohkem tuhmus , kuni sellest oli järel praegune kiretu skeptitsism , et kõik see oli suuresti ettekujutus . Ehkki just nüüd olid avanenud võimalused reisideks , mis veel paar aastat tagasi tundusid lausa utoopilised . . . Sel kohal tuli Ruth uksele ja küsis imestunult : " Sa polegi veel sahtlite kallale asunud ? " Ma siis kohe asusin . Sahtlid olid paberitest pungil . Aga selles olin veendunud juba eelmisel korral . Neist ülemised olid täis lausa pahnandust – vanu postkaarte , kviitungeid , ülikooliaegseid suusamaratonide ja kokkutulekute embleeme , luitunud postkaardikomplekte ja muud sellist . Mitte mingeid märkmikke , mitte ühtki kirja , vaid paar tühja , aadressita ümbrikku . . . Võib-olla põhjalikum , paber-paberilt sorteerimine tooks ehk midagi lagedale . . . Neis alumistes sahtlites , mille kallale ma eelmisel korral ei pääsenud ja nüüd kušetti mõniteist sentimeetrit ukse poole nihutades pääsesin , oli peamiselt tegu Larry poolt aastate jooksul kirjutatud artiklite mustanditega , mida ta millegipärast oli soovinud säilitada . Üritasin nende alumiste sahtlitega edasi tegelda , ka tagumises osas leiduvat kätte saada . Kuid kušetiots ikkagi segas . Ning kušetti rohkem ukse poole nihutada ei saanud . . . Ruth vaatas mu tegevust vaikides pealt . Mind hakkas see küürutamine ja nendes paberites sorimine kergelt ärritama . Ükskõik mis , aga ma ei lootnudki neist sahtleist midagi leida . Ja järsku ma teadsin , et Ruth oli neis sahtlites tuhninud , et ta oli seda teinud varemgi , et ta oli seda teinud p i d e v a l t ja et ta oli ka pärast Larry kadumist veelkord kõik sahtlid läbi käinud . Seepärast neis säärane kaos valitseski ! See ei saanud olla Larry-korraarmastaja , noh , suhteliselt korraarmastaja jäetud . Muidugi polnud Ruth sealt midagi leidnud . Ja seepärast teda enam niivõrd ei huvitanudki , kas minagi midagi avastan . Kõik see oli vaid kattevarjuks , kohusetäiteks ! Ajasin end selle oletuse peale sirgu ja pöördusin järsult tema poole . Sest mulle tuli hetkel meelde üks teine asi , mida ma olin tahtnud talt juba eelmine kord küsida . " Kuule , Ruth , ma tean , et Larry pidas päevikut . Igatahes kogu ülikooliaja . Kas ka viimastel aegadel , seda ma ei tea . Aga ma millegipärast arvan , et ta jätkas seda kommet hiljemgi . Sest Larry oli sedasorti inimene . . . Ütle , oled sa neid päevikuid näinud ? Need olid tal vanasti ühesugused – niisugused paksud pruunid kladed . Sa kindlasti mäletad neid kladesid . Me ju kasutasime kõik neid loengute konspekteerimiseks ! Tegelikult tahtsin ma sult küsida otse– kas sa oled neid päevikuid lugenud ? Tema teadmata ? Ütle ausalt . . . See on tähtis . . . " Ruth vaatas minust kõrvale ja vastas kõlatult : " Ma tean , et need kaustikud olid tal olemas . . . Aga ma ei ole neid lugenud . " " Ruth , anna andeks , kuid ma millegipärast ei usu sind . . . Naised pole sellised olevused , kes taolisele ahvatlusele suudaksid vastu seista . . . Ruthikene , ma ei küsi seda mingist uudishimust või tahtmisest teie ellu sekkuda . Saa aru . Ma küsin seda selsamal põhjusel , et kui ta sai sellest teada või kui ta nägi sind oma päevikuid lugemas , siis võis see olla põhjus . . . lihtsalt üks põhjus , miks ta . . . noh , lahkus . Tead , päevikud on väga intiimne nähtus . Ja kui teine inimene sinna tungib . . . Ma vist ei pea sulle meelde tuletama Lev Tolstoi juhtumit ja tema kodunt lahkumist . Kuigi Tolstoi puhul on tegemist suurmehega ja väga komplitseeritud juhtumiga ja nõnda edasi . Aga ikkagi . . . ikkagi . . . Sa ju tead , millega Tolstoi naine Sofia Andrejevna hakkama sai – ta otsis üles ja luges läbi kõik mehe päevikud . Kõik , isegi noorusaegade omad , mil nad abieluski polnud . Ja ta sai mõndagi teada Ljovakese tormilisest noorusest . . . Tolstoi sai selle jälile ja pidi edaspidi tavalise päeviku kõrval kasutusele võtma salapäeviku , sest et tal oli kirjanikuna oma salamaailm , kuhu ta ei tahtnud kedagi lasta . Kuid Sofia Andrejevna nuuskis ka selle salapäeviku välja . . . " Ruth ei vastanud midagi , ta kogus end. Ma ootasin . Ja mida pikemaks venis paus , seda selgem mulle oli – jah , ta oli lugenud neid päevikuid ning aimas , mida see võis endaga kaasa tuua . Nii et mul polnud vaja talle kinnitada , et kõikidest asjadest kõige vähem sallis Larry enda järel nuuskimist ja luuramist . Ruth teadis seda minust paremini , palju paremini . Ja ma võisin talle asja vaid pisut kergemaks teha ning temalt vastust saamata sellessamas sihis edasi liikuda . . . " Ruthikene , sa vist ütlesid , et oled neid kaustikuid näinud . . . Kus ta neid hoidis ? " Ruthi vastus oli seekord kiire . Millega ta end ühtlasi lõplikult reetis . " Need olid tal nahkkohvris . Sellessamas , mis on nüüd kadunud . See kohver oli peidetud sinnasamasse kirjutuslaua alla , kus sa praegu istud , nendesamade kaustade ja paberivirna taha . Aga enam seda seal pole . . . " Niisiis , Larry oli võtnud oma päevikud kaasa . Või pigem hävitanud , sest need oleksid olnud kaunis raske taak kõigele sellele lisaks , mida ta oli samuti p i d a n u d kaasa võtma , mõtlesin mina sel ajal , kui Ruth oma pooliti ülestunnistuse piinade käes vaevles . Et mulle otsa vaatamata lõpuks kõlatult üles tunnistada : " Jah , tegelikult . . . ma olen mõnda neist lugenud . Aga juba hulk aega tagasi . Siis , kui ta neid veel . . . nõnda ei varjanud . . . Ausalt öeldes – tal oli seal kõiksugu asju kokku kirjutatud . . . Ma ei saanud aru , miks ta neid nõnda varjama pidi . . . Mõnes kohas oli üsna tavalisi sündmusi kirjas . Aga mõnikord mitte just nõnda , nagu mina mäletasin . . . Või mida keegi talle oli öelnud . Ka kõik kingitused ja teiste kiitused olid tal kirjas . Aga oli ka väga imelikke mõtteid . . . Tead , ma hakkasin just neid kaustikuid lugedes mõtlema , et Larry on minu . . . ja võib-olla ka teiste jaoks saladus . . . " See oli nüüd lõpuks aus ülestunnistus ; see oli siiralt öeldud ! Tubli , Ruth , seda ma ootasingi ! Nii et ikkagi . . . nii et ikkagi oli olemas üks põhjusekene . Tema sisemist maailma , tema personaalsust polnud austatud ! Kuid arvatavasti polnud see kõige olulisem . Pidi olema ka teisi , võimalik et sellesamaga analoogseid , kuid veelgi põhimõttelisemaid põhjusi , jätkasin ma mõttes jonnakalt juba kord paikapandut rida . Aga ma ei öelnud oma kõhklusi välja . Kuid ei hakanud Ruthile ka tagantjärele moraali lugema või mingeid etteheiteid tegema . Sellest poleks mingit kasu olnud ! Teadsin – pea kõikidel naistel on säärane komme küljes . Neis oli peidus loomulik animaalne uudishimu . Nagu rebasel metsas või gasellil savannis . Nad tahavad midagi teada saada . Kui see ka neid endid selgesse ohtu seab . Nad tahavad tungida meessoo lauba taha . Selle koduse olevuse mõistusesse , kes talle läbipaistmatute silmadega otsa vaatab ja nõnda vähe räägib , nagu seda tegi Larry . . . Jah , muidugi oli ta oma saladusi Ütlesin hoopis muud : " Eks nüüd olen mina samasugune tema asjades tuhnija . Ja ma ei usu , et ta ka seda heaks kiidaks . Arvan , et ta virutaks mulle vastu lõugu ! Ja ma ei saaks talle öelda , et sina lubasid või käskisid . Ma ju ikka ise . . . " Sellelt mõttevahetuselt katkestas meid kellegi saabumine . See oli Marianne . Ta oli siis ikkagi seniajani koolis olnud . Pistnud oma Mireille Mathieu soenguga pea isa toa ukse vahelt sisse , tervitas ta mind familiaarselt : " Tšao ! " Vastasin samas laadis . Ja Marianne kadus oma tuppa . Kuid nüüd oli ta tõesti kodus ! Vahepeal oli Ruth kööki läinud , et juba kohustuslikuks saanud kiluvõileibu valmistama hakata . Jäin üksi . Mõtlesin Larry peale . Mõtlesin intensiivsemalt kui kunagi varem . Lootsin , et ehk saan temaga siin selles toas viibides mingi hingelise sideme . Kuid mingit imet ei sündinud , mingit mõttekanalit ei tekkinud , kõik jäi tummaks ja vastuseta . . . Mingi aja pärast hüüdis mind hoopis Ruth . Summutatud häälega . Et tuleksin kööki . Ta lõikus laua ääres sibulaid ja pühkis seejuures käeseljaga pisaraid . Ehkki pisarad polnud tõelised , oli see ometi veider pilt . Ma ju olin teda näinud alles hiljaaegu nutmas – ja nüüd siis veel need ebatõelised pisarad lisaks ! Istusin laua taha . Kuulsin , kuidas pliidil väikeses kastrulis keesid kolinal munad . Oli vist ammu aeg need kraanikaussi külma vee alla tõsta . Aga see polnud minu teha . Koonilise kattega köögipirn heitis mulle valgust otse silma . Ma olin kui ülekuulatav . Ma ei aimanud , mida Ruth öelda või kuulda tahab . Tundsin õhus pinget . Asi on vist selles , mõtlesin ma , et ma pole kogu õhtu jooksul millegi konkreetse ja konstruktiivsega välja tulnud . Aga Ruth arvab vist , et mulle on mingid Larry kadumise kaudsed asjaolud selgunud , ainult et ma ei jaga temaga oma teadmust Aga pole ju ! Igatahes , ma tundsin end ebamugavalt . Vaikus jätkus ja kohus . Noatöö muutus aina energiliseks , pisarad muudkui voolasid , nii et ta pidi neid pisikese tüdruku moodi lürpima . See süvendas veelgi situatsiooni ebamugavust . Hea meelega oleksin haaranud taldrikult kiluvõileiva ja sööma hakanud . Kuid see oli katteta . Ja oli igasuguse kombe vastane ! Kuid veelgi parema meelega oleksin tahtnud sel hetkel kummutanud pitsi valget viina . Kuid viina polnud üldse sellele lauale ette nähtud . . . Võib-olla et peaksin küsima ! ? . . . Oot-oot , kuidas Larryl sellesamuse viinuškaga lood olid ? Minu teada tal küll säärast nõrkust varem polnud . Aga nüüd ? Järsku kukkus nuga Ruthil käest maha . Mitte lauale , vaid põrandale ! ( Mulle meenus välkkiirelt , et mahakukkunud nuga tähendab meest . See pärines mu vanaema tähendusleksikonist . Kes siis muu kui Larry ! Oli ta tõesti tagasi tulemas ! ? ) Ja järgneval hetkel toimus välkkiire muutus Ruthi endaga . Ei , esmalt ta kummardus nuga üles tõstma . Aga kui ta end sirgu ajas , polnud ta nägu võimalik ära tunda . Nii moondununa ja inetuna polnud ma teda veel näinud . Mõtlesin , et nüüd ta siis prahvatabki ja ma saan teada , milles seisneb kogu minu süü selles loos . " Kus ta on ! ? Ma küsin sinult ? Kus Larry on ? Sina pead seda teadma ! Sina tead seda , ma olen selles kindel ! Kes siis veel ! Aga sa ei taha lihtsalt öelda ! " Ta peaaegu karjus seda ning astus isegi sammukese minu suunas , nuga kuidagi ohtlikult-ähvardavalt käes . Taganesin . Mõeldes ise , millest küll see raev ? Kust ta võtab , et ma p e a n teadma , kus Larry end varjab ? Nagu oleksime me Larryga mingid vandenõulased tema , Ruthi vastu ! Ja kohe seejärel – nii et kõik see tema senine rahulik toon oli vaid näiline , teeseldud . Kõik see oli vaid fassaad , tasapinnalisus . Mu vastas oli nüüd täiesti tasakaalust väljas naine , lausa hüsteerik . Seda naist tuli nüüdsest karta rohkem kui ühtki teist inimest , keda ma tundsin . Ja mitte mingid vabameelsused ega vanade tunnete ülessoojendamised ei tulnud arvesse ! Kõik , mida ma alles hiljaaegu olin temaga seoses tundnud või mida ma olin endas hellitanud , muutus nende mõne hetkega võimatuks . . . " Kus ta on , ütle mulle ? Kus Larry ennast varjab , küsin ma sult ! Ma küsin sult viimast korda – kus on Larry . Ma küsin s i n u l t , kas sa kuuled mind ! Vasta ! " karjus ta mulle otse näkku , nii et ta süljepiisad tabasid mind ja ma tundsin ka tema hingeõhku , mis polnud kõige meeldivam . Ja mulle tundus , et isegi ta juuksed tõusid püsti , et tal olid juuste asemel väänlevad maod . Jah , ta oli hetke kui too antiikne naine ! Veelgi enam , halb naisolevus – harpüia või moira või kes nad kõik seal olid . . . Ja ma tegin järgmisel hetkel midagi kontrollimatut . Haarasin taldrikult ühe vaid kiluga kaetud võileiva ning toppisin selle endale suhu – ning võileib jäi mulle kurku kinni . " Ma . . . ma . . . tõesti ei tea , Ruth ! " peaaegu sosistasin talle vastuseks ja kukkusin siis köhima , nii et leivapudemed lauale laiali lendasid . Sel hetkel libises kööki Marianne . Küllap ema raevuka hääle peale . Ta oli vist lihtsalt niisama voodil lebanud või koguni maganud , sest tal oli seljas mingi pooleldi läbipaistev negližee , millest ta tumedate nibudega rinnad selgesti läbi paistsid . Ja minus vilksatas kohatu mõte , et just niisugusena sobib ta sellesse stseeni palju paremini kui mingis lihtsas ranges keskkoolikleidis . Sest siin oli tegemist klassikalise konfliktiga . " Ema , ema , pole vaja ! " hüüatas Marianne ja klammerdus Ruthi käsivarde . " Kui keegi peab süüdi olema , siis parem olgu seda mina ma olen seda hea meelega . . . " Ja Marianne jäi vait . Mis võis küll tema arvates olla see süü ? Oleksin väga tahtnud teada saada . Ja niisama äkki , nagu see Ruthi raev oli süttinud , nii kähku see ka taandus . Ta taltus paari hetkega , võimalik , et just tütre sõnade ja kaisutuse peale , pani noa lauale , surus käed paluvalt rinnale kokku ning kukkus siis minu suunas vabandama – et ta ei tea , mis temaga toimub ja nõnda edasi . Mul oli imelik teda ka sellise kahetsevana näha . Kuid ma ei saanud midagi parata – kõik pidi minema oma määratud rada . . . Situatsioon oli närune , see oli , nagu öeldakse , väljunud kontrolli alt . Ja sellistes situatsioonides , kui aus olla , eelistan mina alati taganemist , põgenemist , kui see vähegi võimalik on . Pange seda mulle miinuseks või mitte . Sest olen loomult arg meesterahvas . Ja eelistan konfliktitut suhtlemist . Jah , ma pidin sellest elamisest , nende kahe naise juurest võimalikult ruttu jalga laskma . Ehkki vabandamine oli juba aset leidnud ja pärast seda nagu ei sobinud lahkuda , tegin ma südame kõvaks ja teatasin , et hakkan nüüd koju minema . Nägin , kuidas Ruth langes näost uuesti ära ja püüdis midagi heastada . Aga igal uuel korral jäi ta poole peale . Sõnu ei jätkunud . Ja tütre juuresolek segas ilmselt ka . Ta ju ei saanud apelleerida meie kunagistele tunnetele , ehkki teadis , et kui ta mul ümbert kinni võtaks , korraks mu vastu liibuks , siis ma pehmeneksin ja me istuksime laua äärde ja varsti oleks endine tasakaal meie vahel taastatud . Kuid õnneks või õnnetuseks ta häbenes oma tütart . . . Ehkki Marianne oli samuti silmnähtavalt mu kohese lahkumise vastu . Veel hetk – ja ta oleks minugi käisesse klammerdunud . Kuid ta suutis end tagasi hoida ja üksnes vaatas mulle tummalt otsa . Ning see oli lausa täiskasvanud naise pilk , tulvil leebust ja palvet . Imelikul kombel ei suutnud seegi mind enam peatada . Mul oli juba ukselink peos , kusjuures mu käsi riivas lukuaugus rippuvat võtmekimpu . Need kõlksatasid . Ja juba oligi uks avali ning koridori erapooletu õhk lõi mulle vastu . Just sel hetkel pääses mingi seni tagasihoitud viha või eneseõigustus minust lõpuks lagedale . Ja see vormus sõnadeks , mis ei kuulunudki justkui minule , ent samal ajal kõlasid minu võõrast suust : " Võtke see neetud mask siit esikust maha ! Kas te siis ei tea , et võõraste asjadega käib kaasa halb aura ! Ja selle mustast puust maskiga eriti ! " Märkasin , kuidas Ruth võpatas , nagu usuks tema neid asju minust veel palju tugevamini . " See on Lembitule kingitud mask , " sosistas ta . " Seda enam ! Võtke see kohe maha ! See jäle must asi ! Ta toob õnnetust ! " hüüatasin ma veel raevukamalt ning tahtsin ukse enda järel kinni tõmmata . Ometi pidin veel midagi lisama . See lause lipsas minust lausa tahtmatult ja võis pärineda vaid alateadvusest . Igatahes kahetsesin seda järgmisel hetkel vägagi – mul polnud mingit alust nõnda lausuda : " Te ise olete kõiges juhtunus süüdi , kas te pole sellest siis veel aru saanud ! ? " Kui ma olin mõned korrused allapoole jõudnud – lifti ma ei hakanud kutsuma - , ründas süütunne . Ma poleks pidanud nõnda endast välja minema ! Mul polnud selleks vähimatki põhjust ! Ma oleks pidanud ennast asetama Ruthi seisundisse ! Ja kui see oli juhtunud – ma oleks pidanud talle võimaluse selle ägestumist väärikalt heastada . Aga ma vist kartsin midagi . Võib-olla ma kartsin asjade käändumist millekski vastupidiseks ? Mingit enesesalgamist , mingit Ruthi nõrkust . Ma kartsin , et Marianne lahkub meie juurest ja Ruth lausub vaikselt ning raugelt : " Ära mine ! Ma olen nii palju öid üksi olnud . Ja nüüd veel eriti Ma ei suuda enam ! " Mis andis mulle aluse temast , Ruthist , nõnda mõelda ? Missugusest veendumusest pärinesid need mu pahelised mõtted ? Larry oli ju vaid poolteist nädalat kaotsis olnud ? Tundus , et ma pakkusin midagi üle . Ma olin hakanud millestki aru saama . Ja millestki mitte . See korter oli kui must kast . Kui ma all välisuksest väljas olin ja üles vaatasin , lootes seal kaheksanda korruse köögiaknal näha kaht kahetsevat nägu mulle järele vaatamas , valdas mind uuesti toosama kahetsusmõte mis trepil , seekord veel tugevam , nii et ma olin peaaegu ümber pöördumas ja liftiga üles kaheksandale korrusele sõitmas . Et seal midagi seletada , midagi ära kuulata , lasta end veenda , et neil on minust tuge ja nõnda edasi ja nõnda edasi . Ei , ma olin juba lahkunud Larry korterist , mis oli nüüdsest vaid ta naise ja tütre korter – ja ma tõesti ei teadnud , kas ma veel kunagi külastan seda raudukse tagust maailma . Nõnda siis oli minu seekordne missioon lõppenud läbikukkumisega . Ma oleksin pidanud selle sammu palju varem ette võtma . Siis , kui ma endast esimest korda aru sain . . . Millal see õieti oli ? . . . Tegelikult ma sain sellest aru isegi enne Ruthiga abiellumist . Kas see tähendab , et ma oleksin pidanud Ruthi Richardile jätma ? Aga kuidas ma oleksin ilma temata elus järjele saanud . Sellelegi järjele , kuhu ma ikkagi välja jõudsin . Ma ju pidin kellelegi toetuma . Sest olen oma olemuselt nii nõrk , nõrk ja otsustamatu . . . Jah , ma tean , mida räägin . Ise olen endale hoopis teine inimene . Vaid mina tean oma nõrku külgi . . . Elu ise sundis , et kaks aastat tagasi muretsesin endale Varjupaiga . Ma lihtsalt vajasin üht kohta , kus käia mõtlemas , vaikimas , et lasta millelgi liigsel endalt maha variseda . . . Igal juhul ei pidanud Ruth ega mu tütar sellest teadma , ja nad ei saagi seda kunagi teada . ( Ma loodan , et Riks , kui tema viimaks sinna jõuab , hoiab suu lukus ! ) See oli lihtsalt üks kehv tuba ühes Kopli vanas ja peatselt lammutusele minevas majas , õieti tsaariaegses tööliste barakis . Aga lausa mere ääres . Ma võinuks ju sinna elama asuda , kui ma oleksin oma esialgse variandi juurde jäänud . Veidi hiljem meenus mulle veel üks taoline koht , mis asus mõnevõrra kaugemal . See oli mulle – just nimelt mulle – vanaisa poolt pärandatud maja , suur maja , mida kutsuti minu vanemate poolt kõnekeelselt koguni mõisaks . Kuidagi oli nii läinud , et Ruth ega Marianne ei teadnud ka selle maja olemasolust ega minule pärandamisest midagi . Maja asus Pandivere äärealal , ühe allikajärve ääres ja oli muidugi korrast ära , aga mitte niivõrd , et seda oleks võinud pidada vareme-eelikuks . Kahekorruselise , siit-sealt variseva seinakrohviga ja kohati läbilaskva katusega maja ühes otsas elasid koguni üürilised . Hea tahtmise korral oleksin saanud seal enda jaoks paar tuba elamiskorda teha . Kuid ma poleks seal olnud üksinda , mis oli tollal mu põhitaotlusi . Ja mida ma oleksin seal teinud . Mingeid juhuslikke toimetamis-ja tõlketöid ? Muul kombel oleks mul olnud raske ots-otsaga välja tulla . Oleksin istunud kui pagulane , pilk aknast väljas järvekesel , puuvõrades , käest ära ümbrusel . . . Kuid ka selle variandi hülgasin ma ruttu . Sest nad oleksid minu vanemate kaudu sinnagi tee üles leidnud . Kes nad ? Kas üksnes mu naine ja tütar ? Ei , kõik teisedki , kel oleks minuga asja olnud . Aga kellelgi pole õigus mind ses maailmas käsutada . Mitte kellelgi . . . Ja ma müüsin maja ära . Kohalikule vallale . See maja oli vormistatud minu nimele – ja nõnda ei pidanud ma ka oma Tartu vanematele mingit aru andma . Mul oli ju raha vaja . Kui ma tahtsin ära reisida , oma plaani korralikumalt ellu viia . . . Tegelikult oleksin pidanud nii selle kui ka kogu minu arvel oleva raha ära põletama . Raha kui ühe tähtsama maailmakurjuse allika . Ning kõik muud vana elu jäljed ning lahti ütlema nendega seotust . Nii nagu tegi too Alaska-mees . Ja alustama kõikeriskivalt . Aga minus polnud nii palju julgust . Niisiis polnud minu põgenemine algusest peale absoluutne , vaid mingite mööndustega . Mis mind kurvastas . Pealegi , ma ei saanud hävitada ka oma dokumente – vajasin neid oma ärareisil , riigipiiridel . Siiski , ma põletasin ära kõik mittevajalikud dokumendid . Sealhulgas ka vanaisa pärandi äramüümise paberid . Sama korraga põletasin ära ka oma päevikud . Nõnda , paratamatult meenus mulle mu viimase päeviku lugu , mille mu naine otsast lõpuni läbi luges . Ja mis mind tõeliselt marru ajas . ( Kuigi praegu ja siin tundub väljend " marru ajas " liialdusena . Kuid nõnda see tõesti oli ! ) Ja jälle jooksis mul judin üle kogu keha . Selle kaustiku põletasin ma ära , kui ma vaid asjast aimu sain . Ma pidin kuidagi vastu hakkama sellele üdinaiselikule uudishimule , ma pidin seda tegema ! Sest selleks hetkeks oli kaustik muutunud millekski räpaseks . Tegelikult oli seal üksainus lõputu mõtete segadik , millest lugeja vaevalt aru sai . Kõik need kaustikud põletasin ma ära Merimetsa metsa all , sest Sepa tänava ahju pidasin selleks liiga sobimatuks . Ma põletasin neid kaustikuid ühes laste poolt metsakamarasse kraabitud liivaaugus , mille perves paljandusid kuivad männijuured . Tegin raagudest kerge , peaaegu suitsuta lõkke . Ja siis hakkasin kaustikuid räsima . Mul oli aega varutud . Ma põletasin neid lehthaaval , aeglaselt , teatud sadismiga . Vaatasin , kuidas söestun mu tegelik ja ometi ka salajane mina . Ehkki olin mõelnud , et kui olen küllalt vana ja kõige suhtes tuimem , võiksin taolisi asju üle lugeda . Nagu teateid kellestki Tundmatust , kes mina kord olen olnud . . . Kui me maailma pole muidugi selleks ajaks pauguga lõhki läinud . . . Aga läks teisiti ! Ma toimetasin julgesti , kartmata , et see väike lõke ei hakkaks kellegi silma , sest kõrval , puude taga kunagisel linna aiamaal põletati samal ajal mulluseid lehti ja varsi , sõnaga kõiksugu prahti , ja ka minuni ulatus kevadise kulu magus suitsulõhn . Lõpuks olid alles jäänud vaid kaustikukaaned , mille ma topin sinnasamasse männijuurte alla suunduvasse tundmatu päritoluga looma urgu . . . Ja kui nõnda aegamööda hävis mu minevik , siis sai mulle selgeks , et ma pean ükskord loobuma ka oma nimest . Tegelikult on siinkohal võimalus välja öelda , et ma ei salli oma nime , millele mu vanemad pärast pikki otsinguid peatuma jäid . Mis muinaskangelase ihalus see õige oli ? Tegelikult ei salli ma ka oma hüüdnime , mille meie kursus mulle pani . See on eputav . Kust nad selle küll võtsid ? Ma arvan teadvat . Gerald Durrellilt ? Temal oli seal Korful ja hilisemas elus vend Larry , tegelikult Lawrence . Kellest sai palju suurem kirjanik . Naturalistliku laadi esindaja . Ehkki mitte nii populaarne kui looduskirjanikust vend . Igal juhul suurem kirjanik . ( See kõik on Riksi tarkus , kes arvas , et ma võiksin seda nimelugu teada . Tema sõnutsi on ka perekonnanimelisi Lawrence'esid mitu . Üht neist , keda ma võivat lugeda , olevat Araabia-Lawrence'iks kutsutud mees , kellelt eesti keeleski olemas teos " Seitse tarkuse sammast " . ) Tegelikult mõtlesin ma endale oma uue nime välja juba varem . Ma hakkasin end mõttes harjutama nimega Paul , mis on küllalt lühike ja arusaadav pea igal maal . Niisiis Paul , jah , Paul . Peale selle ka pühaku mainega . Kuid midagi oli ka selles nimes vastumeelset . Aga võõras nahk peabki algul ebameeldiv tunduma . . . Teatud mõttes – ja ma julgen seda endale tunnistada – olen ma iseendale teatud mõttes meeldinud . Ma ei tea , kuidas on tundnud teised inimesed , kuid mulle mu meeldinud mu enda nägu . Tunnistan , et mulle on ikka meeldinud ennast ikka peeglist vaadata . ( Ka sellest tuleb ilmselt edaspidi loobuda ! ) Ma tean , kuidas niisugust eneseimetlust võidakse kutsuda . Jah , Riks kutsuski mind mõnikord Narkissoseks , kui ta seda kammimist-vaatlemist pealt nägi . Aga mis sellest ! Kas ma ei võinud siis iseendale olla kõige ligem persoon , teine mina ? Igatahes on see olnud teistsugune kui naiste eneseimetlus . Ma olen vaadanud ennast ... kui kedagi teist ja samal ajal kedagi , keda ma väga hästi mõistan . Mulle on meeldinud kompida ja siluda oma nägu , moonutada seda ja näha , kuidas see omandab taas mulle nii tuttavad jooned . Jah , ja mõnel lasta endal mõneks ajaks ette kasvada habemeharjase , olla karune ja teistsugune – ning siis sellest mustast hallitusest mõne tõmbega vabaneda , olla jälle sile ning nooruslik . Mitte ainult ennast , vaid ka aega on meeldinud mulle seal peeglisügavuses tabada . Peegel on olnud imelik vahend mu jaoks . Sest seal toimub aja murdumine eimillekski . Aeg nagu puutub peeglipinda , tungib sellesse ja jäädvustub seal peegliklaasitaguses mustas kihis , selle piirpinnal . Kõik hea ja halb ja vahepealne , mis on ühes ruumis toimunud , jääb sinan alles . Nii et kõik meie suurejoonelised tülid Ruthiga on tolles korteris , mida ma võisin veel mõni aeg tagasi kutsuda oma koduks , jah , need on tolle korteri peeglis alles . Ainult et kellelgi pole võimet neid sealt kätte saada , ellu äratada . . . Sõnaga , ma olin oma abielu vang . Jah , ma tundsin ennast lõpuks nagu lõksus . Ja puuriuks oli iga hetk kinni plaksatamas . Ma tundsin – veel on nõrk lootus , et jõuan sealt välja lipsata . Niisiis , pidin just nüüd otsustama ... Ma saan aru , et olin jõudnud tõelisse sisemisse kriisi . Keskeakriisi . Või kuidas seda sisuliselt nimetada – vist kõige kordumiseks , keerlemiseks samas eluringis , samas päevademustris . Nimelt hakkasin ühel heal päeval märkama , et elu ei paku enam midagi uut , et ma jätkan samu inimsuhteid , et ma ise e n a m e i uuene , et ma olen kusagil nagu lagedal platool , kust pole enam tõusu . Niisiis , ma tahtsin kõige esimeses lähenduses põgeneda üksindusse . Ja samal ajal kasinusse . Ära kõige liigse eest . Ära kõigi seniste inimsuhete eest . Kõige selle pealiskaudse melu eest . Mingisse teadmatusse , mingisse kohta , mis oleks kõigest piisavalt kaugel . Ja samas teadsin kogu aeg , et see poleks lahtiütlemine elust kui sellisest ja oma vaimust , et ma ihkan lihtsalt mingit kõrgemat tarkust ning paremat mõistmist , kui see lähtus mind seni ümbritsenult . Ja selleks peaks kõik kardinaalselt uuenema . Aga ma ei teadnud siis veel , kuidas seda kõike on võimalik üheaegselt saavutada ... Ent ometi oli kõik eespoolöeldu vaid kolmveerandtõde . Kui väga aus olla , siis oli veel üks kimäär , millest ju tegelikult äsjaöeldu üksnes vihjet andis . Ja selle eest pidin ma tõesti sõna tõsises mõttes põgenema – ning ma tegin seda arvatavasti õigel ajal. Ja see oli tõesti peamine põhjusi või üks peamisi põhjusi , miks ma selle sammu ette võtsin . . . Lühidalt öeldes – selleks oli vanadus , õigemini vanadusekartus , mis ükskord nagunii oleks hakanud endast märku andma . Ehkki iseenda vananemist on raskem märgata , kuid mitte võimatu . Palju selgemini on lugu naise vananemisega , mida sa näed ligidalt , ligemalt kui keegi teine maailmas . Sest naise vananemises on midagi lootusetumat kui meeste omas . Muidugi , keegi maailmas ei suuda seda vältida . See tähendab , et ka mina poleks suutnud midagi selle vastu , et teine inimene tüseneb , kaotab vormi ja rühti , ta juuksed hõrenevad , ilmub halle niite , tekivad esimesed kortsud . Aga . . . ma ei tahtnud hakata vananema Ruthi ja oma tütre nähes . Esmajoones nende kahe nähes . Mulle nii lähedaste inimeste nähes , rääkigu ma neist mida tahes . Miski ei vii neid minust kaugemale . Jah , ma ei tahtnud hakata Ruthi nägema inetumana , kui ta kunagi oli . Ja tema puhul oli hakanud juba silma paistma . Aga võib-olla taandus kõik sellele , et ehkki mul oli ju kõrvalt naisi võtta , polnud nende hulgas ühtki , kelle ma oleksin vahetanud tema , Ruthi , vastu . Ma mõtlen mingit kindlust või keset , mida ta kõigist oma taunimisväärsetest omadustest hoolimata kehastas . Või peaks ütlema – ma polnud lihtsalt suuteline teda kellegi noorema vastu vahetama . Olin ehk õige lahtiütlemise mööda lasknud . Milles on imelik vastuolu . Aga need mehed , kes on selle dilemmaga vastakuti seisnud , ütlevad , et mul on õigus . . . Ja siis ma leidsingi , et kui ma olen ära ja üksnes tean , et neil läheb hästi või enam-vähem hästi , siis on sellest küllalt , siis on see peaaegu seesama , nagu oleksin sealsamas , nende kõrval – ja siiski mitte nendega . Samas teadsin ma – ei , olen lausa kindel – , et nad ei jää hätta . Ja mul on hea mõelda , petta end ilusa valega , et nad on ka edaspidi samasugused , nagu sel öösel , kui ma neid viimati nägin , ilma et nad oleksid aimanud , et see oli meil viimane kord üksteist näha . . . Jah , ma ei saa teada nende väikestest raskustest . Need ei häiri mind . Neid nagu polegi olemas . Mõte kustutab nende võimaluse . Neid polegi . On ainult põhiline . Mulle piisab sellest . Kõige üldisemast teadmatusest . Me oleme lahus – ja ometi koos . Imelik pettus , eks. Aga see tegutseb siiamaani . Ma tean , et nad on sellest üle saanud . Ma tean , külmalt ja kaine kõhuga võttes , et nad ei tunne minust puudust . Vähemalt mitte haiglaselt , kurvakstegevalt . Sest nemadki suudavad mõelda , et olen kuskil olemas . Ja ma jään neilegi mõttes samasuguseks nagu tol õhtul . Või mõnel varasemal , meie elu tõeliselt harmoonilise hetkel . Sest ju neidki on olnud , mis seal salata ... Möödus kaks päeva . Ruth polnud mulle vahepeal helistanud . Mina ise ei riskinud seda samuti teha . Ausalt öeldes – tundsin end üsna viletsasti . Olin käitunud mõtlematult , impulsiivselt . Midagi oli närvidega lahti . See lugu oli ka minule mõju avaldanud . Tunduvalt suuremat , kui olin algul arvanud . Nende mõne päeva jooksul oli paljugi selgemaks saanud . Aga veel enam oli sündinud uut ähmasust . Oli selgunud et me olime Larryga siiski palju tugevamate köidikutega seotud , kui olid need ebakõlad , mis meid aeg-ajalt lahutada olid püüdnud . Esmajoones Ruth . Ja veel oli mulle lühikese ajaga selgeks saanud , et Ruthist pole mulle liitlast ega abimeest . Tema šokk näis olevat ületatud . Mulle tundus koguni – ta oli muutunud ükskõiksemaks . Justkui oleks tal mingi selgus käes . Mingi oma selgus , mis ei sobinud ometi mulle . Kas see polnud sündinud tänu nendele otsingutele seal Lasnamäe korteris , õigemini nende ummikussejooksule . Marianne kohta ei osanud ma sedasama kinnitada . Temast oli raskem aru saada ; ta polnud kuigi läbipaistev . Näis , et ta on rohkem ema mõju all , kui ta seda välja soovis näidata . Ta vist ei kujutanud hästi ette , milliste elumuutustega kõik järgnev kaasneb . Aga tema eas ei pidanudki nii ettenägelik ja . . . dramaatiline olema kui oleme seda meie . . . Kolmandal päeval Ruth lõpuks siiski helistas . Ta hääletoon oli neutraalne , aga pigem siiski hillitsetud . Helistamise põhjus oli asine – ta kutsus mind Lasnamäele õhtusöögile . See oli selge lepitusžest . Üks tõeline ja olukorra normaliseerimisest vähegi huvitatud perekonnasõber ei saanud seda tagasi lükata . Veelgi enam – oli reede õhtu , töönädala lõpp , mingi muu pakkumine ei oleks saanud mulle paremini sobida . Niisiis , ma külastasin Kaarmate Lasnamäe korterit juba kolmandat korda järjest . Kolm , nagu öeldakse , olevat kohtuseadus , mõtlesin ma sinna sõites . Muid mõtteid või ootusi mul polnud . Olin otsustanud kõigis tekkivates teravamates olukordades võimalikult rahulikult käituda . Nõnda siis istusimegi jälle kolmekesi lauas , seekord elutoas . Tegemist oli tõesti piduliku õhtusöögiga . Keset lauda põles juba enne õhtusööki süüdatud küünal . Tundsin end lausa soovitud külalisena . Lauale toodi ( Marianne poolt ) kuldpruun kana ja pikal vaagnal friikartulid ning sinna juurde valge kaste . Ruth oli tõsiselt pingutanud . Kiitsin teda mõttes . Noa ja kahvli ette oli asetatud desserdilusikas , niisiis pidi järgnema ka magussöök . Ma polnud tükk aega niisuguse laua taga istunud . Püüdsin tahtmatut neelatust varjata , kuid Ruth märkas seda , naeratas ja lausus vaagnat kergitades : " Tõsta nüüd endale julgesti ette ! " Talle võis mulje jääda , nagu oleksin mitu päeva söömata . Aga kana lõhnas tõesti nii vastupandamatult . . . Sain aru , et eelmise korra tüli või arusaamatus oli unustatud . Et oli tehtud sellekohane sõnatu lepe . Ja pealegi oli tüli impulss , too Nigeeria või mis-ta-oli mask esikuseinalt kadunud . Nad olid ilmselt samavõrd ebausklikud kui minagi . Nii et minugi poolt olnuks kohatu nii ühest kui teisest juttu alustada . Hakkasime sööma . Millegipärast vilksatas mul peast läbi mõte , et siin jätkuks toitu vabalt nelja inimese jaoks . Ja ka ruumi oleks lahtitõmbamata laua ääres lahedalt neljale inimesele . Kuid mida võinuks selline koosistumine märkida ? Ei midagi muud . . . kui kadunud poja tagasitulekut . ( See oli esimene kord selle õhtu jooksul , kui mu mõte põikas Larryle . Keegi teine polnud ta nime senini maininud . ) Aga paraku olime kui pseudoperekond , mina vaid asendusliikmena . See mõttejätk pani mind võpatama . Mitte tõelisest kohkumusest , vaid asjade võimalikku lõplikku suunda silmas pidades – et nii võibki edaspidi kujuneda , kui Larry peakski kadunuks jääma , et ma hakkangi nende juures järjest sagedamini lõunastamas või õhtustamas käima ( mis oli parim moodus üht üksikut meest kodustada ! ) , kuni mind ükskord jäetaksegi siia . . . Raputasin pead . Mõtlesin , et kui neist kumbki juhtus mu poole vaatama , siis see liigutus tundus küll veider . Nagu ei meeldiks mulle laual või selle ääres istujates miski . . . Ei , tegelikult moodustasime ju mingit laadi hädanõukogu , kes püüdis kramplikult unustada , mille puhuks oli kokku saanud . . . Ruth ise sõi vähe , ta vaatas rohkem meid , kaht sööjat , ja ta suul mängles mulle juba tuttav mõistatuslik naeratus , nagu mu esimesel külastusel , kui ta mind uksel vastu võttis . Ta oli taas teistsugune . Või üleendine . Ruth nagu vahetanuks maske . Täna oli tal ees rahunenud , mingile otsusele jõudnud naise mask . ( Jälle see maski-paralleel ! ) Isegi liiga rahulik ilme . Justkui ei lähekski Larry kadumine talle enam üldse korda . ( See oli teine kord , kui Larry mulle meenus . ) Ma võisin muidugi ka eksida , jumala eest , kuid seda just ma ta näost välja lugesin . Jah , ta teadis nüüd midagi kindlamini kui eelmine kord . Mida siis ? Et Larry , ükskõik kus ta ka hetkel viibib , ei tule enam tema kui naise juurde tagasi . Aga seda teadis ta minu meelest juba eelmine , üle-eelmine kord . . . ! ? Siis nüüd teadis ta sead veel kindlamini ja oli asunud oma järeldusi tegema . . . Õhtustasime suhtelises vaikuses . Marianne polnud siiani ühtki sõna lausunud . Heitsin tema suunas paaril korral pilgu – ta ei vaadanud isegi taldrikult üles , mängis häbelikku koolitüdrukut , kes ta päriselt polnud . Seal nad istusid kõrvuti , ema ja tütar – milleski sarnased ja milleski väga erinevad , nagu ma olen ehk juba korra märkinud . Üks justkui täiendas teist , tütar täiendas mälestust , hõrku mälestust , mis mul kunagisest Ruthist oli ja mis oli hakanud kiiresti tuhmuma , nagu aidanuks viimased sündmused sellele paratamatult kaasa . Arvasin neid vaadates ja tahtmatult kõrvutades , et küllap ema ja tütre vahel oli toimunud mingi põhimõtteline sõnavahetus , kus tütar on paraku alla jäänud . Kuid asi polnud üldse selles ! Sest kui me olime praega ühele poole jõudmas , lausus Ruth pilku tõstes lause , mida ta oli ilmselt tükk aega ette valmistanud : " Me siin ennist Mariannega ennist arutasime ja arvasime , et . . . sa võiksid täna öösel hoopis meile jääda . Homme on ju laupäev . . . ja kes sind seal Nõmmel ikka ootab . Uuriksid veelkord neid sahtleid ( ta ei öelnud " Larry sahtleid " ) ja ajaksime juttu On meilgi seltsim . . . " Ta ei lõpetanud oma lauset . Nii et sündmused ongi minemas seda rada , nagu ma ennustasin , mõtlesin ma raugelt . Selge see – kaks ebakindlat naist suures majas , sellises olukorras – kes ei tahaks taolises olukorras kas või kehva meeshinge enda kõrvale . . . Jah , ma olin selleks ettepanekuks valmis , nagu oleks mu alateadvus mulle sellest õigeaegselt teada andnud . Mind vaid riivas see Ruthi lausepool , et " kes sind . . . ootab " . Kust tema teadis mu eluasju ja üleüldse ! Tõsi küll , me olime Sirkkaga kokku leppinud alles järgmise nädala alguses kohtuda , ja paus oli tingitud nii-öelda naiselik-tehnilistest põhjustest , nagu ma olen vist juba märkinud . . . Üks mõttepoolik , üsna ebatõenäoline küll , tükkis ometi segama – kui . . . kui Larry juhtub just sel ööl tagasi tulema , kuidas ma siis seletan oma kohalolekut ! Ruth nähtavasti tabas selle mõttejälje mu näolt ära ja naeratas julgustavalt . Mis siis ikka , mingis mõttes Ruthi ettepanek mulle isegi meeldis . Õigem olnuks ehk öelda – võõras soojus oli nii peibutav . Ma lihtsalt polnud suutnud endale luua sääraseid poissmehemugavusi nagu mõned minutaolised . Minu kodu oli rohkem urg , kuhu vaid pugeda ja kust jälle välja minna . Olin varemgi taolist iseloomunõrkust enda juures märganud – mulle kohe meeldis külas käia ja sinna kauemaks jääda . Vastupidiselt näiteks enamikule abielupaaridele , keda kohustusliku lauasistumise järel haaras äkki mingi paaniline rutt , nagu ootaks neid kodus veel toredam pidusöök ja palju parem , palju huvitavam seltskond . Ma polnud mainitud rutust kunagi päriselt aru saanud . Et milleks siis üldse külla tulla – kas vaid abikaasa meigitud nägu ja kosmeetilise operatsiooni tulemust näitama , uut kleiti- väärikat ülikonda demonstreerima ja sellega mingeid seltskondlikke punkte teenima või . . . ? Oma maneeri nimetasin häbenemata poissmehelaiskuseks . . . Mu mõtisklus oli olnud pikk , mu vastus oli häbematult kaua viibinud – nad vaatasid mulle juba imestunult otsa ja ootasid kannatamatult . Et kas ma ilmutan jälle eelmise korra jäikust . Marianne naiivne-lapselik-paluv ilme tundus isegi selgem kui ta ema Ruthi väljapeetud lause . ( Kas millalgi oli juba nõnda olnud ! ) Nii et ma ei hakanud enam tseremoonitsema : " Mis seal ikka – võin jääda küll ... " Lause sai kuidagi poolik ja samas kergelt möönduslik , kuid üldiselt kõlbas küll . Märkasin , et see mõjus mõlemale suure kergendusena . Nad kukkusid kohe naiselikult sädistama – kõiksugu tühjast-tähjast ja päevakajalisest . Larry nime polnud ikka veel suhu võetud , minu oma oli õhtu jooksul kõlanud see-eest kaks-kolm korda , ehkki ma olin ju siinsamas . Kanakondid olid korjunud eraldi tühjale taldrikule , pidulik laud oli vahepeal omandanud argisema ilme . Marianne tõi külmutuskapist lagedale jõhvikaželeekausikesed ja hakkas vastavalt soovile vahukoort tõstma . Jälgisin teda , mu pilk peatus ta kaelaaugus oleval väikesel kullast ehtel . Teadsin äkki , et see on ta isa kingitus . Ja mõtlesin – selles on ikkagi midagi sümboolset , et tütar on täna õhtul just selle ehte kaela pannud ! Või kust ma nägin nende kummagi sügavusse ! Sealsamas , kohe otsa vilksatas veel üks Larryga seotud mõte , vilksatas ja kadus kohe , enne kui suutsin selle sabast kinni haarata . Siis oli õhtusöök läbi . Kohvi ei pakutud . Teed ka mitte . Ja justkui aimates , et meil võib Ruthiga veel midagi omavahelist arutada olla , või lihtsalt oma head kasvatust demonstreerides lahkus Marianne õige varsti meie seltskonnast . Tundsin pärast Marianne lahkumist , et tal oli terve õhtu jooksul olnud raskusi minu kõnetamisega . Kuidas me eelmisel korral olime suhelnud , seda ma ei mäletanud . Aga nüüd see " onu Riks " nagu ei sobinud , " Richard " oli ebamugav ja teietamine ei tulnud üldse kõne alla . " Sinaks " oleks vaja olnud minu initsiatiivi , kuid ma polnud seda lihtsalt taibanud . . . Ta läks otsejoones oma tuppa , oma neiukambrisse , korteri sellesse ruumi , kus mul polnud veel juhust olnud viibida , isegi mitte üleukse pilku sisse heita . Igas elamises on oma keelatud tsoonid , kuhu meil pole luba . . . Aga enne soovis ta meile " head ööd " , mis tähendas , et enam ta tagasi ei tule ja annab meile kahele vaba voli olla kuidas tahame . See oli jälle mu enda lisandus ja tegi mulle kergelt nalja . Ei-ei , see oli kaunis alasti mõte , nagu need vahel tahtmatult pähe löövad – kas oleksin võimeline Ruthiga magama , noh , teoreetiliselt , kui naine ise selleks näiteks selget märku peaks andma . Mis olukorra keerukust arvestades oli küll vähe tõenäoline , samas jälle selle segasust arvestades mingis mõttes isegi . . . võimalik . . . Ptüi , nõnda ei sobinud siiski arutleda . . . Jäime Rutiga kahekesi koristamata laua äärde . See oli lihtsalt rauge olek . Mingit erilist pinget sest kahekesijäämisest küll ei sugenenud . Nii et ma olin mingis mõttes üle pingutanud . Ja ma juba häbenesin äsjamõeldut . Ruth rääkis oma tööasjadest ja sellest , et temagi kolleegid on väga uudishimulikud , aga tema ei taha , et nad saaksid Larry äraminekust teada ning lõksutavad siis ei tea mida kokku . See oli esimene kord õhtu jooksul , kui Ruth abikaasa nime suhu võttis . Aga see kõlas nii tavaliselt – " Larry äraminekust " . Seepeale vaikisime üsna pikka aega . Nagu olesime koos osatanud midagi , milles olime kokku leppinud , et seda me seekord ei puuduta . . . Siis korraga mäletasin jälle seda , mis ennist oli korraks vilksatanud ja siis kadunud . Õieti pärines see mu enda praktikast ja oli üpris triviaalne avastus – et iga kirjutuslaua sahtlite taga on ruumi , kuhu aeg-ajalt mõni paber pudeneb . Või kui pisut filosoofilisemalt väljenduda , siis see , mis liigne , lükatakse sinna taha ja see jääbki unustusse . Nii nagu mälu lükkab teatud osa endast alateadvusse , kust seda on võimalik tagasi kutsuda . Jah , sellest polnud midagi , et sahtlid aeg-ajalt üle ajasid – nii mõnus oli mõnikord unustatud asju avastada . Aga just nõnda võis ka Larry kirjutuslaua puhul olla ! Ja tema , nii hoolikas kui ta ka polnud , ei pruukinud seda teada Nii võiks seal leiduda mõni paber , mida Larry sõrmed ega Ruthi tähelepanelik pilk pole üles leidnud . . . Ma ütlesin seda kohe Ruthile . Muidugi mitte täies kontekstis . Ruth vaid naeratas kitsilt – pooleldi nõustuvalt , pooleldi kahtlevalt , nagu ei usuks ta enam sellegi ettevõtmise mõistlikusse , nagu ei usuks ta enam ühegi muu ettevõtmise edukusse , mida me Larry asjus nüüd või ka edaspidi ette võtame . Aga ta tuli minu sooviga kaasa ja me läksime Larry tuppa , sest ta pidi mul aitama kušetti üles tõsta . Muidu poleks ma pääsenud neid sahtleid välja tõmbama – milles ma olin mineval korral juba veendunud . See läks meil korda ja kušett seisis ühe otsa peal püsti . Ma oleksin sellega ilmselt ka üksi toime tulnud , aga mul oli nii-öelda vaja perenaise heakskiitu . Pärast seda taandus Ruth kohe toast , ilma et oleks oodanud , mida ma sealt leian ja kas ma üldse midagi avastan . Mina aga olin kindel , et midagi ma ikkagi leian . Mu intuitsioon osutus õigeks . Koukisin sealt nelja sahtli tagant kokku terve peotäie pabereid , teiste seas ka paar fotot , mõned nimekaardid ning veel mõned tähtsusetud paberid - ajalehe väljalõikeid ja mingeid maksukviitungeid . Ja mingi joonistuse . Lükanud sahtlid tagasi ja lasknud kušeti tagasi oma kohale , seadsin end mugavamalt istuma ning oma saaki uurima . Kõik muu oli tähtsusetu praht . Välja arvatud too joonistus , mis oli tehtud kaunis hoolikalt ja kaht värvi tuši kasutades . See oli selgelt Larry enda tehtud . Me kõik mäletasime teda kui hea standartkirja meistrit , kui asi puutus kartograafiasse . Ja ma isegi arvan , et seal Siberis täitis ta neil kindla peale kartograafi ülesandeid . Sest kes siis veel . . . ! Mis puutus joonistamisse , siis tal oli ka sellel alal hea käsi , kuigi otsest joonistamisoskust me õppeplaan ette ei näinud . Larry joonistas lihtsalt oma lõbuks . Minulgi peaks kusagil olema paar ta linoollõiget ja üks enda portree Sel hetkel kuulsin , et Ruth tuli tagasi . Mu mõte töötas kiiresti . Ma ei tahtnud seda joonistust millegipärast talle näidata , ehkki ma polnud õieti jõudnudki sellesse süveneda . Ja mu käsi pistis joonistuse kuuetaskusse . See oli mu esimene vale selles majas . . . Ruth vaatas mulle kuidagi küsivalt otsa . Vaatasin peotäielt paberitelt üles ja vangutasin pead – ei , ma ei leidnud midagi ! Aga Ruth vaatas rohkem kušetti . Et ma olin selle ise paika saanud . Mingi ta järgneva tabamatu liigutuse järgi sain aru , et see tuba ei meeldi talle , et ta ei taha siin eriti viibida . Sain sest hästi aru – nii tuba kui ka kušett märkisid tema ja Larry teineteisest võõrdumist , vahesina ühe naise ja ühe mehe vahel . Millele lisandus veel see kerge füüsiline vahesein , mille Larry oli kas siis ise teinud või lasknud teha , kui ta seda toakest rakendas . . . Olin jälle mingile lõdvale lainele sattumas , nagu oleksime õhtusöögilaus alkoholi tarbinud . Aga seal polnud isegi veini . Mida hoopis mina oleksin pidanud taipama kaasa võtta . Nojah , ma oleksin tol hetkel tõepoolest peaaegu küsinud : " Ütle , Ruth , millal sa temaga viimast korda magasid ? " Kuid sain veel endale keelde hammustatud . Oleksin vist kõik ära rikkunud . Ruthi tulek märkis tegelikult seda , et külalisel , see tähendab minul oli aeg magama minna . Ma seisin kitsas riiulivahes ja vaatasin pealt , kuidas Ruth mulle Larry kušetile aset tegi . Ega taibanud eest ära minna – ja tema ei taibanud paluda ka . Nõnda olime üsna lähestikku . Kui ta kummardus , välgatasid ta põlveõndlad , osa ülespandud juukseid pääses juuksenõelte alt vabaks ja vajus kaelale – see kõik oli nii loomulik ja kodune . Olin hetkel jälle nagu keegi teine , endast väljaspoolne . Ja ometi polnud see naine minu elu osa . Kuid ma märkasin ka , et Ruthi kael õhetas . Ja pöörasin pilgu temalt ära ning küsisin midagi tühist , et piinlikku vaikust sõnadega lahjendada . Ma ei olnud oma ennistises eksimuses enam nii väga kindel . " Jah , " vastas pigem ta selg kui suu mulle ja Ruti käed muudkui silusid helevalgete voodilinade kokkumurdetriipe ning see kõik toimus justkui viivitades , nagu tahaks ta nüüd , tänu minu juuresolekule , võimalikult kauem selles kitsas ja vaenulikus toas viibida . Või mulle jälle vaid tundus nõnda ? See kõik oli mulle esmakogemus – varem polnud veel ükski naine mulle aset teinud . Ja oli vaja , et selleks naiseks juhtus olema ikkagi Ruth ! " Kas teil mõnda vaba põrandalampi leidub ? Ma ehk loeks veel ? " Ja Ruth ruttas sõnatult seda lampi tooma . Nõnda olin mina see , kes pingestuva situatsiooni lahendas . Üksi jäädes mõtlesin – Larry on sel kušetil nii palju üksinda öid veetnud . Kui ta oma kirjutuslaua või arvuti taga ära väsis ega tahtnud magamistuppa oma soojalt nohiseva abikaasa kõrvale minna . Et see just nii oli käinud , selles olin peaaegu kindel . Siin toas viibis ta kõige viimati . . . Järsku , seosetult tuli mulle meelde , et kušetialust oli katnud paks tolmukiht , kuhu jäid nüüd minu sokijäljed . Nii et see elumuutus oli juba tükk aega kehtinud ... Ruth tõi lambi ja veel midagi muudki ; need esemed olid tal kaenla all – kokkupandud pidžaama ja tuhvlid , niisiis Larry omad . " Head ööd ! " lausus ta seejärel ja sulges enda järel ukse . Uks liikus halvasti , kerge kolinaga . Larry polnud olnud kuigi hea ehitaja . Teadsin seda nagunii . Siis olin üksi . Ajasin ta pidžaama selga . Tuhvlid jäid voodi kõrvale hommikut ootama . Jah , siin oli tõesti tema maailmas – esmajoones väike kirjutuslaud mu kukla taga ja kõik need raamatud ning see informatsioonist tühjakslastud arvuti . Tundsin kuidas õhustik mind endasse hakkab võtma . Kuidagi imelikult ebamugav oli Larry rõivast oma palja ihu vastas tunda . See oli kui võõras nahk . Ehkki rõivas oli ju ilusasti pestud ja tükk aega kapis lebanud . Aga see oli t e m a oma ... Kas me olime tõesti nii erinevad , et see üksikasi mind nõnda häiris ? Kui ta on lõplikult lahkunud , siis ta ju ei vajanud neid asju enam . . . Ptüi neid pähetikkuvaid mõtteid ! Ma ei peaks kõige selle üle nõnda üksipulgi arutlema ! Heitsin kohe pikali , padi peaalust kõrgendamas . Larry raamaturiiul olid käeulatuses . Ja põrandalamp põles mõtteidkoondavalt . Tõmbasin riiulist midagi juhuslikku . See oli Obrutševi , selle teise ja noorema Obrutševi väike raamatuke Siberi kummalistest looduspaikadest – Elhõhõthõni järvest ja Kodari aheliku kustunud vulkaanidest . Vähesed matkajad Eestist olid seal käinud . . . Kui keegi üldse . . . ? Raamatuke sobis kokku selle Tunguska ekspeditsiooniga , milles mul seisis järgnevatel päevadel selgusele jõuda . Ma polnud veel kuigi kaugele jõudnud , kui koputati ja paljas käsivars , Ruthi oma , ulatas mulle uksevahest suure kruusitäie kakaod . Tänasin . Mulle ei vastatud . Jõin istukil olles mitu suurt lonksu , seejärel asetasin kruusi kušeti kõrvale põrandale ning mu käsi võttis riiulist automaatselt uue raamatu . Sel olid peened paberiribad vahel . Ja siis tabas mind selle õhtu tõeline avastus . See kuldkirjas seljaga raamat oli Peter Flemingi " Seiklus Brasiilias " . Mäletasin seda raamatut vanast ajast . Ainult et tõelise kapsana . Nüüd vahepeal oli Larry selle lasknud ära köita . Raamatus oli juttu inglise rännumehest kolonel Percy Harrison Fawcettist , õigemini tema kummalisest loost . Nimelt jäi see mees <arv>. aastal koos oma poja ja tema sõbraga Boliivia selvas teadmata kadunuks . Mäletasin , et vastavates loengutes oli temast möödutud vaid paari lausega – kui sedagi . Aga sellest hoolimata oli just Larry olnud tema loost väga sisse võetud ning minugagi sellest mitmel korral juttu teinud . Et mida mina arvan – mis seal võis tegelikult juhtuda ! Kõik vastas mu mälestusele . Fotodki tulid tuttavad ette . Olin ju raamatut lugenud , olin seda Larrylt laenutanud . Kuigi ta laenutas oma raamatuid vastumeelselt . Isegi minule , oma sõbrale ei tahtnud ta erandit teha . Tema , nagu muuseas minagi , teadis väga hästi , kuidas raamatud kõndima lähevad ja enam kunagi oma peremehe juurde tagasi ei pöördu . . . Sest neil pole selleks jõudu . . . Ja ma mõistsin korraga , et pean seda raamatut hoolikalt , lausa detektiivi kombel uurima . Sest korraga – nagu ikka väga passiivses olukorras – vilksatas minus kahtlus , ei , lausa oletus , võiks öelda et fantastiline mõte – kas kolonel Fawcett polnud Larryle omamoodi eeskujuks ? Juba hulk aega tagasi . Mis siis , kui ka tema oli otsustanud . . . oli otsustanud samamoodi kõigest senisest lahkuda . . . ja . . . ja suunduda mingisse teise maailma , kus ta oleks vaba kõigest segavast ja ahistavast ning võiks olla ta ise . Kuhugi sinna , kus teda ei seoks kohustused , lubadused , mitte miski . . . Oli üksnes küsimus – kas sellist kohta sai Larry jaoks praktiliselt olemas olla ? See oli üksnes mõtteuid . Kuid võimatu see polnud . . . Seepärast asusin üle lugema kõiki neid paberiribaga märgitud kohti . Tõesti , need vihjasid millelegi taolisele . Ma leidsin koguni nõrku allakriipsutusi ( pliiatsiga ) , murtud leheküljeservi , küünejälgi . Raamatutel , nagu ma olin varemgi tähele pannud , oli samasugune võime vihjeid anda nagu muudelgi esemetel . Ma olin kogenud , et mõni tühine seiklusjutt , kerge kriminaalromaan või reisiraamat võib sulle ette öelda asju , mis on täpselt see , mida sa vajad . Samas , elu oli ikkagi palju fantaasiarohkem ja ka loogikavastasem kui riiulitäis raamatuid kokku . . . Nii et , nii et . . . ! Säärane asi nõuaks muidugi hirmsat tahet . Ent kui see oletus paika peaks , siis oleks see vägagi Larry-moodi . . . Kahju , et tal , Larryl polnud poega , oma noort Johni , keda kaasa sinna oma Boliiviasse või kuhu tahes kaasa võtta ! Tal oli ju vaid tütar , ja tema oli siin . . . Nii , ma olin peaaegu oma uidu uskuma jäänud . . . Lehitsesin raamatut masinlikult edasi , kuni selle vahelt kukkus mu rinnale poolik paberileheke . ( Hiljaaegu olin midagi taolist juba näinud ! ) Sinna oli Larry käega midagi kirjutatud . Nihutasin end lambile lähemale . Sealt võis lugeda – justkui hoiatusena kirjapandut : " Muuseas , Fawcett keelas enda otsimise , kui ekspeditsioon ka tagasi ei tule . Ometi seda tehti . Need otsingud on kestnud tänapäevani . Lähemal ajal kavatsevat keegi Rene Delmotte koos James Lynchiga taas Boliivia selvasse Fawcetti jälgi ajama minna . Aga vaevalt neil nüüd enam midagi leida õnnestub ? " Sõnad " nüüd enam " olid alla tõmmatud ja teksti lõpus ilutses tohutu suur Larry käega pandud küsimärk . See küsimärk jäi ka minusse koolduma . Mina , nagu ilmselt ka Larry , mäletasin isegi muud , rohkem küll spekulatiivset – üks verisooni kohaselt ei kavatsenudki Fawcett Euroopasse tagasi pöörduda . Ja nõnda sai tast indiaanlaste juures kuni oma surmani valge hõimupealik . Ja teine , selle allversioon rääkis , et ta kaotas mälu ja ei osanudki seepärast kanniballide juurest tagasiteed otsida . Kuid mis sel juhul sai neist kahest noorest mehest – ta pojast Johnist ning tolle sõbrast John Rimellist ? Ja kes võis üldse niisuguse teabe käiku lasta , kui ükski kolmest tagasi ei pöördunud ? Nagu oleks tõesti olemas mingi nimetu universaalne teadmistepank , kust taolisi saladusi teada saadakse ? Omamoodi hiiglasliku mahuga arvuti . . . Mu peas kohises , silmades kirvendas . See oli mu vana häda ja ründas mind siis , kui olid pikka aega ühtlases pinges olnud . Nõnda oli juhtunud ju täna õhtul . Väliselt ( või õieti küll sisemiselt ) sarnanes see kangesti teleekraanil nähtud võbinaga , kui atmosfäärihäiringud pildi ära võtavad . Ja nüüd oli see pinge alanemas . Ning sellises faasis ründaski mind kirvendus , mille tulemuseks oli paari tunni pärast peavalu . Nüüd tuli üritada kiiresti magama jääda ja see saabuv peavalu une hooleks jätta . . . Ja sellega lõppes mu õhtu Larry korteris . Tema paberite , tema raamatute , tema kadumise saladuse aimatavas ligiduses . Ja algas öö . Esimest korda ärkasin ma pilkaspimedas kellegi sosinast . Ma ei saanud aru , kus viibin . Olin ju harjunud nägema ka öösel akna kahvatut , kuid heledamat nelinurka . Kuid mind ümbritses turmpimedus . Siis meenus midagi . . . Sain aru , et hääled ulatusid minuni koridorist . Need said kuuluda üksnes Ruthile ja Mariannele . " . . . ausõna , keegi nagu katsus ust . . . Kaks korda . Äkki oli see isa . . . " See oli Marianne hääl . " Rumaluke , miks ta siis sisse ei tulnud , tal on ju oma võti . . . " vastas Ruthi sosin . " Ajame onu Riksi üles ! Ma kardan ! " " Mine nüüd ! Rahune maha ! " Järgnes vaikus , keegi nuuksatas . Siis kuuldus Marianne energiline sosin : " Ema , kõige rohkem kardan ma , kui keegi keset ööd kella annab . . . ! " " Rumaluke , kes see ikka võõraste uste taga käib . . . Tahad , ma tõmban kella välja . . . " Järgnes kobin , siis naksatus . " Aitäh ! " ümiseti vastuseks . Siis lausus Ruthi hääl : " Mine nüüd magama . . . Onu Riks on ju ka siin . . . Ei olnud ju kedagi " Uksed sulgusid . Vaikus sai oma õigused tagasi . Jäi vaid umin kusagil mu kõrval , vist seina taga torudes . Jah , see olin mina . . . Aga see oli Larry ase . . . Tõesti . . . mina ka ei usu , et ta keset ööd tagasi tuleks . Kui tal just . . . kui tal just midagi tähtsat siit kaasa võtmata ei jäänud . . . Aga siis oleks ta pidanud juba varem ära käima . . . Teda pole enam selles linnaski . . . Kuid kus . . . kus praegu võiks olla . . . ? Raugus hakkas uuesti tagasi tulema . . . Sellel kušetil oli hea lamada . . . Need Larry raamatud , nad levitasid midagi tuttavat ja turvalist . . . Ma olin taas nagu keegi teine . . . Kuid kes . . . kes ma siis nüüd olin . . . ? Nii , poolelt mõttelt jäingi jälle magama . Ärkasin uuesti mõne tunni pärast . Nõnda ütles mulle mu sisetunne . Kui eksimatu see just on , seda ma ei tea Aga veel pärast ärkamistki oli mul tegu iseenda identifitseerimisega . Mul oli seljas mingi võõras rõivas seljas , mul olid võõrad käed ja jalad . Tegelikult – mind oli üles äratatud . See keegi oli poolkummuli , poolkägaras mu jalutsis . Ta niutsus ja ümises ja silitas mu jalapöidasid . ( Alles hiljaaegu olin samasugust üminat kuulnud ! Aga kus . . . kus ei tulnud hetkel meelde ! ) Samal ajal nihkus too jalgade silitaja aina ülespoole , surudes samaaegselt mind katvat tekki mu näo suunas kägarasse . Ta oli huuled appi võtnud . Nüüd puudutasid need mu põlvi . Ta peaaegu lakkus neid . Nagu koer . Aga see polnud sugugi ebameeldiv , tegi vaid veidi kõdi . . . Ja ma taipasin kohkumusega – nõndaks . . . see on siis Ruth . . . mul oli ikkagi õigus . . . võib-olla oleksin pidanud ise tema juurde minema . . . kuid ma ju ei teadnud . . . aga nüüd siis meeleheitest ja segadusest on ta keset ööd siin , kerjates mult armastust . . . et ma võtaksin ta tagasi . . . selleks endiseks . . . kes ta ju tegelikult kunagi pole olnudki . . . või siis vähemalt armukeseks . . . aga miks ta peaks siin oma korteris kelleltki midagi kerjama tal on õigus seda kogu oma kehaga nõuda ... sest tal ju pole enam meest . . . kelle , kelle nimi ei tulegi mulle hetkel meelde . . . mu sõber vist , kes . . . kes on kogu aeg meie vahel olnud . . . Ruthi käed kaisutasid juba mu vöökohta . Ja ta nägu oli jõudnud mu jalgevahesse . Ent miks ta nõnda tembutas , mis mäng või rituaal see oli ? Miks ta ei tulnud ega heitnud lihtsalt minu kõrvale ? Järsku ma taipasin , et see pole Ruth . Need polnud ju samad käed , mis mulle millalgi ammu. . . eile õhtul olid läbi ukseprao kakaokruusi ulatanud . Need sõrmed olid peenemad , samal ajal ebakindlad ja kobavad . Nad silitasid mind edasi . Ja see olevus lõhnas teisiti , ta lõhnas öö ja nooruse järele . Jah , see oli hoopis Marianne ! Kuid milline julgus , ma poleks seda temalt eales oodanud – tulla keset ööd siia Larry tuppa ! Ent ma lamasin ikka veel liikumatult . Miski keelas mul reageerimast , välja näitamast , et olen ärganud , veel vähem häält tegemast või teda nimepidi hüüdmast . Nüüd oli ta jõudnud minuga peaaegu ühele kõrgusele ja ta hingeõhk puudutas mu kaela . Ma ei näinud küll ta nägu – ja ei saanudki seda selles pimeduses näha – , kuid ma tundsin ta käed ja ta keha ära . Sest paar päeva tagasi siinsamas toas olin ma neid tundnud . Ei , siin polnud kõik nii , nagu arvasin ! See polnud mingi mäng ega tüdruku julgus . Äkki teadsin veel üht asja – ma ei tohi ennast ka edaspidi liigutada , käsi tõsta , teda puudutada , veel vähem riivata ta nägu , suud , katsuda ta silmi , sõrmede või siis huultega . Jumala eest , just nimelt mitte seda ! Sest ma tõesti ei teadnud , kas ta silmad on lahti või kinni , kas s e l p u h u l on inimese silmad kinni või lahti ning mis siis võiks juhtuda , kui neid puutuda . Sest nüüd oli mulle selgeks saanud – mu vastas oli lunaatiline olevus , kuuvalguse tütar . Selle kuuvalguse , mis ei ulatunud siia aknata pimeruumi , kuid mis ujutas praegu kindlasti üle selle toa , kus ma polnud veel käinud . Sealt see ümin , see kobavus , nagu oleks tegemist pimedaga , kogu see ebamaisus ja . . . see imeline hellitlemisoskus ! Selleks ajaks olid nood peened sõrmed jõudnud mu meheliikmeni , hoidsid seda mõne hetke ja hakkasid siis silitama . Ning ümin valjenes sedamööda , kuidas kõiki minus ärkas . Ma ei polnud võimeline midagi tegema , nendele sõrmedele vastu hakkama , ma ei olnud suuteline seda sooja lõtva keha endalt maha veeretama . . . Mu mõistus tumenes . Mulle näis , et hetke pärast olin hoopis keegi teine . Mus ärkas kauge kujutlus . . . Ma olin nüüd enda jaoks keegi nimetu valge mees , kes lamas suures ümmarguses palmilehtedest katusega aafrika onnis kõhisevatest õlgedest asemel , väljas oli lämbe ja tiineid lõhnu täis troopiline öö ning need olid musta orjatari , ümmardajanna käed , mis mu keha küljes ametis olid . Ning selleks hetkeks ei olnud minus järel midagi , ühtki tabu , mis oleks suutnud vastu hakata selle tundmatu ümmardajanna tahtele . . . Siis olin Aafrikast tagasi . . . Kuid ka kuuhulluke jätkas vaid talle teadaolevat . Minu liikmest lahti laskmata suruti kuumav reis minu jalgevahesse , seejärel vaid kergitati end pisut – ning see tema valduses osa minust tabas täpselt üht ärritavat , põletavat punkt , nüüd juba soovitut ja igatsetut . Järgnev puudutuste ja eemaletõmbumiste rütm oli aeglane , dikteeritud justkui unest , kuid see ometi kiirenes . Samas langes ta muskuselõhnane ööhame mulle näole ja segas hingamist , aga mul polnudki vaja hingata , mul polnudki tarvidust midagi näha , üksnes tunda seda nokkivat valu , mis ei tohtinud nüüd mingil juhul katkeda . Ümin kasvas , kuutõbine laskis sõrmed kui juba kasutud lahti ning liikus ka ise justkui tuttavlikult mu aina tugevnevale soovile vastu . Olin kogu aeg oodanud mingit piiri , mingit takistust , nende liigutuste vaibumist , kõige selle lõppemist , kuid nüüd liikus vaid lõpetatuse suunas . Ühel hetkel tundsin õnnelikku värinat , mida ei saanud võrrelda ühegi eelnevaga , sest kõiges oli nõnda palju jäägitust . . . ja teadmatust . Kõigest hoolimata suutis uinunud olemus minu saammoodi vastata . Üksnes väikese hilinemisega . . . Ja peaaegu kohe pärast seda kergitas ta end , libises sujuvalt allapoole , minust eemale , kuni oli seal jalutsis , kust ta oli oma roomamisteekonda alustanud , jäädes sinna vaikselt ja ühtlaselt hingates lebama , nagu oleks see tema teine magamisase . Võis aru saada – tema lummus oli möödas . Selleks korraks küll ! Nüüd oli ta vaid minu , see tähendab Larry magamisasemel sügavasti magav tüdruk . Kuid see polnud olnud päevane Marianne , üldsegi mitte tema , see armas ja uje tüdruk , vaid hoopis keegi teine , kes oli vallutanud küsimata tema keha ja sundinud seda keset ööd tõusma ning otsides ringi liikuma . . . ! Tähendab , ta oli küll tema , kuid üksnes füüsise kujul , aga mitte hingelt , mõistuselt ! Et minu kokkupuude lunatismiga sündis küll niisugustel kummalistel asjaoludel ! Kuid see , mis nõnda öö ja kuupaiste tahtel oli sündinud , ei tekitanud minus hetkel mingeid süümepiinu . Vastupidi , ma olin seletamatult rõõmus . Midagi polnud ju puudu jäänud võrreldes . . . ! Jah , kui tihti me , mehed , ihaleme just säärast lähedust naisega , kus poleks vaikset teineteisega võitlust , nii-öelda ühe poole alistumist või veelgi hullem – ükskõiksust , tumma talumist ja muud säärast . Nõnda oleme tihti nõus koguni ilusa valega , pettusega , kui vaid see keha teatud aja kuulekalt meile kuuluks , meie omale truu oleks , olgu hinge osaluse ja sellele järgnevaga kuidas on . . . ! Kainus tuli minusse vähehaaval tagasi . Ta ei tohtinud ju siia jääda ! Mõneks minutiks ehk küll , aga mitte terveks ööks . Tõusin üles , ubisin ta endale sülle . Tõstsin ta justkui tühjalt rippuva käe endale õlale , et mul oleks mugavam teda kanda . Ta käsi isegi klammerdus instinktiivselt mu kaela ümber nagu mõni taimeväänal . Ma ei peljanud , et ta üles ärkab . Nüüd magas ta tõeliselt ja sügavalt , teadsin kusagilt . Marianne keha oli soe ja justkui sisemise toestuseta , see tähendab millekski ümaraks kokkuvalguv , ent seejuures küllaltki kerge . Nõnda , see armas meeldiv kandam süles , lükkasin puusaga lahti ust , mis oligi ju poollahti , ja pääsesin koridori . Mulle näis – ta oli nii usalduslikult mu süles , nii jäägitult minu oma , et ma võin temaga kõndida kuhu tahes – sellest korterist ja majast välja , öhe , linnast eemale , kuhugi metsa , oma koopasse , oma Pelgupaika , kui mul niisugune vaid oleks . Nagu mingi Kingkong . Kuid tänu koridoris valitsevale pimedusele ja osalt ehk ka oma perutavale kujutlusele kaotasin järsku täielikult orientatsiooni – ma ei mäletanud hetkel isegi seda , kus ma just viibin , ja kui see ikkagi pingutusega meenus , ei teadnud ma , kuhupoole jääb tüdruku tuba . Oli vist ikka kolmas uks . . . Kuid ma eksisin . Tuba , kuhu ma sattusin , oli magamistuba , see tähendab nende kahe k u n a g i n e magamistuba . Tuba polnud päris pime . Ei , mitte ! Seda ei valgustanud linnamajade kohale tõusnud täiskuu , sest selle aken vaatas vale poolde . Öökapil põles imeväike ja väga tuhm , küllap selleks otstarbeks , see tähendab magamise ajaks põlemajäetav öölamp , mis suutis ometi valgustada kummuli lebavat naist , kes pidi olema Ruth , öökapil olevat kuidagi tuttavat fotot , selle kõrval paberkotist väljapuistatud pulbreid ning veeklaasi ja sealsamas võtmekimpu , mille küljes oli " L " tähisega lipik . ( Seda viimast , neid võtmeid , mäletasin hiljem väga selgesti ! ) Ma taipasin ainsa hetkega oma eksitust ja pöördusin oma kalli kandamiga ümber , paludes kõiki pühakuid , et laias voodis magaja ei ärkaks üles ja mind jumala pärast ei näeks . See oleks mitmes mõttes katastroof . . . ! Kuid voodisolija isegi ei liigutanud end – ja ma jõudsin õnnelikult tagasi koridori . Just sel hetkel , kui olin uuesti pimedas koridoris ning teadsin täpselt tubade paigutust , läbis mind imelik tunne – millalgi , mingis kujutluses või teises elus ( aga kus siis ikkagi ? ) olin sarnast olukorda juba läbi elanud ? See mu déj ? -vu tunne võis tekkida ju ka äärmisest pingest , aga . . . Kuid kus ? Siis meenus välgusähvatusena – mingis raamatus , millel oli mulle kunagi tugev mõju olnud . . . Kuid millises ? Jah , keegi Bradley Pearson , minust isegi vanem mees . . . ja see tüdruk oli olnud tema sõbra . . . jah Arnoldi tütar Julian . Ometi , raamatu pealkiri ei meenunud . Kuid sellest oli küllalt ja suur kergendus läbis mind – niisiis mitte minu endaga , mitte minu endaga , vaid kõigest ühe raamatu peategelasega . Ehkki raamatutegelased , need oleme ju samuti meie , ainult teises kehastuses . . . Lükkasin seekord õlaga selle õige ukse lahti . Selleski toas oli valge . Kuid nagu ma olin seda kujutlenud – Marianne tuba valgustas suur ja võimukas ning pisut laberik täiskuuketas , mis rippus Lasnamäe majademüüri kohal . Ja see oli kui hiiglasuur , taldrikukujuline tähelaev , mis rippus mittemidaginägeva linna kohal . Kuuvalgus ei langenud tuppa mitte kogemata jäetud kardinavahest , vaid täiesti alasti akendest , mis tähendas , et kardinad olid kõrvale lükatud ja aken ise oli lahti ning tuba oli seetõttu jahe . Tähendab , selles toas eluneja teadis , mida ta taoliselt öölt ootab , ja ta ei tahtnudki end seleenilise valguse eest kaitsta , hoopis vastupidi . . . Ja kas avali aken tähendas seda , et ta oleks meelsamini välja katusele roninud , kui see vaid kuidagi võimalik oleks olnud ? ! Poetasin oma meeldiva raskuse voodile . Kuid käsi keeldus mu kaela ümbert lahti laskmast , nagu polekski tegu magajaga , vaid vigurdava tüdrukuga , kes vaid teeskleb magajat . Lõpuks ometi lõtvus see ja laskus magaja kõrvale voodile . Esimese asjana läksin ja panin akna kinni ja tõmbasin kardinad ette , siis laskusin ta kõrvale . Tundsin korraga , et olen kaotanud hiiglakoguse jõudu . Lamasin selili ja vaatasin üles . Mingid puped vaatasid voodi kohalt riiulilt mulle otsa ja üks väike kuuvalguses sädelev naisenäoline mask vaatas mulle pisut ligemalt vastu . Valge sädelev Veneetsia karnevalimask . Et seda paremini näha , pidin pea veel rohkem kuklasse ajama . Veri valgus pähe , ning peas hakkas kohisema . Olin jälle too Bradley Pearson . . . Ma ei tea , kui kaua ma kavatsen seal ta kõrval lebada – kas selle valguse tuhmumiseni , kuu kadumiseni aknaserva taha või . . . Kummardusin lõpuks magaja kohale , et seejärel toast lahkuda . Niipalju kui ma näha võisin , valitses sellel näol tõsine , pinguldamatu , samal ajal rahulolev ilme . Aga ka mingid varjud näisid edasi-tagasi liikuvat . Polnud selge , kas neid tingis väline valgus või magaja sisemised visioonid , temas kestev unenägu ? Ja mul tuli taas tahtmine libistada sõrmedega üle nende laugude , et niimoodi teda – teadmatut viimast korda hellitada . . . Ei , ma ei tohtinud seda teha , ta võis ärgata ! Ja seegi oleks paras katastroof ! Järsku – needsamad huuled paotasid ja kerge sõna , kergem veel kui tuuleõhk , mis mõne hetke eest oli siit lahkunud . libises üle nende . Sõna , mille üle ma alles hiljem taipasin mõelda . " Issi ! " Järsku käis kusagil üks uks , üks teine tuuletõmme ulatus Marianne tuppa . Tardusin hiirvaikseks . Kohe seejärel kuulsin käija kergeid samme koridoris . Ruth oli ikkagi ärganud ! Ja ma olin lõksus , tõelises lõksus ! Kohe astub ta siia tuppa – ja mismoodi ma kõike seletan ! Mu hingamine lakkas . Sammud justkui möödusid toauksest . Need läksid välisukse suunas , ust katsuti . siis kõlksatasid võtmed . Kellegi võtmed olid välisukse ees ? Seda polnud võimalik väljastpoolt avada ! Sammud tulid sedaaegu tagasi , peatusid . . . ja siis lükati Marianne toa poikvel uks kinni . See sulgus hääletult . Ma olin veelgi kindlamini lõksus . Kuidas ja millal ma nüüd välja pääsen ? Kujutlesin , et järgnevalt läheb ja vaatab Ruth üle ukse Larry tuppa . Kus ta pole nii kaua öid ( ? ) käinud . . . Sest et . . . Aga täna öösel magan seal ju mina ! Nüüd , nüüd just . . . Oma suureks kergenduseks kuulsin kolmanda , kõige kaugema ukse kiiksatust . Hingasin kergemalt . Ma ei mäleta , kuidas ma Larry toa ukseni ja siis tagasi asemele jõudsin . Vineeruks oli igatahes kinni ja ei avanenud kuigi kergesti . Ma lamasin , ning mind valdasid segased mõtted . Ma ei teadnud , mis minuga ikkagi tegelikult oli juhtunud . Õnneks ründas kohe uni – kui poolehoidja , kui kaitsja mind , tõrjudes kõiksugu mõtteid ja järeldusi võimukalt tagasi . Siis valdas mind taas too imelik kahestumistunne . Olin pigem jälle keegi teine . Võib-olla Larry . . . Ma ei teadnud tõesti enam , kumb neist – ema või tütar – oli sellel asemel minuga olnud . . . Kui see olnuks tõesti Ruth , siis peaksin praegu vaikselt võidurõõmutsema . Kui keegi teine . . . ? ! Siis oli taas reaalsus tagasi ja ma teadsin küllaltki selgesti , millega ma olin hakkama saanud – olin kõigi reeglite kohaselt maganud oma sõbra kaheksateistkümneaastase tütrega , tüdrukuga , kes pidi olema absoluutne tabu . Mis tähendas , et ma ei tohtinud temast mitte kunagi ega kordagi mõelda kui naisolevusest ! Kui muidugi eelmise külaskäigu mingi hetk maha arvata . . . Nüüd olin reeglit rängalt rikkunud ! Jah , aga ma olin kogemata teada saanud mitu olulist asja . Esiteks , et Marianne on somnambuulne . ( Mis oli veel selle pere hädadest puudu ! ) Teiseks või kolmandaks – ta polnud süütu . Ja kolmandaks või teiseks – see polnud tal kohe kindlasti mitte esimene kord keset ööd ( võib-olla igal täiskuuajal ? ) tõusta ja sellesse tuppa tulla . Tahtsin või mitte , aga ma pidin kõik need saladused enda kanda võtma . Veelgi enam – ma olin nüüdsest juhtunu vahetu osaline . See tähendab – põhjus ja süüdlane ja vastutaja ühekorraga . Jah , teadsin ju küll minagi , et kõik naised on mingil määral Seleena teenijannad , tema käsutäitjad . Meile , meestele , pole mingit taolist võimet antud . Ja me ei mõista seepärast ka naissoo kummalisi muutusi neil aegadel . Seda aega oskasid vaid nemad tõeliselt tähtsustada . Või siiski –mäletasin hästi , et olin mõnikord nooruses taolistel täiskuuöödel end halvasti tundnud : mingit jõuetust , õigemini kogu olemust , sealhulgas ka mõtteruumi täitvat ükskõiksust ja tahtetust . Nüüd vist oli üks taolisi kordi . Kuid kellegi jaoks oli see erilise tähenduse aeg . Ja see üks lamas nüüd oma toas asemel ning nägi mitte ilmsi , vaid tõelist und . . . Kõik need mõtted jõudsid mu teadvusse tegelikult alles hommikul , kui ma Larry toas ärkasin , tule põlema vajutasin ning kui reaalsus täielikult tagasi tuli . Mulle meenus ja minu teadvusse jõudis veel uusi üksikasju – need seal öökapikesel olid olnud Larry võtmed ja see oli olnud tema foto ! Foto , mida ma polnud kunagi näinud . Ta oli sellel nii võõras ! Ja millise ilmega ta mind ja oma lunaatilist tütart oli vaadanud – vaikse irvitava naeratusega . Ning ta suu oli justkui liikunud , nagu tahtnuks ta mulle midagi öelda . Siis ka sina , Brutus ! Kuid ma polnud end ju reetnud . Keegi polnud mind milleltki tabanud . Sest üks somnambuulne tüdruk ei saanud midagi mäletada – selleski olin ma peaaegu kindel . Kõigist neist kinnitustest hoolimata ei teadnud ma , kuidas peaksin käituma . Nende mõlemaga . Nüüd , hommikul . Kartsin , et juhtunu on väga selgesti mu näkku kirjutatud . Kuulatasin . Korteris valitses vaikus . Panin end kiiresti riidesse . Mõtlesin tõemeeli lahkuda , enne kui nad ärkavad . . . Aga siis lõksatas link , ja Ruth , see võrratu väljapuhanud Ruth , õitsvate iiristega hommikumantel seljas , tabas mind koridorist , käsi juba võtmetel , et uks lahti keerata ja see siis väga ettevaatlikult väljastpoolt sulgeda . Ta imestus oli siiras ja etteheide täiesti õigustatud : " Kuhu nüüd ! . . . Ei , ei . Aga hommikusöök ? . . . Ja pealegi , kas sa ei mäleta , et täna on laupäev . . . Relax yourself – ja võta tuulepluus seljast Pole sul kuhugi kiiret . . . " Tema teadis , tema käsutas siin – ja mul ei jäänud muud üle kui kuuletuda ! Võtsin kingad kuulekalt jalast , riputasin tuulepluusi tagasi varna . Me läksime kööki . Ruth hakkas mune pannile koksima . Mu pilk langes tahtmatult ta jalasäärtele . . Imelik jõnksatus käis minust läbi . Miks see polnud tema , miks tema ei võinud juba õhtul Larry tuppa tulla ? Siis oleks kõik praegu olnud palju lihtsam . Palju loogilisem . Oleks täitunud see ihalus – mis sellest , et suure hilinemisega ja asjaolude sunnil ! – , mida ma nii kaua endas kui tegemata pattu olin kandnud ! . . . Või kas seegi oleks olnud mõistlik ? Pigem oleksin olnud veel enam omadega sees Kuid nüüd , nüüd oli sellest veel olemas väljapääs . . . Kogu hommikusöögi aja hoidusin kummalegi naisele otsa vaatamast . Aga nad mõlemad olid nii kõnekad ja heas tujus . Mul jäi üle vaid kuulata . Imelik , Larryst ei tulnud korrakski jutuks , nagu oleks öise intsidendiga kogu pinge ammendatud . Vastasin kummagi küsimustele napilt . Kuid nad ilmselt ei märganud seda . Ma pääsesin oma piinaolukorrast alles pärast keskpäeva . Mind saadeti peaaegu üle läve . Marianne nägi välja nii värske ja rõõmus – soetud ja lõhnastatud – ning loomulik . . . ja nii lõpmatult . . . valusalt kena oma tumedas seelikus ning lumivalges pluusis . Ning ta vaatas säärase lausa kriimustamata peegli ilmega mulle otsa , silma sisse , kui me head aega jätsime . Tegelikult oligi mul tol hetkel silmi vaid tema jaoks . Ja ehkki oli võimatu , et tema oli olnud see , kes ühes pimedas , raamatuumbses toas minu vastu oli liibunud , ning hiljem teises , avaramas ja kuuvalges toas oli minu lähedal hinganud , tundsin ma ometi kehas kummalist igatsust , et mitte öelda valu . See ründas mind nii ootamatult , ettehoiatamata , et ma pöördusin seljaga nende poole ja pomisesin vaid : " Head aega , head aega , head aega . . . ! " Ja mulle kõlas järele , mind jälitas üksnes Marianne hääl , ehkki ka Ruth pidi kindlasti midagi lausuma . " Nägemist , Riks ! Me ootame sind jälle külla . . . Tule jälle varsti ! " Me ootame sind . . . me mõlemad . . . Millal sa jälle tuled . . . ? Ma mäletan , kuidas ta sündis . Kuid veel rohkem mäletan seda ootust , kui ta polnud veel sündinud , aga oli juba täiesti reaalselt olemas . See oli kummaline segu uudishimust , põnevusest ja . . . kartusest . Et kõik ikka hästi läheks . Läks hästi . Ruth oli vapper . Üks neid kordi , kus ma olen tõeliselt ta üle uhke olnud . Aga mõnel teisel korral ... ma polnud . Kui ta käis ära kaotamas me järgmist last ... ja siis veel korra ... Muidugi , see polnud üksnes tema otsus . Selles oli samavõrd minu süüd . Ja mingit teistsugust valu , kui tema tunda sai . ( On vale arvata , et abort on üksnes naisesse puutuv ja et meest ei puudutagi äng sündimata jäävast lapsest . Mina olen seda palju kordi üle elanud ... ) Millegipärast arvasin kuni viimase hetkeni , et see on poiss . Samal ajal ma polnud selleks valmis , et ta sünnib minu sarnane , et meil saab kord olema mingi poisirüblik majas , kellega ma ükskord enam hakkama ei saa ... Just nõnda ma , mäletan , mõtlesingi . Seepärast ihkasin tüdrukut – väikest , õrna ja kaunist . Nagu vist enamik isasid . Ju vist seepärast sündiski tüdruk . Ta oli imikuna nii ilus – need üksikud pikad tumedad juuksed ning see iseteadev nina , kaks asja tast , mis on tast meelde jäänud . Kui Marianne oli kolmeaastane , lõikasime tal kord juuksed lühikeseks ja sellest ajast oli mu sahtlis jäänud väike mälestus – tema juuksesäuk – , mille leidsin ühest piklikust valgest ümbrikust . See sattus mulle näppu , kui ma oma pabereid ja ka mõningaid fotosid sobrasin , et neid seejärel hävitada . Olin selle toimingu täiesti unustanud . Siis kohe otsustasingi – selle üksi võtan sinna teadmatusse kaasa . Ühtki fotot ei pidanud ma õigeks . Need ärataksid vaid lõputut nostalgiat . Mul oleks muidugi palju kergem olnud , kui me poleks olnud Mariannega nõnda seotud . Jah , ta on olnud hingelt minule palju lähedasem kui oma emale . Mis ongi vist reegel . Ma olen seda tundnud kogu aeg , varasest lapseeast peale . Ma olen temale ikka olnud " tema issi " , samal ajal kui Ruth on algusest peale olnud lihtsalt Ruth . Imelik küll , aga nii kutsus ta meid viimase ajani – ema nimepidi , mind mitte kuidagi või ainult issiks . Mida ta on meilt kummaltki pärinud ? Mulle tundub – aga seda võivad muidugi kõige paremini öelda kõrvalised inimesed , ja eks Riks oleks ju üks selliseid – , et Ruthilt on ta üle võtnud vaid väliseid jooni . Minult on kõik muu – iseloom ja emotsioonid , sealhulgas ka selle hullu tundlikkuse , mis sunnib kõike endas tagantjärele vaagima , ühesõnaga piinlema tehtu valgusel . Kuid selle kõrval on tas ka palju endaomast . See pole mul mingi kõrgendatud enesehinnang ega soovunelm , vaid tõsiasi . Ma tean , olen seda kogu aeg tundnud ... Ükskõik millal ta on vaid mulle otsa vaatas , on see olnud nii , nagu oleksin iseennast näinud . Mitte ta silmadest või tavalisest peeglist , vaid ühest imelikust poolkujutluslikust peeglist , kus mulle on vaadanud vastu m i n u tüdrukunägu . See , kes ma võinuks oma teises kehastuses olla . . . Algul olin ma seda lahkumist plaaninud teisiti . Üksjagu naiivsel moel . Olin kujutlenud , et vahetan kõigepealt töökoha kuhugi linna teise serva . Mis koht see säärane oleks olnud , ei oska ma öelda . Ausalt öeldes mõtlesin algul muud . Et ma lahkun , kuid jään üsna nende lähedusse , et leian korteri , näiteks selle Lasnamäe liikluskanali teisel poolel , kust paistavad ära minu endise korteri aknad . Ja pimedatel õhtutel saan oma binoklit appi võttes vaadata sinna , mahajäetud elamusse , näha liikumist , näha tulede süttimist ja kustumist , näha nende elu üldisi jälgi . Et teada saada , kas neil on minuta lihtsam , parem , kergem ? Ja sellega piirnes teine mõte . Kui ma muidugi oleksin võtme endale alles jätnud . Et ma võiksin südaööl , nii kella kahe ja kolme vahemikus , mõnikord neid , magavaid , salaja ka vaatamas käia . Piiluda üle ukse , kuidas nad magavad , mis raamat vedeleb kummagi voodiserval või maas vaibal . . . Istuda hetk pimedas köögis . Avada külmik , vaadata , mida nad söövad , maitsta mõni lusikatäis Ruthi tehtud salatit , juua lonks nende ostetud piima , otsida kapisügavusest , nõudevirna tagant üles sinna peidetud viinapudel ( üks mu väikesi saladusi kõigi teiste kõrval ) ja võtta väike pits oma endises korteris , oma endises elus Kuid õige pea laitsin selle mõtte endas kindlalt maha . . . Kui pooliku , kui veerandlahenduse . . . Aga korteri kavatsesin üürida sinnasamasse Lasnamäele üsna . . . oma vana korteri ehk nüüdsest nende korteri ligidusse . Niisuguse kõigi mugavustega ühetoalise korteri . Mis oli selle kõige mõte ? Ma tahtsin nende elu salaja jälgida , ma tahtsin näha , kuidas nad minust puudust tunnevad ja kuidas nad siiski üksi hakkama saavad . Ja mitte ainult seda – ma kavatsesin mõnel ööl , kõige raskemal uneajal – nii kella kolme ja nelja vahemikus – neid külastada . Tulla oma võtmetega uksest sisse , hiilida vaikselt ringi , kiigata üle ukse , kuidas nad magavad , istuda vaikselt pimedas köögis , otsida käsikaudu alt kapist kööginõude lasu tagant üles viinapudel ( üks minu saladusi , kuid sinna see jäigi ! ) ja kallata nagu venelane endale teeklaasitäis ning ühekorraga ära juua . Ja siis vaikselt , ilma ukseklõksuta lahkuda . Jättes viinaklaasi kui mõistatuse lauale . See oleks olnud ohtlik plaan . See oleks tähendanud korralikku riski . Ma muutsin ruttu meelt . Mõistsin , et see oleks vaid hädalahendus . Tõelise lahenduse edasilükkamine . Varem või hiljem oleks ma ühega neist vastakuti sattunud . Või mõne tuttavaga , kes sellest oleks edasi rääkinud . Esimesena oleksin kindla peale kohanud Mariannet . Sest sel tüdrukul on hea intuitsioon . Seepärast jätsin lahkudes võtmed nähtavale kohale , peegli kõrvale , maha . Mitte et ma kartnuks kiusatust tagasi tulla . Ma tahtsin selle liigutusega selgema joone kõigele alla tõmmata . Vahepeal oli mul mõttes olnud need võtmed siiski kaasa võtta ja siis kusagil võõralt sillalt võõrasse jõkke visata . Miks ? Võib-olla selleks , et nad ei jääks kellelegi mehele , kes ükskord sinna elamisse võetakse ... Kuid see oleks vaid süvendanud teadmatust ... Marianne jääb ka edaspidi minu tütreks . Seda teadmist on mulle vaja . Sest ma ei saa ometi kõigest siin elus , mille ma maha jätsin , rääkida minevikuvormis . Ma rõõmustasin tema üle nii väga ! Eriti viimastel aegadel , kui ta väliselt nõnda kiiresti muutus . ( Ja ma rõõmustan tema üle abstraktselt ka edaspidi , ilma et ma midagi konkreetset temast teada sooviksin . ) Ma ei ütleks , et ma ei märganud , kuidas nende omavaheline võõrdumine emaga aina süvenes . Aga oleks patt öelda , et see mind väga rõõmustas . Oli lihtsalt imelik pealt vaadata ja kõik . Võib-olla " võõrdumine " polegi päris õige sõna . Neil polnud viimasel ajal sättumust . ( Mulle meeldib see sõna . ) Või et nende vahel oli midagi ebakõlalist . Aga ma tabasin ära põhilise . See ei olnud ju Ruthi poolt kadedus , et tütar ei tohiks mõnda ema riidehilpu endale selga või ta kingi jalga panna . See oli midagi põhimõtteliselt uut . Kuidas seda kõige selgemini öelda – see oli ema ja tütre ühevõrdseks saamine . Nii-öelda võistlejateks ühel suurel lahinguväljal . . . Jah , sellest hetkest oli majas kaks naist . Kaks iseloomu , kaks otsustust , kaks samavõrdset nägu ühe ja samas esikupeeglis , kui piltlik olla . Ja ma nägin , et vastupidiselt minule Ruth isegi ei rõõmustanud nii väga tütre täiskasvanuks saamise üle . Vastupidi , ta võttis seda asjaolu teatud varjatud vaenulikkusega ; nende vahele ilmus mingi teravus ; Ruth nagu teritas ennast tütre emotsionaalse süttivuse vastu . Üks nagu seganuks aeg-ajalt teist . Nad olid samast soost . Oli tekkinud mingi rivaliteet . Kuid mille nimel ? Kuhu see oli suunatud ? Millelegi arusaamatule . . . Kas seal kusagil olin ka mina ? Varjatud kujul ? Ükskõik kuidas , aga tütre eelised said päev-päevalt aina nähtavaiks . . . Siis oli mulle järsku selge – Ruth on lihtsalt kiivas meie tütrele , tema noore ilu üle . Sest tema oma . . . Temast , oma tütrest , oli mul tõeliselt kahju , võiks öelda et see oli isegi haledustunne , mis mind trepil ründas , kui ma korteriukse tol öösel enda järel kinni tõmbasin . Alles hiljem sai sellest mingi imelik segu temast ja Ruthist ja veel mõnest naisest , kelle kõik ma pidin endas maha salgama . . . Jah , ma tundsin end tol ööl täpselt sama , nagu ühe kirjandusteose peategelane . ( See raamat mulle meeldis , üldiselt ma ilukirjandust ei naudi . ) Ainult selle vahega , et minu tütar ei osanud isegi kahtlustada , et ma lahkun kodunt . Ta magas . Ja seepärast ei pidanud ma ( õnneks ) lausuma ka neid sõnu , mida too mees lausub oma tütrele Ellenile : " Seal , kuhu ma lähen , ei lasta sind sisse . . . " Ma ei saanud teda kaasa võtta ; ta pidi oma ema juurde jääma . Ja mingil kombel tema mõju alla . Kuid ma lootsin väga , et Mariannes on küllaldaselt iseloomukindlust , et mitte üle võtta seda tühist ja kerget , mida ma ta emas nõnda taunisin . . . Ma seisin tükk aega tema voodi kõrval ja vaatasin , kuidas ta magab . Nii kadedaks tegi ta uni , see äraolek , see aimamatus . Ja . . . ta oli nõnda ilu – üks käsi üle pea heidetud , teine surutud kurgualusesse , könksus põlv teki alt väljas , kogu teki alla jääv keha mingis graatsilises S-tähte meenutavas vonkes . . . Ja ma sain aru , et mu väike armas tüdruk , mu armas kaisununnu , mu pargiretkede kaaslane ja oravate söötja , mu kallis koolilaps ja armsate sünnipäevakaartide joonistaja on suureks kasvanud , kellekski teiseks , tagasipöördumatult teiseks saanud , kellekski , keda ma enam ei mõista . Aga mina kippusin teda mäletama ikka veel väikesena . Ja olin minagi teinud selle tüüpilise vanemate vea , et arvasin – ta jääbki alatiseks selliseks . Kuid juba ammu olid möödas tema abituse ja siiruse ja naiivsuse ajad , ta on nüüd tema ise , samasugune kui mina või tema ema , kes magas üksi oma laias voodis . Ja ta oli täis saladust , üleni täis oma teisekssaanud saladust . . . Seepärast oligi see eriti hull hetk . Lahkusin , ja võttes kaasa ta saladuse . Mis polnudki niivõrd tema , kui just minu saladus . Ja ühtlasi veel üks neid kaalukamaid põhjusi , miks ma selle sammu pidin ette võtma – tahan ma seda tunnistada või mitte ... Ma vaatasin teda veel kord ja tundsin , et neelatan . Surusin mingi viimase vilksatuse endas maha . . . Ei , ei – kõik . . . kõik . . . kõik ! Keerasin ümber ja lahkusin vaikselt-vaikselt ta toast , veel vaiksemalt sellest kodust , tema elust , võttes tast kaasa just selle meenutuse , kuidas ta mitte midagi teadvana , õnnelikuna magab . . . Ja veel viisin ma kaasa meie saladuse , mida keegi ei pidanud kunagi teada saama . Isegi mitte tema ise ! Sest tema mõistus ei võtnud sellest ju kunagi osa . Vaid mingi sügavam olemus , mingi teadvustamatu osa temast , kus ta polnud enam minu tütar , vaid keegi eelmine , mingite tundmatute naiste tuletis , summa . . . ma ei tea kes . . . Esimest korda juhtus see täiesti kogemata . Ma ei saanud sellest siis isegi päriselt aru . Ma ei saanud aru , miks ta tuli . Ja ma ei saanud aru , et ta t e g e l i k u l t magas . Kogu selle aja ! Ma arvasin , et ta kartis . Nagu ta tihti lapsena kartis . Mis oli mulle nii tuttav tunne , sest ka mina olin kunagi ööd kartnud . Et ta unustas lihtsalt ära , kui vana ta on , ja tuli minu juurde nagu laps , nagu kuue või seitsmesena , kui tal need hirmuhood peal käisid , mis olid nii väga minu omaaegsete hirmude moodi . . . Aga siis see kordus . Ja kuna ma polnud midagi ette võtnud , et sead ära hoida . siis kordus see veel mitu korda . Ning muutus minu jaoks millekski väga meeldivaks , ilma et ma oleks endale aru andnud , mida see t e g e l i k u l t endast kujutab . Alles hiljem sai sellest saladus . . . Ruth ei teadnud , ei aimanud midagi . . . Ja ei saa eales teadma . . . Kuigi see kõik oli tema arvelt , kui küüniliselt väljenduda . . . Tegelikult oli tal oma rütm . Ükskord juhuslikult sain aru , et see langeb kokku täiskuuöödega . Õnneks ei langenud see kokku ühe teise rütmiga . Tunnistan siinkohal endale , et ma sain selle teise ta päeviku taga olevast kalendrist teada – seal oli tal kõik selgesti üleval , mõistuseliselt kirja pandud . Nii et ma siiski teadsin . . . Imestasin samas , et kas nad , tüdrukud , ei arva , et mõni koolis võib seda kalendrit näha . Olin kuulnud , et naised peavad neid asju isegi omavahel saladuses . Et nad ei räägi neist niisama , vajaduseta . . . Eks ta olegi üks looduse saladus . . . Ma . . . ma sooviksin oma tütrele mingit soodsamat tulevikku . Ma olen kindel , et tal läheb hästi . Ma millegipärast aiman , et ta abiellub kiiresti ning pääseb ema mõju alt minema . See oleks asjale üksnes kasuks . Ja ainult sellest on mul tuliselt kahju , et ma kõike seda oma silmaga näha ei saa . Seda noort meest , kellele ta end ükskord pühendab . . . Kui see kuidagi võimalik oleks , kui ma vaid võiksin – ma tahaksin seda tseremooniat pealt näha . . . Marianne . . . Mari-anne . . . ilus nimi . . . minu pandud . . . minu tüdruk . . . armas . . . aga nüüd juba kauge . . . Hüvasti , mu Kuuvalgusehulluke ! Jah , midagi olulist oli tõesti selgunud ! Ma olin kogu aeg otsinud mingit Larry saladust – ja olin teada saanud ta tütre oma . Mis oli ka Larry saladus , tema oma veel suuremal määral , sest tema oli t e a d l i k juhtuvast , samal ajal kui Marianne ise polnud . Nüüd oli vaid küsimus selles , kas oma lunaatilise tütrega magamine oli ikkagi piisavalt suur põhjus , et Larry o l i p i d a n u d perekonna juurest lahkuma . See , et Ruth sellest midagi ei teadnud , näis igatahes üsna tõenäoline . Ja kes osanuks mulle ikkagi öelda , millest see ebaloomulik harjumus oli alguse saanud ? Kas Marianne lunatism oli kelleltki päritud või oli see mingi tugeva vapustuse tulemus ? Küsisin nõnda , ja ei suutnud kummalegi küsimusele vastata . Aga mul olid silme ees mõned stseenid Kaarmade perekonnaelust , mille pealnägijaks ma olin vahetevahel olnud – väike Marianne jooksmas isale uksele vastu , hüppamas temale kaela , klammerdumas jalgadega ümber tema , istumas üsna suure tüdrukuna isa süles , suudlemas Larryt põsele , silumas isa juukseid , isa ning tütar vaatamas üksisilmi ja pikalt teineteisele otsa nagu mingid salaseltslased . Ja Ruth iga kord nagu tagaplaanil , justkui teine number , justkui keegi kõrvaline ... Ma ei teadnud neist asjust palju , mul endal polnud mingit perekonnakogemust , aga ma võisin vaid intuitiivselt öelda , et isa ja ta täiskasvanud tütre lähedane suhe oli üks looduse salapärasid ja samas ohtlikumaid nähtusi . Jah , olin neist vaid siit-sealt lugenud – aga nüüd oli siis selge tõestus käes . Omamoodi oli põhjus ka muidugi selles , et Marianne oli ainus laps , kellele koondus kogu armastus . Kuid küsimus oli ikkagi – milline oli selle armastuse tõeline sisu ... ? Kõik võis olla palju keerulisem ja mulle lihtsalt mõistetamatu ... Ja samas , ähmane oli ka Ruthi roll kogu selles konfliktis ja järelikult ka Larry lahkumise-loos . Ma polnud selles osas targemaks saanud . Olin endiselt kindel , et ta varjab ning seejuures midagi olulist . Veelgi enam – juba peaaegu algusest peale valdas mind tunne , et Ruth tahab mind teha kaasosaliseks milleski suuremas , mis minusse õieti ju ei puutugi . Või puudutas suhteliselt vähe . Ja et tal oli see juba peaaegu õnnestunud . Veelgi enam – Ruth nagu ei näinudki tõsiselt soovivat , et Larry veel tagasi tuleks . Ainus , mis ta eneseteadvust puudutas , oli see , et ta ei teadnud Larry lahkumise t õ e l i s t põhjust . Või ta teadis sedagi ja ainult teeskles teadmatust . Puudus veel vaid see , et Ruth oleks öelnud : " Riks , võta mind nüüd endale ! Tunnista üles , et sa oled seda salaja kogu aeg tahtnud ! Ma olen ju hea naine – ja me pole veel nii vanad , et ei võiks nüüd koos alustada ... " Või oli see viimane siiski minu liialdatud ettekujutlus ! ? Kuid nii või teisiti olime me kolm – kakskümmend aastat hiljem nagu musketärid – jälle seotud üheks sõlmeks , üheks võimatuks Gordioni sõlmeks , mida nüüd vaid mina tahtsin ja ilmselt ka olin suuteline lahti harutama . Ja sellest johtuvalt sai mulle selgeks – ma ei kavatse mulle nüüd nii tuttavat Lasnamäe korterit rohkem külastada . Vähemalt lähiajal mitte . Peamine põhjus oli muidugi Marianne . Juhtunu ei tohtinud korduda . Aga et see oli enne mind sündinud palju kordi , selles olin ma rohkem kui kindel ! Kõik selles korteris asetleidnu sarnanes tõelise musta kasti sisuga . Ja nüüd olin minuga juhtunu tahtmatult saanud selle musta kasti osaks . Kõigele lisaks , see oli aset leidnud veel ka öö musta tiiva varjus , seega kahekordses pimeduses ... Ja kas polnud imelikust imelikum – ma olin püüdnud etendada perekonnasõbra või lihtsalt Larry sõbra rolli , kuid mind oli sunnitud mingisse kummalisse vahemehe rolli , nii et minust oli lõpuks saanud Larry rolli täitja . . . ! ? Jah , eile õhtul – oh kui kaugel ajaliselt oli see praegu ! – oli mulle tegelikult pakutud uut kodu . Muidugi mitte otsesõnu , vaid ettevaatlikult ja varjutatult . Selle läbi , et mind oli jäetud sinna ööbima . Ja mina . . . mina olin selle pakkumise kõhklemata vastu võtnud ! Nüüd alles taipasin , et see oli olnud viga . Ehkki mitte parandamatu viga . Nüüdsest oli minu jaoks seal korteris kaks naist , kes olid teatud mõttes ühevõrdsed . Sest üks neist p o l n u d m i n u t ü t a r. Jah , ja teine neist polnud õnneks veel m i n u n a i n e. Aga ma ei saanud ju ometi magada korraga kahes voodis ! . . . Nii või teisiti , ma tundsin , kuidas kogu see veider lugu mind neelab nagu kurisu või lähenev koseastangukohin – kas ma seda tahan või mitte – ja et mu rahulikult väljamõõdetud elustiil lendab nii või teisiti uppi , mis tähendas seda , et minu mõeldud püsivamast suhtest Sirkkaga ei tule – nagu juba mõnigi kord varem – mitte midagi välja . . . Kui see oleks . . . juhtunud Ruthiga , mu kunagise romantilise eluperioodi kallimaga , oleks mul olnud kergem endale ja ka Sirkkale valetada . . . Aga Marianne puhul oli midagi teisiti ! Ehkki see polnud päriselt , noh . . . mõistuseline juhtum . . . aga ma ei saanud esmaspäeva õhtul , kui Sirkka jälle minu juurde pidi tulema – ma ei saanud talle avalalt silma vaadata ! Ja kui ta küsib – sest seda võib ta kergesti teha , kuivõrd tas on oma vanaema , ingeri eide , arbujavõimet – , et kuule , on sinuga vahepeal midagi juhtunud ? , siis ma küll ei suuda talle mingit kerget pula ajada ja tunnistan juhtunu üles . Niipalju ma seda tüdrukut ikkagi austan ! Siiski , päriselt ettevalmistamatult see pauk temale ka ei tule , sest ma olin talle sellest Larry-loost jõudnud telefonis põgusalt rääkida , ehkki polnud maininud Ruthi külaskäiku Nõmmele , mis oli ju täielik ootamatus , juhus , mille vastu me keegi pole kindlustatud . . . Jah , ma tõesti ei kujuta ette , mis sellele järgneb ! Siiski , mul polnud muud üle jäänud , kui jätkata Larry otsimist üksi , omaenda jõududega . Las Ruth seal Lasnamäel arvab jaanalinnu kombel pead liiva sisse peites ükskõik mida . . . Või kust mina võin teada , mida see naine tegelikult mõtleb või loodab ? Selge see , et ta oli jõudnud ka Mariannele sisendada – nad saavad kahekesi hakkama . Olin näinud küll nii ema kui ka tütre segadust ja hirmu , kuid ka kergendust , mida nad Larry eemalolust , teadmatuses viibimisest tundsid . Igatahes rahustas neid üsnagi teadmine – Larry on kusagil olemas , temaga pole midagi hullu juhtunud . . . Ta oli lihtsalt olemas ja kõik . Ning ei midagi enamat . Kas nad ikka nii väga kannatasid seeläbi ? Kui ei kannatanud , siis oli see lihtsalt enesepettus . . . Kuid mitte niivõrd Ruthi , vaid just Marianne olek hämmastas mind . Või peaks ütlema , et tema enesevalitsus . Ta polnud ju ühegi lausega , isegi mitte ainsagi sõnaga kogu selle aja jooksul reetnud , kuidas ta suhtus isa kadumisse . Tegelikult – ta ei suhtunud kuidagi . Kui muidugi too öine , juhuslikult pealtkuuldud ärev sosin maha arvata ... Sain aru , et kui ma nüüd jätkan üksinda Larry otsimist , siis pean tegutsema pisut laiemalt . Kuid millest kinni haarata ? Ja siis äkki meenusid mulle Ruthi sõnad : " See imelikuks muutumine algas tal varsti peale Siberi-ekspeditsiooni . . . " Kas mitte sellest lausest lähtudagi ? Ja versioonist " leedi X " ? Ehk teisisõnu Ruthi veendumusest , et Larryl tekkis seal ekspeditsioonil kellegagi armusuhe , mis jätkus ka hiljem . Ehkki see tundus mulle väheke triviaalne , otsustasin siiski just sellest kinni haarata . Sest muid niidiotsi mul lihtsalt polnud . Eks pärast näe , kuhu see välja viib . Tegelikult esitasin ma küsimuse teisiti – tahan teada saada , mis Larry endaga seal Tunguska taigas ikkagi juhtus ? Mõistsin kohe , mul oli vaja asjaosalistega , see tähendab ekspeditsioonis osalenute ja esmajoones muidugi tolle oletatava naisliikmega kokku saada . Selleks tuli minna Larry töökohta , tema instituuti , kus ma polnud , imelik küll , kunagi varem käinud . Aga enne veel , kui ma sain oma mõtte teoks teha , meenus mulle üks oluline fakt – minagi olin omal kombel selles ekspeditsioonis . . . jah , kui nii võtta siis osalenud – ma olin neid kõiki Balti jaama perroonilt teele saatnud ja isegi pildistanud ! Tegelikult olin sinna sattunud üsna juhuslikult – Larry oli mulle viimasel hetkel helistanud ja palunud endale termose osta , sest ta ise oli ajapuuduses . Mida ma olingi läinud ära viima , ja nõnda põgusalt kõigi osalejatega tutvunud . Mul oli rippunud mu vana hea Zenit kaelas ja keegi neist oli palunud , et ma seda olulist momenti jäädvustaksin . Põhjus – neil kellelgi polnud fotokat käepärast , sest need olid kusagil kottide põhjas või küljetaskutes peidus . . Kui ma Larry jutust õieti mäletasin , siis oli tegu Eesti Teaduste Akadeemia meteoriitikakomisjoni organiseeritud noorte teadlaste ekspeditsiooniga , mis pidi töötama Kesk-Siberis , Podkamennaja Tunguska jõe basseinis , " kuhu <arv>. aastal langes nõndanimetatud Tunguusi meteoriit või mingi muu taevakeha " . See teine lausepool oli enam-vähem Larry suust pärit . Nagu järgnevgi – et tegu on ekspeditsiooniga " ühte maakera põnevamasse paika , kui silmas pidada paiga kättesaadavust võrreldes teiste taoliste paikadega meie maakeral " . Viimane lause oli üleliigne , sest me olime Larryga koos küllalt neid saladuslikke või vähem saladuslikke kohti mööda maakaarti taga ajanud ning nende kohta kõiksugu andmeid kogunud , nendest mappe koostanud ja nõnda edasi . See oli nimelt üks meie ülikooliaegseid hobisid . Kui ma nüüd mõtlema hakkasin , siis oli see ärasõit murranguline ka minu ja Larry suhetes . See oli me viimane tõeline koosolemine . Sest pärast Siberit polnud me enam regulaarselt kohtunud ; oli olnud vaid paar-kolm juhuslikku kiiret ja kuidagi rabeda jutuga kohtumist linna peal – tere-tere ! kuidas seal õige oli ? tead , huvitav ja omamoodi põnev kogemus , aga peaks kunagi pikemalt kokku saama , siis räägiks põhjalikumalt Jah , " põnev kogemus " – nii oli Larry öelnud , ja mina polnud neile paarile sõnale tookord suurt tähelepanu pööranud . Alles nüüd tulid need meelde . Ja ma mõtlesin – kas ta ei mõelnud selle " põneva kogemuse " all hoopis naistega seotut ? Ei , kui me ka oleksime tollal ekspeditsioonijärgselt kohtunud – ma olen kindel – Larry poleks mulle rääkinud oma intiimsuhetest . Neist ei rääkinud ta pärast ülikooli enam kordagi – kui tal neid Ruthi kõrvalt isegi juhtus olema . Olin kindel , et Larry mõtles ikkagi muud , meid mõlemat huvitavat . . . Mäletasin , et olin tolle filmi üsna varsti ära ilmutanud ja negatiiv oli üsna korralik välja tulnud , aga ma polnud vaevunud piltide kopeerimist ette võtma . See johtus mul ühelt poolt laiskusest ja teisalt , et mind huvitas pildistamise juures üksnes üldine tulemus , aga mitte konkreetsus . Kuid seda nii-öelda üldist tulemust oli ju võimalik ka negatiivi vaatluse järgi ära öelda . Imelik filosoofia , eks ole ! Kui paljud ülikooliaegsed ja reisidel pildistatud näod , kui paljud Kõrvemaa-vaated uinusid mul aastaid , isegi aastakümneid sahtlipimeduses , olemise ja mitteolemise piiril , oodates oma tundi , oma tõelist elluärkamist . . . Kuid oli üsna vähe lootust , et see aeg kord tuleb , sest aeg ladestas kogu aeg uusi sündmusi , uusi nägusid , uusi olukordi . . . ? Mu fotograafiahuvi polnud loodusteadusi õppinu jaoks midagi erandlikku . Alguse sai see juba ülikooliajast . See võinuks olla ka me kõigi ühine hobi , kuid meil oli teise kursuse õppekavas fakultatiivse õppeainena fotograafia . Härra Sakk , kes seda andis , oli oma ala meister ja oskas meid kõiki sütitada . Tema käe all tegimegi oma esimesed võtted ja ilmutasime filmid ise ka ära ning seejärel õppisime neid kopeerimagi . Minule jäi see asi lihtsalt tugevamini külge . Õigemini , minus oli enne sedagi pildistamishuvi . Mõtlen koguni nii , et kui ma poleks esimesel korral loodusteadustesse sisse saanud , siis oleksin uuel sügisel hoopis kinoinstituuti filmioperaatori erialale üritanud . Aga see tähendanuks Moskvat . Milleks ma polnud muidugi valmis . Igatahes tundsin ja tunnen siiamaani , et mul on mingi kunstilise , panoraamse nägemise oskust , kui nii võiks kõrgelennuliselt väljenduda . Hiljem ostsin endale Zenit fotoaparaadi , aja möödudes tele- ja siis isegi lainurkobjektiivid . Ja alustanud iseseisvat pildistamist , harjusin ka ise kogu fotograafilise protsessi otsast lõpuni läbi tegema , nagu härra Sakk oli meile õpetanud . Võiksin pihtimuse korras tunnistada , et olin teinud isegi aktifotosid . Koguni siin , tädi elamises . Olin ühe näitsiku , kes sellega rõõmsalt nõus oli olnud , siia tirinud , ja olin teda , tädi boa õlgade ümber , igasugustes poosides – peegli ees ja tugitoolis ja voodil – pildistanud . Ja seejärel oma modelliga , nagu nii mõnedki kunstnikud , üsna lõbusalt aega viitnud . Mis siiski ei käinud tõelise kunstnikukreedoga kokku . Sest nemad nõnda ei käitunud . Või kas ikka ? Seda oleks võimalik vaid mõnelt mineviku suurelt kunstnikult nagu Toulouse-Lautrec , Picasso , Renoir küsida ? Ja selle ning eelnevaga seoses meenus mulle , et õieti on mu elamises veel üks ruum nimega Pimeruum . Nõnda kutsusin oma isetegevuslikku pimikut , mis oli ainus ümberehitus , mille olin tädi elamises jõudnud ette võtta . Ma olin endise avara sahvri , mis jäi köögi kõrvale , lasknud ümber ehitada fotopimikuks , olin sinna lasknud isegi külma vee sisse panna . Ja muidugi vedada elektri ning asja huvides mitu pistikupesa . Läksin seejärel oma Pimeruumi ja panin tavalise valguse põlema . Selle käes nägi pimik üsna kõle välja – lihtsalt üks kitsas ja koristamata ruum , riiulitel kemikaalidepurgid ja tolm . Aga mul oli esmalt vaja too negatiiv üles leida . Õnneks sattus see mulle kohe algul näppu , enne kui ma enda peale vihastama jõudsin hakata . Keerasin ta suurendusaparaati , kustutasin laepirni , süütasin punase laterna . Kõik mu ümber muundus hetkega teiseks , ebamaiseks . Vaikus haaras ruumi , kuid tänu sellele kuulsin nüüd maja sisemisi ja sellest väljapoole jäävaid hääli – torudes mulksus vesi , ülevalt pööningult kostis millegi kolinat , kusagilt , ilmselt väljast , kuuldus palli taga ajavate laste kilkeid . Tõesti , imelik nähtus on negatiivid . Nagu peatatud aeg , mida pole päriselt nähtavaks muudetud . Nagu varjuelu , ei , koguni vaimuelu – kõik on vastupidi , pahupidine , ja ometi reaalne , mitte sealpoolne . . . Minu jaoks on tõesti alati pisut lummaline , kuidas negatiivkujud , need sageli justkui heledad lumeinimesed või nagu lummalises kuuvalguses ( jälle ! ) viibijad muutusid ilmutusvannis tõelise näoga tumedateks ja reaalseteks inimkujudeks . Need näod , nad selgisid kui mingist unest , tulid tagasi transtsendentaalsest mõõtmest ja muutusid reaalseteks . Teadsin – ilmuti ja kinniti olid värsked . Kallasin need vannikestesse . Vesi ja kemikaalid läigatasid kummaliselt . See tuli valgusest . Ja see punase lambi atmosfäär mõjus ka pimikus töötajale . Alati tekkis mingi ebareaalsustunne . Või võltskergendus , et olid sellest esimesest , põhilisest maailmast ära . Olid teises reaalsuses , mis oli palju kitsam ja üsna eriline . See valgus tõi mulle alati mõttesse assotsiatsioone Marsil või Veenusel viibimisega . Kui uskuda fantaste , näiteks vendi Strugatskeid . Igatahes aitas just see valgus mul alati mõtteid koondada . Ning peale muu oli punasel valgusel ka mingi neutraliseeriv mõju . Eelnev pinge alanes . See , mis ei mõjunud fotopaberile , see mõjus meeltele . Mulle tundus , et säärane intiimne keskkond aitab jõuda tõesemate hetkedeni . Mida ma praegu ka vajasin . Omas laadis olid nii filmi ilmutamine kui ka fotode kopeerimine millegi tõese ja lõpliku saavutamine . . . Seda negatiivi silmitsedes tundsin hetkel midagi uhkusetaolistki , võiks öelda et koguni loojauhkust – kui mina neid perroonilseisjaid poleks tookord pildistanud , ei oleks sellest teeleasumisest jäänud mingit reaalset jälge ! Üksnes meenutused . Mis on küllaltki ebakindlad ja subjektiivsed ning kustuvad aegamööda , nagu ma palju kordi olin võinud veenduda . . . Hoidsin ilmutist tulnud esimest fotot hetkeks fototangide vahel , enne kui selle kinnitisse libistasin . Nii , siin nad olidki – keset perrooni , varustusekuhja keskel , vasakul neist vagun nr. <arv> , selle ukse juures pluusis ja vormimütsiga naisvagunisaatja . . . Oot-oot , mitu naist neil siis seal kaasas oli ? Kas tõesti vaid kaks ? Oli justkui kolm või koguni neli ? Kas ma siis valesti mäletasin ? ! Ei tea , pärast uurin , vaja ka järgmised kaadrid ära kopeerida , ehkki seal ei saa olla midagi muud kui needsamad näod , ainult kümmekond sekundit hiljem . Kuid ka niisugusel kahe järjestikuse kaadri võrdlemisel oli võimalik avastada üksikasju , mida elus iialgi tähele ei pane . . . Jah , näed seal grupi keskel ta seisiski , mu nüüdseks kadunud sõber ! Teistest pool pead pikem , väga sportlik , nagu alati kerge naeratusega huulil . Teda lähemalt tundmata võinuks arvata , et see on üleoleva inimese naeratus . Mingis mõttes isegi tõsi . . . ! Ja kohe tema kõrval , kuidagi tema ligi , seisis samuti pikemat kasvu tumedapäine naine , kes millegipärast meenutas mulle rohkem Mariannet kui Ruthi , ehkki erinevus ema ja tütre vahel polnud kes teab kui suur . ( Nagu ma olen vist korduvalt rõhutanud . ) Foto järgi võttes oli tegu Ruthist tükk maad noorema naisega . Mitte just väliselt , pigem olemuselt . ( Aga mõnel inimesel on imeline võime fotol välja näha tunduvalt huvitavamana , kui ta on tegelikus elus ! ) Ja pildi servas , vagunile kõige lähemal seisis teine naine – satään või koguni blond iludus , väikese ümmarguse näo ja kõrgete kulmudega , mis muudavad tavaliselt ilme imestavaks ning seeläbi justkui nagu salapärasemaks . ( Tema kohta kehtis vist samuti mu eelnev arvamus . ) Ja rohkem naisi polnud . Vähemalt neil fotodel . Võib-olla ma polnud tabanud kogu gruppi . Neid võis ehk olla rohkem , kui ma neid kõiki Larry tutvustuse saatel kätlesin . . . ? Valisin esimeseks selle , kes seisis Larry kõrval . Suurendasin teda koos Larryga . Et tabada näoilmes või milleski muus nähtamatut . Suurendatud variandis tulidki mõned üksikasjad nähtavale . Naisel oli põsel sümpaatne tume sünnimärk , kaelas mingi huvitav kaelaehe või koguni amulett . Niisugusena , suureplaanilisena oli ta pisut vähem Ruthi sarnane ja veel rohkem Marianne moodi . ( Olin kusagilt lugenud , et armukesteks valitakse vaistlikult küll oma naise sarnaseid , kuid sisemiselt ja temperamendilt täiesti vastupidiseid naisi . Ei teadnud , kuidas Larry , aga ma ise ei osanud seda arvamust ei kinnitada ega ümber lükata . ) Tema see on ! vilksatas minus . Tema pean ma kõigist ekspeditsioonis osalenutest esimesena üles otsima ! Teel Larry instituuti otsustasin , et tõelist tulekupõhjust ma kellelegi targu ei ava . Kavatsesin öelda , et olen asjaarmastaja fotograaf , kes ekspeditsiooni teele saates neid pildistas ja et tahan nüüd fotod edasi anda . Mis oli ka pooliti õige . Ja alles edasise vestluse käigus tahtsin ma üritada teada saada , kuidas seal kõik oli . . . Tegelikkuses tabas mind järgemööda mitu ebaõnnestumist või külma dušši . Esmalt pani mu kannatuse proovile instituudi direktori sekretär , niisugune ilus , väikeste valgete hammastega hiireke , kes viilis oma küüsi ja ei katkestanud seda tegevust ka siis , kui ma ta poole pöördusin . Instituudi direktor olevat hõivatud , ma " oleksin pidanud eelregistreeruma " . Ja kui ma siis mainisin , et asi puudutab nende instituudi töötajat , minu head sõpra , ja kui ma siis nimetasin Larry nime , purtsatas too väike hiir epakalt , kuid tõstis siiski sisetelefoni toru . Mind häiris tema juures see mingi halvustav või õieti üleolevusžest . Ma olin alati arvanud , et Larry hea kasvatus ja džentelmenlik hoiak ( kui mõned üksikjuhud välja arvata ) kindlustas talle pea kõigi naiste juures vastuvaidlematu renomee . See hiir polnud temast küll igatahes sisse võetud , muidu ta poleks nõnda käitunud . . . " . . . kulla inimene , miks me peaksime nii väga imestama Lembit Kaarma kadumise üle , kui ta ongi kogu aeg olnud meile probleemiks , " vastas direktor , piinliku hoolikusega ülepea kammitud harvade juustega ja vanamoodsa lipsuga mees mu sissejuhatava lause peale , laskmata mul isegi seda lõpetada . Mind hämmastasid korraga kaks asja , tema , selle kuiviku familiaarsus ja seejärel taas suhtumine Larrysse , keda ma olin pidanud andekaks ja seega hinnatud kaadriks ning nõnda edasi . Kas olin taas midagi seni teadmatut oma sõbra kohta teada saanud . Midagi sootuks muud , kui olin surmkindlalt oodanud . Kuid kohe muutis krõbusk , see igavesti poolvana teadusehunt tooni ja osutas laua vastas olevale tugitooli , vajus ka ise enda omasse õlgadeni sisse , vabastades nii ennast kui ka mind esialgsest pingest . " Jah , ega ma seda päris asjata öelnud . Temaga on viimase ajal olnud ridamisi . . . kuidas ma nüüd ütlen . . . lausa ridamisi kõiksugu pahandusi . Kaarmaga ei saanud viimasel ajal enam keegi kontakti . . . Tööl käib ta ka kuidagi kaootiliselt . Senini oleme nendele tööluusidele suutnud läbi sõrmede vaadata . Ta on , õigemini oli võimekas teadlane . Aga kui kohustuslike tööde ning ülesannetega hakkasid tulema suured hiljaksjäämised , siis tuli olla rangem . Ta on pidevalt teisi kollektiivses töös osalenuid alt vedanud . . . Ja viimasel ajal on . . . kuidas ma ütlen , ka tema teaduslik suutlikkus järsult langenud . Või peaksin ütlema , et ta on muutunud . . . liiga isepäiseks . Ta püüab nimelt kummutada ammu paikapandud tõdesid , nii-öelda jõuga murda sisse avatud väravast – ja muidugi jääb ta sinna väravakitsusse kinni . . . He-he-hee , just nimelt ! See on ehk kõige sobivam võrdlus . . . Jah , ja hiljaaegu juhtus veel selline. . . mnjah , inetu lugu , mida ei saa küll otseselt seostada temaga , aga siiski . . . Meil läksid nimelt ühed teaduslikud materjalid kaotsi ja pole siiamaani välja tulnud , kelle süü läbi . Aga temal , Kaarmal , oli ühena vähestest juurdepääs neile andmetele . Või mis juurdepääs – ta oli lihtsalt nendega kursis . Ühesõnaga , need andmed kadusid ära üheaegselt nii paberkandjalt kui ka arvutist . Nagu oleks keegi need meelega kustutatud Noh , ma ei kujuta säärast olukorda ette , et teadlane võtab kätte ja hävitab nii iseenda kui ka oma kolleegide pikaajalise töö . . . Muuseas , need puudutasid just nimelt toda meteoriitikaekspeditsiooni , mida te esiti mainisite ja kus tema osales topograafina ! " Heureka ! , ma olin täppi pannud – Larry oligi olnud nende kartograaf . . . Sel kohal tegi ka direktor pausi ja vaatas mulle teraselt oma miinus viis ja pool läätsedega otsa ning küsis äkki uurijalikult : " Vabandage , mis eriala mees te ise olete ? " Ning vastas kohe ise : " Õigus , te ju ütlesite , et olite kursusekaaslased . Seega siis mõlemad professor Sarapi õpilased . Nii-nii . . . " Tekkinud vaikuses ei jäänudki mul midagi muud üle kui lisada , et ma olen oma erialalt mõnevõrra kõrvale nihkunud ja töötan hoopis kirjastuses . " Ei-ei , mis et nüüd ! Te töötate vägagi oma alal ja õigel alal . Kirjastamine ja toimetajatöö on väga tähtis valdkond , ja sinna on kompetentseid inimesi vaja . . . Nojah , te ilmselt teate , et just Lembit Kaarma on , nagu te mainisite enda kohta , oma kitsamalt erialalt kogu aeg kõrvale nihkunud ja tema praegust spetsialiteeti ongi mõnevõrra raske määratleda . . . " Seda ma teadsin . See polnud hetkel oluline . Palju olulisem oli teadmine , et selle ekspeditsiooniga oli tõesti midagi korrast ära , et midagi oli seal tõepoolest juhtunud – ja see vääris väljaselgitamist ? Ja mitte ainult Larry pärast üksi , vaid ka üldisemas mõttes . Nüüd hakkas see asi mind huvitama lausa uues plaanis . . . Aga ma olin tulnud rääkima millestki muust , sest laua taga istujast võis ja pidigi mulle otseselt Larry asjas abi olema . Selleks pidin teemat ja tonaalsust muutma . . " Saate aru , ta on kadunud . Juba kaks nädalat . Ja midagi peab ette võtma . . . Ja tema perekond ning mina kui ta sõber – me oleme tõsiselt mures . . . Seepärast tulingi . . . " Vastus oli kiire , bürokraatlik , kogu vastutust ja inimlikku kaastunnet mittearvestav . " Kahjuks ei saa teid kuidagi aidata . See on teiste instantside ülesanne . Pöörduge sinna ... Aga kindlasti informeerige ka meid , kui midagi positiivset teada saate . Esialgu hoiame teda ikka veel palgal . . . " Audients oli läbi , sain aru , et midagi muud sellelt bürokraadilt , ei , vabandust , teaduste doktorilt ja nii edasi mul oodata pole . Ja siis äkki tuli ta nimi mulle tuttav ette – olin nii aasta tagasi üht kogumikku toimetama pandud ; seal oli sees ka tema artikkel – ja oh millist vaeva ma sellega nägin , et asi mingilgi kombel keeleliselt kandma hakkaks ning et nende lausemonstrumite tagant mingigi mõte koidaks . Õigemini , kogu kirjapandu tundus nii teoreetiline ja samas paljudest allikatest kokku kirjutatud . Nii mulle tollal näis . Aga võib-olla tulenes kõik minu rumalusest , küündimatusest – ma olen hakanud toimetajana möönma ka sellist võimalust , mida ma varem ei tunnistanud , et ehk minu pea polegi selle maailma kuldne tuum . . . Kuidagi sai too kogumik siiski trükki antud . Ja kõik laabus lõpuks ilma tõrgeteta . Mis tähendab , et ükski autor oma kirjatöö toimetamise asjus minuga protestima ei tulnud . . . Ma olin juba ukse poole liikumas , kui direktoris toimus mingi meeleolumuutus . Või tahtis ta lihtsalt endast suurema inimese muljet jätta . " Ootame ära . Ehk ta ilmub välja . Seda on ennemgi juhtunud . Ärme kiirustame . Ta on kord juba säärane ekstsentriline . . . hm , tüüp . . . natuur , kui soovite . . . Et kui satub millestki kõrvalisest vaimustusse , siis unustab reaalse elu hoopis ära . . . Teate , ta on andekas , aga kuidagi täiesti ohjeldamatu . . . " Mida mulle poleks vaja olnud üle korrata . Mingis mõttes oli tal muidugi õigus . . . Ja seejärel pidas ta vajalikuks kolmandal , pisut salapärasel ja vaiksemal toonil lisada veel ühe , ma ütleks et lausa meestevahelise arvamuse : " Ehk on mõni naine mängus . . . Te vist mainisite , et ka abikaasa ei tea ka asjast midagi lähemat ? " Nägin direktori näos äravahetamatut uudishimu . Kuid ma ei tahtnud teda perekondliku poole kallale lasta – see veel puudus ! " Jah , võimalik , " olin kuivalt poolnõus , tänasin teda väärtusliku aja minule pühendamise eest ja väljusin . Sekretärist hiireke viilis ikka veel oma küüsi . Aga heitis mulle kiire uudishimuliku pilgu ning noogutas juba heatahtlikumalt hüvastijätuks . Läksin huupi instituudi peale kõndima . Juba esimene , kelle koridori peal peatasin , oli kuidagi tuttav mees . Hetk hiljem tundsin ta ära – temagi oli sel perroonipildil olemas , seisis varustusekuhja kõrval , vaguniuksele kõige ligemal ja sellise ilmega , nagu tahaks kohe-kohe vagunisse söösta ning esimesena kõige sobivama istekoha hõivata . Ta reageeris mu kõnetusele kuidagi kohkunult . Me seisatasime sealsamas koridoriakna juures ja ma palusin tal rääkida lühidalt sellest ekspeditsioonist , sealhulgas Larry ülesannetest . Ta oli sõnakehv , ma peaaegu kiskusin talt vastuseid välja . Ja need olid lühikesed ning ilmetud . Sain aru , et olen teda mingi meelepärase tegevuse juures eksitanud . Ja ega ma temasugust kidakeelset rohkem vajanudki . Tegelikult tahtsin ma üksnes teada saada tolle lühikeste juustega naise nime . Õigemini seda , kust ruumist teda leida võib . " Aa . . . Reet Tootmaa , ta töötab korrus allpool , tuba <arv>. " Tuba <arv> oli imepisike , silt selle uksel teatas , et tegu on sektorijuhataja kabinetiga . Proua , vabandust neiu Reet polnud selle kolmveerand aastaga üldse muutunud . Ja ometi polnud ta see , keda nägin fotol . Mis oli jälle üks fotoaparaadi poolt jäädvustatu ja tegelikkuse suuri enigmasid , kui kasutada siinkohal ingliskeelset sõna . Tõesti , brünett , range lõikega juus , aga kõiges muus teistsugune . Kõigepealt see enneaegne hall salk juukseid külje peal , mida ma üldse ei mäletanud . Ja siis see niigi väikesi rindu lamestav must kitsas džemper ja pikk must seelik . Ning mingi hästivarjatud kurbus olekus , justkui oleksid parimas aastad möödas . . . või mees teda maha jätnud . Tahtsin öelda , et ta polnud nii naiselikult huvitav kui seal fotol . Muus oli ta aga sümpaatne . Justkui seganuks see keskkond või midagi teaduslikku , mis oli temas nõnda juurdunud . Aga ta käsi oli soe , käepigistus sõbralik , isegi usalduslik . Midagi sootuks muud kui ta direktoril . Ja terane , peaaegu murelik vaade hallide silmade sügavusest . Sealt vist ka too minu mulje millestki kurvastuslikust temas üleüldse . Me istusime teineteise vastas ja ma alustasin pea samast lausest nagu äsja ühes toredamas kabinetis . Kuulanud mu tulekupõhjuse ära , vangutas ta pead , naeratas kummaliselt ja lausus siis järelemõtlevalt : " See on nii Lembitu moodi . " Ja ta naeratas pigem endale kui mulle , mingi oma meenutuse peale , mis pidi minu jaoks alatiseks teadmata jääma . Siis ta kogus end ning lisas mulle julgelt otse silma vaadates , nagu oleks talle kogu mu eelnev mõttekäik teada . See mõttekäik , kui ma teda ja Larryt seal fotol kõrvuti nägin ning nendest kui paarist suurenduse tegin : " Ma pean teid kurvastama ja ütlema , et te eksisite . Mina polnud see Te ju mõtlesite , et kellega Lembit ekspeditsioonil nii-öelda hingede peal oli . Vabandage , meil oli selline väljend seal Siberis käibel . See oli Veronika . Peate tema üles otsima ! " Ja kui ma olin tolle foto lagedale toonud , osutas ta teise , endast veidi lühema naise peale , vaatas siis mulle uuesti otsa ja ma sain aru , et olin talle pildivõtjana lõpuks meelde tulnud . " Oo jaa , nüüd ma mäletan . Ja kas mina saaksin ka sellest fotost ühe koopia . . . Miks ma seda küsin ? Teate , mul endal juhtus hull lugu . Kõik fotod , mis seal kohapeal said võetud , olid ülevalgustatud . Mul pole seda veel kunagi juhtunud , kohe imelik lugu . . . Kõige paremad olid mul mõned rongikaadrid ja siis veel paar Krasnojarski vaadet . Muuseas , seal me külastasime ka kuulsa kunstniku Surikovi maja . Viimased korralikumad pildid on mul Vanavarast . Te vist ei tea , see on epitsentrile kõige lähem asustatud punkt . Seal käisime meteoriidimuuseumis , mis on lihtsalt üks madal palkmaja . Vanavara lennuvälja alguses pildistasin ka üht kuulsat kivirahnu . Aga kõik järgnevad kaadrid olid ähmased ja väga kehvad , nagu oleks film tõesti pisut valgust saanud või nagu oleksin võtnud vanale jõuetule filmile . Kuid siis . . . siis oleksid ka need esimesed kaadrid pidanud samasugused olema Nojah , meil olidki vaid kahel inimesel fotokad kaasas . Ei tea , kuidas see asi küll kahe silma vahele sai jäetud , et me polnud ametliku fotograafi asjus kokku leppinud . Ekspeditsiooni aruande jaoks olid ju fotod lausa vajalikud . . . Ma pole küll Andrese pilte näinud , aga tema kaebas ka midagi sellist . . . Jah , nagu . . . nagu mingi lisakiirgus oleks mängus olnud . . . Nii et , kas oleksite ehk nii lahke ! ? " " Jah-jah , hea meelega . Võtke need mõlemad , ma tegin igast kaadrist paar-kolm koopiat . Ja ma saan ju neid veel juurde teha . . . " Reet tänas , hoidis kaht fotot sõrmede vahel ja jätkas siis samal teemal , kust pooleli oli jäänud : " Teate , minul kui teadlasel ja lisaks veel kui atmosfäärifüüsikul on sellest imelik rääkida . . . aga see oli tõesti kummaline ümbrus , kus me töötasime . Kõik need söestunud tüvede jäänused , nagu oleks kohutav tuletorm kunagi sellest paigast üle käinud . . . ja need kaljusopkad ning soolaigud nende vahel ning endistest ekspeditsioonidest mahajäänu . . . Ma ei ütle , et me kohtasime seal Tundmatut , mis oli muide Lembitu lemmikväljend kõigi nende viie nädala jooksul , mil me kohapeal viibisime . Ma tean , me kõik teadsime , et see oli tal laenatud Lemi ulmeromaanist " Solaris " , mille Tarkovski nii mõjusaks filmiks on teinud . Loodan , et olete seda ulmekat lugenud või filmi näinud . . . Nojah , kõigepealt see tunne , et aeg voogas kuidagi teisiti . Ei , ma ei pluhvi ! Me lausa kontrollisime seda erinevate kellade ja isegi stopperitega . Tunne ei valetanud . Jah , ja veel mingi eriline tundmatu väli . Nii et aeg-ajalt tekkis tunne , nagu oleks mitte ainult kerge hingata ja kerge liikuda , vaid isegi kerge mõelda . Kõik , ei , väga paljud asjad omandasid haruldase selguse ja läbipaistvuse . Eriti pimeduse saabudes , õhtutundidel . Ärge naerge , aga nii tundus küll , et kõigele korraga on seletus olemas , võta vaid paber ja pane kirja . Ja seda just olekski pidanud tihemini tegema . Kahjuks polnud alati märkmikku käepärast . . . Tegelikult , need hetked olid muutlikud , järgmise pooltunni jooksul võis kõik kaduda , haihtuda . . . Nende teistsuguste päevade aegu – me kutsusime neid aja pidurdumisteks – väsisime nii hullusti ära , et tahtsime ainult magada või pikali olla . Seda kummalist raskust õlgades , peas , kogu kehas on võimatu kirjeldada . Siis oli tunne , nagu oleks see Tundmatu , kui kasutada jälle Lembitu ja Lemi ühist määratlust , meie tegutsemisele vastu töötanud . Lembit ja Lem , märkan alles praegu seda sarnasust ! Ja need imelikud unenäod , peaaegu kõigil meil ! Kuidas ma ütlen – hirmu ja õnnetunde vaheldumised . Jah , just ! Ning veel midagi , mida pole võimalik sõnastada . . . Noh , nagu endast väljaspool olemine . . . Imelik on seda teile praegu rääkida , aga nii see oli . Kuulan ennast kõrvalt nagu kedagi teist . . . Jah , kõik oli nii imelik . . . " Reet vaikis , ta oli kõik olulise ja veel enamgi ära rääkinud . Aga ta pidas vajalikuks või õigustuseks midagi vähemisiklikku ning asisemat lisada : " Ma võtaksin kõik selle kokku mõistesse " anomaaliad " . Seletamatud anomaaliad . Aja ning ruumi anomaaliad . Aga see pole ala , milles ma ei tunneksin end omas elemendis . Siin peaks nõu küsima psühholoogidelt . Meie Pärja isegi midagi üritas . . . " " Pärja ? " imestasin ma . " Kes tema oli ? " " Õige küll , teda pole neil fotodel . Ta oli meil arsti eest . Psühholoogia oli lihtsalt ta hobi . Või õieti enda peale võetud lisakohustus , kui need ekstsessid toimuma hakkasid . Ja eriti Lembituga . . . Tema tundus meist olevat kõige tundlikum , kõige vastuvõtlikum . . . " " Mis teil seal siis ikkagi konkreetselt juhtus ? " katkestasin teda , mõeldes küll rohkem Larryt , mitte niivõrd ekspeditsiooni asju . " Ega midagi erilist juhtunudki , millest ma poleks teile praegu rääkinud . Me jõudsime kõik õnnelikult tagasi . Kui küsite ekspeditsiooni tulemuste kohta , siis . . . midagi olulist me seal ei avastanud . Me ei leidnud ainsatki meteoriidijälge . Nii et meil oli raskusi ekspeditsiooni aruande koostamisega . Nagu te isegi aru võite saada – tuleb ju midagi konkreetset , käegakatsutavat , uut välja tuua . Ehkki ka negatiivne tulemus on ju tulemus ja räägib millestki . Eks me siis murdsime koos päid , et mida ja kuidas . . . Tegelikult meile endile oli see küll erakordselt huvitav kogemus . . . Oodake , mul on siin üks kaardikoopia tollest ümbrusest . Siin on peal kõik me vaatluspunktid . Selle pealt saate ehk paremini aru , mida me tegime . Teile kui loodusteadlasele on ehk huvitav . Mäletan , et Lembit rääkis kord te ülikooliaegsetest huvidest ja see oli nii sugestiivne . . . Siin pole midagi salastatut . . . Kuid . . . ma ei ole sellest asjast kellelegi nõnda rääkinud nagu teile . Kuidas öelda , inimlikust vaatekohast . Aga seda te ju soovisite , kui ma teist õieti aru sain . . . Nii et – jätke see jutt enda teada . Ma ei tahaks , et see leviks . Kõik inimesed ei mõistaks seda juttu üheselt ja üleüldse . . . Las see olla nii-öelda usalduslikkuse lainel räägitud . Seepärast , et Lembit . . . ja ühesõnaga , nagu te soovisite . . . Aga otsige Veronika üles . . . Tema ja Lembit olid kõige sagedamini koos . Nad käisid ka Kaskadnajal vaatlusi tegemas . . . On seal üks mägi või kaljusopka , kus asus üks meie vaatluspunkte . Tegelikult juba eelmiste ekspeditsioonide aegadest peale . . . Kuid las sellest räägib juba Veronika . Teda pole praegu tööl , tal on puhkus , aga minu teada on ta linnas . Ma annan teile ta aadressi . . . Tema oskab kindlasti ka midagi sellistki lisada , mis mulle meelde ei tulnud . Kui ta vaid tahab . . . " Ja kui ma tõusin ja valmistusin lahkuma , lausus Reet veel ühe ettevaatlikkuse : " Ärge talle siiski seda öelge , et te esmalt minu juures käisite . . . Teate , me ei ole just kõige paremates suhetes . Kuid sellel on teised põhjused . Asi ei puuduta õnneks Lembitut . . . Hoopis muud asjad – teadlasekadedus ja mõned muud naistele iseloomulikud pinged . . . Küllap saate aru . . . Öelge , et saite aadressi direktori sekretärilt . See ongi ju tema kompetents . . . Kõike head , edu teile ! Ma olen kindel , et leiate sõbra üles . . . Me kõik hoiame teile pöialt ! " Ja kui olin juba uksel , hüüdis ta mulle järele : " Aga suur tänu selle foto eest , mis te mulle jätsite ! See on kena mälestus ! " Pean siinkohal tunnistama , et ma ei salli enam teadust . Kunagi muidugi sallisin , kunagi näis see mulle terendava horisondina , mille poole püüelda . Kujutasin endale ette , et suudan just sel alal midagi uut , lausa kardinaalset korda saata . Ja mulle sosistati pidevalt , mis mind kõik võiks ees oodata . Ma uskusin seda juttu ja soojendasin oma ego selle paistel . Nüüd ma nõnda enam ei arva . Ma olen paljust aru saanud . Esiteks , et meie väike siinmaine teadus on täis ideede-vargust . Oma ala suurtelt autoriteetidelt mahakirjutamist . Teaduse tegemise mängimist . Kõiki neid aruandeid ja muid paberimäärimisi . Milles kõiges ma olin sunnitud kaua aega kaasa tegema . Ilma kuhugi eriti välja jõudmata . Kuni ma ühel päeval sest aru sain – kõik nad vaid petavad ennast . Nad valmistavad , nagu ütleb Vilde kangelane , endale oma pisuhänna ja siis usuvad vaid seda . Ma olen praeguseks hetkeks selles nõndanimetatud teaduses pettunud . Mus on koguni mingi hull vastupidine protest , mis sunnib kõigele taolisele vastu tegutsema . Ma arvan juba tükk aega – vaid intuitiivselt saab maailma tegelikkust tunnetada . Kuigi see pole kellegi suur avastus . Seda on ikka arvatud . . . Ja ma mõistsin , et see pole minu jaoks . Ja ma mõtlesin – pagana päralt , sõber Riksil on palju rahulikum ja konkreetsem ala . Tema ei pea minu kombel oma identsusega maadlema . Kuid mis oleks siis minu ala ? Ja ma vastasin tookord – olemine sellisena , nagu ma olen . Kõigile mu kahtlustele aitas punkti panna meie Tunguska-ekspeditsioon . Minu jaoks algas see imelikus meeleolus . Ma tundsin , et üks hiigelriik on kokku varisemas , kollapseerumas , nagu ütleksid astrofüüsikud . Mäletan , et see oli kusagil neljandal päeval , rong oli juba üle Uurali jõudnud ja algas Lääne-Siberi metsastepp oma kasesaarekestega . Jah , just sel hommikul ärgates läbis mind selge teadmine – me ekspeditsioon sai ikkagi teoks , kuid küllap see on ka viimane omataoline . Sest e d a s p i d i l ä h e b mitte ainult kogu Siber , vaid kogu Venemaa meie jaoks lukku ! See oli nii selge eelteadmine , et ma lausa võpatasin . Ja nõnda oleks kriips peal kõigil taolistel – sealhulgas minu ja Richardi – maateaduslikel unistustel : näha kord Middendorffi kohti Taimõril , jõuda Kodari alpiinsetesse mägedesse , pildistada Leena sambaid , viibida müstilise Elhõhõthõni järve ääres Põhja-Jakuutias . Ning kõigi nende asemel terendasid teised kohad , muud võimalused – Alpid , Loire'i org , Loch Lomond , Fääri saared . . . Ja äkki oli mul kahju , et sõber Riksi pole meiega . Olime temaga ju ka Tunguskast nii palju rääkinud , lugenud Kulikut ja Baturinit , naernud imeliku evengi kohanime Vanavara üle , mis kõlas nii soome-ugrilikult . Nüüd ootas see mind tegelikkuses . Mingi kõhedus valdas mind . Igatahes polnud minus täit rõõmu ühe maateadusliku unistuse täitumisest . . . Vanavara – see evengi nimi tegi teistelegi rohkelt nalja . Kuid see oli jumalast ja saatusest mahajäetud paik , üks muserdavamaid paiku üldse , mida mina olen näinud . Nagu neid on Siberis küllap teisigi . Istusin kogu tee Krasnojarskist Vanavarasse lendava An-<arv> parempoolse akna all ja ma nägin hästi all möödalibisevat . Siis viimaks ilmus alla Podkamennaja Tunguska helkiv pael . Esimene asi , mida ma maandudes nägin , olid lennukirusud Vanavara lennuvälja servas . Ja siis see tohutu rahn , nagu mingi maa lõikehammas , mida polnud suudetud lõhata ja millest lennuk madalalt-madalalt üle kihutas , enne kui hetk hiljem rattad vastu maad põntsatasid . Ei lennukirusud ega see rahn olnud head märgid . Kui lennukiuksest väljusime , siis näis , nagu olesime teise aega sattunud . Juba õhk oli kuidagi teine . Ja see vaikus , kuidagi eriline vaikus , nagu mingi hiigelkupli tunne . Too lennujaamahoone polnud muud kui lihtsalt üks pruunidest lehisepalkidest tare , ei midagi enamat . Lennukiga saabujail oli väike seltskond vastas . Ei , mitte meil . Need olid kaubaootajad ; lennuk tõi kohalikele toiduaineid , padruneid , petrooleumi ja muud taolist . Tunnistan , et ma olin enne seda lugenud raamatut Leonid Kuliku ekspeditsioonide kohta ja kujutasin ette , et me edasine teekond kulgeb mööda nõndanimetatud Kuliku rada pidi ja mis oleks umbes seitsmekümnekilomeetrine jalgsiretk . Kuid see oleks nõudnud vähemalt kolme päeva . Nii et me lendasime edasi kopteril . See varustuse laadimine kopteri tumerohelisse kõhtu käis kähku , ja juba tunni aja pärast visati meid sõna tõsises mõttes kuuskümmend kilomeetrit põhja pool ühte tümasse kohta maha . Selle koha nimi oli Lõunasoo . Muide , ka Kuliku pandud nimi nagu paljud teised . . . Potsatasime nii umbes kolme meetri kõrguselt märga turbasamblasuppi , kust varustuse väljatassimine oli palju suurem üritus kui iseenda päästmine . Sama lõputu päeva õhtuks olime end sisse seadnud mustunud seintega suures ekspeditsioonimajas . Jumal teab , millal seal viimati oli oldud . Igatahes mitte hiljuti . See oli ühe neljakümnendate aastate algul toimunud ebaõnnestunud ekspeditsiooni poolt ehitatud . Ebaõnnestunud seepärast , et neil hukkus teadmatuil asjaoludel kaks inimest – teine neist jäi lihtsalt taigas kadunuks . Ja kahe nädala pärast algas sõda . . . Muide , hoone küll tugev , aga ühe nähtuse eest see meid ometi ei kaitsnud . . . Mind määrati ekspeditsiooni topograafiks . Ma kandsin kaardile kõike , mida andis kanda - radiaalselt mahamurdunud taigapuude jäänuseid , kohalikke veesooni , järvekesi ja soid . Mingit epitsentrit , mingit suurt kraatrit ei avastanud meiegi . Oli väikesemaid sulglohke , mis olid lihtsalt tümad lehtrid , täis sedasama heledat sfagnumit ning õitsevaid jõhvikaid . . . Jumal teab , kui sügavale maakoore sisemusse , millise kihini need võisid ulatuda ja milline võis olla nende algne teke . . . Ühtlasi sai mulle selgeks , kui kaugel olid kõik teooriad tegelikkusest . Mis seal tol <arv>. aasta suvel oli juhtunud , seda ei teadnud mitte keegi . Üksnes hiiglaslik plahvatus – ja kõik . Me kõik tundsime end seal imelikult . See sai alguse kummalistest unenägudest , milliseid nad mahajäänud elus polnud kunagi näinud . Algul tundus , et põhjus on kivimite radioaktiivsuses . Kuid dosimeeter , mis meil kaasas oli , seda ei kinnitanud . Siis hakkasid ka teised peale minu märkama mingit mõtlemise lahedust , mingit vaimset kergust teatud paigus . Aga mitte kõikjal . Samavõrra võis tunda ka ahistust , kammitsust mõnes teises paigas , mõnel teisel päevahetkel , millele oli võimatu ratsionaalset seletust anda . Ja nõnda hakkaski Pärja meid testima . Ta ise töötas välja lihtsa metoodika . Ma ise panin tähele , et just pimeduse saabumise aeg oli kõige raskem , ehkki me asusime ju Peterburi laiusel ja sealgi pidanuks olema valgete ööde aeg . Aga taiga ning lohus asuv palkmaja aitasid ööd muuta hämaramaks ja endelisemaks . See oli Pärja , mitte minu soov , et ka mina osaleks neis psühholoogilistes testides . Võib-olla ma ei oleks pidanud talle järele andma . Sest nüüd on kusagil midagi minu kohta olemas . . . Sellest peale hakkas minus peale jääma üks teine arvamus . Et meil pole kõike võimalikult teaduslikult seletada , et on midagi , mida saab vaid intuitiivselt tunnetada . Nad kõik naersid , kui ma hakkasin seda nimetama Tundmatuks . Aga see polnud minu , vaid Stanisłav Lemi leidus . Pärast oli juba hääl , öine sosin see , mis mul lausa käskis , et midagi selle ekspeditsiooniga seotut ei tohi üldsusele kättesaadavaks muutuda . Nõnda sai minust oma kolleegidele vastutöötaja . Ilma , et nad oleksid mind osanud kahtlustada . Jah , muidugi olin see mina , kes kustutas me instituudi arvutist kõik meie , sealhulgas ka enda vaatlusandmed ja kaevetöödel ilmsikstulnu . Kuid seda imelikku seisundit , mis meid seal aeg-ajalt valdas , seda mõtete kiiret käiku , seda tundlikkust , seda mõtlemise lihtsust ja keerulisust korraga , seda tunnet , mida ma ikka ja jälle taga igatsen – seda ma muidugi ei suutnud kustutada . See jäi igaühesse omamoodi alles . Kuid üksnes sõnade , tunnete kujul , mida ükski kuulaja ei pruukinud aktsepteerida ... Mind valdas seal palju uusi , ehmatavaid mõtteid . Eriti Kaskadnaja sopkal , kus ma käisin koos Veronika , sest tema oli mu põhiline paarimees ... Ma mõtlesin näiteks maailma kaootilise teemal , mida keegi ei ole suutnud matemaatilistesse vormelitesse valada . Elu paljususe ja valikute teemal . Ja seal taipasin , et üks mu elu pahesid on asjade , aga mitte ideede maailm . Nüüd , peale Siberit , peale Tunguskat , võib-olla tänu seal öisel sopkal Veronika seltsis istumisele , ei , tänu just temaga üks olemise pikkadele hetkedele tean ma selgesti - maailma saab tunnetada üksnes intuitiivselt . Tõesti-tõesti , mulle oli hetkiti selge kogu maailma saladus . Ainult et ma ei suutnud seda sõnadesse valada , veel vähem kirja panna . Seda juhtus paar-kolm korda , ja iga kord oli see kui üksainus valgustumushetk , mis kohe kustus . See oli nagu teade , saadetud kiirtelegramm . Sellest tohutust joast , mis seal kohal Maale jõudis . Sellest torujast nähtamatust õhutunnelist , mille oli löönud too taevakeha . Või ükskõik mis ta oli olnud . Meie omade jaoks meteoriit , boliid , komeet , asteroid . Minu jaoks mitte . Minu jaoks midagi muud . Mäletasin seda oma haigushoogu nagu läbi tihke une . Ja mõningaid teisi seiku ka . Kui see hirm mind keset ööd ründas , siis roomasin telgist välja . Ja siis oli mulle kedagi vaja . Kuid iga kord oli tegu , et teda sealt tüdrukute telgist vaikselt üles äratada ning välja saada . . . Siis läksime käest kinni hoides laagrist eemale – üle oja ja tõusime Kaskadnajale . Hoolimata sellest , et ma end halvasti tundsin , oli öö oli vapustav , lausa fantastiline ! Ma ütleks , fantastiline ! Tähed seedermändide kohal lõõmasid justkui ühel tuntud van Goghi maalil . Kogu taevas oli justkui õitsvaid tähti täis . ( Soomlastel tähendaks " taiga " peaaegu saladust ! ) Ning üle taevakummi käis pidevalt nagu tuliseid jooni . Muidugi , augustikuu on ju kassiidide langemise maksimumaeg . Ainult et ... vangoghilikke küpresse polnud . Nende asemel olid pea sama saledad seedermännid . Ja üksikud tume-tumedad nulud . Taiga neist tähtedest ja sopkast madalamal voogas kui . . . tardunud meri . Küllap sellel kohal oli tõesti mingi eriline väli . Sest seal sopkal oli tõepoolest kuidagi kerge mõelda ja tunnetus justkui laienes igas suunas palju kaugemale , ulatudes isegi aimamatusse neljandasse dimensiooni . . . Me istusime üksiku poolkuivanud männi alla , seljaga vastu murenenud kaljut . vaikisime . Veronika pigistas mu kätt . Mu ärevus kadus kuhugi temasse . . . Midagi pidi juhtuma . Ma võtsin ta jalgade ümbert kinni , peitsin pea ta sülle . See oli nii turvaline . Kuid midagi pidi veel juhtuma . Ma pidin saama mingi veel selgema lepituse . Selle öise hirmu allikas peitus justkui ka selles nimetus naises , kellest ma nägin nüüd vaid ta silmi , milles tähevalgus vastu helkis . . . Minu lohutus oli kuidagimoodi temas peidus . Ma tahtsin ennast lepitada temaga . Ja teda endaga . Ma pidin kõik endasse kogunenu maandama ! Temas . Selles naises ! Sel hetkel olin ma oma hirmudest , oma kahklustest kõrgemal . Ja tunnetasin seda öist ja mahedat , samas kuidagi nagu naissoolist loodust enda ümber . Ja seda voogavat käsku , mis tuli kusagilt lõputusest . . . Mu nõrkus oli äkki ümber . Minus ärkas äkki erilist laadi tugevus . See pärines justnagu sellest kivisest pinnast . Lükkasin selle naise selili – kuidagi ootamatult jõhkra jõuga vastu seda valusat kivinukist nõlvakut . Ta pani mulle vastu , mis on naissoo instinkt . Siis olin juba piiril . Kuni vastuseis järsku kadus ja tema maailm vajus mulle lähemale . Selle lõpmatuse julma ja otsekohese palge ees ei saanud jääda juhtumata see ... mis pidi juhtuma ... Kui me siis kopteriga Lõunasoo servast õhku tõusid , siis oli see pilt kui Tarkovski " Solarsisest " , mida me kunagi koos Riksiga olime vaadanud ja siis palju kordi arutanud . Kõik maine ja oluline pisenes . Ja mõlemad tüdrukud nutsid . Üksnes tema , Veronika mitte . . . Ma lisan siia lõppu neid mõtteid , mis mulle seal Siberis selgeks said . ( Kaskadnaja sopka oli üks parimaid paiku , mida ma tean . Ma tundsin seal tõepoolest , nagu ulatuks kosmosest Maale tohutu toru , hiiglaslik ühenduskanal , mille kaudu kogu universumi saladused meile teatavaks saavad . ) Tundsin kõigepealt väga selgesti hiiglasliku mõistuse või veelgi Millegi suurema olemasolu . Kohe seejärel mõistsin , et maailm on täis lõputuid korduvusi . Ja et me osaleme neis lõputu arv kordi . ( Mida ma võisin olla ka kusagilt lugenud , aga mis sellest ! Hääl ütles seda mulle uuesti , selgemast selgemini ! ) Siis lausa tundsin endal , et me elame kõik nagu rõhuookeani põhjas , kus iga muutus kajastub meis palju suuremal määral , kui oskame arvata . Sellega kaasnes teine mõte , et meie maailm on täis erineva sagedusega – mõnikord väga pikalainelisi – võnkumisi , mis meid kõiki väga palju mõjutavad . Taas palju enam , kui me suudame endale ette kujutada . Mõistsin korraga ka seda , et suurte katastroofide põhjuseks on keerised . Kõigepealt määratud kosmilised keerised . Seejärel suured maapealsed keerised . Mõlemas keskkonnas – nii atmosfääris kui ka maailmameres . Mis on ju tegelikult vaid palju suuremate kosmiliste keeriste kajastused . Sest kas pole ju paljud kauged tähekogudki tardunud keerise kujuga ? Ja ookean ja atmosfäär on seotud . Üksnes tihedusaste vahe ... Ja Bermuda kolmnurk ja Golfi hoovus asuvad ligistikku . Ühe saladus tuleneb teisest . Kõik räägib sellest , et meid ootavad suured katastroofid . Me keegi ei kujuta endale ette tulevaste katastroofide ulatust ja põhjusi ... Aga ma kardan neid juba ette ... Nõnda siis – meil tuleb eitada seda poegivat , võimatult laienevat paljusust . Mida nimetatakse progressiks . . . tsivilisatsiooni edenemiseks . . . Kuid me oleme kõik selle tsivilisatsiooni ohvrid . Meid ootab üksainus ummik . . . Teadusest pole abi ... Võimatu on kõige sellega edasi kesta ... Niisamuti on võimatu taluda lähemat maailma , kuulata neid jutte ahnusest , pettustest , luhtumistest , altminekutest Tunnen , on vaja välja pääseda sellest pidevalt negativismi tootvast elust . Kuhugi nappi ja rahulikku , kus sind ei saa kätte suure maailma uudised , kogu see liialdusele ja sensatsioonile rajatud ajakirjandus , kogu see tühine suhtlus , mis ümbritseb mind päevast päeva . Jah , millelgi pole tähtsust . Maailm on täis liigset . Ka liigseid elamusi . Ainult üksinduses ja enesessesüüvis on veel mingigi väljapääs . . . Olin instituudist lahkumise hetkel oma teise , skeptilise minaga nõus kihla vedama , et leian Larry tolle satääni Veronika juurest , kes ei sarnanenud küll üldse Ruthiga . Aga ei pidanudki ju sarnanema ! Ma juba kujutlesin , kuidas uks avaneb ja ma näen kohe Larryt ning kogu lugu umbub mingisse triviaalsusse – õigustustesse ja süüdistustesse , tolle Veronika poolsesse nuttu ja lõpuks ikkagi naeru ning mingisse kergendusse . Vähemalt minu jaoks . Mis tähendanuks ühtlasi , et mingit Larry kadumist polegi . . . Kuid ma eksisin kõvasti . Tegu oli tavalise enesepettusega . Uks avati mulle mõningase viivitamise järel , ja ma tundsin selle naise küll kohe ära , ehkki ta oli sinises kitlis , kandis juustel kolmnurkset , ajalehest kokkumurtud maalrikübarat ja hoidis käes tilkuvat värvipintslit . Sain aru , et olin tulnud ebasobival ajal. Kuid too Veronika ei tundnud mind küll ära . Mis kinnitas veel kord mulle juba teadaolevat , et ma ei jäta inimestele esimesel kohtumisel erilist muljet , ehkki ma ise olen arvanud , et jätan . Ka selles osas oli Larry minust , kuidas nüüd öelda . . . mõjusam . Ta jäi alati kõigile meelde . Ja muidugi tüdrukuile , naistele . Ma olin võinud selles palju kordi veenduda . Ometi oli Larry mind seal perroonil oma ekspeditsioonikaaslastele tutvustanud ning mind isegi millegi eest kiitnud . Vist selles osas , et ma oskavat häid fotosid teha . Mida mina olin kohe tõestama sööstnud . Ja nõnda olidki sündinud nood kaks ärasõidufotot , millest ma olin ühe seal instituudis impulsiivselt Reedale kinkinud . . . Ju ma olin puutunud ka seda hetkel värvist pintslit hoidvat käekest . . . Tervitasin ja pomisesin , et olen Larry sõber , et mu nimi on Richard , et me oleme õigupoolest juba tuttavad , aga tema lihtsalt ei mäleta mind . Veronika silmitses mind hetk aega hindavalt , siis kutsus sõnatu viipega sisse . Korter polnud suur – üksainus tuba ja köök . Kõik , mida mu silm näha võis – esikus kõrguv peegel ning madal kapike , samuti elutoas paistev sektsioon , diivan , tugitoolid – oli valge pakkimispaberiga korralikult kinni kaetud . Ja kogu elamine oli täis värvi- ning kliistrilõhna . Imelik , korter oli ühetoaline , kuid selle esik ja vaheuksest avanev vaade meenutasid mulle üht palju ruumikamat Lasnamäel külastatud korterit – seesama sektsioon ja paigutus ja peegli asukoht ning isegi tapeedi toon . Kui muidugi remondisituatsioon maha lahutada . Ükskõik mis , aga igale sisenejale pidi kohe selge olema , et kedagi teist inimest , eriti meesterahvast selles korteris küll pole – kui ta just ei varjanud ennast vannitoas või WCs . Aga see polnud Larry moodi – iga uksekella peale rettu pugeda ! Ei , selles korteris teda polnud ! Ta võis ju olla millalgi siin viibinud , kuid sel juhul oli ta juba mõni päev tagasi lahkunud . Umbes nii pikaks hindasin Veronika poolt ettevõetud remonti . Sest võimatu oli elada kellegi juures , kui elu oli nii pahupidi . . . Veronika seisis , pintsel langetatult käes ja sealt tilkus esikulinoleumile valget vesiemulsiooni . Vaikus venis pikemaks , kui see oli mõeldud . Sest ma olin niivõrd kindel olnud mingis hoopis teistsuguses situatsioonis . Ta ootas , et ma selgitaksin lähemalt oma tuleku põhjust . Esialgu olin end vaid esitlenud . " Tulin seepärast , et Larry on kadunud . Juba kümmekond päeva . . . " Veronika pani nüüd pintsli aeglaselt värvitopsi , kiskus kummikindad käest , võttis ajalehest kokkuvolditud kübara peast , heitis korra peaga , kohendades nõnda juukseid , oma välimuse mõjusamat komponenti , ja kutsus mind edasi kööki , kus remonti polnud veel alustatud . Ta osutas käega valgele nelinurksele köögitaburetile , kuid ise jäi uksepiidast kinni võttes lävele seisma . Ta näkku oli sugenenud terav , närviline eelhoiak – et mis siis sellest , kui keegi on kadunud , aga miks ma tulin siis siia ja nõuan talt nüüd asju , millega tal pole tegu , milleks tal pole aega . . . või millele ta ei taha vastata . Vaikinud mõne hetke , lausus ta seda kerget tigedust maha surudes : " Siin teda pole . . . Nagu te väga hästi näha võite . . . " " Ma ei tulnud seepärast . . . " " Kui aus olla , siis ma tean , et ta on kadunud , " katkestas Veronika mind . " Ta naine on mulle juba mitu korda helistanud . Algul töö juurde ja pärast seda siia , koju . Sest töö juurest ei saanud ta mind enam kätte . Noh , ta on mind kõvasti õnnistanud . Päris valimatute sõnadega . Ma ei hakka neid sõnu ja väljendeid kordama , küllap tunnete sedasorti naisi . . . Kui te tulite tema ülesandel , siis pole meil küll millestki rääkida . . . " " Ei , ei , mitte keegi pole mind sind saatnud . Tulin omal initsiatiivil . . . " ruttasin omakorda teda katkestama . " Tegelikult tahtsin teile näidata üht fotot . Te pole seda kindlasti näinud . . . " Ja ma ulatasin talle selle teise foto . Ta võttis selle samuti ettevaatlikult , nagu oli teinud Reetki , vaid sõrmeotstega vastu ja istus siis minu vastu teisele poole lauda . " . . . Mäletate , ma pildistasin teid seal perroonil , enne kui te Siberisse teele asusite . . . Tahtsin , et räägiksite . . . kuidas seal oli . . . ja ka Larryst . . . Kas te kutsute teda Lembituks või Larryks ? Mina olen teda harjunud Larryks hüüdma . . . ? " Veronika ilme elavnes , kammitsus või valvelolek kadusid . " Ka meile kõigile on ta ikka olnud Larry . Nii instituudis kui ka seal . . . Siberis ... Aga mul pole midagi lisada sellele , mida teile seal instituudis juba räägiti ! ? " " Aga kust et teate , mida nad rääkisid ? " " Noh , küll ma neid ikka tean . Te kohtusite muidugi ka Reedaga ? . . . Küllap kohtusite , ma ju näen teie näost . . . ! Tunnen neid liigagi hästi . Kui nad juba andsid mu aadressi , nii nagu nad andsid mu telefoninumbri sellele . . . sellele fuuriale . . . olgu ta pealegi teie sõbra naine , siis jõudsid nad teid igapidi ette valmistada . . . Teate , mis ma teile ütlen – et teil poleks vale ettekujutust – , ma ütlen otse ja keerutamata välja – , ma pole olnud Larry armuke ! Või kuidas ma peaksin seda veel selgemini välja ütlema ? . . . " " Mis te nüüd. . . ma ei mõelnud midagi niisugust . . . " " Ma tean , et te ei mõelnud . . . Aga nemad seal instituudis sosistasid teile kindlasti ka seda , et meie vahel oli . . . hea läbisaamine , klapp , oli midagi . . . ükskõik kuidas see ka kõlas , aga sellest oli ju juttu , eks ? ! " Pidin nüüd kergelt valetama – millelegi taolisele oli tõesti vihjatud . " Veronika , saage minust õigesti aru . Ma otsin lihtsalt oma kadunud sõpra ja tulin siia seepärast , et ehk leian teilt mingi vihje või Mul pole mingeid eelarvamusi . Ma tulin teie kui inimese juurde , kes teda . . . tunneb . Ta abikaasa Ruth kinnitas mulle , et ta mees muutus just pärast seda ekspeditsiooni . . . kuidagi kummaliseks . . . Tahaksin teada , milline ta seal Siberis oli , millega ta tegeles . . . ma ei oska paremini küsida ? . . . Ehk suudate midagi meenutada ? " Vaenukas toon Veronika häälest kadus jälle nagu pühitult , ta rahunes , kohendas juukseid , ta sõrm hakkas lauavakstule joonistama mingeid keerulisi kujundeid . Siis võttis ta selle minu tehtud foto uuesti kätte ning asus keskendunult seda uurima . " Siit on üks inimene puudu . Pärja , " teatas ta seejärel ning lisas : " Ja Andres ka ! " ( Mida ma nüüdseks juba teadsin . ) Ja veel fotot mõnda aega uurinud , vaatas ta üles ning küsis : " Te tahate öelda , et Lembit on tõepoolest . . . kadunud . . . ! ? " Aga ma hoomasin ta hääles mingit ebakindlust , midagi võltsi , mingi sellise noodi , nagu küsiks ta seda vaid kuidagi jutujätkuks , mitte tõelisest huvist või murest . " Umbes nii jah. . . Igatahes mingit teadet pole ta endast maha jätnud . . . Ei kodustele , see tähendab naisele ja tütrele . . . ega kellelegi . . . teisele . . . Kohe ei oska midagi arvata . . . Mingi õnnetusega küll tegu pole . Ja ma ei usu ka seda , et ta ise endale midagi oleks teinud . . . " pomisesin ma . " Seda muidugi , " noogutas Veronika mulle kaasa ja jäi siis vait . Ta vaikis natuke kauem , kui ma oleksin oodanud . Mulle näis , et tal on lihtsalt piinlik oma esialgse rünnaku tooni pärast . Tundsin , et pean olema kannatlik , kui tahan , et ta mulle midagigi uut räägiks . Olin kuidagi kindel , et Veronika teab enam kui keegi teine seal instituudis . " Noh , nimetage mind pealegi ta sõbrannaks . . . Aga ma kordan , et meie maksimaalne lähedus oli selles , et . . . et ta käis minu süles nutmas . . . Noh , kui pinge liiga suureks läks . . . ? ! Te küsite umbes nii , et mis Larryga seal juhtus ? Kas nad siis ei rääkinud teile , kui kummaline paik see oli ? Nii et õigem oleks küsida – mis meie kõigiga seal juhtus . . . Jah , teisiti öeldes – meil igaühel olid seal oma kehvad hetked . Mõni lihtsalt salgas need maha . Aga Larry , tema puhul oli seda kõige selgemini tunda . . . ja näha . " See oli juba natuke asjale lähemale ! Veronika vaikis jälle mõnda aega . Ta justkui pidas endaga sisemiselt ja intensiivselt aru . Et kas tasub mulle kõike usaldada . Siis jõudis vist otsusele . Tõde näis tema jaoks igal juhul olevat tähtsam kui miski isiklik , sain ma asjast hiljem aru . " Tegelikult . . . midagi siiski juhtus ka . . . Ma ei ole tahtnud sellest kellelegi rääkida . Aga teile nüüd siis räägin . . . Ta mainis tõesti paaril korral ka teie nime . . . ühesõnaga , et te olete ta sõber ja ainuke , kellega ta " on saanud alati k õ i g e s t rääkida " – just need olid ta sõnad . Ja minu kohta ütles ta , et ma olevat niisugune inimesena , kellega on pingevaba olla , et ei pea kõike seletama ja nõnda edasi . Need olid jälle tema sõnad , ma pole neid välja mõelnud . Ega ma neid võtnudki erilise komplimendiga – ei tookord ega ka praegu – , tulid lihtsalt meelde . . . Aga see juhtum , jah kuigi sel pole tema kadumisega ehk otseselt mingit seost Aga kui te soovite. . . Ühesõnaga , see on siiani vaid meie kahe vahele jäänud saladus . . . Või otsustage ise . . . Muuseas , see kuhugi äratahtmine käis tal seal Siberis jutust mitmel korral läbi . . . Kuid mitte sellest ei pidanud ma rääkima . . . " Valmistusin pikemaks kuulamiseks . " . . . See oli ükskord päeval , kui teised olid mõõdistamas ja kaevamas , ühesõnaga tööl , ja meie kahekesi olime jäetud köögitoimkonda . Just sel ajal tabas Larryt , nagu ma pärast aru sain , esimest korda see . . . hoog . Ma olin sest haigusest küll kuulnud , kuid polnud kordagi pealt näinud . Ja seepärast kohkusin hirmsasti ära . Ta vingerdas maas ja ajas suust vahtu välja ega tundnud mind ära . Ma seisin ta kohal ja muudkui hüüdsin teda nimepidi ja mul oli järsku tast nii hale , nii lõputult kahju – ja siis äkki läbi selle haleduse ja kaastunde taipasin , et tegemist on langetõvega . Kui see minusse pärale jõudsin , haarasin esimese eseme , mis kätte juhtus – see oli meie meeste poolt sealsamas kohapeal kasepuust uuristatud lusikas – ja surusin selle pudruse varre talle suhu , hammaste vahele . Et ta keelt ära ei hammustaks , nagu olin kusagilt lugenud . Uskuge , seda oli kole pealt vaadata , seda tema väänlemist ja vaeva . Kuid varsti ta taltus , ja siis ma pidin teda kõigepealt kasima . Larry ise kas ei mäletanud midagi või ei saanud aru , mis temaga oli juhtunud . Ta vaid tänas mind lõputu arv kordi , arvates vist , et kaotas lihtsalt meelemärkuse ja ajas pudruämbri ümber . Kui teised tagasi tulid , oli kõik korras ja mingil määral unustatud . Juhtum jäi , nagu öeldud , üksnes meie vahele . " Veronika vaikis uuesti ja nagu kogus end. Ma ei seganud teda ainsagi sõnaga . " . . . Kuid sellest juhtumist sai alguse midagi muud – kummaline hirm . Larry muutus mitmel korral lausa lapsikuks . Muidugi siis , kui me juhtusime üksi olema . Ta haaras mul neil kordadel harilikult mu põlvede ümbert kinni , püüdis nägu mu riietesse peita , vappus üle kogu keha ja muudkui kordas võõra häälega : " Ma kardan , ma kardan nii hirmsasti . . . Nüüd ma kuulen juba igal öösel seda . . . Ja ma pean seda kellelegi ütlema , sest ma enam ei suuda . . . " Umbes niisugused või enam-vähem sellised olid ta sõnad . Ma ei naernud ta üle ega püüdnud öeldut tähtsusetuks muuta . Sest mulle tulid jälle ta krambid silme ette . Küllap langetõbi ja taolised järelhirmud olid kuidagi omavahel seotud , mõtlesin mina tookord ja mõtlen praegugi . Ju siis kogu see üldine pinge , mis õhus rippus , mõjus temale nii hullusti . . . Tema , alati nii enesekindel mees , see suur ja ilus mees , ja sellised poisikeselikud hirmud , mõtlesin vaid ja arvasin , et see on mööduv nähtus . Aga tema muudkui kordas seda arusaamatut kinnismõtet , ja see jutt muutus iga korraga üha segasemaks . Umbes nii , et nad – aga kes n a d ? – tulevad tulevat tagasi ja tema olevat ainuke , kelle nad kaasa võtvat ning mis siis saavat ta naisest ja lapsest . . . ja meist kõigist , sest kuidas me minevat tagasi Eestisse ilma temata . . . Ja siis ma alles mõistsin , et ta kardab kosmosekülalisi , tulnukaid , ufosid – ühesõnaga maaväliseid , kõiki neid mõistuseväliseid asju , millega me kujutlus juba enne ekspeditsiooni oli üles köetud . Muidugi , kuidas kellelgi , minul näiteks mitte eriti . Aga kõik jutud taandusid umbes sellele , et te ju lähete sinna , kus selle tähelaeva katastroof toimus . Sõnaga , kõik olid lugenud Kazantsevit ja veel teisigi ulmekirjanikke . . . Algul ma arvasin , et see on üksnes Larry foobia . Ja tema puhul oli see isegi seletatav . Kuid siis sain juhuslikult Pärja kaudu teada , et samasugune hirm ründas ka mõnda teist . . . Pärja , tema oli meile väga vajalik inimene . Ta oli arstiteaduskonna lõpetanud , aga ta polnud kaasas kui arst , vaid kui abijõud , puhtalt asjahuviline . Ja meil oli temast kasu just selles plaanis , et Pärja oli õppinud ka psühholoogiat . Muide , kas ma ütlesin , et teda pole sellel teie fotol . Teda ja tema noormeest , Andrest – ma ei tea , kus nemad sel hetkel olid , kui te pildistasite . Meid oli tegelikult üksteist inimest selles grupis . . . . . . Imelik jah , et mehi ründas see hirm või see nimetu foobia tugevamini . Jah , nad otsisid naiste juurest kaitset , kõik nad , peaaegu kõik . . . Kuidas ma teile seda seletan . . . Nad nagu tundsid , et meis , naistes , on midagi sellist . . . mis seisab selle halvava välja vastu . . . Ma arvan , et naised või vähemalt kõik meie kolm , kes me seal olid , talusid seda kummalist kiirgust või atmosfääri stoilisemalt kui mehed . . Mingist loomuomasest võimest ehk . . . Ma ei tea . Aga nii see oli . . . Ainult et meid ei jätkunud ju ärakuulajaiks ja lohutajaiks kogu rühma jaoks . Üks mees muidugi välja arvatud , sest tema ei vajanud kedagi ega midagi . Tema näis seda kõike teadvat ja tundvat . Tema käis öösiti ära . Kus , selle jälile me ei saanudki . . . Võib-olla ta oli juba varem selles kohas viibinud . Kindlasti oligi . . . Ja ta polnudki tegelikult meie rühmast ega Eestist pärit . Lühidalt öeldes – ta oli meie teejuht . Sealt Vanavarast värvatud . . . See olukord jah . . . tõukas inimesi . . . mingil kombel üksteise poole . . . Mitte mina . . . kuidas seda nüüd täpsemini öelda , ei vajanud Larryt . . . Vaid tema vajas mind , kui enesekeskselt see ka ei kõla . Jah , tema valis minu . . . Meid oli ju seal vaid kolm naist . . . Mõnes teises olukorras poleks ta minu poole vistist vaadanudki . . . Temasugune sportlik ja ilus mees . . . Tegelikult peaks vist ikkagi ütlema , et mina hakkasin tema järele vaatama pärast seda , kui see haigus mulle teatavaks sai . Ja ma kartsin , et see haigus võib kogu ekspeditsiooni ära rikkuda . . . Nii et Larryga pidin mina üksi salaja toime tulema . Seepärast siis see mulje , et ma olin temast sisse võetud ja tahtsin kogu aeg temaga paaris töötada . Mis ma tegin ? ! Imelik tunnistada – vahel silitasin tal pead nagu väikesel poisil ja veensin teda rahulikuks jääma . Ja me rääkisime , muudkui rääkisime . Kas ma ütlesin , et käisime vahel ühel sopkal nimega Kaskadnaja istumas . Seal kasvas poolkuivanud mänd , mis oli justkui taevasse torgatud must pliiats või nagu hiigelsuur pintsel . . . Näe , muutusingi lüüriliseks . Aga kuhu ma jäin ? Ah jah , et see hirm ründas peaasjalikult meie mehi , samal ajal kui naised tundusid olevat , noh , kuidas öelda , tunduvalt vapramad . Pärast hakkas see hirm või imelik tunne ka meid , tüdrukuid , kimbutama . Mina olin suhteliselt üks tuimemaid , kuid minagi vajanuks vahel kellegi tugevama abi . . . Nojah , seepärast me kõik ütleme siiamaani , et see oli üks äärmiselt kummaline paik . . . " Veronika jäi vait . See polnus päriselt see , mida ma olin lootnud kuulda . Ja samas – oli ka . See oli lihtsalt midagi muud . Larry ja langetõbi , Marianne ja lunatism – kas seda polnud siiski palju ühe perekonna kohta ! mõtlesin ma endas . Või oli siin mingi geneetiline kauge seos ? Ei , polnud kuulnud ! Vaene Larry , sul on tõesti raske koorem kanda olnud ! " Kas ta teile oma kodusest elust ka midagi rääkis ? " " Mitte kordagi . . . Ja mulle polnudki neid ta pihtimusi vaja . Teadsin ju , et ta on abielus , ja ma aimasin ka , mis laadi tal need suhted on . Ühesõnaga , mitte eriti harmoonilised . On mul õigus ? " Noogutasin vist kergelt . Ja Veronika jätkas . " Aga tegelikult – ma ei suutnudki teda kordagi päriselt maha rahustada . Ta rahunes nagu ise . Ma ei tea , mida Pärja temaga hiljem ette võttis või kas ta temale üldse oma häda kurtis , kuid meie teised mehed käisid küll Pärja jutul . Või pihil , nagu ta ise meile saladuskatte all sosistas . Igaüks ise ajal , teiste teadmata . . . Kuid ma ei tahaks sellest kõigest rohkem rääkida . Ma lihtsalt ei oska seda olukorda kirjeldada . Praegu tundub see nii kauge ja naeruväärne . . . ja peaaegu olematu . . . Noh , niisugune oli lühidalt minu ja Larry suhe . Või kui soovite – saladus . Muud saladust polegi . . . Ah jah , üks asi veel , mis teid võiks huvitada – ta jäi tagasiteel meist Moskvasse maha . Teatas lennukis , et tahtvat ära käia Idamaade ajaloo ja etnograafia muuseumis , vaadata seal Nikolai Roerichi maale . Ja mõningates muudes kohtades ka . See tundus tema puhul nii loogiline , sest tal olid alati meist erinevad huvid . Seepärast ei hakanud keegi teda keelitama . . . " Ma vist olin kõik teada saanud . Vaatasin köögis ringi . Veronika jälgis mu pilku ja sai sellest vist valesti aru . Ta ärritus jälle kergelt ning lausus : " Ma võin teile veel üks kord kinnitada – siin korteris pole ta kunagi viibinud . Seda võite te ka tema naisele edasi öelda . . . Ehk ta usub teid rohkem ! " " Ei-ei , mis et nüüd ! Ma tänan . . . see oli . . . väga aus ja . . . oluline vestlus . Ja kinnitan , et kõik jääb meie vahele . . . " vastasin mina , jättes ta ärrituse tähele panemata . Valmistusin lahkuma . Kuid ka Veronikal oli nagu Reedalgi midagi lisada : " Ärge arvake , see kadumine . . . see teeb ka mind väga murelikuks . . . Mulle jäi Larryst pärast Siberit veel see mulje , et tal pole elus kedagi , kes temast tõeliselt hooliks . Kuigi ma olin varem arvanud , et tema on just säärane inimene , kellele teiste arvamine suurt korda ei lähe ja kes endaga suurepäraselt hakkama saab . Nüüd arvan küll teisiti . Ja seepärast on mul kerge kartus . Ükskõik kus ta ka praegu viibib . . . Ma ei tunne tema naist nägupidi . Olen temaga vaid vihaselt läbi telefoni rääkinud . . . Üht asja ma võin küll naiselikust intuitsioonist öelda – tal peaks olema keegi teistsugune naine . Igatahes mitte säärane , nagu meie kõik seal instituudi peal oleme . . . Ta vajaks tunduvalt lihtsamat , sellist hella ja allaheitlikku natuuri , kelles pole absoluutselt neid kõrgeid mateeriaid , mida ta ise nõnda täis on Jah , just nimelt lihtsat ja hella . . . Ehk saate aru , mida ma mõtlen . Te ju tunnete teda küllalt hästi ? Kas te ei arva nõnda ? Aga kust te teda otsida võiksite – mul pole absoluutselt aimu . Kui te midagi teada saate , siis andke ka mulle teada . Larry ei ole mulle ükskõik . Kuid mitte selles mõttes , mida kõik teised meist arvasid . Vaid puhtalt inimlikul suhtlustasandil . . . Ah , ma ju rääkisin teile kõigest . . . " Veronika jäi taas vait ja vaatas mind iroonilisel , et mitte öelda kainel teadlasepilgul . Muide , ma olen selliseid naisi , nimetagem neid tarkadeks , varemgi kohanud ja võõristanud ning üldiselt vältida püüdnud . Nad on tavaliselt meestepõlgurid – ja kui nende seltskonnas kaua olla või nendega ühes ruumis koos töötada , siis muutud ise aegamööda sellele vastukaaluks misogüüniks . Midagi niisugust kiirgus mu poole ka Veronika silmadest , neist täpilistest iiristest , nii et ma igatahes tundsin – minul poleks tema juures mehena absoluutselt mingit edu . Aga tema oli terane , aimas vähemalt poole mu mõttest ära ja lausus kerge naeratuse saatel , seejuures täiesti rahulikult : " Ei , nii hirmus sinisukk , nagu te ehk arvate , ma ka pole . Mis sest , et elan üksi ja pean , nagu näete , ise remonti tegema . On minulgi olnud oma armumisi ja üleelamisi . . . ja ka mehi . Ma ei häbene seda tunnistada . Sest te olete võõras inimene ja see ei sega mind . Aga on kuidagi nii läinud , et need , kes mulle on meeldinud , pole mind märganud . Ja paaril korral on olnud vastupidi . . . Ah , see pole absoluutselt oluline . . . ! " Kuid enne kui värske värvi järele lõhnava korteri uks mu taga sulgus , tuli Veronikale veel midagi Larryga seotut meelde . " Õigus , viimane kord , kui me temaga instituudikoridoris kohtusime , haaras ta mul käsivarrest valusasti kinni ja ütles väga rõhutud , aga veendunud häälega : " Tead , Veronika , ma olen nüüd täielikult nende usku üle läinud ! " Ja kui ma tahtsin küsida , keda ta silmas peab , raputas ta vaid keelavalt pead , nagu ei tohiks ta rohkem öelda , ja läks edasi oma pikal kõikuval sammul . . . Noh , nüüd olen siis teile kõik ära rääkinud , mida ma temast tean ja mis teid huvitada võis . . . Head nägemist ! " Nii lahkusingi selle naise juurest tundega , et vaevalt ma kunagi ta korteriukse taga veel kella annan . Mis ei tähendanud , nagu oleks ta mulle ebasümpaatne olnud . Kuid see polnud niivõrd naiselikult meeldimine , vaid mingil moel intellektuaalne sümpaatia , mis nagu poolele teele ja väljaütlematult meie vahele hõljuma jäi . Ent midagi oli selles ta näilises avameelsuses olnud sellist , mis mind kergelt häiris . Ausalt öeldes , seda polnud Reeda puhul tunda , ehkki tema jutt polnud olnud nii isiklik . Mul oli tunne , et Veronika oli mulle ikkagi midagi olulist rääkimata jätnud . Või tegelikkuse pahupidi pööranud Ma tahtsin põgeneda koos oma haigusega , mida üksnes Veronika teadis . Tundsin Siberist peale , et ma pole enam täisväärtuslik . Midagi minus oli rikki läinud . Ma kogu aeg pelgasin , et see kordub . Nemad seal kodus ei pidanud seda nägema ega teada saama . . . Ehkki ma olin endale kindlalt lubanud , et keegi ei saa mu lahkumisest enne õiget aega teada , läks pisut teisiti . Ma ei pidanud vastu ja läksin tol viimasel õhtul Varjupaigast Veronika poole . Sest pole ju midagi , kinnitasin ma endale , ma ju ei ütle talle , et olen viimast ööd Tallinnas . Ma ei tahtnud oma viimasel õhtul üksi olla . Tahtsin mingisugusegi mälestuse kaasa võtta oma üksindusse , ükskõik siis milline see hakkab just välja nägema . Veronika oli kodus nagu kõigil eelmistelgi kordadel . Ausalt öeldes – ma pole suutnud kordagi mõelda , et ta juures võiks olla keegi teine mees . Seepärast ei teatanud ma talle oma tulekust kunagi ette . Ja tema teadis sead . Minu kujutluses oli ta kogu aeg üksi . Selline uhke , suletud naine . . . Ma saabusin ju teatamata , ette hoiatamata . Ma olin iga kord nõnda toiminud . Ehkki ma polnud temale see kõige olulisem mees . Kahtlustan , kas tal oligi viimasel ajal kedagi . Ta ju armastas vihjata , et saab ka meesteta hakkama . Jutt , mida ma naiste puhul ei usu . See on paljas poos . . Mina , ma polnud talle keegi , olin lihtsalt sõber , üks hädaline , üks mees , kes oli tema nähes oma nõrkust välja näidanud – ja see sidus meid . Mitte mingi seksapiilsus . Kuigi tal ei jäänud midagi teiste naistega võrreldes puudu . Ta näol vilksatas kerge rõõm , kui ta ust avades mind nägi . Ju tal oli siis mingi lehter , nagu seda vist kutsuti . Istusime kaua üleval . Midagi ei joonud , ainult teed . Rääkisime aina Siberist . Ehkki ma tahtsin aeg-ajalt lausa väljakannatamatult öelda , et ma sõidan ära . Alatiseks . Tahtsin kas või ühelegi inimesele selle välja öelda . Niisugune imelik tahtmine . Kuid iga kord hoidsin end tagas , korra isegi hammustasin keelde . Ehkki tema oleks olnud ainuke , kes seda ülestunnistust oleks väärinud . Muud ma poleks ju öelnud kui vaid kaks sõna – sõidan minema . Ta oleks kohe taibanud , mida ma sellega mõtlen . Selles osas oli tal intuitsiooni ülejäävalt . Aga muidugi jäi see õnneks ütlemata . Selle asemel tahtis ta rääkida iseendast . Justkui aimanuks , et me enam ei kohtu , et sellisele lahkuvale inimesele võib usaldada kõike . Et mul ei jääks muljet , nagu oleks nõnda üksi elada lausa lust ja lillepidu . " Võin sulle tunnistada – õhtud , eriti pikad ja valged suveõhtud on ahistavad . Mitte sügise omad , nagu võiks arvata . Kui on nagunii pime ja pead sees istuma . Aga , tead , kui õhtu üle elad , siis hommikul , ükskõik mis aastaajal , on nii hea üksi oma laias voodis ärgata , tunda vabana kõigest – lastest ja mingist karusest mehejurakast ( anna andeks ! ) – , vaid iseenda mõtete . . . ja oma laiskusega . Tead , üksikutel inimestel meeldib koledasti laisk olla . Kehalt laisk . Aga seda enam jääb mõtetele ruumi . Ja mida enam sa mõtled , seda selgemaks saab . . . ühesõnaga , üksi on siiski . . . mõnevõrra parem elada . . . Kui vaid see neetud bioloogiline programm , mis igas naises , endast aeg-ajalt etteheitvalt märku ei annaks . . . " Siis tegi ta mulle elutuppa diivanile aseme . Minu juurde ei tahtnud jääda , tegi käega keelava liigutuse . Mis tähendas , et ärgu ma üritagu ka ta magamistuppa tulla . Ma ei jäänud magama . Siber ärkas taas väga selgena ellu . Kujutasin üksipulgi ette , kui imeliselt lihtne oli olnud see meie ligidus seal Siberis Kaskadnajal ja kui lähedasteks hingelt me pärast seda tundusime . Nii et ma oleksin juba siis talle peaaegu oma kavatsuse ära rääkinud . Sest temas oli siiski midagi erilist . Jah , Veronika oli teistsugune kui kõik mu senised naised . Võib-olla just selline teistsugune , nagu ma alateadlikult otsisin . Tas oli kindlasti peidus oma saladus . Mitte igaühe olemise saladus , mis on üldisena kõigis inimestes ja mida on lihtne kätte saada . Vaid palju olulisem , sisemine saladus , mida selle kandja tavaliselt ise ei teagi . Aga tema , Veronika , isegi võis seda teada . Kuidagi oli see muidugi seotud ka koha saladusega , kus see meie vahel juhtus . Ainult et Veronika saladus suundus kuhugi teise lõpmatusse . Ma olin seal muidugi omadega üsna läbi . Nii füüsiliselt kui ka vaimselt . Mäletan oma haiguslugu nagu kellegi teisega toimunut . Imelik , hiljem pole see kordunud . Nagu oleks too hoog saadetud mulle väljastpoolt millegi liigteadmise pärast ... Ma tahtsin Veronikale sellest otsusest kogu aeg öelda ja ei tahtnud ka . Muidugi üldsõnaliselt , varjatud kujul . Et ta hiljem aru saaks . Sest ta oli seal Siberis mu vastu nii hea ja mõistev . Tema üksi , ei keegi teine ... Ja kuna und ikka veel ei tulnud , siis ma muudkui sööstsin ühest mõtteäärmusest teise . Tunnistan ausalt , et olen juba kaua aega soovinud kohata mõnda tõeliselt tarka naist , olgu ta muidu kuidas on . Kuid niisugused targad on reeglina kahvatud õiekesed . Neid pole kerge märgata . Tarkade naistega on veel ka see hull häda , et nad eelistavad vabad olla . Ja nad näevad sageli meid , mehi , läbi . Seda meeste soovi kõik ruttu ja liigse sentimendita kätte saada . . . Ja üksjagu neist , need tõelised sinisukad , et suhtuvad kõikidesse meestesse kohutavalt küüniliselt . ( Mis on harilikult enesekaitse ja alaväärsuse tunnus . ) Aga nad pole lootusetud . Säärasega tuleb lihtsalt tükk aega vaeva näha , et ta ära taltsutada . Siis võivad neist saada – olen kuulnud teistelt , ise mul seda kogemust ju pole – üsna head naised . Tõrksa taltsutamine – üsna huvitav tegevus ! Ma teadsin vaistlikult – Veronika kuulub nende kilda . Aga mul polnud temaga enam aega . Olin selleks hetkeks , nagu maletajad ütlevad , korralikus ajapuuduses . Hulk käike , vähe aega . . . ha-haa ! Võib-olla olin kogu aeg tahtnud vaid üht lihtsat naisolevust , üksnes tõelist emast . Kellele poleks vaja midagi seletada ega mingit aru anda . Kellele poleks vaja isegi oma ametit ja nime öelda . Tegelikult ma olingi säärase leidnud . Oma Varjupaigast , alumiselt korruselt . Mõnikord olen tahtnud , et mul oleks jälle keegi naiivne ja harimatu , aga südamehea naine . Näiteks niisugune , kes vaatab sulle andunud pilguga otsa ja kes lepib sellega , et sa oled temaga sel hetkel , et sa oled temaga ja mitte kellegi teisega. . . Või näiteks niisugune , eks räägib sulle naiivseid hellitusi , ronib sulle usalduslikult kurgualusesse ja nurrub . Ühesõnaga , kelles pole seda neetud kaalutletust ja kainust , seda tugevolekutahtmist , seda soovi olla tark ja kõiges tasemel . Aga mõnikord , vastupidi , olen tahtnud magada täiesti võõra naisega . Üheainsa korra . Et tuled , oled ja lähed – ja mitte mingeid nägemiseni või näeme ehk . Aga mitte just litsiga , nagu see seal all . Üsna ontliku naisega , kellest sa vaid midagi ei tea , välja arvatud seda , mida sa näed ja enda vastas tunned . Ja kes sinust ei tea ega tahagi hiljem teada . Säärase hetkenaisega . Et oled temas , liigutad end sõnatult , lastes ainult kehal kõnelda , raiskamata sõnu selle peale , mis on nõnda ürgne ja loomulik . Mitte midagi küsides ja mitte midagi ka nõus olles vastama . Ja siis lahkuda . . . Et kunagi täiesti juhuslikult kohata teda täiesti teisse olukorras , ära tunda ja naeratada põgusalt nagu pildile või maalile , mida oled kord vaadelnud . . . Või naiivitariga . Kes tahab lõpuks ometi teada saada , kas see siis polnudki armastus , mis äsja juhtus . Ma olen mõnikord tahtnud magada päris tõelise litsiga . Kes kõike seda värki valdab professionaalselt . Kes on pealegi inetu . Selline brutaalse suuga . Ja muidu ka kõigepidiselt kulunud . . . Ükskõik kellega nendest näidetest , aga , jumala eest , mitte Ruthi-taolisega ! Veel olen ma kahetsenud , et pole kordagi saanud magada süütu tüdrukuga . Sest selles on vist midagi võrreldamatut – keegi pole veel joonud sellest kaevust , allikast , puuraugust , ja sina oled esimene . Kuid mitte nõnda , et sellele eelneks või järgneks mingi hull kartus või kahetsus või veelgi hullem , hüsteeria . Et seejuures poleks tunda mingit ebaluse või teadmatusevõbinat , millega ta ennast ära annab . Et sulle oldaks pärast ehk tänulikki – sa oled ta millestki tarbetust vabastanud . Mitte aga midagi röövinud . Nagu neil on harjumus arvata. . . Hahaa , näe , millised mõtted tulevad pähe keset südaööd , kui sinust mõne meetri kaugusel lamab naine , kes ei söanda sind teist korda elus oma voodisse lasta , kuigi tookord polnud ju tegu voodiga sõna otseses mõttes , sest me tekiks tol ööl oli taigaõhk ja voodilinadeks klibune sopkanõlv . ( Kujutan ette , kuidas naised seda kohta mu memuaarides lugedes mind sajataksid . Aga nad ei saa seda eales lugeda ! ) Samuti olen mitu korda jõudnud kahetseda , et ma naiste vallas midagi meeletut ei jõudnud ette võtta . Ja et nõnda jääbki ... Tegelikult – ma olen kogu aeg rääkinud endale vastu . Ma nagu olen nagu püüdnud iseendalegi valetada , varjata tõelist . Ausalt öeldes – ma ei ole tahtnud magada mitte kellegagi pärast seda kui . . . Sest tõeline maitse ja salapära on olnud üksnes sellel suhtel . Mida ma hädavaevu olen julgenud iseendalegi tunnistada . . . Vastu hommikut tuli heledas öösärgis ning külmade jalgade-kätega Veronika ja ajas mu seal diivanil üles . Põlvitas mu kõrval ja nuttis ning toppis käsi mu külje alla . " Ära mine ära ! " soigus ta . " Ära mine , jää kas või siia , minu juurde , kuigi sa minust väga ei hooli . . . " " Kust sa võtad , et ma kuhugi lähen ? " küsisin talt sosinal . " Kust sa võtad , et ma sinust ei hooli . Sa oled ... sa oled mu ainus sõber ! " " Ma tean . . . ma aiman . . . aga ära tee seda , " soigus ta . Ma hoidsin vaid ta käsi ja vaikisin . Aeg oli möödas – enam ei saanud ma teda enda kõrvale tõmmata . Ja see poleks olnud aus . Minusse oli taas asunud mingi nõrkus – nagu seal , Siberis . Muidugi ei saanud ma talle midagi öelda . Aga ma ei hakanud talle ka energiliselt vastu vaidlema . Ta intuitsioonil oli õigus olnud . Pärastpoole , kui ta mind ära saatis – enam mitte nutusena , vaid tõsinenuna , isegi asjalikuna , ütles ta lause , millest ma sain aru , et ta arvab – ma sõidan sinna Siberisse . Kuid mida ma pidin seal pihta hakkama ? Ma polnud ju kellegi Aleksander I , nagu legend tema kohta räägib , kes läks Baikalimaile staaretsiks . Ma olin kõigest mina . Aga tol hetkel ei teadnud ma isegi , kus on see koht , mis mind vastu võtab . Kusagil oli see siiski olemas . . . Ma olin seal omadega vist päris läbi . Aga seda asja peaks Veronika käest küsima . Armsa Veronika käest , kes on nüüdsest asunud Ruthi asemele . Kujutada vaid , me käisime koos ülikoolis , käisime kümneid kordi teineteisest mööda . Ja ma ei näinud teda . Seda tüdrukut . Mida ma siis üldse nägin , mida naistes otsisin ! ? . . . See tähendab , nägin küll , aga ei aimanud tema olemasolust . Ja see naine pole tänaseni kedagi enda kõrvale võtnud . Sest ta näeb inimeste sisse . Väga sügavale . Mehi pole raske läbi näha . Tuleb vaid nende juttude suhtes kõrvad kinni toppida . Ning vaadata , mida nad ära suudavad teha . Vähesed teevad midagi . Eriti oma noores põrsapõlves . Ma ei mõtle nohikuid , paksude prilliklaasidega hulle . Kes arvavad , et teadus on kõik . Selle sain teada seal , Siberis . Naine ja universum on milleski sarnased . Veronika , ta ei pidanud ka mind enda vääriliseks . Kuigi ta aitas mind . Kes ta õieti on , kelle taaskehastus ? Me elasime seal kui isesuguses maailmas . Aga ma polnud selleks valmis . Me keegi polnud valmis selleks , millega me kokku pidime puutuma . Mul oli tunne , et nüüd on jälle tagasi see hullus , mis valdas meid seal taigas , kus lehised olid kui hiiglaslikud mustad tuletikud poolviltu , plahvatuse keskmest väljapoole . . . Hiiglaslik ja külm põletav tuli . . . Imelik , elu kulges oma vähetegusat ja jõuetut rada pidi edasi . Maailm ei varisenud Larry kadumist kokku , tasse ei olnud jooksnud isegi mõra ; nendesse inimestesse , kes olid temaga seotud , ei sugenenud isegi mingit erilist ärevust . Kas siis nii väike ongi üks inimene , kas nõnda arvestamatult väike on ta osakaal maailmas ? küsisin ma ikka ja uuesti endalt . Ning olin sunnitud sama arv kordi vastama – jah , just nii väike , lausa kübe , nõnda tähtsusetu , ning ta kadumine ei tähenda maailmale kõigevähematki ... Üks tõsiasi oli mulle kõigist neist kohtumistest siiski selgeks saanud – ei mina ega keegi teine ei tunne ega ole kunagi piisavalt tundnud meest nimega Lembit Kaarma , keda mina ja lähimad inimesed kutsusid lihtsalt Larryks . Ometi teadsin sellest hoolimata , et viibigu ta hetkel kus tahes ja arvaku minust mida tahab – ta on jätkuvalt ikkagi mu sõber . Igatahes palju rohkem kui kõik need viimased ajad kokku . Ja see oli oluline . Niisiis , soovisin ma seda või eriti mitte , aga ma pidin edasi tegutsema . Veelgi enam . Mulle oli selge , et ka Larry ise oli üsna kindlalt teadnud , et just mina hakkan teda taga otsima . Ja kuna ta oli selles kindel olnud , siis oli tahtnud ka selles asjas minust üle olla . Ja sellepärast oli ta püüdnud endast mitte jälgi jätta . Õigemini , ta oli endast vaid ühe jälje jätnud . ( Tol hetkel , kui ma seda taipasin , näis mulle , et see oli sündinud kogemata , et ta polnud kavatsenud sedagi jälge jätta , kuid mõni aeg hiljem ma selles nii kindel enam polnud ja mõne aja pärast arvasin juba , et ta tahtis tegelikult mulle valejälje jätta . ) Ainult et mina leidsin üles ka ühe t a h t m a t u l t jäetud jälje . . . Nagu te juba aru võisite saada , oli selleks too paberite surnuaialt , sealt sahtlite tagant leitud joonistus . Ma olin selle vahepeal lihtsalt unustanud . Ja see tuli mulle nüüd peale Reeda ja Veronikaga kokkusaamist meelde . Need vestlused olid küll pakkunud mõningaid üksikasju Larry kohta , kuid . . . mul polnud selle teada saaduga kuhugi edasi minna . Sest Tunguska taigasse Larry ju ei sõitnud ! Või kes teda hullu teadis . . . Niisiis otsisin leitud joonistuse üles ja silusin sirgeks . Kahtlemata oli tegu Larry kätetööga – tal oli olnud annet paljude asjade , ka joonistamise peale . Ja ma olen vist korduvalt mõista andnud , et ta oli meist kõigist , ma mõtlen meie küllaltki andekat kursust , kohe algusest peale tükk maad ees . . . Uurisin joonistust tükk aega nagu detektiiv , ja üks asi sai mulle kohe selgeks – see pilt oli joonistatud natuurist . Mis tähendas – kusagil pidi see vaade t e g e l i k k u s e s eksisteerima . Ehk teisisõnu , kusagil oli üks konkreetne aken , kust just säärane vaade avanes . Sest mingist ruumist või toast välja vaadates oli see kindla peale joonistatud . Ja tegu pidi olema mereäärse majaga . Polnud mõeldav , et säärane vaade võis avaneda mõne Lasnamäe või Mustamäe või Õismäe maja aknast , kus oli vaid ühtlane katustemeri , äärmisel juhul silmapiiril suitsev Iru või mõni muu hiigelkorsten , mis öösel punastes hoiatustuledes nagu mingi vägivaldne taevasammas . Nii et see polnud mingil juhul kujutlus , mingi käeharjutus või siis loetust inspireeritud nägemus , milleks ju Larry ka võimeline oli . Samuti oli selge , et sulejoonistus – osalt musta , osalt punase tušiga – oli tehtud sügisel , sest akna taga oleval pihlakal olid punased marjakobarad küljes . Kõik muu – aknaraamid ja kaugemale jäävad katused ning puu ise – olid joonistatud mustaga . Ei , siiski – taamal paistev töntsi torni moodi telliskivist ehitis või selle jäänus oli samuti punase tušiga joonistatud . Ja äärmiselt oluline element sel pildil – veelgi kaugemal paistev mere-või järverand . Selline oli pildi sisu . Kuid mitte esiplaanil kujutatud aken või pihlakas , vaid just too kaugem rand , millest andsid selget tunnistust mustad mütsakad , mis võisid olla liiva vajunud kivirahnud , jah just see vähemoluline detail sellel pildil pälvis mu tähelepanu . Sest see andis justkui võtme otsinguteks . Jah , intuitsioon ütles mulle , et pean lähtuma Larry joonistusest . . . kui pildilisest kaardist . Sest Larry suur armastus olid ju kaardid , eriti vanad merekaardid , mille servadel armastati kujutada kõiksugu antiikseid olevusi . Larry armastas samuti nagu suurte geograafiliste aegade kartograafid kaunistada oma loengukonspekti servi taoliste joonistustega . Ka temal võis sealt leida näkineide ja punnis põskedega tuulepoisse ja keda veel . Mul oli tookord tunne , et loengu üleskirjutamine polegi talle oluline , konspekti võis ka teistelt , näiteks minult laenata . Et need käeharjutused olid talle palju olulisemad . Kõrvuti poolmütoloogiliste olevustega meeldis Larryle teha ka kaardivisandeid . Aga need polnud detailid päris-kaartidest . Larry oli ise kõik need kontuurid välja mõelnud . Seal oli palju üllatavat , mitte kusagil maailmakaardil kohatavat . Ma naersin neid nähes ja laususin talle – Larry , sa lood olematu maa geograafiat . Ja tema vastas alati ühtmoodi - mis , kas sa oled nii kindel , et neid kohti pole kusagil olemas . . . ? Ei , see vaade oli liiga tõeline , et . . . seda poleks võimalik üles otsida ! Pildi teine , varjatum sõnum oli , et Larryl oli selles linnas mingi koht ( võib-olla et kellegi juures või siis üüritud ? ) , kus ta võis mõnikord viibida , kus ta võis end . . . praegugi varjata . Ent sama edukalt võis see vaade olla tehtud mõnest tühjast majas , milliseid me linnas pidi leiduma , kui uskuda ajalehtedes kirjutatavat . Joonistuse hoolikama analüüsi järel mõistsin , et võiksin esialgu piirduda vaid Kopli poolsaarega . Sest sealkandis on tõesti tõenäoline leida säärast järatud tsaariaegset telliskivitorni , mõne valukoja või väiksema vabrikuhoone jäänust . Nõnda ma siis oma otsinguid alustasingi . Ma leidsin selle torni üllatavalt kiiresti üles . Tegu oli üsna vaikse ja mahajäetud kohaga Paljassaare lahe ääres . Ja seal tornijalamil seistes oli mul üsna lihtne õiges suunas vaadata . Maja oli äratuntav selle ees kasvava pihlaka järgi . Praegu suve hakul oli see täies õiterüüs . Tegu oli kahekorruselise baraki-tüüpi majaga , kus kunagi võisid elada Balti Laevatehase töölised ja kus praegu elasid " selle veetleva slummi " kaasaegsed asukad . Majas elunemist , aga mitte totaalset mahajäetust reetsid akende taga olevad lillekastid ning õuel nööridel kuivav pesu . Lähenesin majale kuidagi kõhklevalt , kujutledes vist , et Larry istub kusagil seal ja jälgib mind ühest neist akendest ning irvitab mõttes minu üle , et küll mul läks ikka kaua aega , enne kui ma tema peidupaiga üles leidsin , milleks tema nii kena vihje oli andnud . . . Kaugemale mu mõte ei ulatunud – ja muidugi oli see jumala vale kujutlus – nii vihje kui ka Larry ülesleidmise osas – , milles ma üsna pea veendusin . Oleksin otsauksest julgesti sisse astunud ja maja peal omapäi kollama hakanud , kui seal puutrepil poleks seisnud joonud näoga ja halvastivärvitud suuga naine , suits suus ja rind julgesti paljas . Kõige järgi võttes oli tegu prostituudiga . Silmad olid igal juhul säärased , kannatuselooriga varjutatud ja erilise huvita elu vastu . Ilmselt venelanna . Naine peaaegu tõkestas mu tee , surudes puusa ette , ja lausus kanges eesti keeles , pisut r-tähte põristades : " Kas noormehel oleks ehk veidi aega ? Me võiks koos midagi korraldada ! " Ma ei löönud verest ära . Ei tohtinud lüüa , kui olin juba kord tulnud . " Ma otsin tegelikult üht meest . . . " ütlesin sellele prostituudinäoga naisele . Ta naeratas , ta nägu muutus hetkeks natuke ilmekamaks ning ta lausus : " Ma näen , et otsid . Ja ma tean ka , keda sa otsid ... See on säärane pikk ilus mees . . . Sa ise oled ka veidi tema moodi . Ega ma muidu poleks juttu teinud . . . " " Ma olen ta sõber , lihtsalt sõber ! Mul oleks temaga hädasti vaja kokku saada ! " " A-aa ! " venitas lits ja võttis suitsu suust ära , nagu hakkaks see asi teda tõsisemalt huvitama . " . . . Ausõna , ta on sinu moodi . . . " Tahtsin jutu kiiremini sellele " ilusale pikale mehele " suunata ja seepärast küsisin julgesti , oletades , et tegu võib olla tõesti Larryga : " Millal te teda . . . seda meest viimati nägite ? " " Ta ei ela tegelikult siin , " hakkas prostituut nagu iseennast õigustama . " Ta on siia majja endale vaid toa üürinud . Aga ma ei ole teda juba mitu nädalat näinud . . . Varem käis ta siin sagedamini . . . Oli vahel hulk aega . . . Üksi . Tegi ahjus tuld ja vahel ka joonistas . . . " Tahtsin küsida , kuidas naine kõike seda nii hästi teab , kas istus juures või ? Kuid tema nagu aimas mu küsimust ette . " Me oleme temaga ju vahel ka juttu ajanud . . . Kõigest . Ja ta joonistas ükskord ka mind . Käskis riidest lahti võtta . Ega see mul raske olnud . . . " itsitas lits , kustutas koni korralikult vastu tikutoosi tagakülge , peitis siis sinnasamasse toosi ning lausus ootamatult : " Tahate ehk ta elamist näha ! See on täiesti võimalik . " " Oo jah , tahaks küll ! " ei suutnud ma ennast tagasi hoida . Tõusime mööda kitsast puutreppi teisele korrusele , tema minust ees – seelik lühike , põlveõndlad näha – , mina tema kannul . Ülal koridoris oli vaikne , tummad uksed avanesid sinna kahelt poolt , ustel ühesugused suured numbrid . Aga meie suundusime koridori teise otsa , kus oli rida uksi , ainult pisut madalamaid , kuid igaühel samuti number küljes . Iseloomuliku leha järgi sain aru , et tegu on WCdega . Just nimelt WCdega , aga mitte peldikutega . Nagu pealiskaudsest pilgust aru võis saada , oli igal korteril oli siin omaette vaikusekamber . Mis tundus mulle , kes ma jälestasin haagita ja muidu ka ilgeid ühispeldikuid , eriti just sõjaväeaegadest peale , jah , mis tundus mulle teatud luksusena selle kehvas majas . Niisiis , ka Larryl oli oma privaatne " hea koht " . " See oli tal vanasti seal ! " ütles naine ja osutas uksele number seitse . Ma ei saanud millestki aru . " Võti , noh , toa võti ! " selgitati mulle . Naine avas julgesti WC ukse , seisatas veel julgemini potiveerele , pööras end ja hakkas midagi ukse kohale jäävalt liistult otsima . Ta sääremarjad pinguldusid , korraks läbis mind mõte , et " pole ta sugugi nii inetu " , aga siis olid naise sõrmed otsitava leidnud ja ta naeratas mulle julgustavalt . Ma oleksin selle võtme ehk ka üksi , mingile Larry-loogikale toetudes leidnud , aga kindlasti palju suurema ajakuluga . ( Kui ma muidugi õige toa oleksin suutnud tabada ! ) Ja keegi oleks võinud mind kahtlustama hakata , et mida ma võõras peldikus kolan . . . Lits itsitas ja astus , võti käes , potilt alla , ja mul tuli teda tahtmatult toetada , kohmakalt küll , nagu kardaksin käsi määrida millegi hullemaga , mis selles paigas võrdlusena pähe tuli . . . " Ausõna , ma olen seda võtit siit varemgi alla võtnud ja tema ust lahti keeranud . Kui Mister on olnud . . . hi-hii . . . noh , nii vahel , mõnikord , kui ta on nii . . . noh , nii kapi olnud , et pole teadnud midagi maast ega ilmast . . . Siis olen mina ta voodisse pannud . Jah , mina , kes siis veel . . . ! " Larry – ja nii purjus , et maad ega ilma ei jaga ! mõtlesin ma ehmatusega . Noh , see oli igatahes midagi uut , mida ma temast ei aimanud . Aga võib-olla oli olnud tegu võimsa maandamisega pärast mingeid üleelamisi või koduseid tülisid , sest see asi seal Lasnamäel oli mulle ähmaseks jäänud . . . Toauks avanes vastumeelse naksatusega . Vastu lõi sumbunud õhk ja hämarus . See sumbumus teatas , et siin polnud tükk aega liigutud ega hingatud . Akendel olid ees mustad , paberist , ilmselt veel sõjaajast pärinevad pimendamiskatted . Mis oli selge tunnismärk , et aeg oli selles ruumis tõesti aastakümneid paigal püsinud . Puudutasin vaid korra üht aknakatet – ja see keris end kohe üles akna kohale musta kerra . Ja toas läks ootamatult valgeks . Nüüd võis kõike selgesti näha . Akendest kaugemas nurgas asus pruunidest kahlitest ahi . Jälle midagi ootamatut ja toredamat , kui võis arvata . Ja teises , vastasnurgas seisis läigatavate klaasidega vana puhvetkapp ning selle kõrval ilmselt enda meisterdatud kaldu lauaplaadiga laud , nagu oleks keegi siin pidevalt joonestamisega tegelnud . Otsaakna ja ahju vahel oli pruuni kulunud katteriidega kušett . Esimene pilk seintele – kõik neli seina olid mingeid veidraid pilte täis . Polnud raske aimata , kelle kätetöö need olid . Mõne aja neid silmitsenud , võisin öelda , et seal kordus üks ja sama motiiv – madalal metsa , ei , taiga kohal kihutas kohutav tulekera , iga hetk maapinnaga kokku põrkumas . Jah , ta oli seda Tunguska tulekera joonistanud vähemalt tosin korda . Õigemini oma kujutlust sellest . Ja kõigist neist piltidest levis justkui hoiatust , varjatud ohtu ja veel midagi . Kas siis Siberis läbielatul oli tõesti Larry jaoks olnud nii tugev jälg ! Kuid need polnud ainsad pildid . Oli veel ka pilte koos tekstidega või lihtsalt paberilipakaid mõne sõnaga , mis olid kas knopkade või liimi abil seinatapeedi külge kinnitatud . Neil teistsugustel piltidel või joonistustel kordus üks naisenägu . Ei , mitte Ruthi oma , vaid heledate pikkade juustega ja Ruthist selgesti noorem naine . Kui ütleksin , et see oli Veronika , siis peaksin lisama , et küllaltki idealiseeritud Veronika . Seega keegi kolmas , võib-olla Larry kujutlusnaine . . . Aknalaualt leidsin postkaardi , millel vene tähtedega , aga eestilikult kõlav postitempel VANAVARA . Seda nime teadsin ma nüüd siis küll ! Postkaart kujutas reprot Vassili Surikovi maalist " Lumekindluse alistamine " , teele saadetud keset suve , ehkki Surikov kujutas üht siberlaste julmemat talvist meelelahutust . Küllap Larry ostis kaardi Krasnojarskist , Surikovi maja külastades . Imelik vaid , et ta oli selle postkaardi saatnud kellegi Rainer Rosimanni nimele . Pealegi peapostkontorisse nõudmiseni . Kes oli too Rosimann , kas polnud tegu mitte Larry varjunimega ? Sel juhul pidid tal olema ka selle mehe dokumendid ? Nõndaks , siis oli ka see tuba Rainer Rosimanni poolt üüritud . . . ? ! Lugu omandas uusi toone . " Kas ta ütles kunagi teile ka oma nime ? " küsisin ma äkitselt venelannalt , kes vaikides mu ringkäiku , õigemini mu ringivaatamist seiras . " Oh ei , ma hüüdsin teda Misteriks , sellest aitas küll . . . " vastas lits . Äkki tabab mind valgustumus , läbistumus , mõtteselgus – nimetagem seda ükskõik kuidas . . . Nüüd ma teadsin , miks tal seda tuba vaja oli olnud – ta oli siin käinud ennast välja elamas ! Siin oli kõik nagu mingis teises , lihtsamas , loomulikumas , mõnevõrra isegi primitiivsemas elus ! Kui Larryl viskas üle , kui tal oli v i l l a n d oma e s i m e s e s t elust , siis ta ilmselt vajas midagi muud ! Just nimelt vastukaalulist senisele mugavale ja kindlustatud olemisele ! Ta ihkas alternatiivi – ja leidis selle siin ! Kuid mille konkreetselt tasakaaluks ? Mis teda tolles mugavamas ja kindlustatumas elus häiris , vaevas , tüütas ? Kas selle liigne mugavus , kõige ettemääratus , suhete silmakirjalikkus ? Või miski muu , mida ma ei aimanud , aga võiksin ajapikku teada saada , kui ma ka edaspidi tahan ja suudan tema sisemusse tungida , ja seda palju rohkem kui siiani . . . See ümbrus , see maja , see tuba , milles võisid viimati elada väga vanad ja väheliikuvad inimesed , kelle elu kuulus nagu üleeelmisse aega , see sobis talle suurepäraselt . Mis ei tähendanud , et siin ei võinud tal aeg-ajalt olla ka mõnda naist . Ei , üldsegi mitte ! Ning too nainegi – või oli tal neid mitu , lihtsalt juhuse järgi ? – ei pidanud ju samuti Larry e s i m e s e elu nõuetele vastama . Vastupidi , selleks võis väga vabalt olla ka prostituut , kes mu selja taga seisis ja ennast nii selgesti minulegi oli pakkunud . . . Ent nimetatu oli vahepeal kuulmatult toast lahkunud . Ja ma võisin rahulikult edasi mõtiskleda . Niisiis , Larry oli püüdnud elada korraga kaht elu , ning see oli tal mingil määral korda läinud . Kuid ilmselt oli ühest teise siirdumine olnud igakord ränk katsumus , tekitanud tas frustratsioone ja imelikke vaikimisperioode , kui ma Ruthist õieti aru sain . Ning pikapeale hakkas see mõjuma psüühikale . Sest ta pidi oma teist elu k õ i g i eest varjama . . . Samal ajal jätkasin seinal leiduva uurimist . Seal oli ka korralikumaid naisepilte , peamiselt akte ja koguni mõned fotod , nagu oleks Larry minu eest salaja fotograafiaga tegelnud . Ma polnud seda huvi tas küll märganud ; see oli ala , mille ta oli varem jäägitult minule loovutanud . Ent fotod polnud liimitud või kleepribaga üles pandud ; nende puhul oli kasutatud nööpnõelu ja paaril korral koguni õmblusnõelu . ( Kust küll need , viimased ? ! ) Ja need oli valdavalt mõnitatud pildid . Mõnel pildistatul olid nõelad silmadest , teistel häbemekohast või rinnanibudest läbi torgatud . Vist sooviga , et nende fotode reaalsetel modellidel oleks . . . võimalikult valus . Ainult mulle ukse avanud naist polnud nende hulgas . Ja mis veelgi ehmatavam – ma nägin järsku seal teiste hulgas ka alasti Ruthi . Ma polnud ju Ruthi kunagi sellisena näinud ! Ta seisis ühel liivarannal ja lausa poseeris pildistajale , kes ei saanud tõesti olla keegi muu kui Larry . Ja ka teda polnud säästud – alasti Ruthil olid samuti nööpnõelad silmadest ja veenusekingust läbi torgatud . Nagu mingiks kättemaksuks . . . Ja veel midagi , mida ma polnud senini märganud . Ülal lae all kordus mitmel korral suurte trükitähtedega lause : " KÜSI ARMSA VERONIKA KÄEST ! " Keda ta selle lausega silmas pidas ? Kas mind või kedagi teist ? Kui mind , siis mina olin ju küsinud – ja too naine , too Veronika polnud mulle midagi erilist teada andnud . Järsku oli see küsimus talle endale ? Et teada saada midagi sellist , mida mina ei osanud aimatagi . . . ? Kus sa oled , Larry ? sosistasin ma ning pöördusin kohkunult ümber , et veenduda – litsisilmadega naist polnud mind pealt kuulamas ! Oleksin jätnud veidra mulje . Ei , ma olin üksi Larry salakohas . Siis märkasin , et ukse kõrval , jämeda naela otsas ja kenasti kilekotti pakituna rippus korralik ülikond . Ning samas olid riiulil korralikult kokkupandult dressid ja veel ka mingid tööriided . Need kõik olid Larry teise elu rõivad . . . Aga kus on sinu mask , Larry , mille sa iga kord ette panid , kui sa siit välja läksid ? küsin ma ja mul oli kange tahtmine Larry ülikond sealt pakendist maha võtta ning seda endale selga passida . Et veenduda – me oleme endiselt sama kasvu , või nagu lits ütles , nii ühte moodi . . . Kui ma siis oma revisjoni jätkasin , leidsin vanast kapist ning ukse kohalt riiulilt selle depoo , mis meil kunagi Kõrvemaa metsa peaaegu rajamata jäi – ühesõnaga , mehise tagavara konservidest ning kuivikleibadest . Selgus , et Larry võis siin hulk aega piiramisseisukorrale vastu pidada ja ei pidanudki väljas käima . Sedasama kinnitas ka riiulil paistev kiirkohvikeetja ja mõned pakid Paula-kohvi . Mind katkestas uksekiiksatus . Prostituut seisis jälle lävel ning sõnas oma veidi roostesel ärajoonuhäälel : " Vahel tuli ta ka alla minu poole . . . Ehk tuled sinagi , vaatad mu elamise üle ... " Ma ei näinud põhjust , miks mitte minna . Ehk saan veel midagi ehmatavat teada . Sest kui Larryl oli sobinud . . . Me läksime peaaegu kõrvu trepist alla . Märkasin , naine on minust rohkem kui pea jagu lühem . Ennist trepist tõustes ei saanud sellest aru . Voodis on kõik naised ühepikkused , vilksatas mul peas kuidagi sobimatu fraas . Midagi selles naises , selles salgamatus ja väljakutsuvas käitumises oli siiski peibutavat . . . Vastupidiselt oodatule olid allkorruse tuba ja köök vägagi korras . Võis öelda , et omajagu maitsekaltki sisustatud . Ei mingeid lehkavaid õllepudeleid ega viinapudeleid või pesemata nõusid ja toolileenidel vedelevaid musti riideid . See oli tüüpiline üksiku inimese elamine – laud , paar tooli , kõrge kummut , linikud ja seintel ühtmoodi pruunides raamides fotod inimestest , kelle mälestuse see naine oli kord siia Eestisse tulles kaasa toonud . Tundsin , kuidas ta muutus mu silmis väheke sümpaatsemaks . Enam ei söandanud ma teda mõttes litsiks nimetada , kuigi ta võis seda väga vabalt olla . Naine istus voodile ja osutas ka mulle voodiservale enda kõrval koha , samal ajal nihkudes ja mulle nagu ruumi tehes . Ma istusin . Mida mul karta oli ! Me vaikisime . Mu pilk rändas selleski elamises ringi . Naine andis mulle selleks meelsasti aega . Kuid ta käsi libises kogu aeg hellitavalt üle teki , ta puus ja põlv jäid mu pidevalt mu vaateulatusse , sest olin voodile istunud poolviltu , pooleldi tema poole . Siis mõtlesin temast . Et ehk ta polegi seesama , noh . . . Vaid lihtsalt üksik keskealine naine . Üksik ja valehäbita . Kes räägib kõigest nii , nagu ta mõtleb . . . Tundsin sel hetkel , et olime võrdsed , mingil inimlikul tasandil täiesti võrdsed , ja ei olnud üldse oluline , mitmele mehele ta ennast elus oli vabatahtlikult või raha eest andnud . Kõik need võimalikud üksikasjad ei omanud millegi palju olulisema ees tähtsust . " Tema istus kah samamoodi vaikselt ja naeratas . . . Ja vahel ei põlanud ta ka mind ära . . . Kui tal kedagi teist polnud . . . Ma räägin nii , nagu oli . Mis mul sest häbeneda . Teie kui meesterahvas ja sõber võite seda vabalt teada . . . Kas tal omal naist on , seda ma ei tea . . . Ja sel pole tähtsust . . . Kui ta minuga oli , siis polnud tal igatahes kedagi teist . . . Mulle oli sellest küllalt . Mulle on sellest ka teiste meeste puhul küllalt olnud , " rääkis naine raugelt , kuidagi unistavalt ja peaaegu aktsendivabalt . Katsusin noid olukordi endale ette kujutada , kuid kujutlus esialgu tõrkus " . . . aga tal käis siin ikka üks ilusakene . . . Väiksekene . . Nii minu kasvu . . . Selline läikiva juuksega . . . Mina teda ei sallinud , kuigi me sattusime uksel mitu korda vastamisi . Ta vaatas mind nii üleolevalt . Kuidas ma saingi teda sallida ! Kuulsin ju kõik siia alla ära . . . Kuidas nad seal olid . . . ja müdistasid . . . Ükskord ütlesin seda ka Misterile . Et ma kuulen neid . Ta vaid naeris . Nii et hambad välkusid . Tal oli selline komme – naerda ja mitte midagi öelda . . . Nojah , kui ta selle mustapäisega seal üleval oli . . . Siis ei saanud ma muidu , kui silitasin end ise , " oli mu kõrval istuja veelgi avameelsem . Kuid lisas kähku : " Muidugi , kui mul endal ei juhtunud mõnda meest just olema . . . " Nüüd järsku nägin kogu seda pilti nii selgesti oma vaimusilmas . Ja ilma et ma oleks seda tahtnud , ärkas mul selle naise vastu iha . Sest ma nägin teda , neid sääri ja priskeid rindu paljastatuina – naine oli pikali lükatud neile patjadele , mis praegu me seljatagust täitsid , ta seelik üles kääritud , mehel ( Larryl ? ) oli üks käsi ta suul , teine püksikutes ja tema kiljus , hammustas seda kätt , aga mitte enesekaitseks , vaid et neid mõlemaid veel rohkem üles kütta . . . Ma tahtsin ja ei tahtnud ka olla praegu selle anonüümse mehe asemel . Mis tähendas , et ma tahtsin olla osati ka Larry . Hoolimata ohtudest , mida säärane mõtlematu ühendus võiks kaasa tuua . Kust ma teadsin – see võis olla selge tripperilõks ! Aga mis siis , kui naisel pole mingit hullu haigust küljes ? Siis . . . siis on ta samasugune nagu kõik teised . . . Ainult et paljude alt läbi käinud . . . Kuid Larry polnud selle peale mõelnud . Tema oli riskinud , kui naise juttu ikkagi tõe pähe võtta . Ja miks peaks temasugune praegu valetama ? See olukord oli veider . Ma poleks ikkagi pidanud siia alal tulema , sellele voodile istuma . Midagi oli selles situatsioonis samasugust nagu tol õhtul , kui märjas mantlis , poolnuttev , endast väljas Ruth oli istunud minu juures ja ma olin voodil tema vastas istudes tundnud umbes sedasama . Et tahan teda lohutada , et tahan teda lohutada ainsal mõjusal moel , olla talle ligidal , muserdada , tungida jõuliselt ja sügavalt temasse , et ta tunneks , kuidas ta abitus ja üksindus mulle korda läheb . . . Ja umbes sedasama tundsin ma selle võõra naise vastu nüüd . Sisu oli ju sama . . . Järsku taipasin , ma olen juba teab mitmendat korda libastumas mingile Larry-kordusele . Veelgi enam , see mingi jõud tiris mind lausa vastupandamatult sinnasuunas . Ja ma tundsin end selles seisundis , et olen talle tunduvalt lähemal , pooliti tema . Kas see tähendas ka seda , et mul on niisuguses seisundis kergem üles leida . . . ? Kui ma vaid suudaksin ka edaspidi , uutes olukordades temaga samastuda ? Naine oli vahepeal vait jäänud , aga ta käsi silus edasi tekki enda kõrval . Kutse oli sõnatu , aga selgemast selgemini esitatud . Ta nagu taipas , mis mõtted mu peas käivad . Kuid sai ka aru , et kõhklen . Sellest hoolimata ei kiirustanud ta mind tagant – andis mulle nii-öelda vaba valiku . . . Ent järgmisel hetkel olin oma nõrkusest üle . Ptüi , kui kergesti võib meesterahvast füüsilises mõttes paigast , tasakaalust ära nihutada ! . . . See oleks olnud kurat teab mis . . . Kiskusin pilgu naise põlvedest lahti , rapsasin end püsti ja ütlesin , et unustasin üleval midagi ära . Vaja ka see üle vaadata ! Mis polnudki paljas ettekääne . Mu silme ette tuli , et ukse kõrval toanurgas oli rippunud veel mingi pilt , koguni õlimaali moodi , mida ma polnud tõesti jõudnud uuridagi . Kiirustasin trepist üles . Kuulsin , kuidas naine tuli aeglaselt mul kannul . Ta oli vist aru saanud , et minust ei ole talle partnerit . Kuid ta ei jätnud lootust . . . Seal hämaras nurgas rippus tõesti üks pilt . Larry oli sellega tõsisemat vaeva näinud . Ja see oli tõesti õlivärvidega vineerile maalitud . Pilt kujutas kolme inimest . Kaks meest ja poisike . Need kaks meest olid väga meie , minu ja Larry moodi . Ja kolmas , kui see poleks olnud poisi moodi riides , oleks vägagi võinud Marianne olla . Nii tema moodi . Kõik kolm olid ratsa . Me ratsutasime ilmselt ürgmetsas – mahakukkunud hiigeltüvede ja liaanide segadikus . Nagu ühel Humboldti kujutaval maalil . Ja kujutatu oli selgesti troopiline vihmamets , mitte Siberi taiga . Mida kinnitas ka lause selle pildi kõrval . See lause ehmatas mind tõeliselt . Sest oli adresseeritud . . . minule . Ja see kõlas : " Riks , Sa peaksid tingimata läbi lugema Evelyn Waugh' romaani " Decline and Fall " ! " Sõna " tingimata " oli kolm korda alla kriipsutatud . . . Kust ta teadis , et ma siia tulen ? Kuidas ta võis selles kindel olla ? Ent muidu poleks ta mulle seda teksti jätnud . Või oli tegemist ehkku-peale teatega . Nii nagu merehädaline viskab pudelkirja ookeani , et küll keegi selle kunagi välja õngitseb . . . Sisuliselt ei öelnud see tekst mulle kuigi palju . Ma teadsin küll Waugh'd , olin näinud ta peateose järgi tehtud seriaali , kuid mainitud ingliskeelne raamatupealkiri oli mulle täiesti tundmatu . Aga veel rohkem hämmastas mind muu ! Et Larry teadis ja oli lugenud mingit teisejärgulist ingliskeelset teost – tema , kes ta suhtus ilukirjandusse alati teatud iroonia ja üleolekuga . Et mida see žanr ikka nii väga suudab öelda meid ümbritseva maailma ainulaadsuse kohta , milleks on võimeline ainult teadus ja teaduslik kirjandus . Larry nagu unustas ära , et inimene ise ongi suurim saladus . Tema meelest oli kõik meie kohta oluline ammu , juba antiikautorite teostes ära öeldud . Umbes sedamoodi oli tema mõttekäik küll . Hea küll , ta oli arvestanud , et ma jõuan ükskord siia tuppa . Ta oli siia jätnud vihje ühele raamatule . Aga edasi ? Kas siin oli veel teisi vihjeid ? Ma polnud neid senini leidnud . Ta ei andnud millegagi teada , et on ära sõitnud , Tallinnast lahkunud . Mis oli nüüd peaaegu selge . Või tahtis ta vaid seda , et ma siinnähtu-siinleitu põhjal mingid oma järeldused teen . Ja sellega vaid piirdun . Ilma et ma teda enam edasi otsima hakkaksin ? Ja et ma kõik teadasaadu vaid enda teada jätaksin ? Paistis küll sedamoodi . Midagi selles toas oli mul siiski järele vaatamata jäänud . Avasin ahjuukse . Taipasin kohe , et tegin õigesti – seal oli viimati põletatud pabereid . Palju pabereid . Mida võis öelda iseloomuliku tuha järgi . Ja minus vilksatas kohe mõte , et küllap Larry tõi siia ka oma Lasnamäe-kirjutuslaua sahtlite sisu . Kodus tal ju polnud elusat tuld . Kuid just see tuli võis temale kui linnalapsele olla omaette ihaluseks . Huvitav , kust Larry sai puid , et siin ahjus tuld teha ja sead nautida . See polnudki nii raske – küllap too Rosimann oli neid puuhoovist ostmas käinud . . . Ju ta oli põletanud siin ka oma kirju või pihtimusi , kes teab , ehk koguni luuletusi , mida ma teadsin teda vahel kirjutavat . Mustad pebred ahjus olid kui tunnistused teadmatusesse lennanud tekstidest . Neid ei saanud keegi tagasi . Isegi mitte tema . Olnut ei saa muuta isegi Jumal , tuli mulle meelde idamaine sentents . . . Kuid kohe ärkas ahjutõmme ja liigutas neid kergelt kägaras musti paberimälestusi , see tugevnes ning kiskus nõge pääsmatult korstnasse . Ent . . . kõik paberid polnudki jäägitult ära põlenud , nagu olnuks põletajal viimati kiire olnud . Sobrasin seal tuhas . Ja leidsin ühe paberiserva , mis paistis pealiskaudsel vaatlusel olevat mingi kviitungi jääk . See võis midagi selgitada . Pistsin selle taskusse aadressidemärkmiku vahele ja otsustasin alles kodus uurida . Naine oli kogu selle aja sõnatult pealt vaadanud , kuidas ma põlenud prahis sorin . Ta nägi , et ma midagi leidsin . Aga ta ei öelnud sõnagi . Niisiis , olin kõik või peaaegu kõik teada saanud , mida ma lootsin . Sealhulgas sellegi tähtsa asjaolu , et just siin oli Larry veetnud oma esimesed kadumisjärgsed ööd . Ja et just siit alustas ta ühel hommikul oma maapagu või kuidas seda nimetada . Enam polnud see Larry teise elu ruum . Ta oli selle hüljanud nagu kapten kipaka laeva . Ja jätnud selle toa siin saatuse hooleks . Mõtlesin , et nüüdsest võin seda millekski endale kuuluvaks pidada . Aga võib-olla oli ta selle jätnud naise valvata , kes ikka veel seisis mu selja taga ning võis samuti midagi rohkem teada , kui ta oma lihtsas avameelsuses välja näitas . . . Larry , ühes asjas sa lasid küll mööda ! Ma ei loobu sinu otsimisest ! Sest ma tahan selgust saada ! Ja sa ei tohi mulle seda pahaks panna ! Viimasel ajal lisandus mu rohketele ängidele veel üks – mulle hakkas tunduma , et mingi nimetu pilk jälgib ja hindab kõikjal , kus ma viibisin – postkontoris , raamatukogus , kaubamajas , raudtee-ja bussijaamas , isegi kinos ja teatris – , iga mu liigutust , näoilmet ja selle kaudu tervet mu mina . Ma nagu ei kuulunud rohkem iseendale . Vaid kellelegi suurele ja kahtlustavale ja kõiketeadjale . Tean , selle põhjuseks võisid olla ka kõikjale ilmunud kaamerad . Kuid ma hakkasin sama tundma isegi kodus , kus midagi taolist ei saanud olla . Selle jälgimise-hirmuga kaasnes aeg-ajalt ka veel mõte , et nad kõik – nii tööl kui ka kodus – on kõik omal kombel minu vastu . Et nad püüavad mind mitte mõista , vaid üksnes halvustada ja mu vigu välja tuua . Üksikutel hetkedel tundus see juba kõigi vandenõuna minu , üksiku vastu . Järgmisel hetkel mõistsin , et ma seisan juba peaaegu skisofreenia lävel . Veel natuke – ja mu ajusse tungib peenike must uss . Ja see kõik kiirendas mu ära-mõtet – lahkuda , ära sõita , võimalikult kiiresti , ükskõik kuhu , esmalt kas või metsa , sohu , aga vaid üksindusse , kõigi ja kõige jaoks kättesaamatusse kohta . Siis aga meenus mulle , et need mõtted polnud päris esmakordsed . Kord olime millestki taolisest isegi koos Riksiga mõlgutanud ... Jah , seda võimalust ma siiski ei arvestanud . Et Riks võis mind otsima hakates – millises asjas ma olen rohkem kui kindel – just sinna Kõrvemaa metsadesse sõita ja hulk aega ja energiat kulutada , enne kui ta aru saab , et ma olen hoopis kaugel . Oleksin pidanud talle selles osas selgema vihje jätma . . . Jah , see oli olnud meie kunagine ühine plaan , tegutsemiskava teatud X-tunni jaoks , mis oli ju tegelikult kogu aeg õhus ja võis juhtuda iga päev , igal uuel nädalavahetusel , igal võimalikul ööl , just siis , kui seda kõige vähem oodatakse . . . Me olime neist asjust rääkinud küll juba ülikooli ajal , aga Tallinnasse tööle asudes said need jutud nagu läidet ja veendumust juurde . Nende lähtekoht oli loogiline , mõistetav igale vähegi mõtlevale meesterahvale ja seisnes järgnevas põhjuslikus ahelas : ühel sellisel X-ööl juhtub midagi ja algab ootamatu üldmobilisatsioon ; või toimub mingi muu kataklüsmilaadne sündmus , mille järel nõutakse meid , mehi . Kuid meie kaks oleme selleks valmis ning põgeneme kohe – metsa , rappa , ja peame seal vähemalt mõnda aega vastu . Nagu paljud mehed enne meid . Nagu viimaste aegade metsamehed . Nagu paljude varasemate põlvkondade mehepojad selsinatsel Maarjamaal . . . See oli meie esialgne kujutlus . Pärastpoole läks asi konkreetsemaks . Ja me valisime isegi koha , kus me ennast varjama hakkame . Tegelikult oli see Riksi valik , tema oli millalgi käinud Kõrvemaal matkamas või niisama loodust avastamas . Tegu oli üsna õnnestunud kohaga – kitsas ja varjatud ojaorg , kus järsaku jalamil voolas lagedale allikas . Justkui kraadita piiritus maa-emakese põuest . Sest vesi , puhas vesi selle võimalikus vägevas radioaktiivses saastatuses oli väga oluline . Sinnasamasse perve sisse oli võimalik kerge vaevaga , ühe päevaga koobas kaevata ja see püstpostidega ära vooderdada ning seejärel maskeerida , nii et metsloom ka ei kahtlustaks . Muidugi , too pelgupaik oli mõeldud vaid meile kahele . Kedagi teisi see silmas ei pidanud . Me lähtusime meestekatku teooriast . Iga järjekordne sõda Eestimaal oligi eeskätt seda olnud . Riksil muidugi polnudki kedagi kaasa võtta , aga ka minu kahel naishingel polnud selles skeemis kohta . Nemad pidid ise hakkama saama . Linnas – või kusagil mujal . Üks mis kindel , nad ei tohtinud sellest paigast ega me plaanist midagi teada . Sest pole nõrgemat natuuri kui naise oma , nagu Riks alati kinnitas . Ja ma kirjutasin sellele avaldusele vaikides alla . Justkui teadnuks tema naiste nõrka natuuri minust paremini . Aga midagi ta neist teadis kah . Nojah , naisi , sealhulgas minu omi , pidi hoidma saatus . Nende teistmoodi saatus . Ja ka ühiskond , juhus ning muud asjaolud . ( Ega me ise ka kujutanud ette seda konflikti ja ta eskaleerumist . ) Nagu ta neid juba palju aegu oli paremini hoidnud . Meie ei saanud sellele loota , me muutusime sellest X-tunnist tagaotsitavateks . Need polnud minu , vaid Riksi sõnad . Mäletan neid hästi . Mäletan , et tegime isegi prooviööbimise ära . See oli üks neid mälestusi , mida ma siiani endas hellalt kannan . Kuivõrd see oli seotud Riksiga , kellega me vaevalt enam elus kohtume . Seepärast siis siinkohal naiselik sõna " hell " . Jah , me olime suurema osa sellest suveööst üleval , istusime huumavate punaste sütega lõkketule ääres ja lisasime lõkke vaibumise hetkil jälle mõne noti . Nii , ilma suure leegita oli mõnusam ja sobivam . Me rääkisime , muudkui rääkisime . Ma ei mäleta , et Riksi oleks kunagi nii pidurdamatu olnud . Rääkisime põhiliselt ammustel teemade – üldsegi mitte sellest , mille pärast olime tegelikult sinna metsa sõitnud . Sõnaga , me pidasime kinni muistsest traditsioonist ja ei nimetanud kordagi kurja . Rahulik ümbrus ja puudekohin ja ojavulin ei oleks lasknudki midagi säärast üles võtta . . . Järgneval hommikul , kui me hakkaksime linna tagasi sõitma , lõime oma ettevõtmise kinnitamiseks ja äraotsustamiseks sinna orupervele , vana kase õõnsusesse varustusedepoo alge , mida lubasime aeg-ajalt täiendada . Mõned konservid , kaasasolnud pudeli valget viina , mis meil joomata jäi , ja veel midagi , vist ühe taskunoa , jätsime sinna . . . Need asjad peaks seal praegugi alles olema . Aga selle ainsa korraga kõik piirduski . Rohkem me seal koos ei käinud . Mõtlen , et millest see kõik johtus . Küllap kaheksakümnendate alguse suurest ja ahistavast õhustikust , mil maailm läks aina rohkem kiiva . Küllap Riksile olid need " ajastu ahistavad asjad " mõnevõrra selgemad ja ka nähtud , sest tema oli Vene kroonu läbi teinud . Ma mäletan , et kord ma lihtsalt küsisin temalt , mida tema arvab neist globaalseist asjust . Lootsin nii väga talt saada kinnitust , et kõik on pariteetne ja tasakaalus , nagu kirjutas Aijtmatov oma kuulsas ulmelises romaani , et mingit saatuslikku rahuaja eksitust ei saa lihtsalt tulla , et sõda ei saa nii kergesti , vaid näpuveast lahti pääseda. . . Ta ei vastanud mulle kohe , ta nagu mälus seda mu mõtet , mis oli talle endalegi küllap varemgi ja seejuures palju kordi pähe löönud ja millele ta teadis vastust väga hästi . Kuid tema viivitas . Ja siis vastas mulle – paari lühikese küsilause kujul , mitte niivõrd minule , kui just endale : " Kas sa arvad , et sõda jääbki tulemata ? Et need kohutavad relvad on vaid mänguasjad ? . . . Et neid tehakse edasi vaid lattu ? Ei , sõber Larry , ükskord lastakse need käiku . . . tingimata lastakse . . . Usu mind , ma olen seda meeletut raualasu oma silmaga näinud . Ja seda püssirohukogust , kui piltlikult väljenduda . . . " Mäletan , et ma hoomasin neis ta viimastes sõnades mingit erilist laadi ängistust ja midagi veel . Seekõlas umbes nii – mis kasu on kõigel sellel , mida me sinuga üritame , mis kuradi kasu või mõte võiks üldse olla enda alalhoiul , kui see peaks tõesti juhtuma . . . ! Aga ma ei läinud temaga tookord kaasa . Sisimas veel mitte . Kehitasin vaid õlgu . Mul oli see õigus – mitte olla nii skeptiline nagu tema , sest mina polnud selles sõjaväes teeninud ( loe , tuttavate doktorite abiga sellest kõrvale hoidnud , milline asjaolu mind ja Riksi eristas , nagu meid eristasid veel mõned muudki asjad ) . Kuid nüüd ma tunnen , kui õigus tal oli olnud . Sellest hoolimata , et mingit X-tundi pole kärgatanud . Nüüd , tagantjärele saan aru , et ma polnud oma mõttelt , sügavama tunnetuse tasemelt . . . lihtsalt tema tasemel . Ma ei küündinud tema sügavuseni , ei olnud nii fatalistlik . Nüüd ehk olen . Peale Siberit ja kõike . Ainult et teises mõttes – ja nüüd juba Riksist , tollest kunagisest , mõnevõrra kõrgemalgi . . . Mõtlen , võib-olla oleksingi pidanud minema sinna väikese kodumaise oja orgu ja hakkama seal erakuna elama . . . ? Vähemalt mõnda aega . Nii-öelda sissejuhatuseks . Võib-olla ? Kuid see olnuks küllaltki absurdne . Kui kaua see võinuks kesta ? Tegelikult , see oleks olnud vaid pelk žest , demonstratsioon . Igatahes mitte see , mis mul mõttes . Ma poleks rohkem kui paar-kolm päeva vastu pidanud . Ilma Riksita , ilma kaaslaseta , oma Reedeta , kui Robinsoni kontekstis mõelda . Sest ma tean oma nõrkusi . Üksinduseängistus , üldine saamatus on tegelikult üks minu achilleuse kandu . Ka mu praeguses , hoopis tõsisemas ettevõtmises sõltub palju sellest , kuidas ma ennast ületada suudan . . . Selle Kõrvemaa-mälestusega ja üleüldise ohutundega seostub mul veel üks meenutus , milles on midagi teokssaanut . See juhtus ühel maipäeval , nagu tagantjärele selgeks sai , päeval pärast Koirohu-katastroofi ( minu terminoloogia , lähtun Nostradamusest , keda olen nüüdseks palju lugenud ) . . . Ma vist rääkisin juba ka sellest eluhirmust Üks asi on aga ikka veel rääkimata , endalegi justkui üles tunnistamata . . . Selle meenutamine toob mulle lähemale ühe teise hirmu , mis on nagu viitsütikuga pomm ja tiksub minus tiksub . Nagu see tiksub paljudes teistes , kes käisid palju lähemal . . . See juhtum ei pruugi küll midagi tähendada , kuid eales ei või teada . . . Pean siinkohal pihtima . Mul oli vahepeal Ruthi kõrval – üksnes vahepeal , enne meie suhete kapitaalset halvenemist – üks ilus naine , üks tõeliselt ilus naine . Meid tõmbas vägevalt teineteise poole . Kuid meil polnud kahjuks kusagil kokku saada . Sest ta oli abielus ja mina olin ka ja linna nähtamatuid silmi me kartsime . Niisiis , just sel päeval , kui see pilv just meilt üle käis , sõitsime Aegviitu . Me kõndisime sel päeval palju – neil ilusail vallseljakuil põhja pool Aegviidut ja ühe sealses järves käisime suplemas , ehkki supluse jaoks oli veel liiga vara , aga just see küttis meid üles . . . Ja pärast me päevitasime , lamasime tärkavas heinaga mäeküljel . Ning armatsesime seal ning pärastpoole veel , kui olime keset nõmmemetsa leidnud ühe lagendiku , kus ei saanud ükski inimene meid ehmatada , seal me armatsesime uuesti ja kaua-kaua , pikendades oma naudingut , venitades seda imepeenikese kuldniidi pikkuseks ( öeldakse ju , et kuldmündi saab taguda imeõhukeseks tohutuks läbipaistvaks leheks ja venitada kilomeetrite pikkuseks niidiks ) – ja see oli nii , nagu oleks kusagil tehtud otsus , et me enam ei kohtugi , et see jääbki viimaseks korraks . ( Mis muide oligi nii , sest ta mõtles oma kahele lapsele enam kui mulle ja oli suhtekorraldusse andnud sisse kuulutuse , et otsib endale uut elukaaslast ning ülejärgmisel päeval kohtus ta juba mehega , kes talle sobis ning me väljasõit jäigi kestma kui mälestus tema kehast , kui vaibumatu janu , kui küllastumatus , milles polnud minu jaoks määratud tavalisuseks saada . . . ) Ja kogu aeg paistis päike , selline halastamatu kevadine päike , selline eriline päike , millist ma mäletan vaid lapsepõlve kõige ilusamatest suvedest . Kummaline valgus puutus meie kehasid – see valgus oli korraga hell ja samaaegselt julm . Või tundub kõik mulle nõnda vaid praegu , kui ma olen peaaegu omandanud mungaliku tunde . Ei , see oli hull päev iga väljas viibija jaoks , iga armastaja jaoks , kes selle päikese all pahaaimamatult lebas . Sest taevas oli AVALI ! Ta oli terve selle pika helendava päeva täiesti avali ! Ja ta oli täis nähtamatut , sedasama , mida ma tundsin , ehkki teisel kujul , seal Tunguska öös . . . Hiljem nägin ma seda kõike unes . Nii , nagu see oli . Ja seda , et päike oli me ihusse põletanud hulk musti täppe . . . Sellest ajast peale kardan ma veel midagi . Ööl enne väljasõitu magasin halvasti . Reisi enda pärast ei oleks ma pidanud närveerima . Mu asjad , see tähendab suur reisikohver , oli ilusasti pakitud ja ootas nurgas . Aga ma ei suutnud uinuda muu pärast , teadmatusest ja pingest , mis eelneb sündmustele , mida sa ei suuda prognoosida . Ja kui ma siis suikusingi , siis olid mu poolunenäod segased ja lühikesed ja üksteist vastastikku hävitavad . Päriselt magama jäin kaugelt peale keskööd , ja tõelises unes nägin ma muidugi kohe Larryt . Ta oli kui mu päevaste mõtete kaja . . . Me olime Larryga justkui kusagil suures muuseumisaalis , kus oli palju maale , mõned väga suured ja imeliku sisuga ja mulle täiesti tundmatud . Seisime ühe seesuguse ees ja ma tahtsin Larrylt midagi lähemat küsida , kuid tema tegi kätega keelava liigutusega ning näitas kuhugi suure saali lõpu suunas , kus paistis veelgi hiiglaslikum , kogu seina täitev pannoo , ning lausus , iga sõna eraldi rõhutades : " Tead ! Ma ! Lähen ! Nüüd ! Bruegheli ! Pildi ! Sisse . . . " Ja siis ma ärkasin üles ja mõtlesin kohe – kõik on õige , nii peabki olema , ma olen õigel teel . . . ! Ning jäin uuesti magama , kuni kell mind valju helinaga üles ajas . Tund aega hiljem istusin juba bussis , mis rahvusraamatukogu eest liikvele asus . Ma sõitsin Austriasse . Koos ühe Itaaliasse suunduva turismigrupiga , kelle kaugeim punkt oli Napoli ja Capri saar . Aga sellele otsustusele oli eelnenud mitu selguselejõudmist selles Larry-asjas . Alustaksin neist kahest jäljest , mis Larry oli mulle justkui jätnud . Jah , justkui . . . Esiteks , Evelyn Waugh' romaaniga oli asi vildak – ta tahtis ilmselt minu tähelepanu kuhugi väga suurde ja tegelikult lootusetusse kaugusse juhtida . Muud seletust ma asjale küll ei osanud leida . Jah , see oli selgelt valejälg , mida ta vist ka ise kuigi tõsiselt ei võtnud . Sest Waugh' romaan rääkis , nagu ma raamatukogus kindlaks tegin , ikka tollesama kurikuulsa kolonel Fawcetti ja ta poja ning poja sõbra arvatavatest ekslustest Brasiilia ja Boliivia selvas . Ent romaan oli üles ehitatud puhtale kirjanikufantaasiale , sest mingeid tunnismärke , veel vähem ülestähendusi sellest teadmata kadunud ekspeditsioonist ei olnud ega saanudki olla . Võib-olla et Larrygi unistas , fantaseeris hetkeks , et tore oleks niisamasugusel moel kõigi jaoks kaduda , teades , et ükski hing maailmas ei hakkaks sind otsima kui tegu on nii kauge kandiga nagu Lõuna-Ameerika , nii võimatu ümbrusega nagu selva . . . Kuid teist tunnismärki poleks ta küll tahtnud jätta ; see oli lausa konkreetsus ise – seesama põlemata paberiserv , mille ma ta ahjust leidsin ; väike , kuid piisav , et hävitatud dokumenti kindlaks teha . Ja see dokument oli ühe Eesti panga rahavahetuskviitung ! Kusjuures vahetatud summat ei olnud võimalik kindlaks teha . Aga sel polnud ka mingit tähtsust . Palju tähtsam oli asjaolu , et Larry oli kroonid vahetanud Austria šillingiteks . Just see selgus allesjäänud kviitungiribalt , mida ma hoolikalt alles hoidsin . Kui selget osutust , kuhu Larry oli sõitnud . Muidugi , tegu oli selge hooletusega . Või ilmse kiirustamisega , mis oli kokkuvõttes seesama . Või tulnuks öelda , et tuli oli pime . Nagu kõik muudki stiihiad . Vaevalt et Larry proovis mulle ka veel sellist vihjet jätta . Õieti milleks . . . ? Ja siis , kui mul oli peaaegu teada , kuhu Larry oli tegelikult sõitnud , meenus kohe üks ülikooliaegne mälestus . . . . . . Me olime just käinud " Ekraani " kinos , kus olime vaadanud Tarkovski " Solarist " . Jah , sedasama " Solarist " , millest rääkis ju ka Reet . Ning me arutlesime hulk aega selle filmi sümboolikast . Veel järgminegi päev tuli Larry minu poole ühiselamusse külla , kaasas saksakeelne album Pieter Bruegheli loomingust . Ja seal oli sees muidugi ka too filmis nii mitu korda vilksatanud maal " Jahimehed lumes " . Ehk teisisõnu üks maal Bruegheli aastaegade-tsüklist , nagu Larry mind valgustas . Ning edasi rääkis ta mulle , et see tsükkel koosnes arvatavasti kaheteistkümnest maalist , nagu kõik aastaaegade tsüklid , kuid alles neist olevat vaid viis pilti . Kui see tsükkel muidugi Bruegheli poolt täielikult maalitud sai . . . ? ( Maalikunstis oli Larry minust üldiselt teadjam . ) Ja jälle rääkisime Andrei Tarkovskist . Mäletan , et mina kui meist kahest kirjanduselembesem otsisin välja ta isa Arseni venekeelse luulekogu , mille olin kord sõjaväeaegadel Moskvast ostnud . Ning püüdsin Larryle kogu aeg tõestada , et paljud asjad pojal pärinevad isalt , et meis kõigis on nii palju oma vanematelt ja üleüldse eelnevatelt põlvedelt päritud vaimset kapitali ja ka nende nõrku külgi . Aga Larry kinnitas muudkui üht ja sama –Tarkovski on geenius , ta on geenius , kes on sündinud valel ajal ning valel maal ja nõnda edasi Ja siis just oli Larry öelnud : " Tead , need on vist tõesti Alpid , mida Brueghel on sellel maalil kujutanud . Madalmaades pole ju mingeid mägesid . Kuid Bruegheli eluloost on teada , et ta käis korra Itaalias . Sealt reisilt mäed talle vist meelde jäidki . . . Nii ta siis pani sellel pildil kokku kaks maastikku – Alpid ning Madalmaad . Nii nagu ta tõi süüta laste tapmisegi piiblimaalt lumisesse Madalmaade maastikku . " Ja ta lehitses oma albumist välja ka viimatimainitud maali . Kohe selle järel teatas ta mulle , et tema teada asuvat " Jahimehed lumes " Viini Rahvusmuuseumis , kuhu seda maali " vaevalt kunagi vaatama pääseb " . ( Need olid just tema sõnad . ) Kõik need üksikasjad tulid mulle ühekorraga meelde . Ja järsku – ma peaaegu teadsin , kust ma Larryt konkreetselt otsima pean . Mitte üksnes Austriast , vaid just mägedest , selle maali maastikust . . . Ainult et . . . praegu oli suvi . . . Kus võiks need jahimehed nüüd olla ? . . . Kusagil , kus on lund . . . Maal maaliks , aga Larry rahavahetuskviitung oli palju konkreetsem vihje . Nõnda siis sündiski mu otsus . Esimese asjana nihutasin oma puhkuse pisut varasemale ajale . Sobiva turismigrupi leidmine ja Austria-viisa hankimine ei valmistanud mulle samuti eriti suurt vaeva . Õigemini – mul vedas , et sain kellegi viimasel hetkel äraöelnu asemel koha ühte läbisõitvasse turismigruppi . Ainus miinus – nad ei sõitnud läbi Viini . Austrias oli ette nähtud kaks peatust : Salzburgis ja Innsbruckis . Nii et ma teadsin juba ette – ühes neist pean bussist maha astuma ja ühtlasi Itaaliast loobuma . Mille suhtes ma ei tohtinud mõtteidki hellitada . Üks oli veel kindel – ma ei tohtinud sellest sõidust kellelegi rääkida . Tegu oli ju üksnes minu oletusega , minu intuitsiooniga , ei millegi konkreetsega . Samas , me kontaktid Ruthiga olid vahepeal tõesti nõrgenenud . Olime vaid paaril korral vastastikku helistanud . Uuesti ta mind Lasnamäele külla polnud kutsunud . Korra olime ka nii-öelda erapooletul pinnal , kohvikus kohtunud . Aga tal polnud mulle midagi uut teatada . Jah , ta oli küll minu soovitusel lõpuks juhtunust ka politseile teada andnud ning isegi vastava paberi täitnud . Kuid üldiselt oli sealgi asjasse rahulikult suhtutud – ju neil oli tegemist palju tõsisemate juhtumitega ja Larry-lugu võeti esialgu kui oma naise juurest pakkupannud mehe juhtumit , kui krimikirjanik Earl Stanley Gardneri määratlust kasutada . Enne reisi käisin siiski ja ka seekord ekspromt Veronika pool , ilma talle eelnevalt helistamata Ta oli oma remondi vahepeal valmis saanud . See , kes mulle nüüd ukse avas , nägi hoopis naiselikum välja . Poolpikk lõhikuga seelik , hall džemper , selle varjus miniatuurne büst , hoiak uhkepoolne , aga ilme endiselt kinnine . Siiski , üle ta näo vilksatas korraks heledam , aga vist lihtsalt mind äratundev naeratus . Seejärel nägu sulgus , nagu ma seda eelmisestki korrast mäletasin . Ent ma näisin tunduvalt rohkem aimavat , mida Larry temas leidis . . . Mul oli selleks käiguks ikka ka oma mõte . Tahtsin , et vähemalt ükski inimene Eestis teaks , mis põhjusel ma tegelikult sõidan . Ja mu sõidu suunda ning muid üksikasju võis ju üsna kergelt välja uurida , kui selleks vajadus tekkinuks . Larry oli pidanud tegutsema täiesti salaja . Kõigist võimalikest inimestest valisin ma millegipärast tema , Veronika , ehkki ma peaaegu ei tundnud teda . Sõpra , mõnda teist sõpra peale Larry , imelik küll , mul ju polnud . Kõik teised , kellest siin juttu olen teinud , selleks ei sobinud . . . Mu jutt polnud pikk , kõigest kaks lauset : " Ma lähen nüüd Larryt otsima ! Ma arvan teadvat , kus ta on . " Veronika vastus polnud pikem : " Soovin edu ! " Ja ta tõesti ei küsinud , kuhu nimelt ma sõitma hakkan . Ma poleks seda talle muidugi öelnud . Tõenäoliselt oleksin vaikinud . Valet ei oleks tahtnud talle rääkida . Ja taas , nagu meie esimesel kohtumisel , tundus mulle , et ta jättis mulle midagi ütlemata . Midagi , mis tal oli juba eelmine kord vähemalt mõttes olnud , aga ta oli ümber otsustanud . Nii et selgi korral sai loomupärane ettevaatlikkus avameelsuse üle võimust Me jõudsime Salzburgi lähistele kolmanda päeva õhtul , üsna pimeda hakul . Ootasin juba nii kannatamatult mägesid . Viimane mälestus neist oli Kaukaasiast , aga juba kuus aastat tagasi . Vahepeal oli nii palju muutusi toimunud , reisimissuunad olid täielikult vahetunud , kõik oli nihkunud idast läände ... Ja siis äkki ilmusid mäed välja sellest tihenevast pimedusest – tumedate ja sakilistena ning justkui tušiga joonistatutena , aga palju madalamal , kui olin oodanud . Tegelikult polnud need ju veel Alpid , üksnes eelrüngad . Ja selle tumeduse foonil ruttas üks linn oma tulesid süütama . Kuid sellest sakistikust palju kõrgemal kuhjusid öised ähvardavad pilved . Justkui selle sakistiku kõrgendus . Ning siis sähvatas esimest korda põuavälgu moodi lai taevavalgus . Kuni me Salzburgi sisenesime , enne kui me Kaputsiinide mäe varju jääva noorte kristlike meeste pansioni üles leidsime , sadas juba päris korralikku äikesevihma . Kõik oli korraga nagu " Don Giovanni " viimases vaatuses – kellele midagi muud , aga minu jaoks on see Mozarti kõige tõsisem , et mitte öelda süngeim ooper , kui arvestada selle finaali , kus Kivist Külaline tuleb suure liiderdaja hinge järele . " Estonias " , mäletan , oli lavakujundus olnud Eldor Renterilt . Siin oli tegu millegi ehtsama ja võis öelda et tõesemagagi : Kaputsiinide mägi , mõnesaja meetri kaugusel kaljujärsak oma katakombide ja vana surnuaiaga , kuhu olid maetud nii Mozarti armas naisuke Constanze kui ka ta teine mees Nissen ja tema äi ehk Leopold Mozart , keda võiski pidada Kivist Külalise enam-vähem kindlaks prototüübiks , sest Wolfgang Amadeus pelgas ise kogu oma lühikese elu seda despootlikku isa . Jah , kõik need kolm puhkasid koos , ehkki seal haual polnud säärast vägevat Kommodoori hauasammast nagu Renteril lavale püstitatud , samal ajal kui armas Wolfi ise puhkas tundmatus ja märkimata hauas Viini ääremail . ( Teadsin kõike seda nii üksikasjaliselt täiesti juhuslikult – olin mõni aeg tagasi ühele teisele kirjastusele toimetanud David Weissi raamatu " Maine ja taevane " käsikirja , mis on minu meelest parim Mozarti-romaan , ja nõnda olin pidanud teema endale täielikult , nii-öelda kõigis üksikasjus selgeks tegema . ) Lai ja valgustatud pansioniesine päästis meie turismigruppi halvimast , mida mu kujutlus oli meile ette valmistamas . Ometi jõudsime sel paarikümnemeetrisel jooksul bussiuksest pansioni sissepääsuni kraeservast kuni varbaotsteni märjaks saada . Ma olin veel õhtul kõhelnud , olin arvanud , et lahkun grupist Innsbruckis , sest too linn oli pärismägedele ligemal , asudes tegelikult ju lausa mägedevahelises orus . ( Siis ma olin veel arvamusel , et Larry valis just nimelt Innsbrucki , sest see linn oli tõesti Bruegheli pildile ja jahimeestele lähemal . ) Kuid hommikul , kui ma koos teistega , kes kuueses toas ööbisid , üles ärkasin ja pilk aknast välja teatas , et ikka veel sajab , teadsin ma millegi põhjal , et ma pean oma sõbra otsinguid alustama just nimelt sellest linnast . Nii või teisiti olin oma " meelemuutusest " otsustanud teatada nö viimasel tunnil . Ja paras juhus avanes mul hommikusöögile minnes . Sain nimelt grupijuhiga söögisaaliuksel kokku . Mulle jäi see hetk ja koht seepärast meelde , et sama ukse kohal oli millegipärast kujutatud yin-yangi sümbolit . Mul olid need laused juba mõttes valmis : " Teate , mul on tahtmine siia linna maha jääda . Ma tegelen nimelt töö liinis ( seda ma muidugi valetasin ) Mozartiga ja tahan neid kohti süvenenumalt üle vaadata ning ka Mozarteumi raamatukogus mõnda aega istuda . Nii et kui te pahaks ei pane , siis ma ühineksin teiega viie päeva pärast , kui te Itaaliast tagasiteel olete ja jälle Salzburgis peatute . " " Mis siis ikka , oma asi , viisa teil on ja piisavalt valuutat taskus ka , nagu ma võin oletada , " konstateeris see keskeas naine , kes ei juhtinud vististi esimest välisreisi ja oli harjunud igasuguste veidruste ning veidrikega . Kuid ma tabasin ta hääles siiski mingi väikese solvumisnoodiga , sest minu sõnad " süvenenumalt üle vaadata " käisid ju otseselt tema reisifirma ja seega ka tema enda pihta , ehkki ka kõige parem giid poleks suutnud mulle selles linnas midagi niisugust rääkida , mis oleks mulle olnud avastuseks . Nagu juba mainitud , olin David Weissi tõlke aegu Mozarti , tema muusikateoste asjaolud , tema abielu ja suhted naistega nii selgeks teinud , et . . . Ja linna oskasin vaadata ka üksi . Tegelikult oli Mozart mu kauasem lemmik . Üleüldse , muusika ja raamatud käisid mu huvide hulka . Kõik oli alguse saanud ta Jupiter-sümfoonia lõputust kuulamisest ( meie toa poiste keeles käiamisest ) ühiselamutoas minu kehval grammofonil . Ja see vana paks vinüülplaat oli mul tänini alles , ehkki ma polnud pärast ülikooliaega seda enam mängitanud . . . Nii ma siis olingi ootamatult vaba . Ootasin ära , kui grupp oli lahkunud , ja läksin siis ka ise linna peale . Kui ma heledast puutrepist laskusin , sest minu tuba asus kolmandal korrusel , sattus mu pilk pansioni siseõue . See siseõu moodustas midagi hispaanialiku patio taolist . Ning seal vihma all paistis nii umbes nelja ruutmeetrine malelaud , mille mustad-valged ruudud olid ühtlasi parkettsillutise osadeks . Hulk malendeid , tegelikult ju poolelijäänud malepartii ligunes vihma käes . Jäin trepimademele seisma , surusin näo vastu aknaklaasi – ja kogu seis paistis mulle ära . See oli valgetele lootusetu , neid ootas mõnekäiguline matt . Kas mitte niisama ei mängi saatus või elu ka inimesega kummalist malet , kas mitte seesama pole Mozarti ooperite ja ta enda elu võrdkuju ? mõtlesin ma sügavmõtteliselt , kui välisuksel vihmavarju lahti lõin . ( Oli olnud oidu kaasa võtta ! ) Ja ma mõtlesin taas Larry peale . Esimest korda sel päeval . Ta tundus mulle hetkel lähedasem kui kõigi nende nädalate jooksul . Mitte niivõrd mentaalselt , vaid just ruumiliselt , seega ka telepaatiliselt . See oli hea oomen algavaks päevaks . Nähtud malepartii ei andnud mulle ometi ka edaspidi rahu . Kas sel lõpetamata partiil oli mingi sümboolne tähendus ka minu otsingute suhtes ? Kas selles peitus ka vastus – leian ma oma sõbra või vähemalt tema jälje sellest linnast ? Lootus polnud suur , kuid ma olin kogenud , et ka nõrk lootus võib mõnikord täituda . Või kui tulla minu ja Larry tudengiaegsete metafüüsiliste arutluste juurde – kas üldse tasub uskuda millessegi ettemääratusse , universaalsesse , sellesse , et elu on kui lavastus ja meie kui . . . kui malemänguetturid selles hiiglaslikus mängus . . . Imelik , midagi siiski kehtis . Tund aega hiljem kohtasin sedasama või peaaegu sedasama malepartiid uuesti , võiks öelda et selle varasemas staadiumis , keskmänguna . Sel hetkel vihm enam ei sadanud . Ma olin jõudnud Salzburgi raekojaplatsile ja selle ees kiviplaatidel oli samasugune või veelgi suurem malelaud ning üks vanem mees ja poisikeseohtu noormees mängisid omavahel . Seisatasin , jäin neid vaatama – valged malendid olid vanemal mehel , need ulatusid põlvedest kõrgemale ; ta tõstis parajasti mitu kilo kaaluva ratsut , ise jalgupidi võitlusväljal , ning kõhkles tükk aega , enne kui selle lõpuks ruudule d<arv> asetas . Lahkusin , nagu teadnuks ma partii tulemust juba ette . Ma ei valeta , kui ütlen , et mul puudus täielikult plaan , millest ma tahtsin Salzburgi peal alustada . Kas üksnes mööda linna lonkida ja loota ka edaspidi vaid juhusele , nagu oli olnud see teine malepartii ? Kuid nimel Mozart näis siiski suurem mõju olevat ! Alustanud tutvumist jõe äärest , valisin ühe Tallinna Voorimehe tänavat meenutava põiktänava , mis tõusis kergelt vastumäge . Nõnda sattusin pisikesele turuplatsile , kus mingilt veokilt tõsteti maha kastidesse pakitud meloneid ning õunu . Sealsamas puhus pronksist Papageno oma imelist paaniflööti ning kusagil nähtamatuses vulises meloodiliselt vesi , rajades teed mu selja taha jäänud väga ligidase jõe poole , mis kandis linnaga ühesugust nime . See veehääl justkui asendas helisid , mis pidid Papageno vilepillist vallanduma . Ja muidugi meenus mulle kohe Georg Ots selles rollis , ehkki ma polnud , ei saanudki teda " Võluflöödis " kuulda-näha ; ma üksnes teadsin legendi . Järgnevalt leidsin end väljakult , mille keskel võimsal postamendil seisis vasehalega kaetud mees , kes sobinuks palju rohkem tolleks Kivist Külaliseks , kelle hauakuju Eldor Renter oli " Don Giovanni " viimaseks vaatuseks " Estonia " lavale seadnud ja kes möödunud äikeseööl õnneks meie pansioni tulemata jäi . Ent tegu oli selge valekujutlusega . Kiri samba jalamil teatas lühidalt ja konkreetselt – MOZART . Kuid mitte mingit kergust ega elegantsi selles kujus ja ta poosis , mida oli nii rohkesti tema muusikas – üksnes massiivsus ja raskepärasus , nagu oleks tegemist Bruckneri , Wagneri või mõnele kolmandale " müristajale " püstitatud mälestussambaga . Seal ta siis seisis – elus nii väikest kasvu , tedretähniline ja parukaga , mis oli tal justkui Haydniga kahe peale , ning ka muus üsnagi tagasihoidliku välimusega mees , kes oli suur vaid oma muusikas – ja oli sel postamendil elusuurusest tunduvalt suurem , nagu seda on enamik maailma suurmehi , kellele on mälestussambad püstitatud . Kuid Mozarti puhul oli mind imestama pannud veel üks asjaolu – kui palju oli temast erinevaid pilte ja kujutisi . Peamiselt küll plaadiümbristel ja mujal taolistes kohtades . Kõiki need olid idealiseeritud , mingid ligilähedused . Samal ajal oli tast nii vähe autentseid portreid . Kõigest paar-kolm . Neistki üks lõpetamata . . . Liginesin pronksist Mozartile ja ei saanud lahti mõttest , et ta vaatab üle väljaku ühe kindla akna poole , justkui näeks ta seal oma armast naist Constanzet – nüüdki veel , kakssada aastat peale oma surma ja sada viiskümmend aastat peale tema surma . Olin nimelt Constanze eluloost lugenud , et tema jälgis tõesti ühest väljaku ääres oleva maja aknast pealt , kui seda kuju püstitati , ja see toimus millalgi <arv>. aastate paiku . Väljakult edasi sammudes olin äkki kitsal ja eleval kaubatänaval , mille keskpaigas , justkui teiste majade poolt kokkusurutuna kivimaja , leidsin kiviviilulise maja , mille küljes lehvis Austria rahvusvimpel . Olin vististi alateadlikult , nagu öelnuks Carl Gustav Jung , tulnud otse Mozarti sünnimaja ette . Majas sees oli vähe vaadata . Esmalt olid ta vanemad – ema , kellest keegi midagi ei räägi , ja isa , Leopold Mozart , kellest ehk liiga palju räägitakse . Tundsin neis kitsastes kivitubades mingisugust ahistust , muusikat sinna kujutleda oli raske – ja ka spinett või klavessiin Mozartite elutoas oli liiga väike ning tumm , nagu polekski sellel keeli olemas , vaid üksnes paljas kõlakast . Siis jõudsin ringiga muuseumi uuemasse ossa . Seal oli üks viini toolidega hämar ruum . Kestis parajasti vaheaeg , ruumis oli vaid paar idamaade linnukeeles sädistavat jaapanlannat või korealannat või tailannat – kes neil vahet oskas teha – ja madalal estraadil seisid kolm liikumatut lauljat , tegelikult mannekeeni , kes pidid kõik ilmselt kehastama Öökuningannat , ainult et selle ooperi erinevatest lavastustest . Siis hakkas valgus aeglaselt kustuma , jaapanlannad kadusid kuhugi ära , istusin ainsa pealtvaatajana äärmisele toolile . Ja kohe kõlasid kuulsa aaria esimesed helid , üks kujudest justkui liigutas end ja astus mõned sammud minu suunas ning hakkas laulma . Ma teadsin aariat enam-vähem peast ; pigistasin harjumuslikult tooliserva , kui tuli see kuulus ja väga virtuoosne koloratuurne fiorituur . Aga laulja , mannekeen , võib-olla koguni Öökuninganna esimene esitaja tollest Schikanederi esimesest lavastusest , sõnaga Constanze õde Josefa Weber-Hofer ( kes polnud küll naisena Mozarti maitse , küll aga kolmas õde Aloysia ! ) sai sellega pingutuseta hakkama ja liikus nüüd üle kogu estraadi , justkui tõrjudes neid kaht eemale . Milleks temal kui kõige esimesel oli tõesti ainuõigus . . . Olin nii muusikasse süvenenud , et mu kujutlus oli tõesti Öökuningannad elavaks muutnud . Nii et aaria lõppedes tahtsin ruumist võimalikult kiiresti välja pääseda – enne kui see sinise öö illusioon lõpeb , enne kui mu kujutlus hajub , enne kui Josefa Weber tagasi mannekeeni sisse astub ja tardub . Üks helendav valgusklotsike ukse kohal , nagu päristeatris , aitas sellele kaasa . Tänaval jäin välisukse kõrvale seisma ja kissitasin silmi . Vihm oli lõpuks lakanud , tänavalõhesse langes keskpäevavalgust . Inimrohkus lõi silmad kirjuks . Oli vaja millelegi konkreetsele kinnistuda . See on alati vajalik ja just võõras linnas , et mitte iseennast ja oma tunnetust kaotada . Nõnda juhtuski mu pilk otse mu ligidal seisjale . See oli tuulepluusis naine , lahtivolditav kaart käes . Ilmselt turist nagu minagi , kohe-kohe uksest Mozarti ja Öökuningannade juurde sisenemas – sinnasamasse , kust ma äsja tulin . Aga erinevalt minust oli ta vihma saanud ning ta kastanpruunid sädelesid vihmapiiskadest selles Salzburgi jaoks nii harvas päikesepaistes . Tegelikult ei peatunud mu pilk tal sugugi juhuslikult , olin hetk varem naise pilku endal tundnud . ( Põhjusel , mis jäigi mul hiljem talt üle küsimata . Sest ma ju ei ole oma välimuselt nii huvitav , nagu ma korra vist juba märkisin . ) Ja sel hetkel , kui me pilgud kohtusid , pidi naine punastama , nagu oleksin ta tabanud milleltki ebasündsalt . Järgmisel hetkel võttis ta näol aset mingi häbelik , vabandav ilme – ja ta noogutas mulle intuitiivselt , nagu oleksime tõesti kusagil varem kohtunud . Mis oli täielikult välistatud . Sellist ei juhtu küll sageli , seda juhtub tavaliselt turiste täis linnas , kus omasugune tunneb ära omasuguse . Ja seda me mõlemad olime . Aga ülejärgmiseks hetkeks oli ta end kogunud ja vaatas mulle juba julgelt ning isegi kelmikalt otsa . Mille peale ma uuesti noogutasin , mis võis ehk nii mõista , et ma soovitasin tal tingimata Mozarti juures ära käia . Kogu see pilgusild ei kestnud küll nii kaua , nagu siin kirjeldatud , kuid kestis siiski kauem kui tavalised pilguvahetused võõraste inimeste vahel . Siis ta astus uksest sisse , minu pilk juba kuklas . Huvitav , kust ta pärit oli ? mõistatasin ma , kui Mozarti maja juurest lahkusin . Ja mul oli veel tükk aega kahju edasi minna , nagu oleksin lasknud käest mingi võimaluse või midagi veel . . . Selgus , et Salzburg on siiski üsna väike linn . Järgmisel platsil , nimelt toomkiriku ees kohtasin ma oma reisigruppi . Ning kohe selgus , et ma polnud selliseks kohtumiseks valmis . Kui juba oli kord hüvasti jäetud , siis . . . Ka nemad polnud . Ometi viipasid nad mulle . Aga kuidagi vastutahtsi . Mis tähendas ehk , et ühinegu ma nendega . Mul muidugi ei sobinud absoluutselt minna ja kuulata , mida giid neile räägib . Ent mu kiire eemaldumine võis neile tõesti põgenemisena näida , vähemalt naljakas pidi see küll paistma . Kui ma siis viimaks tagasi vaatasin , liikus kogu grupp ülesmäge , linna kohal paistva halli Hochensaltzburgi kindluse , sinna tõusva hammasraudtee suunas . Mingeid muid erilisi elamusi mul sel päeval polnudki . Kõndisin veel mitu tundi linna peal ringi ja mõtlesin kogu aeg Larryle , justkui püüdes temaga ühendust saada . Aga enam ma polnud kindel , et teda või ta jälgi Salzburgi pealt leian . Kogu aeg segas mind miski muu , mis oli äsja aset leidnud . Arvasin koguni , et võib-olla oleks tulnud grupiga koos Innsbruckini sõita ja alles seal bussilt maha astuda ? Järgneva öö veetsin samas pansionaaditoas , kuid jumala üksi . Sest uut turismigruppi polnud sel päeval sisse tulnud . Unes nägin toda tundmatut naist Mozarti sünnimaja eest , seekord Öökuninganna kleidis . Edasi tuli midagi segast , aga ikka samas laadis , kus segunes " Võluflöödi " atmosfäär ja tegelik elu . . . Hommikul valdas mind jälle too tegus tunne , meie eelmisegi päeva hakul . Mulle näis , et ma polegi nii otsustamatu , et ma isegi tean , kuhu pean sel päeval minema . Ja nagu selle kinnituseks otsisin linnaplaanilt üles autobussijaama . Seesama sisetunne ütles , et peaksin Salzburgist hoopis välja sõitma . Mul oli jäänud Larry otsimiseks-leidmiseks täpselt neli päeva . Ühe neist olin Mozarti peale raisanud . Aga ma ei kahetsenud seda . Mõtlesin umbes nii , ja see oli taas kummaline mõttekäik – kui Larry võiks mu tegutsemisest kunagi kuidagimoodi teada saada , siis ta kiidaks igatahes mu esimese päeva bilansi heaks . Seal oli mõndagi . . . Muidugi on raudteejaamad ja autobussijaamad alati suuremate võimaluste kohad kui mõni muuseum ja väljak . Aga ma ei vist ei mõelnud niimoodi . Salzburgi bussijaama otsisin üles puhtpraktilisel eesmärgil – pidin ju kuhugi jätma oma koguka kohvri , sest pansionaadist olin end hommikul välja kirjutanud ja uut ööbimiskohta mul veel polnud . Lootsin sel moel raha kokku hoida . Mul polnud seda nõnda palju , nagu oli ilmselt Larryl . Sest rahata poleks ta oma suurt põgenemist ju saanud ette võttagi ! Ent praegu , varahommikul huvitas mind vähe , mis edasi saab . Ideaalis lootsin ööbida kusagil looduses . Autobussijaam oli kõrge , avar ja üsna tühi . Automaathoiukambrid vahtisid mind igatsevalt oma kümnete poolavali suudega . Valisin number <arv> – sest see oli mu kunagise intritoa oma . Mul oli vaja asju pisut ümber tõsta , kui ma tahtsin tõesti linnast välja sõita . Selleks puhuks peitis mu reisikohver kokkuvolditud rohekat seljakotti ( justkui Valtoni kuulsast novellist pärit ) ja väikest välitelki . Niisamuti oli mul kaasas ka pisike , gaasiballoonist toituv priimus . Neid asju ja väikest toidutagavara seljakotti pakkides andsin endale aru , et ma tõesti ei tea , kas ma tahan üldse linnast välja sõita ja kas üldse sel päeval , mis oli taas vihmaootene . Kui , siis tõesti pärismägedesse , sest need Salzburgi ümber olid siiski vaid mäerüngad . Kas see ka kuidagi Larry otsinguga on seotud , sellest ma endale tol hetkel aru ei andnud . Sest järgmisel hetkel taandus kõik kuhugi tahaplaanile . Üles vaadates nägin ootesaali sisenemas kedagi , kes oli mulle tuttav – see oli eelmisel päeval Mozarti maja ees kohatud naine . Tundsin ta kohe ära – ta oli samas tuulepluusis ja samades reisibotastes , ainult et juuksed olid paelaga üles pandud ning selle kuhila otsas kandis ta veel mingit nokamütsi . Temalgi oli seljakott seljas – moodne , ingliskeelsete reklaamikirjadega , nagu esindaks ta mõnda kuulsat reisifirmat – ja selle allserva oli kinnitatud lühike ja tönts telgivorst . Niisiis valmistus ta kuhugi väljapoole linna sõitma ... Naine seisis keset ooteruumi ja kusagilt lae alt tulev valgus langes ta juustele ning näole ja kätele , mis hoidsid mulle juba tuttavat reisikaarti . Seekord ta juuksed ei säranud ja ka ta ise tundus mulle teistsugune ; ta ilme pinguldatud , koguni murelik , nagu ei suudaks ta meenutada mingit talle tuttavat nime . Siis aga see nimi ilmselt meenus – ja ta sammus otsustavalt kassade poole . Ma viivitasin veel . Kahtlustasin , et tal on ikkagi keegi kaaslane kaasas . Lihtsam variant oleks olnud keegi teine samasuguseis matkarõivais naine . Tunduvalt komplitseeritum , lausa lootusetu oleks asi olnud siis , kui oleks selgunud , et ta kaaslaseks on mõni meesterahvas . Ent üht ega teist ei ilmunud välja . Ja see kinnitas juba eelmisel päeval tekkinud veendumust , et naine reisis millegipärast . . . üksi . Ja ta polnud ka niisuguse väljanägemisega , et meeste pilgud oleksid tal tingimata peatunud ning mõni oleks üritanud end talle külge kleepida . Ma tahan öelda , et just ta reisiriietus ning mingi asjalik hoiak kaitsesid teda omamoodi . Selle aja peale oli naine kassast juba piletikillukese kätte saanud . Mul polnud enam midagi mõelda ! Juhus oli valiku minu eest juba ära teinud . " Mulle palun seesama pilet , nagu eelmiselegi ! " sain ma maha raske lausega . Kuid kassiiris see imestust ei äratanud . Piletile pilgu heitnud , sain ma teada , et sõidan kuhugi Werfenisse . Kui kaugel see on , polnud mul ettekujutustki . Aga lootsin selle peagi teada saada . Järgnesin naisele . Tundsin end kui lummatuna . Ka see naine oli mind eile , nagu Sirkka omal ajal , pilguga ära märkinud . Astusime teineteise järel bussi . Ta polnud mind ikka veel märganud . Kui me trepist üles tõusime , tundsin äkki soovi mingi loomuliku kehakontakti järele , sõnaga vastupandamatut vajadust seda võõrast naist puudutada . Enne veel kui oleme ühegi sõna vahetanud . Sirutasin käe – ta õlg oli higine ja soe ja võpatas kergelt . " Halloo ! " " Halloo ! " vastas ta ümber pöördunult – ja tundis mu kohe ära , puhkes naerma ning lausus siis kohe : " Mozart ! " Mis oli nagu meie parool . Noogutasin . Siis otsisime juba oma kohti bussis . . . ja avastasime , et oleme sattunud lausa kõrvuti istuma . Aga oleksime võinud istuda ka üle vahekäigu . Aitasin tal seljakoti seljast ja mu käsi puutus teda jälle . Naine punastas , kuid ulatas siis hämmingu varjamiseks oma peo tutvumiseks . " Annie , " lausus ta meeldival tütarlapsehäälel . Hiljem sain teada , et tema nimi kirjutatakse mitte Anny , vaid Annie , seega ie-ga lõpus , mis olevat tema kodumaal Hollandis väga levinud nimi . Niisiis mitte Hendrikje või Saskia ning Catarina või Annetje nagu olid Rembrandti või Vermeeri naiste nimed , ainukesed , mida mina teadsin . Ka pärit ei olnud ta mitte Amsterdamist või Delftist või Haarlemist või mõnest muust kuulsate kunstnike linnast , vaid ühest väikesest sisemaalinnakesest , mille nimi " nagunii kellelegi meelde ei jää " ja " kus pole ainsatki kanalit , üksnes väike laisk jõgi " , nagu ta ise kommenteeris . " Richard , " ütlesin mina . " Oo-o ! " kuuldus vastuseks . Tõstsin kulmu – kas tal on keegi minu-nimeline tuttav ? Ta sai sellest sõnatust küsimusest aru ja raputas pead . Niisiis – mu nimi tuli talle lihtsalt tuttav talle . Jah , eks see ole küllaltki rahvusvaheline ja pole mulle endale kunagi eriti meeldinud . Aga mis sa teed , vanemate valik . . . ! Kuid veel ei teadnud ma , mis keeles me suhtlema hakkame . Sest kõik senine oli toimunud mingil üldisemal tasemel . Ega mul suurt valikut polnud . Küsisin huupi inglise keeles , kas ta saab minust aru . Ja hingasin kergendatult , kui kuulsin vastuseks , et see sobib Anniele rohkem kui saksa keel , milles mul oleks tulnud tõsiselt vaevelda . Nõnda siis istusime kõrvuti mugavas ning kiires bussis – nagu mingil väikesel kummalisel saarel , sest ei märganud enam ühtki kaassõitjat – ja sõitsime mingisse Werfenisse , millest ainult Annie midagi teadis . Aga ta asus mind kohe asjaga kurssi viima , kui ma olin talle oma vale pooliti üles tunnistanud . Selle , et kõhklesin äsja , kuhu peaksin sõitma , ja kui vaid teda nägin , siis sündis mu otsus väga kiiresti . Ühesõnaga , esinesin tavaturistina nagu temagi . ( Oma tegelikku lugu ja kõike Larryga seotud ma talle esialgu ei tahtnud rääkida . ) Nõnda ma siis kuulsin , et Werfeni nimelise asula või linnakese lähedal kõrgel mäeküljel asuvat maailmakuulus Eisriesenwelti jääkoobas . Kas ma siis pole seda nime kuulnud , nemad seal Hollandis teavad seda väga hästi ? Ja paljud tema tuttavad olevat seal ära käinud ? Ei ! pidin ma pead raputama . Esimest korda kuulen ! Nojah , ta võiks mulle sellest koopast üht-teist rääkida . Kui see mind ikka huvitab . . . ? Ning Annie vaatas mulle rõõmsalt ja küsivalt ja väga lähedalt näkku . Niisugune pilk oli lausa kingitus . Juba ammu polnud mulle keegi nii avalalt otsa vaadanud ! " Jah-jah ! " hüüatasin ma tema innukusest justkui süttides . Ja Annie hakkaski rääkima . See oli dramaatiline lugu kellestki Alexander von Mörkist , kes olevat selle koopa suures osas just vahetult enne Esimest maailmasõda läbi uurinud . Ja ta olevat siis sõjaväljal langenud ning tema põrm olevat hiljem ta soovi kohaselt sinna koopasse toodud , kus see asuvat temanimelises jääsaalis . Ausalt öeldes , ma küll kuulasin poole kõrvaga Anniet , kuid teine pool mu tähelepanust oli tema vaatlemisele pühendatud . Senini oli mul selleks vaid põgusaid võimalusi olnud . Tal oli omapärane nägu . Kõrge laup , hallid silmad , pisike suu , roosade nibudega kõrvalestad , milles kummaski imetilluke vääriskivi , näoovaal pigem piklik kui ümar . Ma ei osanud öelda , kas ta oli kokkuvõttes ilus . Sel hetkel võib-olla mitte , aga hiljem kindlasti . Ka ta kehaehituses oli juba esimesest pilgust aimunud mingi ebakõla – üsna habras büst , aga see-eest . . . kuidas nüüd öelda , laiem ja toekam keskkoht , pikad ning peenikesed käed , kuid tugevad ja ilmselt treenitud jalad . Milles ma muidugi veendusin alles hiljem . Ei , Rembrandti kopsakate naistega ta sellest hoolimata ei sarnanenud . Kui üldse kellegagi , siis pigem Vermeeri maalide teenijannadega , kes toimetavad köögis , kitkuvad kanu , õmblevad , lappavad pesu , kuulavad alandlikult oma perenaise korraldusi . ( Mul polnud tõesti paremat võrdlust kusagilt mujalt võtta . ) Jah , Annies oli pigem järeleandlikkust kui otsustavust , ta oli pigem hillitsetud kui ennast pealesuruv . Võib-olla just üks neid naisetüüpe , kes Veronika arvates sobinuks Larryle . Jah , tema rõõmsus ning optimism kandus võõrast keelest hoolimata üle ka ta kõnesse , mis oli kiire ja meloodiline . Annie rääkis esialgu palju , nagu püüaks kustutada meie kahe vahel valitsevat arusaadavat võõrust . Ja see kammitsetus , tundsin ma , hajus iga sõidetud kilomeetriga . Üleüldse jättis ta oma aastatest noorema mulje . Sest mingite vihjete põhjal võisin kindlaks teha , et ta on minust nii kuus- seitse aastat noorem . Seega kolmekümnene või kriipsuke üle selle . Varsti tundsin ka mina ennast üsnagi sõiduvees . Ma lausa imestasin – ingliskeelsed laused tulid suust sellise kergusega , millist ma polnud senini kordagi kogenud . Jah , ma ei kartnud eksida , mis leiab aset vaid siis , kui sa oled koos endasarnase inimesega , kellele inglise keel on samamoodi võõras nagu sulle . Seepärast ma olingi ennist kartnud , et tegu võiks olla inglanna või siis iirlannaga . Ja veel oli mul hea meel , et inglise keeles pole vaja üle minna " teielt " " sinale " . Mulle näis – ta taipas mõnda asja paarilt sõnalt . Sest inimeste vahel , kes algusest peale sobivad , moodustub justkui keeleväline universaalne mõttekanal . See on üks minu isiklikke teooriaid Aga kui mina rääkima hakkasin , vaatas Annie paaril korral kohkunult minu poole . Ma ei saanud neist pilkudest hästi aru , ent hiljem seletas ta mulle selle asja ära – teda ehmatanud minu hääl , õigemini tämber . See olevat " nii ühe inimese hääle sarnane " . Ja ma võisin üksnes järeldada , et küllap tegu on just selle mehega , kelle pärast suuresti Annie oli siin Austria mägedes . Ja nõnda üksi . Mis osutus peaaegu täppitabavaks . Annie sõnul tulnud ta selleks , et seda " inimest iseendast kustutada " . ( Aga sellestki rääkis ta mulle hiljem , ühes teises olukorras . ) Esialgu sain aru , et ka proua Anniel on oma eluumbsõlmed , millest ta mulle ehk aegapidi jutustab , kui ta seda vajalikuks peab . Ma ei ärgitanud teda ainsagi sõnaga selleks ega tundnud ka muud liigset uudishimu . Ju ma vist mõtlesin – meil kõigil on oma saladused . Larryl , Anniel ja minul . See oli kolmas kord selle päeva jooksul , kui Larry mulle meelde tuli . Aga ma ei suutnud ennast süüdistada , et ka see päev kulub ilmselt tühja . Kui Larry saanuks sedagi kuidagi hinnata – ta oleks mu väikese seikluse heaks kiitnud . Veider , ka minu perekonnaseisu kohta ei küsinud Annie kordagi . Ju see pidi olema mu olekusse , mu näkku kirjutatud . Niipalju me esialgsetest suhtlusest . . . Buss oli sedaaegu juba pool tundi teel olnud ja meie ümber hakkas moodustuma tõeline mägiorg . Me kas olime mägedele lähemale jõudnud või olid need meie ümber märkamatult tõelise kõrguse saavutanud . Kõik see tuletas kangesti meelde " Heliseva muusika " panoraamvaateid , mida ma Anniele ka ütlesin . Muidugi oli ta selle filmiga tuttav . Ning oli eelmisel päeval , seega pärast minuga hetkelist kohtumist , kõik nood filmikohad Salzburgis ja selle lähistel läbi käinud . Siis kihutas buss esimesse tunnelisuhu , ning ma tundsin , kuidas ta usalduslikult mu õla vastu liibus . Nagu otsides suuremat kaaslust , selgemat kaitset . Mis polnud meelega ega teeseldud , vaid instinktiivne liigutus . See oli me esimene intiimsus – ja ma ei saanud muidu , kui asetasin talle käe ümber õlgade , kuhu see unuski , kuni tuli aeg bussist maha minna . See sündis keset veelgi idüllilisemat orgu , korra juba mainitud Werfeni linnakese keskplatsil . Tagasikätt , aga mitte üleval , vaid otse keset orgu , madala metsase mäerünka otsas paistis kindlus – küll mitte hullu kuninga Ludwig II laadis muinasjutuehitis , vaid vastupidi , range ja massiivne hall ehitis . Ilmselt olime sellest mööda sõitnud , kuid polnud ei mäerünka ega kindlust märganud . Vaatest ja sellest vaikusest ja mägiõhust võlutuina hakkasime millegipärast tagasisuunas astuma . Silt mäerünka jalamil teatas , et lossis asub sõjandusmuuseum , aga ülejäänud kõrvalehitistes sõjakool . See meid ei huvitanud kumbagi . Küll aga parkmets , mis jäi mäerünka teise külge ja läks madalamal üle lihtsalt pöögisaluks . Seal oli lausa tühi parkimisplats – ei ühtki autot – ning veidi eemal kena laagriplats , kus polnud samuti ainsatki telkijat . Pakkisime oma ühised toiduvarud lahti , ja ma läksin lossi juurde väikese kanistriga vee järele . Vahepeal oli hollandlanna pikale puhtale käterätikule laua katnud . Oh , see oli mu kõikide matkade kõige vahvam ja isuäratavam ja mitmekesisem lõunasöök , mis koosnes ehtsast hollandi juustust , eesti singist ning jugoslaavia kukesupist ja prantsuse marineeritud šampinjonidest , seal kõige keskel pudel burgundia vein , mis oli olnud minu ettenägelik ost , enne kui ma üldse Salzburgi bussijaama otsima läksin . Sõin ja muudkui silmitsesin häbitult oma kaaslast . Ta istus mu vastas ja ma pidin temaga suhtlema läbi kerge õhuvõbina , mille tekitas priimuseleek . See oli kuidagi põnev ja romantiline eraldatus . " Vaata sinna ! " lausus Annie järsku ja tõusis , singivõileib ning topsik veiniga käes püsti ja osutas käega vahtrate ning pöögilatvade vahelt kuhugi ülespoole . Ma ei näinud esialgu midagi . Seal olid vaid heledad kaljused nõlvad , mis lõppesid üsna kõrgel ilusa helesinise alpitaeva all . Annie taipas mu kimbatust ja ulatas mulle üle priimuseleegi oma väikese binokli ning seletas , kuhu ma pean täpselt vaatama . Nüüd küll nägin – kõrges hallis lubjakivises mäeseinas oli väike kaarjas avaus , ja sinna juurde tõusis paremalt imepeene serpentiinina teerada . " Seal see koobas asubki , " teatas Annie rõõmsalt ning jätkas peale hetkelist pausi veelgi veendunumalt : " . . . ja sinna me lähemegi ! " Aga ta jättis targu lisamata , millal see toimub . Arvasin , et küllap kohe peale lõunasööki . Aga äkki juhtus midagi , mida Alpides matkaja peaks teadma ja milleks ta peaks igal juhul valmis olema , kui ta on otsustanud koos noore võõra naisega mägiidülli nautida . Järsku , vaid paari-kolme sekundiga sai meid ümbritsenud vaikus otsa ja meie väikest laagrit ründas tuul . Soe ja tihke ja umbne tuulesein . See laskus kusagilt seal ülevalt orgu pidi ja tõstis kohe õhku terve kuivade põualehtede möllu . Gaasileek veepoti all hakkas visklema , midagi kolises , see oli vist kuum vesi , mis ümber läks . Annie tormas vett päästma , hüüatas midagi oma keeles , suu juukseid ja neidsamu pöögilehti täis . " Föön ! taipasin ma . Alpide soe tuul , mis ärkab igal pärastlõunal ! Aga Annie ei saanud veel millestki aru ning sööstis üle sisiseva priimuse minu poole , nagu oleks ei tea mis juhtunud . Ta ei andnud endale juhtunu naljakusest aru , vaid ehmatas tõsiselt . Ja juba me seisimegi teineteisesse klammerdunult selles lehekeerluses , ma tundsin , kuidas ta süda klopib ning kuidas ta käed on higised ; silusin ta juukseid ja ümisesin midagi ja aegamööda ta rahunes ; siis vaatasime teineteisele silma ja puhkesime ühekorraga naerma , aga ei lasknud teineteisest lahti , sest nõnda oli . . . lihtsalt hea olla " Föön ! " karjusin ma Anniele läbi selle kohina , teadmata , kuidas seda mägituult inglise või hollandi keeles peaks nimetama . Ta üksnes naeris õnnelikult ja noogutas , aga ma sain vägagi hästi aru , et ta oli kogu see aeg , hoolimata välisest muretusest , viibinud mingis ebakindluses ning pinges ja oli nüüd pääsenud sellest lihtsalt vabaks . Teisalt , see võis ka väga vabalt olla fööni süü . Ma olin kusagilt lugenud , et see soe tuul , kõik need temperatuuri- ja õhurõhu ning õhu niiskusesisalduse kiired muutused tingivad inimestes füüsilisi ning psüühilisi kõrvalekaldeid . Ja mida ebakindlam on seejuures kellegi seisund – üleelamised , väsimus – , sead tugevamini need avalduvad . Et tuntakse peavalu , rahutust , ebakindlust , kurbust , silmade virvendust , südamepekslemist . Ja sellepärast ei lasknud ma teda enam oma käte vahelt vabaks . Ma olin siin ikkagi tugevam pool ning varem mägedes viibinud . Kui ma Tallinnas varahommikul Müncheni bussi istusin , siis ma ei teadnud peaaegu midagi . Selles mõttes , et kuhu ma ikkagi sõidan , kuhu ma tahan välja jõuda . Ehkki ma olin vanaisa maja müügist saadud raha kaheks valuutaks – võrdselt Saksa markadeks ja Austria šillingiteks – ümber vahetanud . Miks ka šillingiteks , ei teadnud ma isegi . Küllap mingist üleüldisest mägede-kujutlusest . Et ma võiksin lõpuks kusagil mägedes pidama jääda . . . See kujutlus pärines Kaukasusest , kus me Riksiga aastat viisteist tagasi olime käinud . Et minu üksinduskoht võiks paikneda kusagil kõrgel orulähtel karjuste või alpinistide juures . Sest Kaukasuses Balkaarias olime midagi taolist läbi elanud . . . Me olime tulnud Gruusia-poolelt üle raske , lumise-jäise kuru ja jõudnud ühe balkaari karjuse juurde , kes karjatas oma lambaid kõrgel orus kiduratel alpiaasadel . Mahtusime kõik kuuekesi tema turbaonni ära . Nii ei pidanud oma telke üles seadmagi . Kogu öö hõõgus ruumi keskel lahtises koldes kasekõverikest tuli . Hommikul saadeti meid karjuseametisse , justkui selleks , et tasuksime nõnda öömaja ja õhtusöögi eest . See polnud kerge ülesanne – poolteisetuhandene lambakari liikus omaenese reeglite järgi . Lõuna paiku õnnestus nad üsna suure vaevaga tagasi pöörata . Appi tulid ka orulõpu silekaljud , millel on vahva nimi oinapead . Sealt edasi polnud enam kuhugi minna – ei meil ega lammastel . Kaljudest kõrgemal , määrdunud moreenvalli taga oli juba liustiku kumer kiviprügine keel , mis tungis osaliselt selle moreenvalli sisse . Ja seal , sellel liustikujääl , just enne selleks keeleks kumerdumist paistis hiiglaslik , mitme majakorruse kõrgune rahn , valmis iga hetk alla orgu veerema , kui liustik vaid veel pisut edasi nihkub või kui intensiivsemalt sulama asub . See rahn , mille suurus ja ähvardavus oli eriti selgesti tunda binoklis . Ent see polnud ainuke kinnispunkt tolles ümbruses – karjuseonnist kõrgemal tõusis sellest kivisest , taimejuurtest läbikasvanud nõlvast teistsugune kivitähis , must kolme kuni nelja meetri kõrgune kiltkivisammas , nii sobimatu ja juhuslik selle ümbruses , nagu oleks see inimese püstitatud . Kuid see polnud , samba aluskivim jäi kuhugi sinna nõlva sisse peitu . Loodusliku obeliski oru poole suunatud külg sile , teine pool rohmakas ja poolkumer . Niisugune kasutu , tähenduseta kivilahmakas . Nagu vastukaaluks tollele rahnule üleval liustikul . Tõeline must obelisk , mõtlesin ma seda kivi silmitsedes ja üle selle sileda pinna käega libistades . Puudus vaid , et sinna siledale pinnale oleks midagi kirjutatud , mingi märk kantud . Aga polnud ainustki kriimustust . Ometi oli säärane siledus veelgi suurema tähendusega . Ja see võis olla nõnda aastasadu seisnud . . . kui märk piiril , kus lõppes inimese valdusala ja algas pimeda , etteaimamatu stiihia oma . . . Mälestust tollest mustast kiltkivisambast seal Balkaarias ei kadunud mul hiljemgi peast . Ja kui ma olin otsustanud lahkuda , tuli see mulle jälle meelde . Koos mägedeihalusega , kujutlusega mingist teistsugusest orust ja üleüldse teistes mägedest , Alpidest . . . Peaaegu kogu tee bussis kuulasin muusikat . Ma olin Marianne riiulilt mõned juhuslikud lindid ja tema pleieri ( alatiseks ) kaasa võtnud ( loodan , et ta annab mulle andeks ) . Niisiis , see oli mu tütrele meeldinud muusika . Milles oli ka midagi sümboolset . Ma ju teadsin , et mul tuleb taolisest muusikast loobuda . Nii nagu veel paljudestki muudest harjumustest ja maitsetest . Kui ma tõesti tahan oma maailma millegi ahtama ja napima vastu vahetada . Nõnda ma mõtlesin selle muusika saateks , endal kõrvaklapid peas , kurt ja pime kõige bussis toimuva suhtes . Kus ei toimunudki midagi , sest mu vähesed kaasreisijad magasid ja buss kihutas läbi lõputu Poola . Ma kuulasin neid linte mitmeid kordi aina otsast peale kui non-stopp muusikat . See rahustas närve ja maandas ärevust eelseisva , Teadmatu ees . Aegamööda hakkasid paar pala eriliselt kõlama . Need olid ( ma vaatasin kassetiümbriselt järele ) " Miracle of Love " ( missugune tähenduslik pealkiri minu olukorras ! ) Annie Lennoxi esituses ja Chris Isaaki lauldud " Wicked games " . Ma polnud kunagi nii kaua ja keset ööd sellist muusikat kuulanud . See oli imeline tunne . . . Ma tean , et Riks , tema poleks mu taolist muusikavalikut heaks kiitnud – ta soovitanuks mulle tingimata mõnda Mahleri sümfooniat , kus postisarv huikab igatsevalt ja kõlavad austria poistekoori kõrged puhtad kirikuhääled . Või siis Beethoveni Pastoraalset , vist Kuuendat sümfooniat . Mina aga mõtlesin Annie Lennoxi saatel sellest , et see polegi tema , vaid Marianne enda hääl , mis saadab mind mu üksindusse . Ja hakkasin endale vastu vaidlema , et see väike , Mariannele kuulunud muusikamasin võiks mulle ometi alles jääda . Mingiks mälestuseks või lohutuseks või nii . Mul pole ju mõtet mingist kangekaelsest printsiibist seda mõnda mägijõkke heita . . . Hommik oli , nagu ikka , teistsugune – kell kümme jõudsime Frankfurti ja pärastlõunal olime Münchenis . Tegelikult olin üsna magamata ja lömmis ja väljusin bussist pehmetel jalgadel . Reaalsus hakkas pikkamisi saabuma siis , kui leidsin end Müncheni kesklinna jalakäijate maailmast . Ja siis meenus mulle äkki , et kusagil sealsamas ligidal peaks asuma Müncheni Vana Pinakoteek – muuseum , mida olin alati külastada tahtnud . Sest seal oli ju ka Bruegheli pilte . Nii Uus kui ka Vana Pinakoteek asusid kena pargi naabruses , nende vahel laius lage muruala mõnede abstraktsete skulptuuridega – vist Henry Moore tööd . Bruegheli " Laiskade maa " nimelise maali leidsin üles ühest külggaleriist . Ma vaatasin neid puu all magavat kolme selli üksisilmi minutit kakskümmend . Maal hakkas mu jaoks elama , äratas kõiksugu mõtteid . Selle pildi ligiduses leidus veel paar väikesemat varianti ühest Madalmaade külapidu kujutavast maalist ja see oligi kõik – kogu Brueghel . Siis meenus mulle , et nii " Jahimehed lumes " kui ka kõik ülejäänud maalid Bruegheli arvatavast aastaaegade-tsüklist asuvad tegelikult Viinis , sealses Kunstiajaloo Muuseumis . Ning ma sain aru , kust pärines mu mägede igatsus – see oli Brughelilt . Ehkki ta oli nii madala maa mees , kui vähegi olla sai . Ometi oli ta korra käinud Itaalias ja Alpe näinud ja need mägivaated meelde jätnud . Kuid tasandikukunstnikuna oli ta neid näinud hoopis isemoodi . . . Ja minus hakkas kumisema üks lause – ma tahaksin " Jahimehi lumes " näha ta tõelisel kujul , ma tahaksin lausa selle sisse astuda ! Aga selleks oli mul vaja sattuda Viini . Viin polnud Münchenist enam kuigi kaugel . Tõmbasin mõttes joone nende kahe linna vahele . See joon läbis Salzburgi . . . Ühe rumaluse ma jõudsin teel raudteejaama siiski teha – ma saatsin Veronikale Tallinnasse postkaardi . Aga ma loodan tema peale – et ta ei näita seda postkaarti ega postitemplit mitte kellelegi . Tean , temale võib peaaegu kindel olla . Ta on üks neid väheseid naisi . . . Aga ma ikkagi reetsin nõnda osakese oma saladusest . Nii nagu ma olin seda korra juba teinud , kui ma viimasel õhtul tema poole läksin . . . Too postkaart lihtsalt torkas mulle Vana Pinakoteegi kunstipoes silma . Tegu ei olnud küll " Jahimeestega lumes " , vaid tollesama " Laiskade maaga " , nii et mingit teadet ei saanud sealt välja lugeda . Kirjutasin sinna tagaküljele lihtsalt paar rida , paar mittemidagiütlevat rida . Et kõik on korras ja ma tänan teda sõpruse eest ja midagi veel . Ometi sisaldus juba paljalt nimes Brueghel teatud vihje . Kujutlesin , kuidas sõber Riks jõuab oma otsingutes ükskord Veronika juurde ja näeb seda postkaarti . Mis oli küll vähe tõenäoline , kuid siiski mitte päriselt võimatu . Temal võib kohe tekkida assotsiatsioon – Tarkovski , " Solaris " , Brueghel , tema maalid , kus need asuvad ja nõnda edasi . Me olime ju Riksiga omal ajal nii palju " Solarise " sümboolika üle arutlenud . . . Pärast Veronika-postkaardi postitamist istusin õhtusele rongile , mis viis mind Austria suunas . Ma ei teadnud veel midagi kindlat , kuid Brueghel vedas mind edasi . Sinna , kus hoiti ta pilte . Kuid ma ei sõitnud Viinini . Ma ei tea , mis mind sundis pakivõrgust oma seljakotti haarama ja väljapääsu poole liikuma , kui reproduktorist kõlas linnanimi Salzburg . Võib-olla tahtsin näha Mozarti paiku . Võib-olla mulle oli poolunes meenunud mu sõber Richard , vaidlused temaga . Miks ma olin üldse rongist maha tulnud , kui Viinis ootasid mind " Jahimehed lumes " . Ja " Viljapõimajad " Ning veel kaks ülejäänud maali , neli neist kaheteistkümnest , mis Bruegheli aastaaegade tsüklist alles olid jäänud . Kõik teised ( kui need üldse maalitud said ) olid kadunud ajaauku . Vendade Limbourgide Berry hertsogi palveraamatu aastaaegade tsüklil oli rohkem õnne olnud , selle tsükli kõik kaksteist maali on säilinud . Vaatasime neid kord Richardiga . . . Huvitav , kus ta praegu ise võiks olla ? mõtlesin ma seal Salzburgi raudteejaam varikatuse all . Kas ta tunneb , et ma mõtlen hetkel ta peale ? Vahepeal oli justkui väike ajaauk . Salzburgi raudteevaksal oli hiliselt tühi ja kajas võimatult vastu . Ma seisin nõutult selle keskel , seljakott jalgade juures põrandal . Oli mingi nullhetke tunne . Hea meelega oleksin tahtnud aja maha võtta , mitte midagi teha , istuda vaid seinaäärsele pingile ja vaadata enda ette . Kuid ma teadsin , et pean endale muretsema ööbimiskoha . Ma ju ei saanud jääda vaksalisse . Sulgesin oma varanduse automaathoidla neljanurgelisse raudkappi . Münti sisse lastes heiastus mulle pilt Jaapanist , kusagilt Tokyo või Kobe raudteejaamast , kus taolistes , natuke suuremates kappides saab iga juhuslik ja vähenõudlik reisija ööbida . Minimaalses ruumis , mingis uusaja kloosterlikus mudelis . Pool meetrit korda pool meetrit korda kaks meetrit mõõtmetega , magamisriietega vooderdatud magamisruum , kuhu poed nagu nišši . Ja lambike laes . Palju siis inimesele vaja on . Ülim askees . Täielik üksildumine . Kuid siin , palju rahvavaesemas linnas ja selles vaksalis taolist võimalust polnud . Muidu oleksin seda ehk kasutanudki . Õnneks oli siingi minusuguste reisijate peale mõeldud . Ühe suletud kassaluugi kõrval oli nimekiri linna hotellidest , aga õnneks ka pansionidest . Ma ei pretendeerinudki mõttes mingi hotellikoha peale , ehkki mu rahaline seis oleks seda lubanud . Mul oli vaja midagi privaatsemat , üksildasemat . Olin kuulnud väikestest erapansionaatidest . Neid oli nimekirjas kõigest kolm . Helga Hirschi erapansioni valisin puhtalt intuitiivselt , vist seepärast , et sead pidas naine . ( Tagantjärele selgus , et tegin targasti . ) helistasin pikemalt mõtlemata . Frau Helga hääletämber oli sümpaatne – jah , jah , tal on minu jaoks tuba , ning ta nimetas aadressi . Ma pidin võtma takso , sest väljas sadas ja sõita tuli läbi tugevneva vihma . Võõras linn heidab pimeduse saabudes su peale tõelise võõrusekatte . Sa võid ennast lausa kaotada . Selgus , et frau Helga pansionaat asub linnast väljas . Varsti algasidki ühel pool teed põllud . Perenaine , frau Hirsch juba ootas mind oma maja laia varikatuse all . Valgus langes talle selja tagant , ma nägin vaid ta väheldast kogu , kuid ei seletanud nägu . Mu ees oli vihmakardin , millest tuli läbi astuda . Takso veeres kollase tule põlema süttides tagasi linna poole . Kusagilt pimedusest tuli laudalõhna . Perenaisel oli seljas kirsipruun kleit , sellel valge pitsäärisega austria põll . Tal olid ülespandud juuksed ja rahulik , peaaegu vali näoilme . Me tõusime kohe teisele korrusele . Rääkisime muidugi inglise keeles ja mul oli hea meel , et me keelenivoo oli enam-vähem võrdne , frau Helgal ehk minust pisut-pisut parem , tänu rohkele suhtlemisele turistidega . Mulle anti teise korruse nurgatuba . Enne lahkumist pühkis frau Helga käsi nagu mingi nähtamatu ämblikuvõrgu silme eest ja ta tegi teatavaks tema pansionaadi olulised käitumisnõuded : " Arvestage ühe olulise asjaga – te viibite jumalakartlikus peres . Üldiselt , ma võtan öömajale vaid vallalisi , üksikuid inimesi . Nii et ... siia majja ei kutsuta öiseid külalisi ega korraldata pidusid . . . Hea oleks , kui poleks ka valju muusikat . . . Ma arvan , et saite minust aru . . . " Ütlesin , et mingeid külalisi mul olema ei saa ja et ma pole suitsetaja . Mis näis Helgale siiski palju väiksem patt olevat , aga ta noogutas ka seepeale . Alles seejärel küsis ta , kuidas on mu nimi ja kust ma tulen . Ma ei tea , mis mulle sisse lõi – ma ütlesin , et nimi on Paul ja et ma tulen Soomest . Aga frau Helga ei imestanud mu nime ega maa üle , mõlemaid – nii Paule kui ka soomlasi – oli ta klientide hulgas nähtavasti olnud . Mingeid dokumente ta mult ei küsinud – siin usuti inimest näo ja öeldu järgi . Ma maksin talle nädala aja eest ette . Hind oli seesama , mida telefonis kuulsin . Siis olin ma viimaks üksi selles otsakambris . Väljas rabises pime austria vihm vastu aknaid ja seinu . . . aga mul oli lõpuks ometi kindel katus pea kohal . Esimene katus peale Eestist lahkumist . Mõtlesin raugelt : kusagil siinsamas ligidal on Mozarti ja " Heliseva muusika " kohad . Ja lõunasse jäävad juba mäed . . . Pugesin ettevaatlikult jahedate linade vahele . Ainuke , mis mind häiris , enne kui uni mind ründas – miks mul oli vaja sellele usklikule naisele valetada , et olen Soomest . Tõsi , uue nime olin valinud juba varem . . . Magasin sellest väsitavast päevast hoolimata halvasti . Ärkasin paar korda öö jooksul mingite jälitusunenägude sunnil üles . Ja käisin ka koridoris asuvas WCs . Kogu maja näis raskelt ja sügavalt hingavat . Trepikäigus põles üksainus väike lamp . Vihm oli lakanud . Ja seetõttu oli öösse jäänud nagu mingi tühik . See õõnsusetunne kandus üle minussegi . Tundsin , et terves maja pole ainsatki meeshinge – vaid mina ja frau Helga . Üksnes kaugemalt koridoriseinalt vaatas mulle vastu peadligi kammitud juustega rahulik mehenägu . ( Hiljem sain teada , et see oli frau Helga kadunud mees . ) Fotost edasi rippusid seinal klaasitud aukirjad ja diplomid , saadud munitsipaliteedilt külaliste eeskujuliku teenindamise eest . ( Kahekümne aasta eest , nagu ma hiljem teada sain , olid frau Helga ja ta mees otsustanud maja kohaldada pansionaadiks , sest Salzburgi hakkas tulema niivõrd palju turiste . Aga nad olid jätkanud ka karjakasvatusega . Ja sellest ajast peale oli neil hakanud hästi minema . Kui mehe surm maha arvata . Kümme aastat tagasi . ) Ent palju lähemal , peaaegu minu toaukse vastas hakkas mulle silma mingi ese , mis oli madal puust palvetool , kus palvetaja pidi nähtavasti põlvitama ja selleks oli olemas väike padi . Ma polnud midagi taolist varem näinud , aga taipasin tooli otstarbe ometi ära . Sealsamas , käepärast rippusid palvehelmed . Seisin tükk aega tooli juures ja mul oli kange tahtmine järele proovida , kuidas sellel toolil põlvitada oleks . Kummardusin ja katsusin sõrmenukkidega areldi seda väikest patja – minu meelest olid seal justkui kellegi põlvejäljed alles . Huvitav , kes oli seda tooli viimati oli kasutanud ? Kui ma söandaks , milliseid sõnu ma peaksin mõttes lausuma ? mõtlesin ma äkki . Ma ju ei teadnud ühtki palvet , katoliiklikest rääkimata . Olin võõras selles maailmas . Kuid säärast olukorda olingi ju vaistlikult oodanud . Olukorda , milles mu kunagine mina saaks lahustuda ja muutuda kellekski teiseks . Enne kui toaukse tasakesi enda taga sulgesin , ütlesin endale – siit sellest palvetooliga trepipealsest algab mu teine elu . . . Hommikul magasin see-eest kaua . Frau Hirsch oli mulle juba õhtul söögitoa kätte juhatanud . Ja ma ei eksinud – ma olingi tol hommikul ta ainus kostiline . Kui olin just lauda istunud , ilmus frau ise ja tõi mulle kruusitäie sooja piima . Sain aru , et see käis kosti hulka . Ja siis selgus , et ma polnudki õhtul valesti haistnud – frau Hirsch pidas kuut lehma ja ka paari hobust . Tirooli tüüpi kahekorruseline lamekatusega maja vaatas vaid fassaadiga linna poole , aga teises küljes , maja taga algasid rohelised koplid , ühesõnaga maamaastik . Tegelikult tuli perenaine üksnes küsima , kas kõik on korras . Oo-jaa , vägagi ! Ainult et mind vaevas edasi too eileõhtune ütlus , et olen Soomest . Mõtlesin pingsalt , kuidas sellest valest , tegelikult ju poolvalest lahti saada . Esialgu ei paistnud mingit võimalust . Mingis mõttes oli see ju olnud mu enesekaitse . Pärast hommikusööki tõusin oma tuppa ja voltisin laial voodil lahti eelmisel päeval ostetud Austria turismikaardi . Kaart oli märjaks saanud ja mõnest kohast isegi hõõrdunud , kuid tekste ja muud polnud see rikkunud . Sel hetkel polnud mul veel mingit konkreetset plaani , ma justkui liikusin seda kaarti mööda mingi pimeda noole kannul . Mul oli meeles õpingute ajast pärit lause , et igasugune kaart on reaalse maailma pilt , tema peegeldus , ja sellele laienevad kõik tegelikkuse reeglid . Nõnda võiksid ehk sensitiivsed inimesed kaarti kasutades inimest jälitada või tema pelgupaika teada saada , mõtlesin kohkumusega . Et see võiks umbes nii olla nagu inimese fotoga , millesse jääb püsima osa inimese olemusest või hingest . Mispärast siis muidu primitiivsed ja ka tugevate paganlike traditsioonidega rahvad ei salli pildistamist . . . See kõik oli paljas võõras teooria . Omal ajal olin selle kogunisti välja naernud , aga seal frau Helga avaras külalistetoas mõtlesin nende asjade peale pisut tõsisemalt . Ja otsustasin , et võtan õige oma abielusõrmuse sõrmest , seon selle niidi otsa ja pendeldan sellel kaardil – et las saatus või frau Helga jumal ütleb mulle , kus on see koht , kuhu mul on määratud pidama jääda . See jäi mul tegemata , sest frau Helga koputas uksele ja soovis mult teada , kas ma lähen linna peale ja millal mind võiks oodata . Selles mõttes , et tema majas olevat kell kümme öörahu . Lubasin seda silmas pidada . Frau väljus rahulolevalt , ent kitsilt naeratades . Alles pärast tema lahkumist märkasin , et olingi juba sõrmuse sõrmest ära tõmmanud . Kui nii , siis ma ei pane seda enam tagasi ! Libistasin Ruthi nime kandva võru oma vesti salataskusse . Ja alles seejärel taipasin , et frau Helga võis eile õhtul mind näha sõrmusega , ja kui ta edaspidi näeb mind ilma selleta , võib ta mind hakata ebaausaks inimeseks pidada ja mulle öömaja koha üles öelda . Tuues ettekäändeks mu ebaaususe . Kuid õhtul oli nii pime olnud – ja vaevalt säärased üksikasjad kohe silma hakkavad , lohutasin end. Ehkki naisterahvaste tähelepanuvõimele ei saa läheneda tavalise loogikaga . . . Ma ei kiirustanud lahkuma . Vaatlesin justkui esmapilgul oma tuba , avasin kolme poolega kapi , tegin lahti kummutisahtlid ja kirjutuslaua omi . Mul polnud neid millegagi täita , pealegi olin oma seljakoti vaksalisse jätnud . Ja see tuba oligi rohkem kahele mõeldud , millest rääkis kõige selgemat keelt lai ja nelja padjaga voodi . Ja esimest korda läbis mind mingi etteheite , ei , valususenool . Kuid ümber mõelda , ükskõik mil määral , oli juba hilja . . . Sel esimesel päeval Salzburgis ei rutanud ma tormama turistidevoolu sabas . Sest ma polnud turist . Frau Helga Hirschi range õhustikuga pansionaat oli mind häälestanud mingisse teise meeleollu . Esimesena astusin hoopis sisse piiskoplikku katedraali . Valvur eeskojas oma klaasist putkas kõõritas mind korraks , kuid ei peatanud . Varsti sain aru ka valvsuse põhjuse – kümne minuti pärast hakkas katedraali altariesisele kogunema inimesi , lauljaid , nagu ma varsti taipasin . Ja kohe algaski mingi muusikateose proov . Nüüd oleks vaja olnud sõber Riksi . Kuid kui lõpuks jõuti võimsa " Halleluuja " -koorini , siis tundsin minagi ära Händeli " Messiase " . Ma kuulasin proovi lõpuni . Keegi ei tulnud mind tülitama . Ja see muusika ning Salzburgi katedraal sisendasid mulle terveks päevaks kindla veendumuse , mingi kindluse , mida ma tol hetkel ei osanud endale veel seletada . Võimalik , et kui ma oleksin algul käinud Mozarti-radu , võinuks kõik edaspidi kuidagi teisiti minna . . . " Kas sul on puukingad kaasas , kui sa täna mäkke tahad tõusta ? " küsisin ma Annielt naljatades , kui ta silmad avas . Selle ingliskeelse lause moodustamine ei käinud siiski kergesti ; sõnad tulid vaid ühekaupa meelde ; hommikul töötas mõistus kuidagi aeglaselt . " Mul on see-eest paar väga häid Cameli mägisaapaid , " teatas ta mulle pooltõsiselt ning võttis seejärel kahe käega mu kaela ümbert kinni ning tõmbas enda vastu . See oli nii loomulik ja instinktiivne liigutus , justkui järg öisele . . . Olin enne tema ärkamist telgiluku vaikselt lahti tõmmanud – väljas oli olnud tihe piimvalge udu ja tundunud üsna rõske . Lähedasi puid polnud igatahes nähagi . Nii et meil polnud tõesti kuhugi kiiret ja me võisime lihtsalt olla – teineteise seltsis , teineteist avastades , teineteist rõõmustades . Pärast ma silmitsesin Anniet selles kahkjas koiduvalguses ja ta näis mulle nii ainuomasena , kui banaalne see võrdlus ka poleks . Ent veel kaks päeva tagasi polnud ma teda tundnud , polnud kahtlustanudki , et ta maailmas olemas on . Ja kogu eelmine päev näis tagasivaates nii põhjatu ja oli nii palju sisaldanud – me olime teist korda kohtunud , mägedesse sõitnud , öömajale jäänud , armatsenud – ja nüüd siis oli ta minu hoolde usaldatud ( või ise ennast minule usaldanud , mis oli peaaegu üks ning sama ) inimlaps , naine , inimene , et ma teda hoiaksin . . . ja vääriksin kogu selle aja , mil me koos oleme . Et siis , kui me teineteisest lahkume , oleks see , mida me kumbki endaga kaasa võtame , meid kokkujuhatanud juhust väärt . . . Jah , just sel hetkel tundsin juhuse kõikesuutvat võimu , järgmisel hetkel näis see jälle nõrgenevat . Ma polnud juhuslikkuse-nähtusest kunagi hästi aru saanud , ent nüüd oli mul jälle kord põhjus selle üle imestada . . . Kuid ometi tundsin , nagu vaid harvadel kordadel elus , kuidas selle hommiku ajasekundid justkui kuuldavaks muutusid , kuidas mu kõrvus hakkas midagi kellalaadset tiksuma , ehkki mul polnud kella randmel ega kusagil taskus , sest ma ei salli nähtavat aega . Mis andis mulle teada , et ma peaksin püüdma seda alanud päeva , peaksin suutma süüvida olevasse , et ma peaksin suutma tunda ja välja öelda seda , milleks muudes olukordades on antud palju enam aega ning palju rohkem võimalusi . . . Meil seisis ees tõesti midagi suurepärast . . . Jah , muidugi polnud me eelmisel päeval sinna koopa suunas teele asunud . Me olime mõnusalt venitanud oma lõunatundi . Me olime kõigepealt võidelnud fööniga . Me olime söönud . Olime rääkinud ja kohvi joonud ja jälle rääkinud . Ja õhtu oli sellesse orgu saabunud ruttu , puude ja mägede varjud olid muutnud ümbruse jahedaks ning hämaraks , nii et olime pidanud öövarjule mõtlema . Nõnda siis olime hakanud oma telke üles panema . Kõigepealt olin Anniele abiks . Telgid panime üles ukseavadega vastakuti . Hiljem selgus muidugi , et meile polegi kahte telki vaja , aga tol hetkel mängisime veel seda mängu , et me ei tea , mis edasi võib juhtuda . Seejärel püüdsime priimusetulest sooja saada . Kuid see leek oli kehvake . Ja muidugi ei suutnud see asendada üht tõelist lõket kusagil Kõrvemaa metsades . Ent siin säärast tuld teha ei saanud . See oli ikkagi Lääne-Euroopa , kus oma reeglid . Ja pealegi valvas meid kusagil kõrgemal sõjakooli-sõjamuuseumi sünge silmitu müüriserv . " Mul on külm , " sosistas Annie mulle ühel hetkel ja tuli ning puges mu käte vahele . Ning sellest peale langes kogu see kerge näitlemine ära . Pugesime mõlemad minu telki , olles enne seda mõlema seljakotid tõstnud sinna teise , väiksemasse telki . Et neil oleks seltsim . Nagu meilgi . Kui ma siis seal telgis temaga kõrvuti lamasin . võtsin tema käed ja toppisin oma kurgualusesse , sest need olid tõesti külmad . Aga kohe ärkas nagu teine plaan , ja hakkasid taas heiastuma mingid pildid , mingid stseenid – justkui déj ? -vu , justkui kord olnud elust välja kistud . Ja neis kõigis oli tema , Annie – lahtilükatud tinaraamidega akna all kirja lugemas , pesu pesemas , kõndimas , korv käevangus , madalmaade turul , kitkumas kiviruudulise põrandaga köögis kanu , unelemas peegli ees – , kord teenijanna , kord pereproua , kord iseendana . Nõnda ma talle sosistasingi . Et ärgu teeselgu ühti , ta on pärit oma ajas kauge kaasmaalase Vermeeri maalidelt . " Jah-jah , Richard , sealt ma olengi ! Küll on hea , et sina mu saladuse ära arvasid ! " oli ta nõus ja puges mulle veel ligemale . Ja veel mõni aeg hiljem lebas ta minul – ma olin ta ise , kergelt ja luba küsimata , sinna tõstnud , justkui oleksin kartnud , et telgipõrandast läbi tungiv maapinna külmus võib talle kahju teha . Aga edasi ei tundnud me enam külma ega sooja , vaid üksnes teineteist . Muidugi , ka ärajoodud vein oli hakanud mõjuma ja oli meid julgemaks muutnud . Ma ei tundnud teda korraga enam ära – kuhu oli kadunud ta hillitsetus ? Ta muutus kärsituks , et mitte öelda talitsematuks , ta nagu soovis midagi tasa teha , millegi või kellelegi alandusest või häbist võimalikult kiiresti lahti saada , midagi endale ja seeläbi ka minule tõestada . Kuigi selleks viimaseks polnud mingit vajadust . Ma võtsin ta reeglid vastu ; ma suutsin temaga kuni lõpuni samas rütmis kaasa minna . . . Ühesõnaga , meie kahe vahel täielikus vaikuses asetleidev raevukas ühinemine sarnanes pisut mingi võitlusega ja just seetõttu ei saanud seda võrrelda ühegi teise , taolises matkaolukorras läbitehtud seksiga . ( Mul oli säärastki paaril korral ette tulnud ! ) Tahtsin sellega öelda , et ma tegelikult nautisin teda – ja mitte sellepärast , et ta oli mul esimene välismaalanna , vaid temas peitunud naisolevust , keda ma muul ajal ja muul kombel poleks eales tundma õppinud , kui te minust õigesti aru saate . Aga muus oli ta kõigi mu eelmiste naiste moodi , Marianne lunaatiline juhtum kaasa arvatud . Aga veel pärast sedagi lamas ta minul edasi – jalad ja käed kahel pool mind , justkui tahaks teha võimatuks mu põgenemise sellesse öösse , mis jätaks ta üksi nende pöökide , selle oru , selle korduda võiva sooja , kuid hirmutava tuulega ja nende mägedega . Sest kes läheks siis temaga Alexander von Mörki maailma , tema jäisesse kuningriiki . See polnudki mingi kapriis , vaid tõeline kartus , kartus jääda jälle kord üksi – ja ma sain tast aru . Tundsin ta keha raskust – alles nüüd ! – , nagu me ikka tunneme , kui armuõhin on möödas ja füüsilise maailma reeglid ning seadused astuvad uuesti jõusse . Aga see oli meeldiv raskus , ja ma talusin seda stoiliselt . Siis , veel mõnda aega hiljem lamas ta taltunult mu kaisus ning ümises mu kõrva mingit viisi . Ümises niikaua , kuni see mulle meelde jäi . Nimetasin selle hiljem Annie-lauluks . See on minus veel praegugi alles ja tuletab mulle meelde mu lubadust , et ma kord ikkagi Hollandis ära käiksin . . . Seejärel oli minu kord ennast avada . Ja ma ajasin end küünarnukkidele ning kummardusin ta kohale , et olla talle võimalikult lähedal , vist kartusest , et teineteist nägemata võib midagi olulist kaotsi minna . Eristasin pimedas vaid ta pisut heledamat näoovaali . Nõnda siis hakkasin talle rääkima oma siiasõidu tõelisest eesmärgist ja muidugi ka Larryst . Sellest kujunes pikk lugu . Ning ma avastasin tas hea kuulaja ning samas ka empaatiavõime – ta elas mu jutustusele , mu otsingutele kogu aeg kaasa , andes käepuudutuste , hingamise , üksikute hüüatustega sellest märku , nagu puudutanuks see kõik ka teda ennast . Mis polnudki päris vale . . . Me vestlus käis poolihääli , et ööd mitte häirida . Kuid aegamööda see nõrgenes sosinaks ja see oli märk , et väsimus vallutas meid mõlemaid – algul me keha , siis ka mõistuse . " Kui sa soovid . . . if You wish . . . I can help . . . ma aitan sul teda üles otsida . . . Homme , ülehomme , " pomises mu hollandlanna läbi une ja lisas siis juba midagi oma emakeeles , mis pidi olema midagi meeldivat ja intiimset ja võis tähendada , kui hea tal hetkel on olla . Võib-olla ta püüdis mind tänada , et ma ta jälle kuhugi tagasi tõin . Mille eest – armastamine pole teenus , selle eest ei tänata , see on ju vastastikune . . . Aga ma ei olnud kindel , et see sosin just seda tähendas . Kui tõesti nii , siis oli mul enda üle hea meel . Mulle on ikka meeldinud mõnda naist ta keha kurbusest üle aidata . Või kuidas seda nüüd peaks ütlema , et see liiga pretensioonikalt ei kõlaks . . . ? Kuid sinna selle unise vahele jõudis vilksatada veel üks mõte , õigemini kiire ahel mõtteid – jälle on üks päev möödas , mille jooksul ma pole Larryle ega ta saladusele lähemale jõudnud , sest ma olin , nagu seda minuga ikka juhtus , lasknud elul , naisahvatlusel ja juhuse pakutul end kaasa kiskuda . Niisamuti , nagu ma polnud kordagi mõelnud Sirkkale , Ruthile , Mariannele , Veronikale ja kellele veel . Kuid need olid praegu pelgalt naisenimed . Neid polnud siin ; nad olid hiiglakaugel , peaaegu olematuses . Aga keegi oli väga mu ligidal . Kaevasin käe lamaja ümber . Sel hetkel ei teadnud ma enam ta nime , ei mäletanud , kuidas ma ta kõrvale olin sattunud . Veelgi enam – ma ei mäletanud ennastki . Võisin väga vabalt olla keegi teine , hüüdnimega Larry . . . Kus ma olin midagi taolist juba kohanud . . . ? Me lahkusime sealt pöögivälult alles poolteise tunni pärast , kui terves orus võis juba aimata päikest . Muul ajal peaaegu märkamatuks jääv suunanäitaja kirjaga " Eisriesenwelt " juhatas meid suurelt teelt vasakule , mäkke . Kuid ka see järsult tõusma hakkav tee oli asfalteeritud , ehkki polnud mõeldud rohkem kui ühe sõiduauto laiuse jaoks . Vastassuuna eest hoolitsesid aeg-ajalt järgnevad teetaskud . Kõndisin kuuleka matkajana Annie kannul , sest tema oli nüüdsest juht , ehkki oleksin hea meelega ( ja ma usun , et temagi ) tahtnud kõndida temaga kaelakuti , muidugi ilma seljakottideta ja siis muidugi ka tasasel maal Imelik , mõtlesin ma teab juba mitmes kord , et mägiteed kõndiv inimene ei tunneta ja isegi ei hooma tõusunurka ega saa mõnikord arugi tõusu tõsidusest . Või käib see ainult meie , tasandikuinimeste kohta ? Ja alles siis , kui ta peatub – mis on säärasel mäkketõusul paratamatu – ning ümber pöördub , siis ta märkab ta küll , millega ta on hakkama saanud . Olin seda paljudel kordadel Kaukaasias kogenud ( ühel suvel käisin seal koos Larry ja veel paari kamraadiga ) ning korra ka Tian Shanis . Ja nüüd siis siin . Kuid sellest kogemusest palju enam rõõmustas mind tõdemus – kujutada vaid , ma olin Alpides , kes seda võinuks kunagi mõelda . Ning jälle tulid meelde Larry sõnad mõningate kohtade võimatusest meie jaoks . . . Vahepeal pingutasin end Anniele järele , et näha , kuidas tema suudab . Ta naeratas mulle vastuseks oma higist naeratust ja osutas vaikides ettepoole – et ärgu ma asjata jõudu rääkimise peale kulutagu . Mingi eriline sportlik kuju ta küll ei paistnud olevat , kuid sitkust näis tal oma haprast konstruktsioonist hoolimata jaguvat . Õieti tundus selles tagantvaates õbluke vaid ta ülemine pool , samal ajal kui keskkoht oli , kuidas nüüd öelda , toekam , ja seda täiendasid veel ka ta tugevad reied , pingulduvad sääremarjad kuni nende Cameli-saabasteni välja . Kuidagi raske oli teda kujutleda selle õrna öise olevusena , kes polnud vastu olnud ennast minule jagama . Igatahes sel tõusul , sel hommikul õppisin teda tundma hoopis teisest küljest . Aga ta lähedusest tekkinud vaba ja puhas tunne polnud jäänud sinna orupõhja , mida varjas ikka veel helehall udu nagu tihe suits , ehkki me turjasid proovis juba hommikupäike , jah , see tunne oli meiega kaasas . Siis lõppes seegi kitsas , ühe sõiduki laiune asfalttee , lõppes üsna avara parkimisplatsiga , ning edasi oli viis juba kruusane , kiiresti kitsenev rada . Ja mida kõrgemale tõusime , seda nähtavamaks muutus meist lõunasse jäävate mägede , ahelike üksteisele paigutuv ja erinevas tumedusastmes viirustik . Kusagil seal pidi see jõudma oma lumise-jäise maksimumini , aga nende kõige kõrgemate , tõeliste alpiinsete tippudeni me pilk esialgu ei ulatunud . Ja teist korda selle hommiku jooksul tuli mulle Larry meelde . Nagu oleksin temaga jälle mõttesideme saavutanud . . . Nagu ennist meenutatud – me olime korra koos mägedes käinud . Mõned tuttavad poisid veel ja mõned tüdrukud ka , aga mitte Ruth . Olime valinud raske marsruudi – üle Betšo kuru Gruusiasse ja nädala pärast üle Šarivtseki tagasi . Muul ajal küll veel oleks see paras üleminek olnud , kuid selleks ajaks oli käes juba september ning tagasitulekul seal laial Šarivtseki lumeplatool lasime raja käest . Õieti oli ennustamatu öine värske lumesadu selle endasse matnud . Nii tuli meil Baksani orgu laskuda huupi , aeg-ajalt köit kasutades – kõigepealt üsna järsust liustikukeelest alla ja pärast mööda märgi silekaljusid , mis oli kokku kaunikesti riskantne ettevõte , sest tüdrukud olid päris kogenematud , läksid hirmu täis , ja ega meiegi keegi taolist olukorda läbi polnud elanud . Aga kõik läks ometi õnnelikult . Ma ei mäleta , kuidas Larry vastu pidas , aga hiljem küll kaifisime neid teravamaid hetki palju kordi üle ja naersime ning siis ükskord Larry laususki : " Tead , ükskord elus tahaks samamoodi Alpidesse sattuda . Neist mägedest on nii palju räägitud . Tahaks veenduda , millised nad ikkagi on , kas võimsamad ja kaunimad . Kõrguse järgi justkui poleks , aga ilu poolest – pagan seda teab ! ? " Need olid olnud just tema sõnad . Ja mul olid need meeles . Aga tookord tundus see jutt nii utoopiline – mismoodi Alpidesse , siis oleks ju vaja sõita kas Šveitsi , Itaaliasse või Austriasse ? Need maad olid tookord seitsme luku taga – ja luku võti oli sinna sisse ära murtud . Nagu ühes vanas Inglismaa kohta käivas lastelaulus , õieti küll liisusalmis . Ja nüüd ma olingi siin . Üksi , ilma temata . Koos ühe juhusliku matkakaaslasega , keda ma kaks päeva tagasi veel ei tundnudki . Ja kõik need vaated ning meid ootav jääkoobas ja Saltzburg ning Innsbruck ja teised nimed olid lausa siinsamas , samal ajal kui Vladikavkaz ja Mestia ja Terskol ning kõik nood muud tuttavad nimed seal Kaukaasias olid kui tohutu kauguse taha tõmbunud , nii et vaevalt neid enam kunagi näha saab . Muidu veel , aga seal käis ju pidevalt see väike sõda , mille põhjusi ja algeid me küll omal ajal näha ei osanud . . . Larry , Larry ! mõtlesin ma . Mul on sinu leidmiseks jäänud veel vaid kolm päeva . Ja see , tänane tuleb kohe kindlasti maha arvata . . . ! Annie imestushüüd katkestas mu mõtisklused . Ta osutas tagasisuunas – seal , orupõhja udumerest tõusis pinnale meie mäerünk , äratuntav oma halli kindlusega , millel oli ka oma nimi – Hohenwerfel . Ning mul käis kehast läbi mõnus judin , sest mulle meenus me laagripaik teispool seda rünka ja kõik , mis seal oli aset leidnud . " Annie , Annie , " sosistasin ma ja haarasin ta seljakotirihmast kinni , sundisin seisatama , pöörasin ta enda poole ja suudlesin teda otse suule – toiming , mida ma polnud kaua aega teinud , sest mu suhtlused olid kord juba seda rada läinud , et taoliseks õrnutsemiseks polnud põhjust ega vajadustki . Ta vabastas end naerdes ja lükkas mind liikvele , et ma sammuksin nüüdsest esimesena ning tema järgneks mulle . Kui järjekordse kaljueendi tagant välja saime , muutus rada veelgi kitsamaks , kuni rajategijatel oli vaja olnud juba kaljust juurde võtta ; ühtaegu oli vaja olnud teist rajaserva palkäärisega või vitstest punutistega kindlustada . Kohati läks lugu õige hulluks , sest rada lausa rippus järsaku ja ühtlasi terve oru kohal . Meelde tulid Pamiiri ovringud ( ehkki polnud neid ise näinud ja teadsin vaid loetu põhjal ) . Annie haaras mul seljakotirihmast kinni ja nõnda me läksime kaheses rakendis ning mul oli keegi tasandikulaps , kelle eest tuli vastutada . " Tead , see ... koobas avastati tegelikult juba <arv>. aastal , " püüdis Annie hingeldustega võitu mind veelgi ette valmistada , " aga alles ... Mörki eestvõttel hakati koobast ... külastama . Ja tema ... oli ka see ... kes tungis esimesest saalist kaugemale . Seal oli järsk jääsein ... mida me kindlasti näeme ... ja selle taga tulid uued käigud . See Mörk lausa puges ühest kitsusest läbi ... Aga küll me seda kõike näeme ! Mina ka ... Sest ma olen sellest ... üksnes lugenud ja ... " Kaarjas koopaava , mis meenutas parajat tunnelisissepääsu , paistis juba õige lähedal , kuid ikka veel meist kõrgemal , peaaegu mäetipu kulmude all . Viimane teelõik kulges karniisil , kuid see oli täiesti ohutu , sest langevate kivide kartusel oli sellele osale teest varikatus peale ehitatud . Siis viimaks olime kohal – hingeldavad ja higised . Oma teekonda alustades ja ka veel teel olime üsna kindlad olnud , et küllap oleme selle päeva esimesed tõusjad . Kuid suur oli me imestus , kui kohtasime seal päikesepaistelisel koopasissekäigul tosinkonda inimest . Veelgi enam , vaid meid oligi oodatud , sest meie kahega oli koos vastava suurusega grupp , milleks oli , nagu me kohe teada saime , viisteist inimest . Seda rääkis meile giid , noor pikka kasvu austria noormees . Aga kui mina talle piletiraha ulatasin – nii enda kui ka Annie eest , jäi giidi pilk millegipärast mu läbihigistatud pluusil peatuma ja giid arvas , et selles pluusis küll " lugupeetud mister " ei tohiks minna , sest meid ootavat null-kraadine temperatuur , jää ja kohe algul võimas tuuletõmbus , mis on tingitud suurest temperatuuride vahest ... Ta kadus kuhugi tohutu palaka varju , mis rippus avause ees , ja tuli mõne aja pärast tagasi korraliku tormikuuega . " See on ühe meie giidi tagavara tormikuub . Meil siin läheb seda aeg-ajalt vaja , " lausus ta selgituseks . Kuub oli mulle paras . Seda selga ajades tundus mulle , nagu riietuksin millessegi väga omasesse . Ja lisaks õhkas kuub ise kuidagi tuttavlikult . Jälle tulid meelde kõik eelnevad mägiretked . Aga kui ma käed selle taskutesse surusin , puutusid sõrmed sinna unustatud taskunuga . . . ja veel midagi , mis oli õhuke ja lame ning peitus justkui paberümbrises . Aga mulle ei antud enam mahti . Võtnud kindluse mõttes jälle Anniel käest kinni , sisenesin grupi lõpus koopasse . Palaka taga oli raske ja lai puuuks , nagu pääs mingisse kindlusse . Ja selle avanedes ründas meid jälle tuul , sama tugev , nagu eile pärastlõunal seal all , ainult et külm tuul , mis puhus koopa jäisest pimedusest väljapoole ja lakkas kohe , kui uks me taga oli sulgunud . Seejärel jagas kellegi käsi – küllap giidi oma – grupi meesliikmetele välja lambid , milles põles vuhinal lahtine leek . Karbiidilambid , nagu ma hiljem teada sain . Olime Eisriesenweltis . Tõelises Mäekuninga koopas . " Peer Gynt " ja Ibsen ja Norra tulid nagu iseenesest meelde . ( Hiljem selgus – põhjamaist oli selles koopas tõesti ülejäävalt ! ) . Ainult et seda aina kõrgemale viivat koobast täitis üksainus jää . Ja mina olin kujutanud ette mingeid Lassaux' koopa moodi horisontaalseid käike , seintel eelajalooliste inimeste poolt rasva-ja ookriseguga tehtud joonistused , maas kunagiste loomade luud , olin hoolimata nimetusest " jääkoobas " oodanud nõrgkivisid , maa-aluseid jõgesid ning koski . Kosed olid siingi , ent tardunud ja jääst . Tegelikult oli see esimene , millest puutrepp väga järsult üles vii , üksainus tohutu jääkosk . Kuid siin suletuses omandas ta eriti hirmuäratavad mõõtmed . Siin polnud mitte niivõrd külm , aga õhk oli kuidagi põletav , täis justkui peeni jäänõelu , mis tungisid näkku ja kätesse . " See ongi see jääsein , millest . . . mille Alexander von Mörk esimesena ületas . . . Mäletad , ma rääkisin sulle temast . Kujuta vaid ette . . . tal polnud ju mingit skeemi ega teadmist , kui kaugele see kõik ulatub ja . . . kas ta üldse veel tagasi pääseb . . . Ja siis veel pimedus , " rääkis hingeldav Annie mulle tagasisuunas , nagu kardaks , et keegi jõuab oma jutuga temast ette . Viimaks olime jääseinast üles jõudnud , me seljad puutusid peaaegu vastu kivilage – ja kohe avanes me pilgule esimene jääsaal , mille keskel läigatas väike koopajärv . Ma ei eksinud sõnapaariga " avanes pilgule " , sest giid oli süüdanud ta käes oleva magneesiumiriba ja see põles eredalt . Ja enam polnud Anniel mulle vaja teavet anda . Me seisime kõrvuti ja kuulasime ühes hingamistaktis giidi juttu tollest von Mörkist – kuidas ta selle seina , mis koopa kunagisi avastajaid oli tõkestanud , jagu sai , kuidas ta end vaiguga kokku määris ja üle selle jääjärve ujus ning aina kõrgemale tõusis , avastades seal kõrgemal aina uusi käike ja jääkoopaid ja jääkoski , millele ta andis nimesid Põhjamaade jumalate järgi – Hymiri sein , Odini koobas , Freya loor Ja siis viimaks jõudsime kõige avaramasse , kolmekümne viie meetri kõrgusse ruumi , mille ühes orvas pidi asuma urn von Mörki tuhaga . Ning see teadmine muutis jääsaali mingi maa-aluse katedraali taoliseks – ja nõnda oligi , koobast kutsuti von Mörki katedraaliks . Ja kohe valgustaski puhkev magneesiumilaast giidi käes seda kohta . Viimaks olime oma retke kõrgeimas punktis , puutrepp tegi seal keeru ning hakkas vastasseina äärest allapoole laskuma . Mõneski kohas oli laskuv trepp üsna lähedal tollele trepiga , mida mööda olime tõusnud . See sai eriti selgeks siis , kui kohtasime järgmist gruppi , mille aeglane tuledes rida meenutas mingit müstilist kloostrilikku ristikäiku või muud taolist , nähtud ehk filmidest või siis Verdi ooperitest . Seejuures jäi meie vahele ometi mitukümmend meetrit järsku jäist nõlvakut , mida oleks väga raske olnud ületada . Kui tekkinukski säärane hull soov . Too teine grupp tõusis muidugi oma giidi eestvedamisel , see tundus olevat suurem ja karbiidilaternaidki näis neil olevat rohkem ja need heitsid nõiduslikku kuma oma kandjatele , jättes vahepealsed sammujad täiesti varju . Tolle grupi lõpus kõndis pikk tume kogu , samuti karbiidilamp käes . Kui nende grupp peatus , asutus just tema ettepoole ja süütas jääeendil magneesiumiriba . Ja selle sinihele valgus tõi nähtavale jääkose suurtsugu jääoreli , mida meie saime teist korda näha , heites ühtlasi valgust ka mehe näole . See oli habemes ja ka vahemaa oli küllalt suur , kuid selles näos vilksatas midagi tuttavlikku – vilksatas ja kustus . Kus ma olin teda näinud ? mõtlesin ma , surudes käsi võõra tormikuue taskutesse ja kiskudes selle peakotti üle pea , sest kusagilt levis külma hingust . Kui tegu olnuks tavalise grupiliikmega , siis ma võinuks arvata , et seal oli keegi juhuslik eestlane . Aga polnud ju , see oli ju grupi sabas kõndiv grupijuhi abi , ühesõnaga kohalik instruktor . . . Vahepeal oli magneesiumiriba lõpuni põlenud , värvilumm kustunud , mees jääeendilt kadunud ja too gruppki edasi , kõrgemale liikunud . Varsti oligi tunni ja veerandine retk möödas , ma andsin laenuks saadud kuue tagasi ja me astusime Anniega koos uuesti läbi tuuleseina ning seisime siis nagu kaks pimestatud öökulli koopasuud pärgavas päikesepaistes . . " Võttis lausa keeletuks ! " teatas tema . " Ja aitäh , et sa minuga kaasa tulid ! " " Aitäh sinule , et sa siia teadsid tulla ! See oli . . . see oli tõesti vapustav ! " vastasin mina . Me olime juba all Werfenis ja hakkasime tagasi sõitma , kui ma avastasin , et olin selle õhukese ja lameda eseme , mis võõra tormikuue taskus sõrmedesse sattus , kuidagi mõtteväliselt välja võtnud ja oma põuetaskusse toppinud . Nagu ma veenduda võisin – tundsin kerget süümepiina – keegi giididest oli seda oma taskus kaasas kandnud , sest ei usaldanud maha jätta . Seega võis olla tegu omamoodi saladusega , sest vaevalt ta seda muul põhjusel tegi . Huvitav , mida see flopiketas võiks sisaldada ? mõtlesin ma juba teist korda . Teadsin , et tagasi ma sead sinna üles viima ei hakka . Mu käes oli midagi võõrast . Veelgi enam – ma olin hakkama saanud mingit laadi vargusega , tahtmatuga küll , aga siiski vargusega . Kuid siin puudus mul igasugune võimalus järele vaadata , mida see ketas sisaldab . Seda sain teha üksnes kodus . Võib-olla vaatab mulle kuvariekraanilt vastu üksnes tühjus ja <arv>-baiti . Ja kohe käändus mu mõte jälle Larryle . Imelik , tundsin taas , nagu oleksin ta reetnud . Just seepärast , et polnud jäänud Salzburgi ja olin selle hollandlannaga kaasa sõitnud . Võib-olla oleksin just sel päeval teda kohanud . Kuid kas ma ikka olin Larryst endiselt nii kaugel ? Mulle meenus taas see kummaline tunne seal koopas , õigemini meist mööduva grupi sabas astunud norus peaga mees , kelle nägu oli varjanud avar kapuuts , mis oli nagu mõne jesuiidi oma , meenus laenuks saadud matkakuub , mis hõngas kuidagi tuttavalt . Olin valmis uskuma , et minus on ärganud mingit laadi sensitiivsus . Ja mind lausa vapustas järgnev mõte – meie grupi kannul käija võis väga vabalt olla Larry ! Siis olin selles peaaegu veendunud . Nii veendunud , kui üldse milleski maailmas veendunud võis olla . Mis tähendas ühtlasi , et ta oli lõpuks leidnud oma koha , endale sobiva üksinduse ... See polnud küll veel absoluutne lahtiütlemine oma minevikust , kuid midagi sinnapoole . Kuid järgmisel hetkel oli mu veendumus hajunud . See võis olla kes tahes – lihtsalt tema olekuga mees ja kõik . Tõenäosus , et tegu oli Larryga , oli üsna väike . See tõenäosus pesitses ju üksnes minu kujutluses ... " Sa küsisid puukingi . . . Ma kingin sulle paari ! Et sa saaksid mulle kunagi Hollandisse külla tulla , " lausus Annie Salzburgi bussijaamas ja ulatas mulle miniatuurse võtmehoidja , mille küljes oli kaks paari puukingi , imeväikesed ja tumesinised , sest tumesinine oli Hollandi värv , nagu ma olin temalt endalt teada saanud . " Kas sa kutsud mind tõepoolest külla ? Ei tee nalja ! " muutusin ma järsku nukraks ja tõsiseks ja suudlesin ta kingitust hoidvaid sõrmi . " Ei tee nalja . Kutsun sind tõsiselt . Nagu sa aru said , ei ole mul kedagi ligemat , kui oled nüüd sina . . . Milline naine võiks seda veel . . . selgemini öelda , " oli ka tema järsku tõsine . " Aga me pidime ju homme hommikul kohtuma , et koos minu sõpra otsima minna . . . Sa lubasid ! " " Seda küll . Aga ma ütlen juba täna ära selle , mida . . . oli vaja öelda , " vastas tema . Ja siis andis ta oma linnaplaani minu kätte ja ma tegin sellele pastapliiatsiga pisikese risti . Ning seejärel tegi tema samasuguse risti minu linnaplaanile ja kirjutas veel sinna plaaniserva kellaaja " <arv>.<arv> " . See koht , kus me pidime järgmisel päeval Anniega kokku saama , oli benediktiinlaste kloostri õu . Tema oli seal nähtavasti käinud . Seejärel me sülelesime teineteist kõvasti ja ma tõstsin ta veel maast lahti , vaatasin talle silma , nägin , et need olid hallid . . . hallid nagu IJsselmeer vihmase ilmaga – ja siis me lahkusime , ilma et ma oleksin küsinud , kus ta ööbib , kui kaua ta on plaaninud Austrias olla , millal ta lahkub ja veel paljut muud , mida ma oleks küsinud , kui ma oleksin teadnud , et temaga rohkem enam ei kohtu . . . Mul ei võtnud uuel hommikul kokkulepitud koha leidmine suurt vaeva . See oli kulunud kividega sillutatud kiviselt vastukajav siseõu , kolmest küljest hooneseintega , see tähendab kloostriseintega ümbritsetud , neljandas küljes asus benediktiinide kiriku barokne portaal . Õue pääses läbi kaarja väravaaluse . Keset õue oli kellegi ausammas , see asus õuetasapinnast kõrgemal . Esialgu ei pööranud ma sellele , niisamuti ka ümbritsevale hoonestusele erilist tähelepanu . Sest ootasin oma hollandlannat . Mornist ilmast hoolimata olin ma kohtumispaika jõudnud kümmekond minutit varem ning olin täis optimismi . Ma olin nii kindel , et Annie tuleb tingimata , jäädes kõige rohkem mõned minutid hiljaks , ja lausub oma peenikesel tütarlapsehäälel midagi niisugust nagu : " Kõik Euroopa ringirändajad , ühinegem " . Või midagi muud sama vaimukat . Ja et ta näeb vaimustav ning kaunis välja mingis teises riietuses , mis tal on just sääraseks kohtumiseks varuks . Aeg-ajalt pudenes õuele mõni inimene ja sisenes kirikuuksest , kuid teda ei tulnud ega tulnud . Ma ootasin teda tunni ja veerandi – täpselt nii kaua oli kestnud meie ekskursioon seal jääkoopas . Siis oli mulle selge , et teda ei tulegi . Et tegelikult oligi ta minuga lõplikult hüvasti jätnud . Et ta oli säästnud nii mind kui ka ennast sügavamast kurbusest . Et need olidki olnud ta viimased päevad Austrias . Et ta oli lahkunud selsamal hommikul . Et Amsterdami lennuk oli võib olla juba õhus . Et ta oli läinud tagasi sinna Hollandi pildi sisse , kust ta oli tulnudki . Jättes minusse oma julge kutse , et ma teda külastaksin . Hoidsin Annie jäetud aadressi peopesas nagu mõnda hella eset ja silmitsesin selle sõnu ning numbreid ja teadsin , et sealt nendelt koordinaatidelt leiaksin ma eest oma sõbra . Ainult ma ei olnud endas päris kindel – ma ei teadnud , kui tugevaks osutub minus tema mälestus , kui mõjus on nende kahe päeva jäetu , kui see kohtub uuesti koduse olukorraga . Või kui elu serveerib mingi muu ootamatuse . . . ? Nii või teisiti ei olnud mul põhjust kahetseda , et olin Anniega kohtunud . Või teisiti öeldes – juhuse-reegel oli ennast taas õnnelikult kinnitanud . Samas lootsin , et ka mina olin suutnud Anniele mingit enesekindlust pakkuda . Ma olin teda kui naist jaatanud . See oli enam kui igasugune muu ... Ja ometi paistis kogu me ootamatu , kiire tutvus nüüd kui valeperspektiivist , justkui mõnel Annie kuulsa kaasmaalase Maurits Cornelis Escheri pildil . Minus valitses justkui tühik . See päev oli üleni minu päralt , kuid ma ei teadnud , mida sellega teha . Ma mõistsin , et nüüd võin ma lõpuks alustada Larry otsinguid , kuid . . . kust ja kuidas ma peaksin alustama ? Siis meenus mulle jälle Annie . Tema oli küll uskunud , et ma leian oma sõbra üles . Ta oli selles olnud rohkem veendunud kui mina . Mäletasin selgesti sõnu , mida ta oli seal pimedas telgis mulle sosistanud : " Kui sa tema üles leiad , siis kohtume ka meie . . . " Alles nüüd näisin ma nende tõelist sisu taipavat . Unustasin mainimata , et parema ööbimiskoha puudumisel , olin taas läinud sinna noorte kristlike meeste pansionaati , kus mind oli tuttavlikult vastu võetud . Kuid mitte see asjaolu polnud põhjuseks , et ma pidin sellest juttu tegema . Tahtsin hoopis rääkida , et see öö möödus üleüldse rahutult , ehkki ilm polnud seekord põhjuseks . Ma magasin ühes neljanda ja ühtlasi ärklikorruse väikeses toas , mille ainuke aken avanes pansionaadi aeda . Hiiglasuur jalakas peaaegu küünitas ühe oma okstest sinna aknasse . Puu sahises kogu öö ja mingi kaugema tänavalambi valgus väreles mu seinal . See segas mind . Aga võib-olla veel enam arvamus , mille olin kusagilt meelde jätnud , et jalakas pole hea puu majade , eriti magamiskohtade läheduses . Igal juhul oli mu uni katkeline , rikas kiirete ja fragmentaarsete unenägude poolest . Kuid teiste hulgas oli ka üks selgem uni . . . Me olime jälle Larryga koos . Kusagil kodus . Justkui Tartus . Mingi ausamba ees . Võib-olla vanahärra Baeri juures Tartus Toomemäel . Ja samaaegselt polnud see justkui Tartu , vaid pigem Salzburg . Aga sel juhul polnud ausammas mitte Baeri , vaid hoopis Mozarti oma . Ometi kujutas see kedagi vana ja inetut olevust . Olgu kuidas oli , kuid Larry oli igatahes Larry . Ta tundus minust palju pikem , tõsisem kui elus ja hoidus minust eemale , seistes sellele ausambale lähemale , justkui sooviks kellelegi kolmandale poseerida . Ning siis ta kõnetas mind ja lausus sõnad , mida ma olin ehk oodanudki , kuid mis sellest hoolimata mind seal unes väga ehmatasid ja väga õnnetuks tegid : " Tead , kui sa tahad mulle tõeline sõber olla , siis ära mind rohkem otsi . Nii on õigem . Sest sa leidsid mu peaaegu üles , ja sellega on sinu ülesanne täidetud . Ma tahan sind väga tänada , et sa selle reisi ette võtsid . Aga sa said sellest ka ise kasu . Nüüd sõida koju tagasi . Siin pole sul enam midagi teha . . . Nad kõik ootavad sind seal . . . ( Ta ei öelnud , kes need kõik on , aga ma ise arvasin seal unes , et need kõik on Sirkka ja Ruth ja Marianne ja mingil kombel ka Annie , ehkki tema ei saanud mind oodata Eestis . ) Ja ta jätkas : " Mina jään siia , sest siin on mul hea olla . . . " Ütles nõnda ja kõndis kiiresti eemale ning kadus tänavasuhu , mis oli sama kitsas nagu Tallinnas Voorimehe tänav ja viis paaniflööti puhuva Papageno juurde , nagu ma väga hästi teadsin . . . Ning seepeale ärkasingi üles ja kordasin und mitu korda mõttes üle , et selle sisu ja eriti Larry lausutud sõnad oleksid mul hommikul meeles . Ja need olid mul ärgates meeles . . . Tõusin viimaks püsti , mu pilk sattus minu kohal kõrguvale kujule ning ma sain teada , et see oli püha Rupert , kloostri ja ühtlasi Salzburgi rajaja <arv>. sajandil . Mis pidanuks ju minu jaoks olema hea enne . Siis kuulsin , et keegi tuli kloostri poolt küljest üle õue ; need olid meesterahva sammud , üsna kiired ja sihikindlad . Tulija möödus teiselt poolt , kuju tagant , veidi aja pärast käis kirikuuks ja kui ma sinnapoole vaatasin , olin siseõues jälle täiesti üksi . Vaatasin igaks juhuks üles kuju poole – mulle oli järsku viirastunud , nagu oleks apostel ise elavaks muutunud , mu selja taga kõrgemalt kohalt alla astunud ja inimese kujul kirikuuksest sisenenud . Kuid kivist Rupert oli alles – ees pühamehe leplik , aga ometi läbitungimatu ilme nagu kõigil taolistel kujudel . Kirik ise oli seest ootamatult avar ja kaunilt barokne . Silmad hakkasid ekslema rohketel maalidel ja kaunistustel . Kõikjal – altari ees ja külglöövideski asuvate kabelite sisemuses – põles küünlaid . Ninna tungis vaha , aga veel millegi imala ja vana lõhna , mis võis pärineda ju ka pehkivast puust või siis taastusvärvidest , sest osa vasakpoolsest seinast ja selle maalinguist oli palakaga kinni kaetud . Ja kirik oli vana , vähemalt neljateistkümnendast sajandist pärit . Aga see imalmagus lõhn oli nii intensiivne , et ajas mind peaaegu köhima . Mis ei oleks kirikus valitseva vaikusega üldse kokku sobinud . Surusin köhahoo tahtejõuga maha ja istusin ühele pingiotsale . Nägin eespool paari inimest kumaras , iseendaga mõttes või ehk palvetamas . Kogu kirikuruum näis valitsevat siin eelmisel päeval , siin paljudel aegadel kõlanud muusika , mille selgem jälg näis säiluvat kõrgel mosaiikse-lühtrise lae all . Võis aimata Haydnit , Händelit , Pachelbeli , Mozartit , ükskõik keda neist – orelihelide ja inimhäälte seguna . Aga minu ümber üksnes raugus , välisajast lahutatus , mingi täiesti omaette maailm , mida tajud pea kõigis vanades katedraalides . Ma nihutasin end läikimakulunud puupingil edasi . Külgmiste sammaste vahelt paistsid nüüd ära tumepruunid , võrejate ustega pihitoolid , kaks tükki kõrvuti . Kahtlesin , kas kedagi võiks seal nõnda päeva alguses olla pihtijaid vastu võtmas . Üleüldse , mul puudus igasugune teadmine , missugusel ajal saab katoliku kirikus pihtida ja kuidas see protseduur täpselt käib . Filmides oli küll midagi nähtud , kuid . . . Tõusin ja kõndisin ringi – seda pühameest , kes ennist , enne mind siia oli sisenenud , ei olnud kusagil näha . Püüdsin kiriku interjöörist midagi meelde jätta , nagu oleks mul seda vaja kellelegi edasi rääkida – altarimaali süžeed , mis kujutas püha perekonda , aga samuti külgseina maalinguid , mis kujutasid vist Kaana pulma , Kristust Ketsemani , Kristust seismas Pilatuse ees . Aga ma teadsin , et kõik need pildid ja see üldvaade ja need pihitoolid , kõik need sambad ja lühtrid ühinevad mõne aja pärast teistes kirikutes ja katedraalides nähtuga ja mulle jääb siinolemisest vaid mingi umbmäärane mälestus või tunne . See oli kuidagi kainestav ; ma sain aru mitmest asjast korraga – et tunnen halvasti Vana ja Uut testamenti , et ma ei orienteeru evangeeliumides ega nende erinevustes , et ma ei suuda peast üles lugeda isegi kõiki Jeesuse jüngreid ning et veel hiljaaegu ma ei teadnud , et püha Anna , keda on nii tihti vanadel maalidel kujutatakse , on tegelikult Kristuse vanaema . Samamoodi polnud ma endale selgeks teinud , mis vahe on erinevatel mungaordudel – dominiiklastel , frantsisklastel , augustiinlastel , benediktiinidel , kes olid vist leiutanud sellenimelise joogi – ega mäletanud muidugi ka seda , kus ja millal need olid tekkinud ja mis olid nende olulisemad põhimõtted . Seepärast ei olnud mul aimu ka selle kloostri asutajatest-benediktiinidest . Aga see siin oli kloostrikirik . Ning klooster pidi olema siiamaani tegutsev . Seega pidid olema ka kloostriasukad – mungad , priorid , noviitsid ja kes nad kõik seal olid . Ning igaüks neist mingis rõivas , mingite tunnustega , mis eristasid neid ilmalikest inimestest ? Kui see oli olnud munk , kes ennist samba tagant möödus , siis kuhu ta oli kadunud ? Ka polnud ma pihitoolides mingit liikumist märganud , kui ma sinna võre taha piilusin ? Aga tegutsevas kloostris pidi pühavendi leiduma kogu maailmast , sest katoliku usk oli ju nii laia haardega , Aasiast Lõuna-Ameerikani , Lätist Sudaanini . . . Ja ma viivitasin kloostrikirikust lahkumisega – oleksin kangesti tahtnud mõnda bernhardlaste kohata . Näha , kuidas nad riides on . Nähe seda nende tonsuuri . See polnudki paljas uudishimu – mind oli ka varem mõtlema pannud asjaolu , mis ikkagi sunnib kaasaja inimest , eriti meesterahvast maha jätma oma harjumuspärast elu ja tulema siia , sellesse kitsasse maailma , sellesse kasinusse , et mitte öelda askeesi ? Mida ta saab siit vastu ? Küsisin nõnda ja üritasin ka ise vastata , sest siin polnud ju kedagi . Olin lausa üksi jäänud – ka need paar vanemat inimest , kes ennist olid palvetanud , olid märkamatult lahkunud . Jah , vististi sellesama meie maailma liigsus , liigsus kõige suhtes , ta liiga suur võimaluste hulk , milles inimene ennast täielikult kaotab . Ja samal ajal vajadus ennast leida . Ning nõnda ta otsibki kõigist võimalikest paikadest üles kloostri . . . Ja äkitselt , selleltsamalt arutluselt käändus mu mõte Larryle . Kas temagi põgenemine polnud kõigepealt hoopis katse vahetada üks maailm teise vastu ? Mis siis , kui Larrygi põgenes maailma liig paljude võimaluste eest – ei tahtnud enam kaasa teha seda mõttetut võidujooksu edu , heaolu ja eneseteostuse nimel ? Et ta kehvavõitu psüühika lihtsalt jäi alla selles paljususes , lärmis , infomüras ? Jah , see oli tõesti võimalik ! Kuid kohe mõtlesin ka Anniest . Kui me . . . kui me oleksime kohtunud , siis tõenäoliselt oleksime istunud siin selles kloostrikirikus kahekesi kõrvuti ja oleksime rääkinud taevasest ja maisest , aga pärast oleksime kuulanud mõne kohas selle linna peal muusikat , sest neid kohti oli siin palju . Mida me oleksime hiljem ette võtnud , seda oli raske öelda . Ja ma pidin jälle mõtlema kutsele tulla talle Hollandisse külla – aastavahetusel , " siis , kui kõik kanalid kattuvad jääga " . Ma ei teadnud vaid , kas ma sõidan . Mu hing soovis küll hetkel seda . Nii või teisiti – Annie oli nüüdsest mu saladus . Igaühel peaks maailmas olema oma Annie ... Tõusin püsti . Väljusin . Mu taga jäi kestma vaikus , täis üksnes küünalde tasast praksumist . Väljas õuel tabas mind otsustamatus . Ma ei teadnud , kuhu peaksin veel minema . Mul oli kolmveerand päeva aega – täiesti vaba ja sihitut . Mu grupp pidi saabuma järgmisel päeval umbes samal ajal. Aga enam ei üritanud ma kedagi otsida – teadsin , et mu üritus on läbi kukkunud . Annie ärasõit oli sellelt linnalt röövinud midagi ta võlust . Ja ometi olin ma just siin kohanud Anniet . Väga võimalik , et mu mahajäämine oli vaid selleks , et teda kohata ? Kõik muu näis kasutu . Oli ju ülim naiivsus loota , et ma leian Larry siit . Ja ma polnudki teda kuidagiviisi otsinud . Kui ma midagi üldse olin teinud , siis olin taas olnud vaid iseenda heaks , iseendale mõeldes . See enesesüüdistuste rida ei tahtnud ega tahtnud lõppeda . Kõndisin siiski linna peale , põrgates seal aeg-ajalt kokku turistidega . Otsisin viimaks üles maja , kus oli elanud Georg Trakl . Olin seda endale Tallinnas lubanud . see oli nii lihtne . Majakese külge oli kinnitatud marmortahvel . Püüdsin lugeda Trakli saksakeelseid värsse sellelt tahvlilt , mida ümbritsesid elusad roosid , tahtsin neid meelde jätta , et pärast kodus need eestikeelseina üles otsida Debora Vaarandi tõlgitud kogust . Ent võõras keel kippus kohe pärast lugemist haihtuma . Nõnda iseenesest sattusin jälle jõe äärde , millest hommikul olin üle tulnud , silda ega jõge märkamata . See sild üle Salzi oli kumer , raudne ja kõmisev ; jõevoolul oli nende kivist kallaste vahel oli harukordselt kiire , et viia mingi mägede teade ükskord laia ja laiska Doonausse . Ma polnud üheski linnas kohanud veel nii kiirevoolulist jõge . Olin taolisi jõgesid näinud üksnes mägedes , Kaukaasias ja mujalgi , ent üksnes inimtühjas ümbruses , kus nad ei sallinud enda üle ei sildu ega isegi purdeid , üksnes mõnda võimsat kaadunud tüve , ja sedagi mõneks ajaks , esimese võimsama tulvani . See Salzi jõe sillal seismine oli ühtlasi mu hüvastijätt Salzburgiga . Teadsin , et pean varem või hiljem Helga Hirschi juurest lahkuma . Ja unustama tema külalislahke pansionaadi aadressil Moosstrasse <arv> ning tema telefoninumbri <arv> <arv> <arv>. Ehkki ma ei olnud kindel , kas tahaksin ka Salzburgist lahkuda . See linn meeldis mulle arusaamatul , lummalisel kombel . Aga minus püsis edasi üks ebamäärane mägede ihalus , nagu mingi kiiks , ja ikka selle Bruegheli maaliga seotult . Nõnda siis küsisin endalt – kus küll praegu suvel võivad olla need jahimehed tollelt maalilt ? Ning vastasin teadjana – eks kusagil kõrgel mägedes , lume ja jää piiril . Kujutlesin , et võiksin mõnes rahulikus tirooli külas ulualust leida , mägedes ringi hulkuda , mõelda ja mediteerida , ühe sõnaga – eraku kombel elada . Mitte kellegagi eriti suheldes . Mitte millegi üle muret tundes . Mida ma seal veel vajaksin või mis tegevust ma seal mägedes võiksin leida , selle üle ma eriti muret ei tundnud . Korraks vilksatasid jälle Kaukaasia lumeplatoo , alpikirkad , meil kaasa olnud alpiköis . . . Raha oli mul esialgu piisavalt . Eks siis edasi näe . Mis siis saab , kui raha ükskord otsa lõpeb , see mind ka ei häirinud . Ma teadsin , et selleks ajaks on mu elu saanud mingi lahenduse , mingi järje Järgmise nädala keskel sattusin täiesti kogemata Salzburgi bussijaama . Jäin selle elu jälgima . Istusin kohvikus , Austria turismikaart ees , mille olin kohe algul muretsenud ; läbi kõrge klaasseina paistsid ära bussid , mis väljas betoonplatsilt hääletult lahkusid . See polnud öise raudteevaksali unelev õhkkond , vaid täisvereline sagimine . Korraga , nagu iseenesest tuli tahtmine bussi istuda ja kuhugi edasi sõita . Mõeldud-tehtud , ja juba olingi võtnud pileti ühele lõunasuunalisele marsruudile , nagu ma skeemilt näha võisin . Nood kohanimed , kust läbi sõideti , ei öelnud mulle midagi . Ma läksin maha umbes kolmveerand tunni pärast . Pärast seda , kui olime läbinud neli lühikest tunnelit ja olime ootamatult sattunud maalilisse orgu , kus kahel pool kõrgusid juba korralikud mäed . Asula nimi oli Werfen . Kui ma bussist väljas olin , sain kohe aru , et see org , mäed sarnanesid üsnagi Bruegheli poolt maalil " Jahimehed lumes " kujutatuga . Ning ma sain aru , et olen järginud õiget kutset . Olin taas uskumas intuitsiooni võimsat jõudu . Minu eel oli bussist väljunud terve rühm matkajaid ja nüüd osutas keegi tollest pundist kuhugi kõrgemale mägedesse . Märkasin heledal mäeseinal väikest tumedat laiku , teadmata , et me jõuamegi lõpuks sinna . Hakkasin midagi mõtlemata selle grupi kannul mäkke tõusma . Ma poleks midagi taolist oodanud . See oli ehmatav suursugune koopamaailm . Need olid tõelised jääst katedraalid , millesse me sattusime , mõned lausa võrreldavad nende pühakodadega , mida olin külastanud Salzburgis . Mulle jäi sellest kõigest mingi vaikne püha tunne . Pean tunnistama , et mingit ahistust ma ei tundnud kordagi . Seda võimendas veelgi koobaste esmauurija urn ühes jääniššis . Ja see tema hukkumise lugu Esimeses maailmasõjas . Pärast koobastikust väljumist jäin vestlema nende noorepoolsete meestega , kes turiste juhtisid , neile seletusi andsid ja magneesiumlinte süütasid . Päike põletas seal koopasuus nägu ja turja ning pilgule avanes vaimustav vaade lõuna poole jäävatele Alpi ahelikele . Kuidagi kaldus jutt sellele , kust ma pärit olen ja mida ma teen . Nendele poistele mul ei sobinud valetada . Ja polnud ka põhjust . Ütlesin – Eestist . See neid eriti ei aidanud . Aga neile meeldis see , mida ma teadsin karstist ja jäätumisest ja maailma suurematest koobastest . Ning tundsid huvi , kust ma sääraseid asju tean . Ütlesin – olen ülikoolis seda kõike õppinud . Järsku küsis üks neist , kes oli kogu aeg vait olnud ja vaid kuulanud – kas ma ei tahaks neid aidata ? Üks nende kaaslane olevat puhkusele sõitnud . Aga just nüüd , juuli algul olevat palju gruppe ja nad lihtsalt ei tulevat viiekesi toime . Nõnda olingi endale ootamatult saanud töökoha , millest ma , ausalt öeldes , polnud osanud unistadagi . Tasu polevat kuigi suur , aga võimalik olevat mõningate lisateenuste arvel juurde teenida , sest koopas käivat üsna rikast rahvast ja tihti üsna eakaid inimesi . Mõnda neist olevat sõna tõsises mõttes vaja toetada ja see olevatki grupijuhi abi ülesanne . Ükskord olevat isegi üks ratastoolis Ameerika miljonär sinna üles toodud ; too mees osutunud väga kuulsaks speleoloogiks . Ta teadnud harukordsetes üksikasjades kogu Eisriesenwelti ajalugu ja kõiki neid saale . Mõistus oli tal erk ja tugev , ainult ta vaesed jäsemed ei kuulanud sõna . Nii et teadlast tuli mitme mehe abiga kanda . Tasu olnud vääriline . Minule polnudki tasu nii oluline , tähtis oli kinnispunkt ise – ma olin millegagi seotud . Senini olin olnud sihitu ringiliikuja , otsija . Me lõime käed , et järgmisel päeval olen varakult platsis . Nad veel õpetasid mulle , millise sooduspileti pean kassast lunastama . Nii oli mul töökoht vähemalt suvehooaja lõpuni . Sõnalist teksti ma ei pidanud esitama , ja sellega polekski ma ka hakkama saanud , sest mu saksa keel oli kaunis nadi . Pidin vaid kõndima grupi lõpus , karbiidilamp käes , vaatama , et keegi hajameelne turist maha ei jääks ega trepist kõrvale ei astuks , ühesõnaga – hoolitsema turvalisuse eest , sest turiste olevat igasuguseid . Ja peatuskohtades oli just minu ülesanne magneesiumilaastusid süüdates objekte valgustada . Lisaks oli mu ülesanne karbiidilampe puhastada , neid täita , mis olevat lihtne selgeks saada , samuti neilt koopaturistidelt piletiraha kasseerida , kes pole jõudnud all Werfeni köisraudtee alguspunktis piletit omandada . . . Mida rohkem ma Eisriesenwelti jäämaailmaga kodunesin , seda enam hakkas mulle tunduma – mida niisugust olingi soovinud kohata ja kogeda . Muidugi võis see olla ka ihalus mõnest Alpi liustikust , sest senini olid mul meeles vaid Kaukaasia omad . Kuid koobastikus peitus veel midagi minu poolt soovitut – see oli nüüd siis too väike ja suletud maailm , kuhu ei ulatunud ja kus ei kehtinud välise maailma reeglid . Mu järgnevatest ööpäevadest möödus nüüd kolmandik mäe sees . Kolmandal päeval grupijuhi abina sugenes mul kuidagi iseenesest vestlus pikaksveninud inimesteketi viimase mehega , kelleks osutus Bostonist pärit usundiloolane Leonard . ( Temale ütlesin oma nimeks Paul . ) Selgus , et ta viibis juba ligi kuu aega Salzburgis . Ma ei uurinud , mis ta eesmärk on , küsisin täiesti tagamõtteta ja nagu jutujätkuks , kus ta peatub . Ja tema see oligi , kes kutsus mind Salzburgis asuva benediktiinide kloostri külalistemajja , kus ma praegusel hetkel viibin ja kõike seda kirja panen , ehkki ei taipa hästi , kelle jaoks ma seda teen . Pole ju ühtki inimest , pole terves maailmas säärast , kellele ma võiksin eelarvamusevabalt kogu oma loo ära rääkida . Olgu , teen seda oma teisele minale . . . Mister Leonardil oli õigus – siin on haruldaselt kena ja rahulik olla , ja mingi kloostrimiljööga pole seejuures üldse tegu . Mul on viisakas , kümne ruutmeetrine tuba . Toad on sisustatud rangelt , aga kaasaegselt – kerge praktiline mööbel . . . On isegi televiisor . Mida ma peaaegu lahti ei tee . Pean harjuma ilma selle välise maailmata , mille ma maha jätsin . Ja ta ei huvitagi mind kuigivõrd . Mu ainuke aken avaneb ometi nelinurksele kloostriõuele – vastas on kolmeteistkümnendast sajandist pärit benediktiinide kloostrikirik – , aga see mulle isegi sobib . Nii tunnen end ka muul ajal mingis väiksemas , eraldatud maailmas , kuhu ma olen ihanud sattuda . Üks asi valmistas mulle enne seda peavalu – ma ei teadnud , kuidas pean frau Helga juurest lahkuma . Ja siis avastasin endas teatud argpüksluse . See oli nagu järg mu esimesel valele , kui ma olin talle valetanud nii oma rahvuse kui ka nime . Aga ta võis midagi aimata , tal oli terane pilk inimestest läbinägemiseks , ta võis mulle andeks anda mu pisikese patu , arvata , et millekski oli see hädavale vajalik . . . Nõnda siis jätsin talle seekordki varahommikul nikeldatud piimakannu najale , kus oli piim ta enda linlikust laudast , oma ingliskeelse hüvastijätukirja . Teadsin , see piimakann hakkab mul tulevikus seostuma millegi kaotatud kodusega ja samal ajal ka frau Helga vaga ning sooja südamega . . . " Liebe Helga , olen Teile väga tänulik iga siin veedetud tunni eest . Nüüd olen endale midagi kindlamat leidnud . Kes teab , kuidas kõik läinuks , kui teid poleks olnud . . . Andke andeks , kui midagi nõnda polnud , nagu Teie olete harjunud . Tänan Teid kõige-kõige eest . Ja Jumal kaitsku teid ning olgu armuline kõigile , keda me armastame . Teie Paul . " Oleksin tahtnud nime Paul lisamata jätta . Kuid see poleks kõlvanud – anonüümne kiri . . . Niisiis pidin selle uskliku naise jaoks jääma lõpuni petturiks . Mis jäigi mind vaevama . Enda õigustuseks võin ju öelda , et vajasin seda incognitoks – kui keegi mind tõesti otsima mõtleb hakata ! Leonardil oli muuski õigus . Kloostri külalistemaja maksan ööpäeva eest kolmandiku võrra vähem kui frau Helga juures . Ja mul on siin ka oma seltskond – ehkki ma ei ole rutanud nendega suhtlema – , pool tosinat elanikku , üsna kirju koosseis , kellega saame kokku põhiliselt söögiaegadel . Nad ükski ei kippunud avameelitsema ega uurima , kes mina olen või kust pärit . See väike seltskond oskab hinnata inimese privaatsust . Muidugi suhtlen ma aeg-ajalt mister Leonardiga ja mul on juba ette kahju , et ta peab varsti oma Bostonisse tagasi lendama ... Ta on kõrgestiharitud mees . usundiloolane , nagu juba ütlesin , tõenäoliselt usklik , võimalik , et katoliiklane . Aga ta pole lasknud sel kusagil ega kuidagi välja paista . Temaski pole olnud liigset uudishimu . Talle , nagu kõigile pühendunud inimestele , on rohkem meeldinud rääkida oma alast . Põhiliselt vanadest käsikirjadest ja muust säärasest , mida ta on siit leidnud . Nagu ma juba vist ütlesin – külalistemajas on vähe kloosterlikku . Kui vaid paksud kiviseinad ja võlvitud laed välja arvata . Teises mõttes on see siiski tegutseva kloostri osa . Piir on olemas , kusagil siinsamas . See on ühtlasi piir ilmaliku ja kirikliku vahel . Mul on endagagi tegemist . Palju mälestusi , mis peale suruvad . Palju etteheiteid endale . Tagantjärele . Ja siiski veel õigustusi . Kuid hirme on mul siin vähem . Mõnikord olen siiski unes näinud Tšernobõli katastroofi . Et ma saan kohutavalt kiiritada . Aga ärgates on seda suurem olnud kergendus . . . Minusse suhtutakse siin hästi . Koguni lugupidamisega . Mu öökapisahtlis on piibel ja magamisaseme kohal väike krutsifiks . Mis , ausalt öeldes , mind samuti ei sega . See tuletab mulle meelde frau Helga juures veedetud aega – ja kõik temaga seonduv on nii meeldiv , range ja meeldiv . . . Üks asi veel , sest see on otseselt seotud mu tekstiga – söögisaali eesruumis või puhkenurgas on arvuti . Leonard juhtis esimesena mu tähelepanu sellele . Tema toksivat öiti , kui kedagi ringi liikumas pole , seal oma tekste sisse . Nii sain muide teada ka seda , et ta kirjutab oma tööd ladina keeles . Mis pole muidugi antud olukorras mingi salakeel . Pigem on selleks minu oma . Ma ei arva , et siin keegi eesti keelt oskaks . Aga ei või iial teada , nagu tõestavad Aleksander Kurtna või veel mõne teise juhtumid ja Vatikani-jutud . . . Ja nõnda nagu iseenesest meenus mulle , et olin kunagi pidanud päevikut , kus ma olin üritanud endale selgeks teha , kes ma siis õieti olen ja millised mõtted minus ringi saalivad , kus olid kirjas kõik mu imelikud kõhklused , sealhulgas fantastilised läbielamused Siberis , Tunguusi katastroofi kohas . . . Tundsin , et minusse on vahepeal jällegi sugenenud seesugust , mida tahaksin kirja panna . . . Kõike seda üle käia , mis oli vahepeal toimunud . Midagi umbmäärast ja mõttes tunglevat vajas seletamist . Esmajoones endale . Sest kirjapandul on omadus midagi ka mõttes korrastada . Ja samuti ise korrastuda . Ma mõtlen tekste , mida aeg-ajalt ju üle vaatad ja iga kord midagi lisad või maha näpistad . Nõnda siis istusingi uuesti arvuti taha . Kuidagi kerge oli jälle kirjutama hakata . Midagi oli vahepeal minus vaibunud , midagi selgemaks saanud . Ja hea tunne selles mõttes – keegi ei saa seda lugeda , kellegi uudishimu ei ulatu enam minu hinge . Pealegi saan selle teksti , mille olen õhtul sisse löönud , endaga hommikul jääkoopasse flopikettal kaasa võtta . Nii , igaks juhuks . . . Kuid mis sellest , et ma need märkmed hävitan – korra on nad olemas olnud . Nad on olnud m i n u e n d a jaoks . Üks asi , millest ma lahti pole öelnud ja vist ei kavatsegi , on raamatud . Ostsin linnast mõned biograafiad . Täiesti juhuslikult sattus nende hulka ka filosoof Ludwig Wittgensteini elulugu . Sellest mehest olin senini vaid põgusalt kuulnud . Esmalt avastasin , et ta oli austerlane , õigemini austria juut , seega siitsamast pärit . Kuid mis veelgi olulisem – leidsin tas endale sugulashinge , kui tohin end nii tähtsa inimesega võrrelda . Just tema kõhklustes , ta tundlikkuses maailma kui kergelt vaenuliku keskkonna vastu , kuhu meid on meie tahte vastaselt sünnitatud . . . Ja milline kummaline õnnetu perekond – ta kolm venda lõpetasid elu enesetapuga . Üks asjaolu veel – ta vend Paul oli ju see tohutu andekas pianist , kes jäi Esimeses maailmasõjas paremast käest ilma ja kellele mitmed heliloojad – tean kindlasti kaht , Richard Strauss ja Maurice Ravel – kirjutasid klaverikontserdi vasakule käele . Kahtlustan , kas mõlema helilooja puhul polnud tegu mitte lihtsalt altruismi , vaid ikkagi meesarmastusega . Raveli puhul kohe kindlasti , Richard Strauss oli vist komplitseeritum kuju . Nojah , Wittgenstein hakkas mulle imponeerima ka oma elustiililt . Sest ta üritas samuti aeg-ajalt üksinduses elada . Ja ka mitte oma kodumaal , see tähendab Austrias , kuhu mina lõpuks välja olen jõudnud , vaid ühel korral Iirimaa läänerannikul ja hiljem ka Norras , mingis mereäärses kohas , kalurionnis , kus ta veetis tervelt viis kuud . . . Mul on kahju , mul on piinlik , et olen mõnedest suurtest mõtlejatest lausa mööda käinud , et ma omal ajal usaldasin seda ülikooli " puhastatud " filosoofiakursust , kus Toynbeed ja Wittgensteinid asusid rubriigi all " kodanliku filosoofia kriitika " ja sealgi üsna põgusal kujul . See filosoofiakursus oli nagu ühe tiivaga lind , vaevalt lendas . Ja mina , minusugune oleks vajanud just seda teist , puuduolevat tiiba . Neid mehi , kes oleksid justkui kutsunud avastama seniteadmatut inimeses ja tema ümber , selgusele jõudma milleski aimamatus ja kogematus . . . Nõnda on paljugi hakanud paistma uuemas ja õiglasemas valguses . Aeg-ajalt vilksatab minus mõte , et ma polegi kusagil mujal elanud , mitte kellegagi elus veel abielus olnud ja mul polegi kusagil tütart . . . Hiljaaegu sain teada , et siin linnas elas ka Stefan Zweig . Teisel pool jõge , Kaputsiinide mäe jalamil . Et ta kohtus siin oma tulevase naisega . . . Ja mis siis . Minu jaoks on see kõik möödas . Mina ei vaja kedagi , ei tahaks kohtuda mitte kellegagi . . . Keegi ei oska mind siit otsida . Isegi mitte Richard . . . Ent hing on siiski teinekord äkitselt ärev , nagu ei teaks ma veel päriselt midagi olulist ja see ei lase mul veendunud olla . Küll aga tean üsna kindlalt , et maailm suundub üha suurema ebakindluse , et mitte öelda segaduse ja samas ka tühisuse suunas . Mul on hea meel , et sain sellelt tunnelisse suunduvalt rongilt õigel ajal maha . Siin olen mingil kombel kõige selle eset kaitstud . . . Mul ei ole õhtuti , mitte ühelgi päevahetkel igav . . . Tegelikult olen mina ise endale kõige parem kaaslane . Ja ma olen seda alati teadnud . Nüüd on see vaid ilmseks saanud . . . Kui Leonard oma uurimuse valmis saab ja tagasi Ühendriikidesse sõidab , jään ma oma toredast kaaslasest ilma . Kuid kohe kindlasti ei lahku ma kloostri külalistemajast . Selle vaimne atmosfäär on mulle üha enam vastuvõetav . . . Ma pole küll veel käinud kloostri poole peal , ehkki see oleks põhimõtteliselt võimalik . Võib-olla et mul tekib ajapikku tahtmine . . . Aga ma elangi juba nagu omapärases klausuuris . See vist ongi olukord , millesse olen tahtnud kogu see aeg sattuda ... Ühes kohas pole ma veel käinud . See on kloostrikirik . Ehkki see on siinsamas . Räägitakse , et see olevat seest nii kaunis . Korra mainis seda ka Leonard . Et temale meeldivat see rokokoolik valge-rohekate kaunistustega lagi . Kuid ta mainis , et tegu on siiski seitsmendal sajandil rajatud pühakoja ümberehitusega . Kloostri ja kiriku vahel , täpselt keset siseõue seisab puudega ümbritsetud rotundi keskel püha Ruperti kuju . Kui ma vaatan praegu oma aknast välja , jääb ta täpselt kirikuukse foonile . On , nagu astuks pühak ja selle linna rajaja järgmisel hetkel oma kõrgendilt maha ja hakkaks kirikusse astuma . Nagu kutsuks ta mind sinna endale järgnema . . . Midagi rohkem ma sellelt reisilt kaasa ei saanud , kui nii tohiks öelda . Võib-olla mus oli mingi sisemine vastupanu – mitte mingeid muljeid enam vastu võtta ! Ehkki ma olin maksnud täisraha , ja tagasiteel käidi ka Prahas , koguni ööbiti seal – ja vist minagi või mingi osa minust ronis Praha katedraali imekõrgesse torni – ning järgmisel päeval külastati Karlsteini lossi , kus ma kindlasti kõiki neid varandusi vaatamas ei käinud , vaid seisin taltsalt kindluse siseõuel , oodates oma gruppi ja vahtides üles taevasse , kus sõudsid heledad heailmapilved . Alles Eesti piiril torkas pähe – mis mind võiks kodus ees oodata ? Ja vastasin iseendale , et tõenäoliselt mitte midagi uut . Igal juhul polnud mul Veronikale mitte midagi lohutavat ette kanda . Teised enam-vähem asjaosalised isegi ei teadnud mu sõidust . Tõeline üllatus oleks muidugi see , kui Larry oleks tagasi ja kõik see elu läheks vana rada edasi . Aga ma teadsin , et selle võimaluse tõenäosus on umbes üks promill , seega tuhandik protsenti Tegin mõttes kokkuvõtte . Niisiis , ma naasin tulemusteta . Või peaaegu tulemusteta . Ometi olin millegi võrra rikkam – Bruegeli , Salzburgi , Eisriesenwelti , Annie võrra . Kuid seda vähest , mida ma juba enne teadsin ja mida ma olin aimama hakanud , seda ei kavatsenud ma kellegagi jagada . Esmajoones Ruthi , aga ka Marianne ja Veronika ja ka mitte Sirkkaga . Ma olin aru saanud , et see peab jääma minu ja Larry vahele , viibigu ta kus tahes . See oleks me lõppenud sõpruse viimane kokkulepe ... Buss pani mind ilusasti ja pehmelt Nõmme vahel maha . Oli juba hiline aeg . Tulin oma rasket ratastega kohvrit enda järel vedades koju , mõistmata , mis selle kohvri nii raskeks tegi . Enda arvates polnud ma midagi ostnud . Vaid ühe raamatu – Mozarti kirjade ingliskeelse väljaande . Tahtsin teda edasi tudeerida . Temas oli palju arusaamatut , ühesõnaga oma enigma . Veel kordagi polnud see aiasügavuses mändide all seisev majake tundunud mulle nii üksildane ja ootlik . Ma juba tundsin , kuidas sumbunud õhk mulle lävelt vastu lööb , kuidas ma siis mõne aja pärast teen ahju tule – mitte just elamise jahedusest , vaid mingist õdususesoovist ja sellest , et seal , mägedes , koos Anniega oli mul tõeline lõkketuli ära jäänud . . . Kuid ma eksisin . Ma eksisin suurepäraselt . Mind oodati . Mul oli külaline . Veelgi enam – külaline oli kaua aega oodanud ja oli nii ära väsinud , et magas . Ja ei kuulnud , kuidas ma ukse lahti keerasin , ei võpatanud , kui ma laetule põlema panin . Tegelikult polnudki toas päris pime . Põles imeväike tädi-aegne lamp . See valgustas tugitoolis magavat naist , ei tüdrukut . Midagi oli tas tuttavat . Tuhm valgus muutis ta näo rahulikuks ja veidi vanemaks . Ma võpatasin , kui ta ära tundsin . See oli Marianne . Vaatasin ringi . Ta oli toas mõndagi korraldanud . Makulatuurilasu ja varnades olevad vanad riided olid kadunud . Aga kuidas ta siia sisse oli saanud ? Siis langes mu pilk aknalauale - seal lebasid näpitsad ja väike vasar ning üks peenike liist , mida ta polnud jõudnud veel tagasi panna . Selge see – ta oli akna alumise ruudu väljastpoolt lahti saanud , siis kuidagi need eestiaegsed haagid lahti koukinud ja aknast sisse tulnud . Ja tuba oli kergelt köetud . Mida tuli tõepoolest vihmaste ilmade aegu teha . Ja terve Nõmme-vahe oli olnud tõepoolest rõske . Briketti ja puid oli mul alati toas väike varu . Ta polnud tõesti pidanud väljas käima . Ta oli mind oodanud . Oodates ära väsinud . Mul oli kõik selge – ta oli ema juurest ära põgenenud . Võimalik , et ta oli minu juures elanud mitu päeva . Võib-olla oli väljaski käinud . Ainult et läbi akna . Mingit tagavaravõtit mul kusagil ju ei rippunud . Mida pidin mina temaga tegema ? " Sa pead mu enda juurde jätma . . . " pomises ta järsku , justkui läbi une , aga ta silmad ei avanenud . Mulle meenus ta lunatism , ma tundsin jälle , kuidas kord toimunu võiks korduda . Aga ta virgus . " Tere , Richard ! ( Ta ei öelnud enam " onu Richard " , ta kõnetas mind teistmoodi . ) " Vabanda , aga ma ei saanud muidu sisse , kui tõstsin klaasi eest ära . Aga see tuli nii kergesti . . . " " Tere , Marianne ! " laususin mina . Aga küllap see oli öeldud rõõmsas-imestavas toonis . Sest ega ta muidu olnuks kui välk üleval , et end mulle välkkiirelt kaela riputada . Ja taas tundsin kogu ta keha pehmust enda vastas , osati endas . Millal see oli viimati just nõnda olnud ! ? Mu läks peas kõik segi . Küll on kena , kui kaugelt tulnud väsinud rändurit niimoodi kodus vastu võetakse ! rõõmustas üks pool minust . Aga teine mõttepool küsis uuesti – mida sa temaga nüüd peale kavatsed hakata ? Ja samas – ma ei saanud ta käsi oma kaela ümbert lahti . " Kuidas sa seda mõtled . . . ? " küsisin ma mõni aeg hiljem , kui ta oli kirjeldanud oma lõplikku konflikti emaga , kõiki neid sundusi ja kahtlustamisi . Mille kahtlustamisi ? ei saanud ma aru . " Ah ! " lõi Marianne käega . " Sa ei peagi saama , sa ei peagi kõike teadma . Tead , ma olen nüüd kaheksateist . Ja ma hakkan edaspidi elama sinu juures . . . Kõike tegema , mida sinule vaja teha . . . Et su oleks vaid hea . . . " See oli kui hoop poksikindaga vastu oimu . Ma ei saanud millestki aru . Ei , mul oli hoopis vaja mõelda . See oli nii ootamatu . Marianne , emaga tülis , siin , tahabki jääda . . . ! Läksin mitte WCsse , vaid hoopis oma Vaikusetuppa . Panin punase lambi põlema . Panin kraani jooksma . Kastsin veega nägu . Punane tuli rahustas . Kuid seina taga oli tõelisus ja valge valgus . Seal oli üks võimatu keerdsõlm . Mida mulle pakuti ? Mulle pakuti midagi täiesti kujutlematut . Mulle pakuti noorust . Et ma saaksin sellega arstida oma ammuseid hingehaavu . Mul oli võimalik saada elult imelik kingitus – Ruthi tütar . Larry tütar . Midagi neist mõlemaist . Ruthi kaunidus ja Larry andekus ning salapära koos . Ja ta oli nii ahvatlev , kui ta seal tädi Salme peegli ees seisis , pikem ja sihvakam kui ta ema , kes oli samamoodi seisnud ja oma juustelt veepiisku raputanud . Aga ta oli kõigist selle peegli ees seisnuist kõige noorem , kaasa arvatud too edev tüdruk , keda ma olin küllastamatuseni pildistanud . . . Kas see kõik kokku polnud väärt seda mängu . . . ? See tüdruk , ta oli nõus oma elu minuga siduma . Kas ta ikka mõistis oma otsuse täit tõsidust ? Hull tüdruk ! Ma pidin seda kõike talt küsima . . . Ja seda just tahtsingi talle kõigepealt öelda , kui tuppa astusin . Et mõelgu ikkagi – ma olen sama vana nagu ta ema ja isa , ja nende vanust peaks ta ju teadma . Ma olen nelikümmend kolm , tema seitseteist , ei , juba kaheksateist . Millal ta sünnipäev õieti oli ? Kuidas ma võisin selle unustada ! ? Siis sel aastal ei olnudki mind Aprilliõie sünnipäevale kutsutud , kui Gustav Suitsu tsiteerida . . . Ta oli vahepeal voodi üles teinud . Korralikult . Oli mu varudest puhtad voodilinad leidnud . Minupoolne linaga varustatud tekiserv oli ilusasti kolmnurgana kõrvale keeratud . Ka see reetis ta otsuse tõsidust . Ja ta ootas mind – poolistuli , pea vastu kaht ülestikust patja toetatud , nägu tõsine nagu abiellumislaua ette astujal , seljas roosa ( kaasavõetud ! ) öösärk , köidikud korralikult lipsuna kinni seotud , kuid valmis üheainsa kerge sõrmetõmbe peale vallanduma ja ta noored rinnad vabaks laskma . Mõistsin , et pole pugenud mu voodisse vaid üheks korraks , lihtsalt tuju ajel . Nagu mõni varasem naine . Tal oli tõsi taga . Keegi , ükski neist senistest polnud mind vaadanud sääraste säravate , ei lausa leekivate silmadega , nii et hing aeglaselt põlema läks . Kas see polnud imelik ? ! Aga ma seisin veel paigal . . . " Ma tean väga hästi , kui vana sa oled , onu Richard . . . Luba , et ma kutsun sind viimast korda selle nimega , " lausus ta häälega , mis nagu ei kuulunudki talle . " See pole kellegi uudis . . . Ja kõik sinu naised ei ole mulle samuti mingi uudis . . . Ma tean , et neid on sul olnud üks jagu . Aga neist saab kergesti üle . . . Ma tahan sulle öelda vaid üht – sa oled mulle alati meeldinud , niipalju kui ennast mäletan Kui sa mind lapsena kukil kandsid , siis juba ma tõotasin endale , et kui ma üldse abiellun elus kellegagi , siis ainult sinuga . . . Lapse unistused , ütled sina Aga need on kõige tõsisemad . . . Ja siis käisid sa peale isa kadumist meil ja mul polnud nagu enam kedagi jäänud ja pärast seda oli mul tunne , et midagi minus . . . et kõik minus on teisiti . . . ja nüüd olen ma siin . . . " Ma astusin kiiresti üle toa , istusin voodiveerele ja surusin talle käe suule . Ükskõik mis see oli , mis järgneda võis – ta ei pidanud seda välja ütlema . See pidi jääma minu jaoks teadmata , ebamäärasuseks . Sest mulle oli järsku meenunud too kuuvalge öö . Ootasin hulk aega . Lasin tal hingata läbi oma sõrmede . Viimaks tõmbasin peo ta suu eest ära . Ehkki see oli nii meeldiv , kuidas ta hingeõhk läbi mu sõrmede käis . Ta oli olnud täiesti minu meelvallas . Ma oleksin ta võinud vabalt lämmatada . Sest peale niisugust meeletut ülestunnistust ei saanud elus enam midagi nii vaimustavat järgneda ! Ta vaikis ja hingas kuuldavalt ning vabalt . Ta nagu oleks kuulnud minus tormitsevaid mõtteid . Aga ta oli endas nii kindel . Ma pidin aega saama , ma pidin selle ootamatusega harjuma , ma ei saanud ju selle tüdrukuga läbi teha seda kiirlähenemist , nagu juhtus hollandlannaga seal Alpi eelmägedes . Seal oli teine olukord . Me olime võõrad . . . ja üksikud . Mõlemad . Tol hetkel . Või mis teine . . . ! Me olime Mariannega terve elu tuttavad . Ja . . . tegelikult oli see , mida ma nii kartsin , meie vahel ju ära juhtunud . Mis sest , et ebatõelisuses , peaaegu unes , ei , miks peaaegu . . . mina olin ju ärkvel olnud . . . Ma olin täielikult selles olukorras , ent suu küsis midagi täiesti lolli : " Marianne . . . kallis , mida su ema arvaks sellest , et sa siin oled ? " Ta ei vastanud , vaatas mulle endiselt otsa . Siis ta lausa sosistas : " Mulle meeldib , et sa ütled mulle " kallis " ! " Aga kuna minu küsimus rippus endiselt meie vahel , siis tuli ka sellele vastata . Ja äkki toimus temaga seesama muutus mis Eloiza Doolittle'iga ühes tähtsas stseenis : " Äh , tema . . . Ta oleks ise hea meelega siin . Sa ei tea teda . Ta on üks . . . " Marianne jättis lause pooleli . Ma lausa aimasin seda väljendit , mis ta keelele jäi . See võis olla " kiimane naine " . Aga võis olla hoopis midagi muud . Näiteks " frigiidne olevus " . Ma olin jälle peopesa ta suule surunud , et ta oma ema kohta enam midagi halvemini ei ütleks . Ta hambad näksisid nüüd mu peopesa . Sellest jooksid väikesed virved nagu nõrgast elektrivoolust mu keha mööda laiali . Ma tahtsin ja ei tahtnud ka seda juttu kuulata . Lõpuks andsin talle jälle õhku ning vabadust . Nüüd ta jätkas isa teemal . Ta , kurivaim , oli sellegi soovi minus ära aimanud . Ja tal oli varuks midagi ootamatut . " Paps , ta on ainuke , eks . . . Aga ei ema ega sina , te ei tea temast kumbki midagi . Te ei tea temast pooli asjugi . . . Aga mulle on ta rääkinud . Sellest kooselust minu armsa mamsiga . . . Meie armsa mamsiga , Riks . . . Ka sinu suurest armastusest tema vastu , kuidas siis muidu . . . Kõigest sellest , kõigest . . . Tegelikult mitte päris kõigest . Ülejäänu sain ma ise teada . Üks kutt , kes neid asju teab , õpetas mind . Noh , kerge vastuteene eest . Ärgu see sind häirigu . See on mul vastu panna sinu p a l –j u –d e l e naistele . . . Teda , Riks , sa oled halb detektiiv ja veel halvem arvutitundja ... Ma oskasin ta arvuti prügikastist veel mõndagi kätte saada . Enne mamsi ja ka sind . Alles seejärel kustutasin kõik . . . lõplikult . Seal oli tõesti sellist , mida tema ei tahtnud , et keegi kunagi . See on mul siin . " Ja ta käsi tõi padja alt nähtavale flopiketta , mille ta oli kui trumbi sinna peitnud , teades , et seda läheb talle vaja . Ma olin seda ketast , samasugust ketast kusagil näinud . Hiljaaegu . Aga ei tulnud meelde . Mingi erutus mattis selle enda alla . . . Aga ma olin alahinnanud seda tüdrukut . Ta teadis , millega siia tulla Ma võpatasin . Midagi niisugust olin ma kogu aeg lootnud leida . " Ma olen seda teksti pisut lugenud . Aga mitte kõike . . . See on justkui päeviku moodi . . . Mul oli imelik tunne . Aeg-ajalt väga imelik . Isa on väga avameelne , aga ka veider . Kohati . . . Seal oleme me kõik sees – sina , mina , mams . . . ja kogu maailm . " Ma oleksin tahtnud selle ketta kohe enda kätte saada . Kuid mida ma oleksin sellega teinud siin , praegu , kus polnud arvutit ennast . Marianne tajus mu nõrkust , ta ruttas seda kohe ära kasutama . Tegelikult oli ta kogu siiatuleku sellele üles ehitatud . Ta haaras mu käe ja hakkas seda väikeste suudlustega katma . Mis oli nii veider . Ja taas nii meeldiv . Kas ma olin tõesti väärt seda noort ihu ? Tegelikult ju hinge . Sest ihusid sai kergemini . Ja neid oli sellelgi asemel mitmeid lamanud . . . " Oh , Richard . . . armas Richard . . . " muutus kõik äkki õhinaks . Sellise ilmega Mariannet polnud ma veel näinud . Hakkasin teda kartma . Palju enam kui ta ema ! " Tüdruk , sa saad ju aru , et me ei saa siin . . . ühes toas . . . ühes voodis magada . See oleks . . . " ( Mida see oleks ? Selle kordamine , mis juba kord kuuvalge öö hulluses juhtus . Kuid kes oli siis olnud rohkem hull ? Meestele polegi vaja lunatismi , nendele lööb öö ja naisekeha ilma selletagi pähe . . . ) Mu käsi tõusis , et teda sõbralikult , lihtsalt niisama emmata . Ja ma kavatsesin öelda , et me võiksime olla sõbrad , selle ta isa saladuse kaasosalised , et me ei pea seda teadasaamist kellegagi , ka mitte tema emaga jagama , et me ei peaks seda kuidagi teistmoodi kinnitama . . . " Miks ? . . . miks ? . . . miks ? " küsis ta kolm korda järgemööda , sosinal , aga mitte vihaselt . Ta ei karjunud , nagu ta ema oleks teinud . Ta ei anunud ega alandanud ennast mingil moel . Ta lihtsalt küsis . Ja kõrvaldas enda teadmata veel ühe nõrgukese tõkke . Sest mul polnud vastust . Püüdsin reipalt noogutada , ise ka teadmata , mida see jaatus tähendas – kas nõusolekut millegi eelnevalt öelduga , või hoopis vastuvaidlemist . Seejuures oli mul endal imelik klimp kurgus . Nüüd , nüüd kohe juhtub midagi ! tagus mu süda , nagu ma poleks eales taolises situatsioonis viibinud , et ma ei tea , mis võiks järgneda " Kas sa oled ikka endas nii kindel ? " muutus Marianne surmtõsine olek mingit laadi kelmikuseks . Ja ta hüüatas midagi arusaamatut , võib-olla mingi oma mantrasõna , mis kõlas nagu " Kumla " , ning tõmbas mind kõigest jõust enda poole . Vajusin näoli minu jaoks varutud patjadesse , ja ta ronis mulle kõigi oma nelja jäsemega otsa justkui mingis ammuses mänguhoos ning toetas oma teravad põlvenukid mu abaluude alla , nii et mul hakkas raske hingata . Ning asus mind oma väikeste rusikatega tümitama . See oligi ta mõte – mulle haiget teha , mind kuidagi mu seisundist välja viia . Ja seejärel hakkas ta mind kõditama . Lausa vilunud kõditaja kombel . Pean siinkohal tunnistama midagi hästi ebamehelikku – mu ülakeha on väga tundlik , see on tehtud kui millestki hellast ja mitte minu muu kehaga kokkukäivast , nii et see tundlikkus segab mind mõnikord isegi intiimakti puhul , kui te minust õigesti aru saate . Ja samas on kõditunne kahtlemata seotud seksuaalsuse ärritusega , aidates seda kiiremini saavutada . . . Siis äkki olnudki enam mingeid küsimusi ega vastuseid , hoiatusi ega tabusid . Kõik taoline , sealhulgas ka äsjaöeldud sõnad tundusid nii naeruväärt . Mis mõistuseraasu ma veel pidin appi kutsuma . Ja milleks ? Ta oli kaheksateist aastat vana ja . . . naine , nagu ma mäletasin . . . Ning mu jaoks polnud temas mingit tõket , isegi mitte kõige lihtsamat , riietusesemest tingitut . Ja ükskord juba . . . nii meeldivalt . . . nii meeldivalt pikalt ja piinavalt oli see kõik juhtunud . . . Ta oli selleks valmis , juba tükk aega valmis , valmis kõige naiselikumal kombel . Aga ta ei muutunud mu tormakusest üldse romantiliseks ega oigavaks ega sulgenud silmi ega teinud muud säärast . Oh , ma peaaegu ei tundnudki teda seekord kui midagi konkreetset , kitsast . . . Ma vajusin nagu soojasse , kuuma vatti , millel polnud dimensioone ja mis oli ikkagi kõikehõlmav . Ja selles pimeduses lõi välku . Ning mürin oli kurdistav . Kuid sellega kõik veel ei lõppenud . Ma olin tast ette jõudnud . Kuid Marianne vaid naeris kõlatult , haaras mu lõtvunud liikmest ja kõik kordus nagu tolles öises somnambuulses olukorras . See käis tal kaua , nii lõputult kaua , kuni teda läbis viimaks vaikne sügav ohe . Säärane ohe , mis tähistab iga naise rahulolu kogu maailmaga . Siis oli reaalsus tagasi . " Noh , näed , kallis Richard , see polnud üldse nii hull . . . Ja nii hakkab see olema edaspidigi . . . Tunnista üles , et ma meeldin sulle , tunnista ometigi , ära häbene . . . Ja kõik su vuhvad pühin ma sinu peast minema . Just nii nagu selle vana kraami , millega ma jõudsin algust teha . Kahju , et pidin seda läbi akna sinna aianurka hunnikusse tassima . . . " " Ah , Marianne , Marianne , mis hulluse sa minuga korraldasid . . . Või ei , mina ise . . . Sina oled mulle kogu aeg meeldinud . Aga muidugi . . . lapsena meeldisid sa mulle teistmoodi kui praegu Ja nüüd ma ei tea tõesti . . . See oli nii ootamatu . . . " " Vale jutt , meelditakse ühtmoodi . Pole vahet , pole mingit vahet ! " kinnita tema oma ja jätkas siis justkui poolelijäänut : " Ma teadsin seda ! Ma teadsin seda kogu aeg . Ja et just nii läheb . . . Et isa jätab meid maha ja et . . . ema sind ei saa ja ... Ja ka sina teadsid väga hästi , et kõik läheb just seda rada . . . Tunnista üles , vana patukott , et teadsid . . . Ausalt öeldes soovisin ma seda juba siis , kui sa meil ööd olid. . . Tegelikult juba esimesel korral . Kui ma koolist koju tulin ja sinu eest emaga köögis istumas leidsin . . . Juba siis läksid mul jalad nõrgaks ja ma läksin enda tuppa ja istusin kušetile ja tõstsin ühe jala üle teise ja pingutasin ennast . . . Sa ehk tead , et tüdrukud teevad nõnda . . . Ja ma sain s e l l e. paari hetkega kätte . Ma kohe imestasin , et nii ruttu . . . Aga ma olin kujutlenud , et see on sinuga seoses . . . " Kuuldu võttis mu keeletuks . Minu põlvkond polnud taoliseks avameelsuseks eales võimeline . Aga kukkus see välja kuidagi loomulikult , pingutamata , valehäbita . Ja äkki oli ta mulle mitu korda lähem ja arusaadavam kui ta ema kunagi , millalgi oli suutnud olla . Ma läksin ja tõin köögist pesukausiga leiget vett , mille leidsin teekannust , sest vannituba mul ju polnud . Vaatasin , kuidas ta jalgupidi sinna sisse astus . Kummardusin ja hakkasin teda märja käsnaga hõõruma . Mu käsi liikus kuidagi ebalevalt ülespoole . Talle meeldis see , ta nahk võpatas justkui äratundvalt mu käe all . Siis laskusid ta sõrmed mu juustesse ja sorisid seal mõtlikult-mõtlikult , nagu . . . nagu mõne armastuses vilunud naise omad . Ja ma ei saanud jälle muud , kui mõtlesin üht – võib-olla loetud , aga võib-olla et isegi enda avastatud mõtet : on olemas väikesed poisid ja on noorukid ja on mehehakatised , kellest lõpuks saavad mehed ; kuid pole olemas väikesi tüdrukuid , suuremaid tüdrukuid , neiuohtu , naiseohtu olevusi . Nad on kõik üksainus naissugu , kohe algusest peale ; nad on kohe väga nad ise , isegi väga väikesest peale , lehvid juustes ja põsed pruntis , aga juba sel ajal täis kelmikust ja edevust ja tähelepanuvaegust , täis seda , mida me hiljem nimetame koketeerimiseks , naiselikuks flirdiks , omaenda võlususe tunnetust , ühesõnaga – täis ilu ja salapära ja enda poole tõmmet , mida meie , meessugu , alles teatud ajast peale tundma hakkame . Siis ometi lamasime rahulikult teineteise kõrval . Ja olime ühepikkused , nagu on iga voodis lamav paar , olgu nad päevases elus kui palju pikkuselt erinevad , ja olime üheealised ses mõttes , nagu on iga ühtiv mees ja naine , sest sel hetkel ja veidi pärast seda ühtlustub iga aeg , ja olime ühevõrdsed , nagu on mees ja naine pärast seda , kui nad on teineteisele kuulunud , ilma et seal vahel oleks olnud kedagi kolmandat , neljandat , mingitki segavat mõtet , sest kõik muu ja olnud on taandunud hiiglakaugele . . . Teades , et ma pole enam millekski uueks enam võimeline , põimis ta end ikkagi kõigi oma jäsemetega nagu mingi lihasööja taim minu ümber ja jäi ruttu ning kergesti magama , samal ajal kui mina ei võinud end liigutada , kartes teda äratada ta unes , sest . . . teiste inimeste , eriti kallite tüdrukute uned on pühad . Minus võisid nüüd lõpuks segased tunded maad võtta . Ühel hetkel olid need kui kuulmatud võidufanfaarid , et ma olin saanud elult justkui kompensatsiooni või tõmmanud ootamatu täisloosi – Ruthi asemel ta tütar , mu elu kõige noorem naine ! – , kuid kohe järgmisel hetkel valdas mind kummaline tunne , nagu oleksin maganud . . . iseenda tütrega . Jah , ma teadsin , et enam peaaegu pole tagasikäiku . Ma olin selle noore olevusega , kes oli teatud mõttes Ruthi teisik , igal juhul mingi mu nooruseaegade kaja , nüüd siis juba teist korda maganud . Kõigi reeglite kohaselt , täie mõistuse ja vastutuse juures . ( Seda esimest korda võis ju veel pidada imelikuks erandiks või pooliti eksimuseks , kuid alles juhtunut ei saanud pidada millekski muuks , kui see just oli . Ja ehkki too esimene , kuuvalguse aegu juhtunu võis Marianne poolt , õigemini pidigi olema ebateadlik , vaistlik samm , pidi temas , ta füüsises sellestki korrast säilima mingi teadmus , mingi jälg , sest muidu ta poleks siia tulnud sellise endastmõistetavuse ja veendumusega . Jah , me füüsis mäletab kõike teisiti kui meie mõistus . . . Olin jõudnud vahepeal kergelt suigatada . Marianne käe liikumine mu puusal äratas mu üles . Võpatasin kergelt . Uuesti ärkas minus tolle kuuvalgel ööl toimunu mälestus . Kas Marianne toob selle nähtuse ka siia majja kaasa ? Kas see ei hakka segama tõelisust ? Või on mingil moel tegu mööduva nähtusega , sellise nähtusega nagu temaealiste noormeeste poltergeist , kus aheldatud seksuaalenergia paneb toime imeteldavaid asju . . . Ükskõik , mis siis sellest . Ma suudaksin ka sellega leppida . Peaasi , kui see kõik jääks nende seinte vahele . . . Igaühes meis on oma saladus . Ja ses tüdrukus , ei , naises , oli samuti oma saladus , mis oli võrdväärne ta isa kadumise saladusega . Mida mul ei õnnestunudki teada saada . . . Kuidas ma ka äsjatoimunut kõigi ihurakkudega ei mäletanud , tundus mulle nüüd ometi – tol kuuvalguseööl läbielatu oli olnud võimsam ja tugevam . Ma olin kunagi lugenud Rein Põderi romaani " Hilised astrid " . Raamatu kõige tugevam peatükk oli olnud see , kui kuuvalgusehullus veab mehe keset ööd voodist oma seadusliku naise kõrvalt üles ja paneb minema üle lumeväljade ühte heinaküüni oma külaarmukesega kohtuma . . . Und enam ei tulnud . Mõte käändus tagasi mu reisile , selle üksikasjadele . Seal oli olnud nii mõndagi . Ja ma pidin tahtmatult mõtlema Anniele , oma lubadusele ja nendele puukingakestele . Kuid ometi taandus see kõik kiiresti kuhugi ebaolulisse kaugusse . Mõtlesin vaid raugelt – kus võiks praegusel hetkel olla Annie ? Ja minu kõrval hingava noore naise isal – kuhu küll tema on välja jõudnud oma kummalises eituses ? Ja järsku tundus kõik tema otsimisega seotu nii võlts ja kasutu . Kuhu see otsing oli mind välja viinud ? Mitte kuhugi . Õigemini siiasamasse . Kas see polnud juba algusest peale ette määratud kui ühe kõvera lõpp-punkt ? Mitte lõpuks Ruthini jõudmine . Vaid hoopis see . . . Siis mõtlesin uuesti temast , sellest rahulikult magavast inimeselapsest . Äkki oli ta keegi teine . Minu kõrval lamas Ruth , noor Ruth , keda ma olin kunagi nii väga ihalenud , mõnedel hetkedel niivõrd füüsiliselt , et kogu mu sisemusse valu lõi . Ja ometi polnud ma kordagi saanud temaga lamada nii soojalt ja nii lihtsalt ja nii ligistikku , hing veel lähemal talle kui keha . Kuid nüüd oli ta ometi siin , ja veel noorema ja ehtsamana kui siis , kui ma teda esimest korda märkasin . . . Ma olin ikkagi uuesti , koos oma unistusega magama jäänud . Selles kõige kaunimas ja loomulikumas kaisutuses , mida ma kunagi olin kogenud . Veel enne magamajäämist vilksatas mulle , et olen sedasama kusagil läbi elanud . . . kohanud . . . kusagil lugenud . Siis meenus mulle , et selle tunde oli nii võimsalt aistitavaks kirjutanud inglise naiskirjanik Iris Murdoch oma " Mustas printsis " . . . Kas mina olen tõesti see Bradley , kellest kui tegelaskujust , kelle loogikast ma tookord lugedes hästi aru ei saanud . . . Ja nüüd sain iseendast palju paremini aru . . . Ma ärkasin sellest , et . . . keegi justkui koputas uksele , selle välisklaasile . Mitte kõvasti , aga nõudlikult , justkui teades , et ma pean kindlasti kodus olema . Kes see võis olla ? Võib-olla oli mulle vaid viirastunud . Tuul ja puud ja . . . Veidi aja pärast koputus kordus , seekord vastu otsaakna ruutu . Ma läksin akna juurde . Kellegi nägu oli surutud vastu aknaruutu , nägu oli ebaharilikult lai , seda oli nõnda võimatu ära tunda . Siis see eemaldus tumedast klaasist ja suu tegi liigutusi nagu kala oma akvaariumis . Siis see eemaldus ruudust ja näitas näpuga enda peale . Selsamal hetkel tundsin ta ära . Seal akna taga oli Ruth , Larry endine naine . Ta nõudis , et ma ta sisse laseksin . . . Öö otsa peksis meri end vastu laiuotsa kiviseina . See kõlas pimedas kui Kurja enda kõmistus – ma tulen , ma tulen ! Ja ei lasknud tal magada . Naine oli korra isegi üleval käinud , kobamisi sara alla läinud ja rahustavalt lammaste villakasukaid silinud , et nad maha heidaksid ja seda ööd ei kuulaks . Nagu tema p i d i kuulama . Sest ta oli ainus inimhing sel laiul . Ja nüüd seisis ta sellel järsakul , nagu ta oli harjunud pea igal hommikul seisma , ning vaatas kaugemale mere peale . Valgus kõndis juba üle vee , kuid mere raev polnud suurt midagi raugenud – järsk laine käis endiselt tümps ! ja tümps ! vastu järsakukivi ja mere viha võis isegi jalataldade kaudu tunda , sest kogu laid vappus ja värises tasakesi . Ning mere valge sülg ulatus aeg-ajalt isegi siia kõrgele üles , nilpsates seisja paljaid jalasääri . Siis taipas seisja otse alla vaadata ja ta nägi , et öö häältel ja pimedusest kostnud hoiatusel oli õigus olnud . All kivikalda jalamil lebas laev . Võõras laev . Sest ta nägi hoopis teisiti välja kui selle ranna omad . Ja pidi olema pärit kaugemalt , võib-olla koguni selle mitmepäevase tormi tagant . Õhtukaarest . . Aga tal polnud enam õige laeva olekut . Meretaguste laev oli kõvasti viga saanud . Küllap ta oli öises tormis silmituna vastu laiu kiviranka põrutanud . Nüüd lebas ta igatahes poolkülili ning järsakust tagasilööv laine käis ta katkistest küljeplankudest läbi ning lõhkus laeva veelgi . Osa laevapuust ujuski laeva ümber . Ka laeva mast oli murdunud ning langenud tagasisuunas . Ja oli kaasa kiskunud laia purjegi , mis võis olla hele ja pleekinud , aga nüüd tume ja vett täis . See punane ring seal purjekanga keskel – mida see peaks tähendama ? Kas päikest ? Või ehk tuld ? . Vett täis puri oli kummis ja tõusis ning langes nagu haige verine merekops – ja kogu selle vaate kohal rippus kohin ja laevapuu oigamine ning krigin . Ning kui hiiglasliku ämmelga jalad tolknesid kahel pool laeva mõlad , mille varal ta oli edasi liikunud . Mitu neist mõladest olid murdunud , mõnel ots tunginud läbi selle , kes veel mõni aeg tagasi oli istunud pingil ja olnud selle või teise mõla sulane . Kuid ühtki neist meestest polnud enam oma kohal : mõned neist lamasid laeva sees , enamik tumedaid kogusid hulpis väljaspool laeva . Ja kui laine seinamist tagasi paiskus , tõstis ta ka neid uppunud kehasid – ning nad näisid hetkeks elustuvat . Need seal olid võõrad sõdalased . Ning see oli Kurja laev . Küllap ta tahtis jõuda mujale , pärisrannikule . Kuid torm ja pimedus segasid laeva , ja hall rank astus selles pimeduses ta teele ette . . . Võõra laeva ja ta laevaliste vaenulikkusest rääkisid kõige selgemat keelt muidugi ka ümmargused puukilbid – mõned neist olid pardaservas paigas , teised vedelesid keset laevavrakki . Muid sõjariistu ei paistnud . Küllap kõik raudne , mis ujuda ei suuda , oli juba põhja läinud . . . Ehkki võõras laev nägi hale välja ja lähedane meri surnud mehi täis , peitus laevas endiselt midagi ähvardavat . See peitus kõige enam ta kõrges maopea kujuga esiosas , mis end veel püsti proovis ajada , nagu oleks laev tõesti poolelus ja see loomapea nii visa alla andma , ehkki ka tema , see täävipuu , oli kaljuga kokkupõrkel kõvasti viga saanud ja rippus nüüd vaid mõne puukiu varal muu laevakere küljes kinni . . . Ei saanud öelda , et kogu see pilt oleks kõrgel tuulisel pervel seisjat väga ehmatanud või teda nõrgaks ja otsustamatuks teinud . Hoopis vastupidi –nüüd oli tal selles selgus käes , mille suhtes öö oli teda hoiatada püüdnud . Ja hommik oli siiski õnnelikult kätte jõudnud ning öö teadmatus , ta hirm sedapuhku möödas . Ning nüüd tuli mõelda päeva peale . Nõnda või pisut sedamoodi mõtles too järsakuveerel seisja , päält neljakümnene naine , keda hüüti Malleks või siis Lamba –Malleks , millise nime all teda rannikukülas rohkem tunti . Ta oli mõni nädal tagasi siia laiule toodud . Koos lammastega . Selleks oli vaja läinud õige mitut paati , sest lambaid oli külas rohkelt , päält neljakümne . Malle jaoks oli see olnud rahutu ja rabelev sõit ; kogu merepealne oli olnud täis lammaste haledat määgimist , nagu viidaks neid tapale . Täpipealt samasugust värinat oli ta tundnud ka nende kehades möödunud ööl , kui ta neid kaemas ja rahustamas käis . Elajad polnudki nii tuimad olevused , ka nemad oskasid tunda Kurja lähedalolu . . . Malle oli oma elus näinud taolist või veelgi rängemat mere viha , ja ta oli mitmeid kordi näinud ka ta ohvreid . Samasuguseid , nagu need seal all selles vahutavas vees . Ja polnud õieti ju suurt vahet , kas tegu oli omade või võõraste meestega , kas kalapüügil hukkunutega või kurjade kavatsustega saabunud meretaguste röövlitega , nagu need seal – ühtmoodi haledust äratasid nad naisesüdames ikkagi . See tunne oli tahtmatu , ta peitus muiduajal kusagil väga sügaval , aga seda ei saanud maha suruda , kui ta sealt nähtamatusest üles kerkis . . . Kas . . . kas . . . ta ei peaks ehk nüüdki veel midagi ette võtma . . . ? Hea tahtmise korral saaks ta ju järsakust alla , selleks oleks talle abiks ta enda köis , mis ripendas siitsamast märjana alla , üht otsa pidi kasejuurte külge seotud , ehkki kasest endast pole muud järel kui üksainus tüvikas . Köiest oli tubli abi , sest astmed , mis iseendast kiviseina tekkinud , olid väga järsud ja neid ei saanud usaldada . . . Kuid ta tegi uuesti südame kaledaks ja kinnitas endale , et see seal all on ikkagi Kurja laev , et ta oleks vabalt võinud rannikuni jõuda , et see tosinkond või enamgi meest oleksid nende küla maatasa teinud ja küllap mõne naisegi kaasa viinud . Et need on röövlid ja tapjad ja kui ka mõni neist veel seal meres poolelus on , siis pole temal , Lambalaiu karjakul , nendega asja – las meri ise tuleb nendega lõpuni toime ! Ja pealegi , tema on naine , ei tema saa hiljem üksinda nende vastu , kui mõnel veel eluvaim sees . . . Ometi ei läinud ta tükil ajal korda järsakuveerelt lahkuda . Sisemine sund käskis veel korra hoolega laeva ja selle ümbrust silmitseda . Ei , seal ei paistnud tõesti ainsatki elusat meest ! Nad kõik olid otsa saanud ! Ja see tegi ta naisesüdame kuidagi kergeks. . . ning tühjaks . Muul ajal laskus ta siitsamast kohast alla küll . Vaikse ilmaga jäi nimelt järsaku ja mere vahele ribake kuiva , kiviklibust randa , kuhu sadas aeg-ajalt kiviprahti ja ka suuremaid kivilatakaid . Nagu selleks , et meri võiks selle kõik oma vihaaegadel endasse haarata ja puruks hõõruda oma nähtamatute veskikivide vahel . Esimene põhjus järskkaldast laskumiseks oli see , et sinna alla libastus aeg-ajalt mõni lammas – terve suve jooksul oma kolm-neli looma ; nad olid tasase maa lojused ja polnud sellise järsakuga harjunud . Paar tükki neist õnnetutest suutis ta kuidagi köie abil üles sikutada , kuid üks või kaks , kuidas kunagi , kellel jalg murdunud või ribid katki , need tulid sealsamas all ära veristada . Selle jaoks oli tal külasepa tehtud väits , tegelikult kogu aeg kaasas , ööl ja päeval vöö küljes , nahktupes ja käepärast . Ta armastas oma lambaid – kuid just seepärast sai ta selle väitsetööga kergemini hakkama . Muidugi olid tal oma sõnad , mis käisid sinna juurde , nii et elusolend ta käte all jättis värisemise , muutus alandlikuks , leppinuks – ja rahulikuks jäi pärast seda veretööd ka ta enda süda . Niisugune oli kord juba loomade saatus . . . Ja peaasi , liha ei tohtinud raisku minna – ta vinnutas seda päevi ja nädalaid päikese käes ning edaspidi oli tal seda võtta . Inime ei ela ju suvi otsa ära vaid karaskitest , mille tarvis talle saranurka küla poolt kotitäis odrajahu jäeti . Muud suurt toidust polnudki mõeldud . Ah jah – lambapiim . Ning kosklamunad , mida ta pidi ise korjama . Ja ka seeni ning kadakamarju maitselisaks lambaliha juurde . Ja oli veel teinegi põhjus järsakust mõnikord alla laskumiseks . Seal meres , tükk maad järsakujalamist edasi oli vee all veel teine järsandik , mida vaid vaikse ilmaga vahuvöö järgi võis aimata . Muul ajal käis meri sealt kõrgemalt üle . Ja vaid väga vaikse ilmaga pääseski sinna ligi . Tuli end vaid poolest kehast paljaks võtta . Minek ise oli üpris kerge , kui juba paekaldast endale viga tegemata alla olid saanud . Sest merel oli kuni sinna servani justkui kindel paepõrand all . Ainult vesi tegi veidi kõdi , kui ta aina kõrgemale kerkis . Kui siis seal teisel serval olid , siis nägid , kuidas meri murdus tõelikult sügavaks ja pimedaks ja ähvardavaks nagu. . . öö . Jah , see oli pelutav koht . Ning seeläbi ka tähtis koht . Sinna tuli iga lambaveristamise järel tingimata kasetohunapa täis loomaverd kallata . Seda pidi tegema ühe vana käsu järgi , mis püsis temas kuulekana nagu paljud muudki käsud . Aga mitte tema üksi – seda käsku täitsid ka mehed , kes tema koos lammastega siia laiule olid toonud . Nemadki olid sinna sumbanud ja kaasatoodud lähkrist õlut vette kallanud . Ahtile meeleheaks , nagu nad hiljem naerdes ütlesid , kui nad tagasi kõval pinnal olid ja sellestsamast lähkrist kummutasid , sest tagasitee seisis kohe ees ja kuidagi oli vaja ennast kosutada . Kõik see kokku tähendas , et merd tuleb püüda aeg-ajalt vaigistada , sest muidu muutub ta ettearvamatuks . . . Nagu just praegu ... Seekordne torm oli vist tänavuse hilise kevade viimane ; tas oli nagu talve hilinenud jõudu ja karmust . Jah . . . ja tänavu ei ole olnud veel juhust , et ta oleks pidanud mõnda lambukest veristama . Seepärast Ahti nii vihane oligi . . . Seisnud veel veidi , pöördus Malle minekule . Päev ja lambad , mõlemad ootasid . Kuid mida ta ka ei teinud – üks nimetu hingeuuristaja ei jätnud tema sisemust rahule . Mis siis , kui mõni võõra , purunenud laeva meestest ikkagi pääses , kui vesi kandis mõne neist mujale , kus kallas madal ja lahke . . . Ja kui neid mehi oli koguni mitu ! Mida tema , naisterahvas ... Ja ta lausa kahetses , et polnud neid vees loksuvaid tumedaid kogusid kokku arvanud . Ning seadnud mõttes aerude taha istuma , unustamata seejuures , et igal laeval on ka päramees , mida ta rannanaisena hästi teadis . Kuid sel võõral , vaenuka loomapeaga laeval võis ju ka kõik muud moodi olla ja see võis hoopis enam mehi pardale võtta . . . Nii et . . . Samas rahustas ta end laeva haleda väljanägemisega ja mere vihaga , mis ikka veel kestis . Ning edasi katsus ta mõelda rohkem oma lammastest . Et neil on siin laiul tõesti hea ja lahe olla , pole temal vaja neid vahtida ega midagi , sest kõikjal on ju vesi piiriks ees . Varasematel suvedel karjatas ta lambaid külaümbruse kadarikes , aga üleüleminevast suvest sigines sinna mingi soerd , kes pures paari lühikese öö jooksul hulk lambaid ära ja jättis nad seejärel sinnasamasse maha . . . Tahtis justkui ainult verd . . . See oli kole pilt , mis temale kui karjakule hommikul avanes – looma kaelaalune puhta puru , pea selga veetud , lamba silmad justkui sinise kaega kaetud . . . Siin polnud neil tõesti seda ohtu karta , siin võisid nad ennast suvega trullakaks süüa ja uted said rahumeeli uusi poegi ilmale tuua , nii et kui nad sügisel paatides tagasi hakkavad minema , siis on seal kindlasti ruumi vähem . . . Seda et – koldesse oleks kütust vaja . Aga sellega polnud laiul erilist muret . Siin kasvas puid . Erinevalt teistest laidudest , kus laiuselja ehteks oli vaid mõni kidur kadakas või meretuule päri kooldus pihlakas . Kuid pihlakat , head puud , leidus siingi . Aga peale selle oli laiu maapoolses servas kogunisti väike , metsa moodi puudesalu , kus kasvas jändrikke kaski ja isegi mõned töntsid kuused . Just nagu pärismets , ainult madalam ja harvem , sest vali meretuul nagu praegu suutis sellest läbi puhuda ning iga tõsise torm tegi metsakese kallal oma rüüstetööd . Seesama metsake ja too kaldajärsak ja hea rohukasv eristasid Lambalaidu kümnetest teistest laidudest . Nagu polnudki tegu päriselt laiuga – mis on ju kõik merest kerkinud vesine maa , nagu vanarahvas hästi teadis , ja seepärast algul paljas nagu lestakala külg – , vaid tükiga päris-maast . Ja kui Malle seepeale mõttesse jäi , tekkis temas kujutlus , nagu oleks kellegi hiigeljõud tüki päris-maa järskrannikut sellest lahti murdnud ning siia , sügava mere piirile lükanud . . . Jah , ja selle kivijärsaku avamerekülge – ööle , pimedusele ja igale tormile – vastu seadnud . . . Malle leidis kohe toeka kuiva oksa – ja seal oli veel muudki metsakuiva , mis jäi teiseks korraks . Oksaharaliku sara kõrvale jäetud , läks ta uuesti võõrast laeva kaema . Sest miski ei andnud endiselt rahu . Kuri maopea oligi vahepeal ära murdunud ja minema ujunud . Ja kadunud olid ka kõik tumedad , vettinud kogud , isegi need , mis parrastest seespool vees vedelesid . Samuti olid põhja vajunud kõik naastused kilbid . Nüüd nägi laev või see , mis tast õieti järel , veel haledam välja . Ainult üks parras tast veel paistiski . Kuid rohkem põhja ta selles kohas minna ei saa . Meri peab nüüd laevavrakki kergitama ja sinna sügavamasse vette nihutama , kui ta tahab teda täienisti endale saada . . . Naine hingas kergemalt , ärevus kadus . Homme hommikuks , siis on torm päriselt möödas , ütles ta vaikselt endale . Ja siis pole siin enam midagi näha , nii et ta võib endale julgesti kinnitada – mingit vaenulist laeva , mingeid võõraid merimehi pole olnudki . . . See kõik oli ta meelekujutlus ... Selle mõtte kergusega tuli ta tagasi lambasara , oma suvise elupaiga poole . Reibas tuul möllas ta körtsiku kallal ja karedad kõrred kriipisid jalasääri . Nagu valged mügarad liikusid ta lambad mööda laidu . Neil oli hea olla . Nagu temalgi . See vaibuv tuul ning vaade , need mõlemad tõstsid veelgi ta meelt ning ta naeris jälle üle mitme aja iseendale , mis oli tema , üksildase inimese komme . Kuid kõik ei ole nii , nagu vaid inimene tahab . Sest kui ta astus sinna hämarasse saraalusesse , et lammaste asemeid korrastada ja nende sõnnikut ühte nurka kokku kraapida , leidis ta silm saraalusest ühe liikumatu kogu , kes ei saanud olla mõni haigeks jäänud lammas , sest oli lambast suurem ja tumedam , samal ajal , kui Malle lambad olid kõik valged või hallid . Esimese , tervet keha läbiva võpatuse peale näis talle , et tegu on tundmatu metsloomaga , kes on lammaste asemele ära nõrkenud . Kuid kogu oli liikumatu ja temast ei levinud küll mingit vaenulikkust , mille ta oleks kohe ära tundnud . Malle seisis ja ootas . Muud tal esialgu pähe ei löönud . Ja kui lamav kogu ennast ka tükil ajal ei liigutanud , söandas ta sellele lähemale astuda , endal käsi vööl rippuvas väitsetupes kinni . Ta polnud ju pelglik naine , ja kõike oli elus ette tulnud . . . ! Ei , see oli kahtlemata inimene , mitte loom . Ja paistis et meesterahvas . Ta lamas selili , kaks marraskil peopesa ülespoole pööratud . Need olid ka ainsad vabad kehaosad . Muud osa temast varjas metsloomanahast ürp , ja ta silmnägu oli nii karvadesse kasvanud , nii et selle seest paistsid vaid silmaavad ja suu . Kogu see nahkürp ning karvades silmnägu olid vere ning mudaga koos . Mis rääkis selget keelt , et tundmatu oli siia jõudnud roommates , ja ta oli pidanud oma viimase jõu kokku võtma . Mallel polnud enam kahtluseraasugi , et tegu on võõralt laevalt pärit mehega , sellelt laevalt p ä ä s n u g a. Mismoodi see käis , jäi talle esialgu saladuseks . Igatahes oli ta nüüd siin tema sara all ja naisel ei jäänud muud üle , kui tõele silma vaadata . Eluvaim tundus mehel veel sees olevat , sest rind kerkis ja langes kergelt , niipalju kui ta saraaluse hämaruses eristada võis . Üks mis selge – kõigepealt tuli ta siit lammaste poole pealt ära saada ! Hirmu ja vastumeelsust maha surudes kahmas ta lamajal kaenalde alt kinni ja asus rasket keha lohistama sara teise otsa poole , kus oli kolle ja veidi kindlam katus pea kohal . Kolde ja otsaseina vahel oli ka ta enda ase – hulk lambanahku küljealuseks ja neljast nahast kokkupuserdatud palakas pealevõtmiseks Aga kuna ta oli meest tassides paratamatult ta karvakasvanud näole ligemal kui enne , siis sai järsku aru , et tegu pole mitte üle kogu silmnäo vohava parraga , mis läheb põskedel üle juusteks , vaid tegu oli hoopis tervet nägu varjava näoasemikuga , mis oli tehtud loomanahast ja mille keskel olid avaused silmade ning suu jaoks . Ja justkui selle kinnituseks märkas ta kaht paari nahkrihmu , mis ulatusid kummaltki poolt mehe juuste varju ning olid nähtavasti kukla taga omavahelises sõlmes . Ja äkitselt tuli talle meelde , mis juttu ta muts oli talle lapsena korranud : " . . . küll sa näed , Malle , ükskord tulevad nad jälle meite randa . . . Nendel on , jah , need ussipeaga laevad ja nad ise on loomanahkades ja niisama metsikud kui loomad ise , kelle nahku nad kannavad . Nad on pärit Sveast , aga mõnikord ühelt kaugemalt maaltki , mida kutsutakse Turjamaaks . Ahnus ja Kurjus ajab neid liikvele . Pea meeles – nad halasta mitte kellegi pääle – olgu see naisterahvas , vanainime või koguni sülelaps . . . Jäta endale meelde – nad on silmnäota mehed . . . Hoia end nende eest ... ! " Imelikult kindel oli olnud see mutsi ennustus , nagu teadnuks ta ette , mis kord juhtub , ning sama kindlalt oli see talle , pisikesele tüdrukule , meelde jäänud . Ja nüüd oligi üks säärane mees siinsamas , tema kolde ja aseme kõrval . Mida ta pidi temaga ette võtma ? Ta nägi hale välja . Sama hale , nagu nende laev seal järsaku all meres ... Pajas oli vist veel leiget vett . Ta püüdis seda kapaservast mehele suuprakku kallata , aga see nahast näoasemik segas . Malle arvas , et ta peaks nahkköidikud lahti tegema ja näokatte eest ära võtma , seda enam , et mehe vasakul oimukohal paistis suur sinine muhk , kust näis koguni verd immitsevat . Kuid selleks peaks ta kolde kõrval lamaja pead kergitama . Ja ta asis uuesti lõdvast kehast kinni ning vinnas ta pea oma põlvede vahele , et kindlam oleks . Kuid vaevalt oli ta käsi puutunud üht köidikusõlme , kui näovarjuavades välgatasid heledad silmamunad ning kusagilt sealt näoasemiku tagant tuli summutatud häälitsus , mis võis näis pigem looma kui inimese omana . Ent seda toibumist oli vaid hetkeks , siis ta keha lõtvus ja naine pidi laskma sel tagasi kivipõrandale libiseda . Siiski , hoiatus oli kuuldavaks saanud – ja naine ei söandanud sellest üle astuda . Mõne aja pärast proovis ta uuesti mehe suuava tabada , kuid tolle hambad oli kõvasti koos ja vesi voolas mööda ta kaela alla ning valgus paekividest põrandale loiguks . Korraga jäi Lamba-Malle veekopsikuga käsi õhku rippuma . . . Ta oli millestki aru saamas ... Nad kõik – nood uppunud ja see mees – olid samasugused , selle silmnäo ette seotud loomanahatükiga . Ja ta teadis nüüd ka , miks nad sellised olid ? Nad tahtsid seeläbi veel hirmutavamad välja näha . Et kõikjal , kus nad vaid maale astuvad , käiks nende ees ja ka kannul kumu , et need polegi õiged inimesed , vaid pooleldi metsloomad , äraarvamatud oma jõus ja raevus . . . Ja ometi pidi iga sellise loomakoonu moodi näokatte taga olema tavaline inimnägu , mingisugune mehenägu . Ja kas polnud ka nii , et iga kõrvaline inimene , kes seda pärisnägu nägi , ei kartnudki enam nii väga selle kandjat ? Sest ta oli näinud midagi , mida ta ei pidanud . . . Küllap vist . Järsku käis Malle peast läbi veel teinegi mõte . Ja see puudutas teda ennast . Seda tema haigust ... Kas polnud nii , et ta on selle meelemõistuseta mehega milleski üsna sarnane . Just nimelt oma haiguse läbi , mis oli muutnud ta näo nii hirmuäratavaks , et ka tema peaks õieti näovarju kandma ! Ta ju teadis , tundis neid näsasid ja mõhnu oma sõrmede all . Ta oli seda oma haigusest muserdatud nägu vaadanud ka allikapinnalt , laiu ainukesest veesilmast . Ja tal oli neil kordadel olnud tunne , nagu oleks ta selle vaatamisega rüvetanud allikapuhtust . Ta märkas seda ka külas , kuidas ta nägu teisi inimesi kohuta . Eriti neid , kes teda esmakordselt nägid . Mõni naine võpatas üle kogu keha , ja raskejalgsetele oli see lausa kahjulik ... Kust see haigus tema peale võis tulla ? Kas merest , meretuulest . . . ? Ei , see olla , nagu sõbralikumad inimesed talle kinnitasid , võõraste merimeeste toodud haigus . Kuid mispärast pidi tema üksi seda taaka kandma – ja ei ükski teine inime nende külas ega kaugemalgi polnud seda enda külge saanud . . . ? Mis süü see küll pidi olema . . . Nii et – kas ka tema ei peaks edaspidi taolist näovarju kandma , kui ta ei taha oma küla inimesi ehmatada ja neis halbu tundeid tekitada . . . ? Ja kes talle selle valmistaks ? ... Oh , nüüd saaks ta sellega ka ise hakkama ... Üksnes siin laiul , kõigist eemal , üksi lammastega olles poleks tal kohustust taolises näovarjus liikuda . Lammastele , nendele on õige sellesama näoga ; nemad tunnevad teda rohkem käte ja hääle ja sammude järgi . Ja nende külge ta haigus õnneks ei hakka . Kuid kõigil külainimestel on tema tõttu suur pelg . Seepärast ta ju elab külast väljas ühes hütis ja temaga käiakse vaid hädapäraselt läbi . Ja mitte igaüks ei julge talle süüa tuua . . . Eks seepärast toodigi ta kevadel nii varakult ja kergel meelel siia laiule . . . Muidugi , ka lammaste pärast . Aga . . . Äkki välgatas seal silmaavades jälle inimese pilk , ja lamaja liigutas ka kätt . Liigutust võis mõista nii , et ta püüdis seda oma paremat kätt näokatte ligi tõsta , et aru saada , kas see on ikka tal alles . . . . . . Laugudel lasuvad kui kivid . Aga ma saan nad lõpuks valla . Ma ei tea , kus asun ? Üks naisenägu vaatab mulle vastu . . . See on kui inetu völva oma . See on justkui suuri ja väikesi vesiville täis . Mis tuleb ühest haigusest . Ma olen seda haigust varem näinud . Nii et ma olen elus . Ma ei saa veel olla Odini juures . . . Sääl ju pole tõbesid ega valu . . . Virgun uuesti , aga seekord silmi lahti ei saa . Valgus on nii tugev . . . Keegi valab mulle midagi suhu . Sel on piima maitse . Ma tean , et ei peaks seda vastu võtma . Aga ma ei suuda vastu panna . Mu suu avaneb iseenesest . Ja kõri neelatab vastu mu tahtmist . Ja üht keeldu . Mida ... ma enam selgesti ei mäletagi . Soe juga valgub mu sisemusse . . . Teistsugune soojus . . . ei , koguni kuumus puutub mu vasemat kätt . Ma ei saa seda liigutada . Selle käe sees on ka valu ... Ja kogu mu keha ja pea on üleni üks suur valu pesa . . . Oleks vaja midagi , mis selle valu ära kaotaks . . . Mis sellega leppida laseks . Soojus ei aita . Soojus teeb nõrgaks . . . Soojus ja piim ja . . . miski veel . . . Ainult külm , tuul ja merevesi on õiged asjad . . . Enam ei tohi meelemõistust kaotada . . . See naine , ta ei meeldi mulle . . . Pean selle raskuse silmadelt ära saama ... Ja siis püsti tõusma . . . Seekord saan silmad valla . Naist pole näha . Teda pole ka kuulda . . . Kes ta on ? Ah jah . . . hambad . . . Ma pole hulk aega näinud ühtki naisenägu . . . Meid hoiti neistki eemal . . . Nagu ka kõigist teistest inimestest , kelle nägu polnud kaetud . . . Et me ükskord vaid vaenlase katmata ja hirmu täis nägu võiksime näha . . . Ja seeläbi tast kohe üle oleksime . . . On vist päevaaeg . . . Ma katsun end liigutada . Vaid üks käsi kuulab mind . . . Mul on tähtis teada saada . . . kas mu teine nägu on alles . Õnneks küll . . . Sest keegi , keegi ei tohi seda puutuda ... ! See naine , tema . . . võis seda juba vahepeal teha ! Kuni ma meelemõistuseta olin ! Ei-iii . . . ! Tunnen , kuidas mu vana viha tuleb minusse tagasi . . . Meie , merevennad . . . me oleme just selle viha läbi kõigist kõige tugevamad . . . Kui palju . . . kas üldse keegi peale minu alles jäi . . . ? Sellest liigtosinast , kes meie mereluige peal olid ? Me . . . me oleksime võinud õigesse randa jõuda . . . Ja me oleksimegi jõudnud . . . kui seda kiviseina poleks me teele kerkinud . . . ! Ei , midagi oli algusest peale vääriti . Juba meeste olekus . Nad nagu ei uskunud , et me retk kujuneb edukaks ... Ja laulu oli vähe me mõlade taga . Neid meie laule , mis annavad meile jõudu juurde . . . See oli algusest peale nii otsustatud ... Halb märk anti meile juba retke algul . Esimese päeva loojaku aegu nägime fylgjakonat . Ta kõndis meie eel lainetel . . . Naise kujul , milline ta ju ongi . . . Siis hakkas mere raev pihta . . . See must sein ... ta kerkis otsekui veesügavusest . Ja löök oli hirmus . See tabas meid kõiki . Ka mind . Maailm kadus viivuks . . . Siis olin endas tagasi ja vööni vees . Mind päästis ehk see , et olin esimese pingi sõudja . Ma jõudsin aerupea lahti lasta ja kargasin püsti . Mereluige kael liikus minu suunas . Ta pea oli tahapoole pööratud . Nagu tahtnuks ta mind hammustada . Aga ma haarasin tast kõhklemata kinni . Kohe tõsteti meid uue ja veel hirmsama laine turjale . Ja põrutati teist korda selle kivise hirmutise vastu . Olin juba jõudnud mööda mereluige kaela kõrgemale ronida . See sündis mõtlemata , iseenesest . . . Sest meile kõigile oli justkui sisse pekstud – kunagi ei tohi jääda oma hukku ootama , sa pead püüdma selle eest ära pääseda . . . ! Sirutasin käed puhtas lootusetuses ülespoole , jalad samal ajal ümber mereluige pea . Ja ma sain millestki kinni ! Mitte kivist . See oli justkui . . . märg köis . . . Mõtlesin kohe , kas see ei ripenda ehk me endi masti otsast alla . . . ? Aga mulle ei antud aega rohkemaks . Sest järgmisel hetkel kadus mereluige hambuline pea mu jalge vahelt ära ja ma rippusin õhus . Siis korraga tundsin – keegi veel on minu küljes ja ronib kräunudes ning küünistades mind mööda kõrgemale . See oli me skogkatt , laevakass . Tema oli meil kõigil retkedel kaasas . . . Sest me teadsime , ta on Freya kaitse alla . Nii et see oli hea märk , et ta minu küljes rippus . Nagu ma pärast taipasin . Me pidime mõlemad pääsema . . . Kui skogkatt oli jõudnud mu pea peale , kräunus ta uuesti . Aga teistmoodi . Mis tähendas , et ma pean veel veidi pingutama . Kuid mu jaks oli otsas . Ja meelemõistus kadumas . Kusagil mu all raevutsesid lained ning kuuldus meeste kähedat vandumist . Nad olid mõistetud sinna jääma , mina olin neist juba lahus . Kusagilt tuli uut jõudu . Ma ei tohtinud ju koos Freya-kassiga sinna alla sadada ! Ja ma vinnasin ennast arusaamatu pingutusega ülespoole , kuni tundsin kämmalde all kiviserva . . . Maaõhk lõi mulle näkku . Siis olin rinnuli sellel kiviserval . Ma olin merd võitnud , ühe korra rohkem kui mu kaaslased ... Mina ja Freya-kass . . . Ja siis võisin iseennast kaotada . . . Ma kaotasin ennast veel mitu korda . Algul roomasin eesmärgita , siis juba sõnnikulõhna ja suitsu peale . Kuni jõudsin siia . . . . . . Kui hea on jälle omil jalul seista . Ja astuda ... Üks samm , kaks sammu ... kümme sammu ... Ma näen kohe , et see on saar . Väike piklik maatükk keset merd . Ainult merilindude kisa ja halvaksläinud merirohtude hais ja lambad , keda on kogu see saar täis . . . Aga see rand , kuhu me tõelikult teel olime , see paistab seal kaugel üle vee sinise viiruna . Näkku paistev päike ei lase mul seda hästi näha. . . Nii et meri valis meie eest . Ta ei lasknud meil sinna jõuda . Ta oli seekord meie vastu . . . Kuid kui palju kordi enne seda oli ta olnud meie poolt . . . Ometi pean talle tänulik olema . . . Minu jättis ta alles . . . Aga üksi , ilma oma merevendadeta . . . Nemad , nemad on nüüd . . . kõik Odini juures . Mida tean ma sellest olemisest ? Keegi pole seal käinud ja tagasi tulnud . Kuid nemad . . . nemad juba teavad Ei , ma olen ka üksi mina ise . . . ! See , kelleks mind ette valmistati ... Ma võin kasvõi üksi sinna üle vee jõuda ja seal midagi suurt korda saata . Kuni nad minust vaevaga jagu saavad ... Kui , kui . . . seda valu poleks ! . . . Aga ma justkui kuulen Käsku . See Käsk istub sügaval minus endas . . . See ütleb selgesti , et maailmas ei saa olla kedagi , kelle pärast peaks süda härdaks muutuma . Ja kõige vähem tohid see olla sina ise . . . Kuid praegu on see valu ... Ta segab mind . Seda ei saa päris olematuks sõnada . . . Kuid sellega tuleb harjuda . Nagu me kõik sellega harjusime . . . Mäletan ju hästi , et me elasime hulgakesi suures umbses ja valguseta hoones , millel oli rookatus peal . Meid ei toidetud pahasti . Kuid meid peksti . Kogu aeg . Selleks , et me teaksime , mis maik on valul . Et seda ükskord ise teistele edasi anda . Peksjaks oli valitud hiiglase kasvu mees . Ta ei rääkinud sõnagi , ta oli tumm , miskast vaid mörises . Ka meie pidime seda mörinat talt õppima . Me ei pidanudki rääkima . Üksnes kisama . Teised mehed õpetasid meile muid vajaminevaid oskusi . Ilma sõjariistata ründamise kunsti . Sealhulgas jala- , küünarnuki , randmelööke . Õhu ja võimu kogumist endasse . Ja selle välkkiiret endast väljaandmist ... Ka nende teiste õpetavate meeste näod olid kaetud . Seepärast me ei näinudki nende sisse . Sest need silmaaugud näoasemiku sees on liiga kitsad . . . See tumm , tema ainult peksis . Eriti armastas ta seda teha pimedas , ööajal . Ta valis igakord kellegi välja , kes oli tema meelest kõige tõrksam iseennast ära andma . . . Viimasel ööl enne teeleasumist kägistasime ta ära . Üheskoos , suure mõnuga . Võib-olla käis seegi me kohustuste hulka . . . Kas ma eksin ? Ei , seal eemal paistavad justkui puud . . . Kas pole imelik , et ka siinpool vett kasvavad needsamad puud . . . Maailm on tõesti ühesugune . . . Kas samasugune mets on ka Odini juures seal üleval . . . ? Jah , seesama koduse metsa äravahetamatu rõskus . . . Laskun põlvili , liigun puudealuses edasi . Sest mulle . . . mulle meenus nüüdsama midagi tähtsat . . . Midagi , mis vast sundiski mind siiapoole tulema . See on küll nõrk lootus , et ma teda siit leian ... aga ma otsin ikkagi . . . Ma otsin siit puudealusest . . . üht seent . . . Seda , mida meile igakord enne retke seal rookatusega elamus anti . Ma peaaegu tean – seda kasvab siingi . Sest on ju needsamad puud . . . Vaja vaid otsida ... Mu silmad seletavad halvasti . . . hägu on jälle ees . . . Ei , need on lammaste lemmikud . Ümber lükatud , pooleldi ära nositud . . . Seal , kuuse tumeda hõlma all . Kas mitte . . . ? Valged , tähnidega kübarad . . . Needsamad ! Kaks korraga ! Ja veel kolmaski – noor , kooniline kübar . Just seesama lõhn , see äravahetamatu toores lõhn . . . Selles seenes on võim , selles seenes on mu pääsmine . . . Ma tulen tagasi . Naist pole näha . Ta on oma lammastega kusagil väljas . Koldes hingitseb tuli . Otsin vett . Seda on vaid ühes puunõus natuke . Esmalt joon janu ära . Siis pudistan seenetükid tühja patta ja kallan kogu vee peale . Nüüd on vaja tuld õhutada . . . Kas mul on selleks jaksu . . . Meelemõistus kaob jälle tükiks ajaks . . . Tuli on vahepeal iseendalt jõudu saanud ja pajas podiseb . . . Ahmin kuumi seenetükke , kallan libedat leent kurgust alla . Mu teine nägu segab mind . Aga mul pole mahti seda eest ära võtta . Naine võib tulla , ta ei tohi mu esimest nägu näha . Niikaua on mul tema üle võim . Niikaua on ta hirmul . . . Ükski võõras ei võinud me nägu näha . Nõnda me võitsime kergemini . Meid kardeti seesugustena palju enam . . . Tunnen , kuidas seenevedelik jõuab mu tühja vatsa . . . Kohe hakkab soe ja hea . Nüüd on vaja lamada . Et seda päriselt tunda , on vaja aega . Terve ööpäev või enamgi . . . Ja siis langeb võõrus mulle peale ja ma ei mäleta , kes ma olen . Ja siis suudan ma kõike . . . Siis tuleb minusse haruldane jõud . . . Kuid mitte kauaks , mitte kauaks ... Ärkan uuesti . Olen ikka veel üksi . Seen annab endast juba tunda . Aga mitte veel tugevasti . Ometi saan nüüd palju kiiremini püsti . Ja valu pole enam kusagil tunda . . . Väljas läheb päev looja . . . Tunnen äkki , et olen vang . . . Selle väikese kadala maatüki vang . Ma ei pääse siit kuhugi . . . See maa seal üle vee jääbki mul nägemata . . . Märkan , et naine istub eemal kivil . Ta haiguse poolt villiliseks muutunud nägu on pööratud vastu õhtupäikest . Ma liginen talle hiilimisi . Tean , tal on kusagil rüü varjus haljas tera . Nägin seda ennist . Tera tuleb karta . Olgu see kas või naise käes . . . Siis pöördub ta minu poole ja vaatab mind murelikult ja pikalt . Nagu teeksin mina üksi talle muret , aga mitte ta enda haigus , mille peale ta peab ju kogu aeg mõtlema . Nii nagu mina mõtlen oma jõuetuse peale . Ja seene peale . . . Ma ei ole veel valmis . Lepin sellega vastumeelselt . Keeran ümber ja lähen tagasi sarasse . . . Kui ma olen selle saare vang , siis ma olen samavõrd ka selle naise vang ? Sest tema üksi ju on selle saare elanik . Teisi pole . Teisi , keda võiks kutsuda vaenlasteks. . . Kas see naine on mu vaenlane ? Ta pole kellegi vaenlase moodi . . . Ma ei oska sellele hästi vastata . . Ma pean ootama vastust seenest . . . Heidan naise asemele . Tema magagu , kus ta tahab . . . Õhtul on naine jälle mu lähedal . Ma kuulen ta hingamist . Ta käsi puutub mind . Ta sunnib mind sööma . Mingite sõnadega , mida ma ei mõista . Ma ei võta talt vastu , pööran pea kõrvale . Mul pole nüüd enam nälga , kuivõrd olen oma libeda maiuse ära tarvitanud . Enne seda küll . . . Midagi tuli jälle meelde . Jah , sellega on kiire , enne kui võõrus minu üle võimust saab . . . Ma tahan naiselt üht asja küsida . Kas ta meie kassi on kohanud ? Kass on kusagil siin saarel vabaduses . Ta on tark kass . Tema hätta ei jää . Võin Odini nimel vanduda , et ta on jõudnud juba hulk selle saare linde maha murda . Sest see oli tema komme kõikides paikades , kuhu me oma mereluigega olime jõudnud . Sel ajal , kui meie vaenlast õpetasime alandlik olema ja lasime tal rohtu haugata . . . Ja muul ajal tegi kassi kräunumine meid vihasemaks ja vahvamaks . . . Me oleme üksteisele vajalikud olnud – see hiiglasuur Freya-kass , ja meie , beersergid . . . . . . Aga kuidas naine mind mõistaks ? Ma võtan koldest peotäie veel sooja tuhka , mis ei tee mulle üldse valu , keeran end külili , puistan tuha põrandale . Seejärel joonistan tuha sisse sõrmega kassi märgid – kaks kera , käpad , kõrvad ja vurrud . Ja küsin talt ning imestan oma hääle üle – see on kähe ja nõrk ! Naine taipab kohe , mida ma teada tahan . Ta raputab pead . Ta pole seega kassi veel näinud . . . Kuid ta võis ka valesti aru saada . Ma küsin talt uuesti ja teistmoodi . Näitan sinnapoole , kus me mereluik kaldasse põrutas . Naine raputab uuesti pead . Kas ta ikka sai aru , et ma küsin nüüd oma kaaslaste kohta ? Ma teen seda kolmat moodi – näitan enda peale ja ajan sõrmed harali . Naine viivitab , raputab siis pead . Ma võtan sõrmi vähemaks . Naine raputab iga kord pead . Lõpuks jääb vaid üks sõrm . Naine noogutab . Ma näitan enda peale . Naine noogutab. . . Niisiis , kõik mu merevennad on tõepoolest otsa saanud . Kas see tähendab , et minagi peaksin rohtu hammustama . Nagu me vaenlased palju kordi varem . . . Aga ma ei taha . . . ma ei taha sellega leppida ! Nüüd , kus ma olen leidnud seene ... Kui uuel hommikul virgun , olen jälle üksi . Koldes hingitseb üksainus süsi . Siis korraga võtab see leegi külge – ja lahvab põlema . See on märk mullegi . Tunnen , et nüüd suudan kõike . Seenevedelik on mööda mu keha laiali . Hoopis teine tunne valitseb peas ja kehas . Kõik hiljuti ja ka enne seda olnud pildid kaugenevad minust . Nad ei tähenda mulle enam midagi . Ja jõud tuleb suurte võimsate lainetena minu sisse . Ning vihalaine kohe selle kannul . . . Pean vaid siit ahtast ruumist kiiremini välja saama . . . Puud kerkivad nii äkitselt mu ette . . . Ma ründan neid kui vaenlasi. . . Tahan teada , kui tugev on mu jalalöök . . . Puu vabiseb . Teine löök teise jalaga . . . Seal need hallid hiilivad olevused . ... Jalahoop paiskab ühe neist ümber . Kuuldub kui inimhäält , haledat ja armupaluvat . . . Ei mingit halastust . . . ! Kes minule või mu merevendadele eales on halastanud . . . Uus hall kogu , uus ja veel vägevam jalalöök . . . Ja nad põgenevad korratus trobikonnana , kõik mu vaenlased , armetud argpüksid . . . Ja ma olen edasi maruvihane . . . Aga siin pole ju enam ühtki väärikat vastast . . . Mu meel muutub äkitselt . Tunnen , et peaksin ära käima selles kohas , kus ma pääsesin . . . Me mereluigest pole enam jälgegi , ainult pikk vahuvöö voogab meres . Ja kive rabiseb alla , suuri latakaid kive . . . Kuuldub kui vaenlase kehade langemist . . . Siis kohe vandumist ... ja nuukseid . . . Kus on meie skogkatt ? Ma tahaksin ta nüüd üles leida . . . Sülle võtta , enda ligi hoida . . . Nagu mõnikord seal laeval ... Nüüd on meid ainult kaks sel saarel . . . Vahepeal on aeg kuhugi kadunud . Kus ma veel olen käinud . . . Juba on öö käes . . . Kolde hõõguvas paistes näib naise nägu mulle hoopis teistsugune . Ta on keegi , keda ma olen kunagi tundnud . . . Aga millal ? Ta pole vana ega noor . Tal on harilik nägu ees . . . Oh kui kaua aega pole ma näinud üht tavalist inimesenägu ! Naine liigutab end. Ta suust tuleb mingeid häälitsus , nagu kutsuks ta oma lambaid . . . Aga see ei peta mind ära Nüüd . . . nüüd ma tean – see naine üksi on süüdi , et ma olen siin vangis ! Võib-olla ta nägi isegi mu nägu , kui ma meelemõistuseta olin . . . Ükski , kes on näinud beersergi tõelist palet , ei tohi ellu jääda. . . Ka see naine mitte ! Ta peab maksma oma uudishimu eest . Ja selle eest , et ta on naine ... Ta peab väga kallilt maksma . . . Siis märkan , et ta ei magagi enam . Ta vaatab mind avali silmi . Sellesama pilguga nagu päeval . . . Ta vist aimab , mis mul mõttes on . . . Ma astun pada ja veenõud ümber ajades tema poole . Ta on nüüd mu ainuke vaenlane . . . ta on mu vaenlane . . . sest teisi pole . . . Äkki sünnib minus ootamatu muutus . Jõud , mis veel hetke eest mu kätes ja jalgades asus , muutub millekski teiseks . Ma ei saa sellest muutusest aru . Naine ütleb midagi . Ma ei saa ka ta sõnadest aru . Ta vist tahab , et ma oma julgusest taganeksin . Või vastupidi – ta kahtleb selles , mida ma mõtlen . Mida ma mõtlen ? Kui vana ma õieti olen ? Ma ei mäleta oma nimegi . Ja tema oma ammugi . Aga meid on siin saarel vaid kaks. . . Ma heidan otseti tema peale . See teine jõud mässab minus nüüd väga hullusti . Ma ei saa enam selle vastu. . . naine on nüüd ligidal ... ta on mulle erakordselt ligidal . Säärast pole veel kunagi olnud . . . Ma tean , et pean naisele kätte maksma . . . Aga kuidas ? Ja mille pärast ? Ehk ta inetuse pärast . . . Aga see pole see . . . Tunnen , kuidas Käsk kusagil sügaval minus aeglaselt iseenda vastu pöördub ja teispidiseks paisub. . . Miks naine ometi ei võitle minu jõu vastu ? . . . Ometi ta teeb seda mingil moel . . . Sellest sünnib mus uus iseäralik raev ... Järsku kaob see vahe ära . Ja samal ajal katkeb miski minus eneses . Nagu köis , mille otsas ma hiljaaegu rippusin . Kohutav valuhoog kihutab läbi mu pea , siis kogu keha . Kolle , naine , lambad , saar hülgavad mu välkkiirelt . . . Öö ja pimedus tormavad mulle vastu . Ma jõuan järele oma roolimehele , oma pingikaaslasele , kõigile . . . oma kaaslastele sealt mereluigelt . Me oleme jälle koos . Ainult Freya-kassi pole meiega . Ja me oleme kõik koos teel Odini juurde . . . Seekord tõesti . . . Lamba-Maali ajab ennast mehe raskuse alt üles . Ta ei ole heitunud ega midagi , ehkki selline asi sündis tema kehaga esimest korda elus . Aga kunagi ja kuidagi pidi see ju juhtuma . Ei saanud ju nõnda , et tema olekski jäänud selliseks , nagu ta haigus oli ta määranud jääma . . . Ka ei ehmatanud teda mehe ootamatu lõtvumine . Nii see pidigi ehk juhtuma . Sest ta muutus järsku kuidagi veidraks . Ja mida nemad kaks teinukski koos sel väikesel laiul . Varem või hiljem oleks võõras pidanud siit lahkuma . Ta poleks saanud sügiseni siia jääda . Aga kuhu ta oleks läinud . . . ? Ilma laevata ? ... Pole ju ka seda , et ta ei oleks meesterahvast midagi teadnud . Seda küll , et ta polnud alasti meest kunagi näinud . Kuid ta teadis ometi nende kommetest ja tahtmistest . Ta oli ju kariloomi , isas- ja emasloomi palju kordi seesugustes seostes näinud . Nende järgi võis ka inimeste kohta midagi arvata . Ja peale selle oli ta enda keha , mida ta oskas ometi jälgida . . . Ta tõstab mehe kolde kõrvale ja sõlmib esimese asjana ta näokatte lahti . Nüüd ta võib seda teha . Tal on koguni mingi õigus ja kohustus selleks toiminguks . Kate tuleb vaevaliselt ära . Raskemini , kui ta arvas . Nagu oleks see hakanud servipidi näo külge kinni kasvama . Lõpuks ilmub sealt alt nähtavale päris tavaline mehenägu . Koguni üsna kidura habemekasvuga , mida küll arvata ei võinud . Ta ootas ikka vägevat parda . Ja nüüd võib ta seda nägu pesta , tema eest hoolida , ilma et ta saaks vastu hakata , nagu ta kord hakkas . Saasta ja verekorba alt tulevad nähtavale üsna noorepoolse mehe näojooned . Nägu on nüüd puhas , rahulik , kinnine – ja kogu metsikus ning raev oleks justkui kuhugi hajunud . Nüüd on ta täielikult Malle oma . Mis ta temast teab ? Peaaegu mitte midagi . Ja ometi üsna palju . Kuigi nad olid nii vähe aega koos . Aga ta nimi ? Nimi on ikkagi tähtis . See jäigi Mallel teadmata . Ei taibanud küsida . Nii nagu tema nimi mehelegi . Ei , siiski Oma palavikuunes oli mees siiski üht nime korranud . Kuigi see ei saanud olla ta enda nimi , sobis see talle küll . Odin , Odin – nii oli mees kogu aeg jampsinud . Jah , nõnda hakkab Malle teda edaspidi kutsuma . Oma mõttes ja siin laiul ka valjusti , aga mitte kunagi kellegi kuuldes seal suurel maal . . . Kui ka mehe ürp on enam-vähem korda tehtud , see tähendab , et kui selle rebenenud kohad on kokku tõmmatud luust nõelaga , mis Mallel siin kaasa , vajab naine natuke aega iseendaga aru pidamiseks . Siis tuleb otsus nagu iseenesest . Ta mäletab – siit mitte kaugel , seal kõrge kalda poole on üks rebenenud servadega auk , mingisugune kurisu , kus vesi ka rohke vihma korral pidama ei jää . Seal ümberringi on ka palju lahtisi latakaid kive . Jah , sinna kurisusse ta tema matabki . Ei ole tal jõudu ega mõnda abiasja , millega talle tõeline haud kaevata . Ja siin polegi peaaegu mulda , üksainus kivi ning rähk . . . Loomanahatüki seob ta talle uuesti näo ette . Nii on õigem . Et ta kaaslased ta ära tunneksid . Kui ta nende sekka jõuab . Seejärel hakkab igas suuruses kive talle peale kuhjama – algul paar suurt ja lamedat nagu kaaneks , et ta ennast üles ei saaks ajada ja öösiti mööda laidu kondama ei pääseks . Seejärel kannab ta rüpe sees kaugemalt väiksemaid kive . Kuni kurisu kohale kerkib väike piklik kivikangur . Nõnda ongi õhtu käes ja Malle peab sellest tuulisest kohast lahkuma . Lambad tulevad ise saraalusesse , neid pole tal vaja ajamas käia . Ta vaid jälgib , kuidas nad maha heidavad , igaüks oma kohale . Ainult see lapike , kus Odin esimesel korral lamas , see jääb vabaks . . . Ja nõnda juhtub vist ka iga järgmine kord . Nagu oleks seal Kurja ase. . . Tema ise nõnda küll ei ütleks . Odin lamas seal ju vaid ühe korra . Ja ühe öö magas ta Malle enda asemel . . . See on loomade voli , tundku nemad pealegi midagi muud kui tema . . . Päike läheb sel õhtul punakalt looja . Ei tea , kas ennustab ehk uut tormi . Seejärel kerkib sinna kaugele merepiirile tume , laeva moodi pilv . Nagu oleks uppunud laev taevasse tõstetud . Siis jäävad nii loojak kui ka see tumedus nõrgemaks , ja meri justkui kustutab mõlemad . Lõpuks kustub kogu see imelik päev . Jääb loota , et ülejäänud selle suve päevad tulevad ehk tavalisemad . . . Äkki meenub talle – kui Odin esimest korda meelemõistusele tuli , siis oli ta kassi moodi olevuse koldetuha sisse joonistanud . Malle oli sellest algul nii aru saanud , et Odin küsis – kas tal on ka kass saarel kaasas . Noh , kaaslaseks ja seltsiks ? Ja ta isegi väheke imestas , et kuidas võis Odin küll teada , et tal on suurel maal oma kassike . Noor emane kassike , vaevalt kaks aastat vana , kes polnud veel kordagi poegi toonud . Võib-olla seepärast , et külarahval polnud kasse . Kuid ta pidi oma kassikesest terveks suvest lahku minema . Ei saanud ju loomakest pajuvitstest korvis kaasa võtta ja teda seal kogu aeg kinni hoida . Sest ta ju hoolis selle laiu elusolendeist , see tähendab lindudest ja nende pesadest . Seepärast jättis ta oma kassikese Lalla Ingli , hea südamega naise hooleks . Suure sügiseni . Kuni ta ükskord siit laiult lihunud ja villunud lammastega tagasi suurele maale viiakse . . . Kuid Odin oli küsinud hoopis muud . Millest ta sai aru alles järgmisel päeval . Ta oli küsinud oma laeva kassi kohta . Selle suure valge kassi kohta , kes istus sel ilusal hommikul Odini hauarünkal ja kräunus valjult ning võikalt , kui ta sinna ligineda püüdis , et kangrusse veel mõned kivid lisada . Küllap kass pääses hukkuvalt laevalt omal moel . Ujus randa ja kõik . Sest kassil on kõigist olevustest kõige visam hing . Rohkem Malle võõrast laevakassi ei kohanud . Kuid tema jälgi küll . Valgest röövlist andsid edaspidi teada lõhutud kosklapesad ja puhtaksnäritud linnutiivanukid , kuni ta mõni aeg hiljem leidis ühe hiljutisündinud talle puudu olevat . Ning kui ta teda otsima asus , leidis ta pisikese tallekese puruksrebitult , mis tähendas , et ka laiule oli nüüd sugenenud oma nuhtlus . Ainus vahe , et Kuri polnud süsimust , nagu võis arvata , vaid lumivalge . Sellest ajast peale magas Malle oma asemel , väits lahtiselt rusikas püsti , valmis iga hetk suskama , kui valge peletis peaks tahtma teda une pealt ehmatada . Sest ta ei teadnud tema kombeid . Metsikute kasside kohta räägiti kõiksugust . Ühe korra olla üks säärane elukas magava peremehe kõrisõlme karanud . Ja mehe poolsurnuks hammustanud . Võib-olla pidas karvadesse kasvanud kõrisõlme hiireks . . . Kuid kardetut ei juhtunud kordagi suve jooksul – meretaguste kass hoidis lambasarast ning Mallest eemale . Teda ei olnud kordagi ka kaugelt näha Kuid tal võis kõle üksi olla . Sest eks ta olnud inimestega , laevameestega harjunud . . . Ei kedagi , kelle ligi hoida . Kuid mis oleks siis küll saanud , kui Malle oleks siiski oma kassikese laiule kaasa võtnud . Neist kahest oleks siis ju sugenend terve metsikute kasside selts. . . Aga nüüd jääb laevakass ihuüksi laiule . Sest suvest saab sügis , sügisest talv , linnud lendavad minema ja valge röövel on lõpuks külmas ja näljas . . . Järgmistel päevadel ja nädalatel tõi meri sara ligidasse laugranda katkisi laevaplanke ja isegi ühe murdunud mõla . Ainult inetut maopead ei andnud ta välja . Pooliku mõla ajas Malle Odini hauale kivide vahele püsti . Muudest laevajäänustest tavatses ta laiu kõige kõrgemas kohas paaril korral tuld teha . Enda koldesse ta seda võõrast puud ei tahtnud . Seal võis Kuri sees olla . Kuid ta ei saanud midagi teha selle vastu , et kui ta seal Odini kivikangru lähedal istus , pöördus ta pilk tihti õhtukaarde , ulgumere poole ... nagu ootaks ta sealt kedagi , keda ta tõelikult pelgas ja kes teda ta unedes mõnikord külastas , nagu poleks ta küllaldast raskust ta rinnale kuhjanud . Ja selsamal nimetul põhjusel sosistas ta mõnikord endale : Ma olen Odini mõrsja , ma olen Odini mõrsja . . . Ning naeratus valgus üle ta haigusest alatiseks moonutatud näo , mis oli ju ka kunagi olnud päris armas tütarlapsenägu . Mind päästis see , et Vaar oli kunagi tare järve kohale mäerinnakule üles löönud . Ja et Esä oli mulle lumelauad teinud . Need kaks kõige rohkem . Ja pääle selle veel mõned kokkulangevused , mida elu muul ajal kuigi heldelt meile ei kingi . Ma ei maganud sel hahetuseajal . Või oleks õigem öelda , et mu unel olid sel öösel augud sees . Sest ma polnud üksi . Mul oli sängisoojendaja . Ei olnud see küll mitte esimest korda , kui ma Ivvo salaja enda kambrisse lasin ja enda ligi võtsin . Nõnda oli juba mõnda korda juhtunud . Kuid sel ööl vasta hommikut tegime me Ivvoga seda viimast kõrda . Ilma et me kumbki oleks juhtuvat ette teadnud . Ja see oli – kui ma nüüd takkaperra mõtlen – teistmoodi kui kõik varasemad kõrrad , sest minust käis kui kuum , põletav jutt läbi ja see kostis veel mitu korda nõrgemini mu ihus vastu , enne kui see rahunes . Nagu suvine järvepind , kui sinna kivi heita . Ja tema like jäi minusse . Seepeale Ivvo suikus natuke , aga mina ei saanud enam und – hommik oli ligidal ja ma teadsin , et Esä on varase heranemisega . Ma kohe tundsin , kuidas see aeg aegamööda ligines , ja siis ma sosistasin Ivvole kõrva , ilma et ma seda üldse tahtnuks : " Sa pead nüüd minema . . . " Muidugist läksin teda välja saatma . Kui tark , et ma villased sukad jalga kiskusin ja kaska , mis meil peal oli olnud , õlgadele võtsin , mõtlesin ma hiljem . Aga ma ju teadsin , et vööruses on külm . Põrmand häälitses kui äraandja ja uks nagises hullusti . Keerasin välisuksel pööra eest – muud turva me tarel öö vastu polnud – ja lasin Ivvo trepile . Külmaaur tuli uksevahest vöörusse , aknalaual välgatas tuhmilt Esä kirve tera , tema tööriist . See tuletas uuesti meelde , et Esä võib ärgata – ja ma kiirustasin Ivvot tagant . Aga ma tahtsin teda veel korraks oma vaese väriseva keha ligi võtta . Tegin kaskahõlmad valla – ja ta muris mind nii tugevasti , et mul jäi hing kinni ja mu ihuliikmetel lausa valus hakkas . Siis kiskus ta ennast minust valla ja läks – vankudes trepist alla , tagasi vaatamata , otsejoones metsa poole , mille taha jäi meie küla . Lumi kriuksus tol hommikul iseäranis kuuldavalt ja äraandlikult , nagu oleks terve kummis ilmaruum ammu ärkvel , et tunnistada inimeste salajasi tegusid , milles meilgi kahel oli oma osa . Aga teoksil oli veel hoopis hullemat , mida me hetkel ei aimanudki . . . Ivvo läks pika jõudsa sammuga , lumekoorik kandis teda ja ma veel mõtlesin – näe kui hää see on , nii ei jää tast mingeid jälgi , mille järgi võiks öelda , et mul on öösel magataja käinud . Külmast hoolimata jäin ma trepile seisma , saates silmadega halli hahetusse kaduvat kogu . Tahtsin teda veel nii kaua näha , kui see üldse võimalik Ütle siis seda naisterahva sisemist tunnet – nagu oleksin ette teadnud , et see on viimane kõrd ! Jah , veel väheke maad – ja ta ongi tee peal , mis lõikas ennast metsa sisse . Too tee tuli ülevalt mäelt , meie tare kohale jäävalt mäelt . Mägi ise oli ümar ja puudeta ; see meenutas vanamehe kiilaspead – ainult mõned kidurad kadakad ringiratast ja see aukudega kivi . Ning sealsamas kivi kõrval Peko kuju – ammune , tammepuine , üleni tumme ja pragusid täis . Sinna selle kivi pääle ja kuju ette toodi vanast harjumusest andameid . Suvel ja talvel , igal aastaajal . Kui mitte muud , siis oma rasva- või vahaküünal ikka . Nagu kirikusse , kus paljud ei käidud . Sest oma vana usk oli rahval sees . Kui aus olla , siis olin minagi mõned korrad sääl üleval mäe pääl käind . Mitte seepärast , et paik ligidane . Ei , muu pärast rohkem . Säält oli ümbruskonnale nii vaba vaade . Ja ka Peko kaes samamoodi üle meie maakandi , mis on nii ütlemata illus . Ma olin seal käind koguni eelmisel õhtul . Nüüd siis võib ütelda , et viimasel õhtul . Et Pekole ka omalt poolt üks küünal panna . Mitte et ma väga sellesse kõigesse oleks uskunud ... Aga mulgi oli Pekolt üht asja soovida , mille ma talle tasasel häälel teada andsin , sest nii oli kindlam ja kedagi teist polnud sääl nagunii kuulmas . Ma ütli , talle , et pole enam nii noor ühti , et aeg ei tohiks edaspidi niisama tühjalt edasi joosta . Aga ühekorraga sain kaasa võtta ka vanad vahaküünlakontsud . Mul läks neid vaja . Nendega võis lumelaudu alt üle hõõruda . Et nood paremini mäest alla lippaksid . Võib-olla see oligi päämine põhjus , miks ma sääl üleval mäel pidin ära käima . . . Lumelauad olid Esä tehtud . Tema oskas kõiksugu puutööd . Esä oli kahtluseta me küla kõige parem puutöömees . Ja see oli tal omakorda Vaarilt päritud , sest ka Vaar oli olnud puutöömees , tarede ülesraiuja . Ja ta oli metsa ning puud väga tähtsaiks pidanud . Seepärast oligi me tare eraldimaad ja nii häist palkidest . Esä oskas kõiksugu asju ka ise välja mõelda . Või olid need kusagil sügaval ta sees peidus , ja tema oskas nad üles leida . Ka lumelauad olid tema leidus . Ma ei olnud kellelgi meie kandis veel selliseid asjandusi näinud . Ehkki meil oli mägine kant ja säärase asja peale oleks võinud mõni teinegi tulla . Aga polnud tulnud ! Selle taga veel midagi . Ma olin Esä-tütar , ma olin talle armas ; ta mõtles need lumelauad m i n u jaoks välja ! Jah , ja ma olin algusest lõpuni seal juures , kui ta neid tegi – nägin , kuidas ta need saarepuust välja tahus , kuidas ta neile sooned põhja lõikas ja nende otsad teravaks , kuidas neid otsi kuumaveepajas leotas , et siis kaua ja kannatlikult ülespoole koolutada ; mäletan hästi ka seda , kuidas ta lõpuks seanahast rihmad neile pääle kinnitas , enne minu jala järgi mõõtu võttes , sest ta oli seeaeg mu ees käpuli maas ja ähkis kogu aeg , sest polnd enam noor mees . Sinna lumelaudade juurde käis ka veel kuivatatud kuusepuust tokk , minust tublisti pikem ; mille jämedama otsa sisse oskas Esä rauast teraviku ajada . Ja siis , mäletan , hakkas Esä juhatamist perra see harjutamine pihta . Ei see kerge olnud – algul tuli õppida neil kõndima , siis ennast edasi libistama . Kuni ma oskasin juba ka mäest alla sõita ja ükskord ometi püsti jääda . Just lumekoorikul ning järvejääl läks seda teravat tokki toeks ning lükkamiseks tarvis . . . Vist nende mõtete saatel – aga kas seda enam nii pika aja taha selgesti mäletan – saatsin ma silmaga oma kallimat ja olin juba taresoojasse pöördumas , kui metsa tumeda viiru tagant lahvatas äkitselt nõrk paisuv kuma , nagu oleks säält päike tõusma hakanud . Aga päev ei saanud see olla , sest päike tõusis ju vastaspoolelt , meie mäekupli , see tähendab Pekomäe tagant – ja päevatõusuks oli veel liiga vara ka ! Hirm nööris mu kurku . Ma aimasin kohe halba . See oli kahjutuli ! Seal põles me küla ! Nüüd siis oli see , millest kogu aeg vaikselt ja vastutahtsi oli räägitud , lõpuks käes . Õieti olime küll juba terve selle pooltalve pidevas pelus elanud , et vaenlane tuleb . Aga samas olid kõik veel lootnud , et ehk külmal ajal seda ei juhtu . Me seisime ju lausa oma maa veerel . Meist edasi algas võõras maa , madal ja pajuvõsane , nagu ta Pekomäelt selge ilmaga ära paistis . Ja sääl kuskil vahepääl oli too piir , mida mina polnud näinud . Nii et vaenlane oli selle öö varjus , kui ma Ivvoga magusasti sängi jagasin , meile kõigile kaela sadanud . Kuidas aga oli nii juhtunud , et meie tare oli neist vahele jäänud , et nad olid kohe küla kallal . . . ? Võib-olla seepärast , et meieni polnud ka sealt teiselt poolt teed , ainult see üks , mis tuli küla kaudu . Ja Ivvo oli nüüd juba kindlasti sellesama tee peale jõudnud ! Ja tema ei näinud metsa tõttu midagi ! Tahtsin talle järele tormata , nii nagu ma olin , tahtsin karjuda üle selle varahommikuse vaikuse , milles iga hääl nii hästi kostis , et ta ei läheks küla suunas , vaid põikaks kõrvale , ei , et ta tuleks tagasi , sest siin oleks ta ju turvas . . ! Kuid mu silm ei seletanud enam teda . Metsasälk oli ta endasse neelanud . Ma olin sääl trepil kui halvatud , kui äratehtud . Ja nagu keegi targem või kaugelenägelikum minus lausus rahulikult ja pikaldaselt , et muuta ei saa enam midagi , et kõik see on juba paika pandud – läheb nii , nagu peab minema . . . Ja seepärast kartsin ma valju häält teha . Sest pelgasin tol hetkel omade pärast . Just sel otsustamatuse hetkel kostis säält metsa poolt röögatus , mis oli nii hirmus ja vali , et läbistas kui talvine välk kogu mu olemist . Siis kordus hüüd uuesti , aga palju nõrgemal kujul , et muutuda seejärel halinaks , soigumiseks , nagu oleks mingi talvine loom seal metsas hädas – ja hallvalge väli justkui võpatas ning öömust mets väristas oma sakistikku . Kuid mu hull ettekujutus ütles mulle kohe , et see polnud kellegi loomahääl , vaid Ivvo oma , et selsamal hetkel juhtus temaga midagi väga hullu . Ja justkui vastuseks avanes hämarusepõu ning sealt lauge nõlvaku poolt hakkasid ülesmäge liikuma mingid kogud . Suuremad ja väiksemad . Suuremad olid lumes ukerdavad hobused ja väiksemad olid jalamehed , nagu ma kohe mõistsin . Vaenlane tuli , niipaljukest oligi seda hingetõmmet meie ja küla vahel ! Neid oli kokku oma tosinkond või enamgi . Jah , nad olid tee , selle reetliku talvise jälje , mis meie tare poole tõi , üles leidnud . Ja nüüd paistis me mäeveerul tare neile juba otse silma . Nad lootsid ka siit mingit noosi , nagu oleks neile küla paljaksröövimisest veel vähe ... ! Mu mõte töötas väga kiiresti . Kuigi ma teadsin , et ei jõua enam palju ette võtta . Pidin korraga hoolima nii enesest kui ka neist , kes tares veel rahuliselt magasid . Kuid mu hääl ei pääsenud endiselt kurgust välja . Ja tulijad edenesid vastumäest hoolimata väga kiiresti . Enne tare hargnesid nad lumeväljale laiali . Siis olid nad juba õues . Kostis tasaseid võõrakeelseid hüüatusi . Ma kükitasin värisedes vöörusenurgas oleva kapsatünni taha maha ja olin tunnistajaks , kuidas nad minu poolt lahti jäetud uksest robinal tarre tormasid . Kolm või neli ühte kasvu lühildast meest , mingid nahast mütsid peas ning midagi käes . Ja õuelt kuuldus seeaeg hobuste pruuskamist . Nii et mul polnud esialgu lootustki oma peidukohast välja karata . Ja kuhu mul olekski paljaste sukkade väel tormata ! Aga kui ma just nõnda mõtlesin , puutusid mu käed millegi vastu . Need olid saapad . Vist Esä vanad saapad . Midagi mõtlemata kiskusin need endale jalga , ise kägaras ja hirmust segane . Kuivusest kokkukiskunud saapa olid mu jalale peaaegu parajad . Eks see oli ka , kui ma takkaperra mõtlen , üks noid häid , väiksemaid kokkulangevusi , mis mind päästa aitas . . . Kuulatasin . Tarest polnud kuulda kippu ega kõppu . Siis kostis üks oiatus , nagu oleks keegi midagi halba unes näinud . Ma arvan , et see oli Väikuveli , kes ei jõudnudki unest üles ärgata ja kelle hingeke kihutas lihtsalt ühest teadmatusest teise . Sinna lõputusse pimedusse , kust pole enam tagasiteed . Ja kui ma veel nüüdki , aastaid hiljem selle peale mõtlen , siis rabab mind uuesti too meeletu tunne – kõigist asjadest kõige julmem tegu maailmas , veel julmem kui tapatöö ise , on see , kui inimeselaps tapetakse une pealt , kui ta ei näe ega saa eales teada , mis temaga juhtus . . . Alles peale seda viuksatust ärkas seal sees imelik robin . Hetke pärast rahmeldi juba elu ja surma peale . Nüüd polnud mul enam mingit valikut , elu hääl käsutas valjult – olin kahe sammuga välisuksel ning tundsin juba pääsemise õhku enda ümber . Kuid just sel viivul kargas keegi , kes oli väljas passinud , mulle vastu ja paiskas mu tagasi vöörusesse ning ühe hooga põrmandule maha . See nimeta ja näota mees jäigi minu peale lamama ja ta haises ratsalooma ja rääsunud rasva ja suitsu järele . Ta oli mulle niisama ligidal , nagu oli olnud Ivvo , kelle hingeke oli veel enne minema lennand kui Väikuvelle oma , ja tema suu ümber kasvav kidur habe puutus mulle vastu nägu . Ma arvan , et ta oli sääl trepil näinud või kohemaid aru saanud , kes ma olen . Et ma olen naisterahvas . Sest ma hakkasin kohe tundma ta paisuvat meheliiget , ehkki mitu rõivast oli vahepääl . Ja juba ta tahtis sedasama , mida kõik mehed tahavad , mida Ivvogi tahtis , ainult et see polnud sugugi seesama , millega mina oleksin pidanud leppima . Sel oli vere hõng ja vägivalla maik man . Imelik , et ma suutsin selle võõra sõdalase raskuse all lamades üht asja mõelda – kas tõesti tapmine ja naisevägistus asuvad mehes nii ligistikku. . . Võib-olla selle mõtte tõttu , võib-olla seepärast , et mulle viirastus hetkeks minu pääl olev Ivvo , aga ma kannatasin minul lamaja kobamisi oma ihu kallal niisama ükskõikse rahuga , nagu ma nüüdsama olin nende tarele liginemist päält vaadanud . Minus ei ärganud veel vastuhakku . Ma üksnes lamasin sel raudkülmal põrmandul , pea viltu , silmad kirveteral , mis läikis mulle nõnda lähedal , aga ometi lõputult kaugel minu vabaks jäänud käe jaoks . Alles siis , kui ta oli oma õhinal tahtmises juba päris sihil , pääses minust lõpuks välja hele karjatus . Mõtlen nüüd –veel mõni hetk , ja ma polekski hiljem teadnud , kelle lapse ma ükskord ilmale kannan – kas Ivvo või selle pilusilmse ja rangjalgse mehe oma . Ja kohe seejärel nägin ma , kuidas kirves sealt aknalaualt aeglaselt kadus ja tundsin , kuidas minul olijast käis läbi võpatus , õieti ju kumeda löögi kaja , mida ma samaaegselt ka kuulsin kui luu praksatust – ja mees vajus väga aeglaselt lössi ning veeres põrmandule , minu ja kapsatünni vahemikku maha – ning ma olin vaba . Ja vöörus korraga värske vere hurma täis , nagu oleks olnud seatapupäev . . . See oli Esä , kes seisis kambriuksel , kirves käes . Ta oli mu naisehäbistusest päästnud . Oh Esä ! tahtsin ma rõõmsalt hüüda . Kuid samal viivul välgatas ta turja kohal nagu kõver hõbedane välk . Aga Esä suur kere ei vajunud mitte ettepoole , vaid hoopis tagasisuunas , vastu kambriukse piita , sulgedes nondel , kes sääl sees olid , pääsu vöörusse ja õue . " . . . Ruttu . . . tütar . . . lumelauad . . . varjualuses . . . " sosistas Esä vaid , ja siis lõppes õhk ta seest otsa . Hää Esä , see oli viimane , mida ta minu hääks sai teha . Aga Imä heaks enam mitte midagi . Sest samal ajal just kostis kambrist naisehäälne hädaldus , nõrk ja sumbe , kustudes poole peal , nagu oleks midagi lämmatavat suu päälesurutud . Nõnda jättis ka vaese Imä hääl minuga hüvasti , alatiseks hüvasti , nagu enne seda Väikuveligi . . . Nüüd olin ma täiesti ütsinda vaenluses maailma vastas , ja mul oli nüüd vaid iseenda eest muretseda . Kargasin uuesti õue . Seekord polnud mul ühtki takistajat vastas . Iseennast võites tormasin varjualuse poole , kartes Esä suuri saapaid jala otsast ära kaotada . Mäletasin nüüd ka ise , kuhu kohta lumelauad varjualuses olin pannud , kui ma neid vahaküünlakontsuga olin üle hõõrunud . Väljas oli valgem . Tulekuma küla pool oli palju kõrgem ja tugevam . Nägin seda kõike nagu külgnägemise läbi ; mu muu vaade ja mõistus olid nüüd kinni vaid ühes – kui ruttu ma oma lumelauad jalge otsa saan , ja kas ma leian selles hämaras ka tõukekepi üles , sest ilma selleta oleksin tõsises hädas . Ma olin veel kummargil , teist saabast rihma taha lükkamas , kui kellegi huilgamine kuulutas , et nad on mu avastanud . Koperdasin veel korraks puupaku otsa , millel Esä hagu ja puid ragus , ja see oli mu lõplik hüvastijätt oma koduga . Tõuketokk ristipidi käes , suhkatasin oma esimesi samme . Aga röövijad olid mul päris kannul . Kuid nad pidid kahlama läbi majalähedase lume , mis mind juba kandis . Kohe , kohe pidi algama mäenõlv , seal võis mõni mu varasem lumelauajälg ees olla ! Kuid selles hämus , mis rohkem silme ees , selles hirmus ei seletanud mu silm küll midagi . Kostis uuesti kurguhäälseid hõikeid , seejärel hobusehirnumist , nagu sunniks nad hobuseidki mulle kannule . Nüüd siis teadsin selgesti , et tegu ei ole me ülepiiri vaenlastega , vaid nende alamat sorti abiväega , kelle meelevalda me , kõrvaltmaarahvas , olime meelega antud . Küllap tasuks mingite röövitegude eest . Sellest oli meitel ennegi räägitud . Et need madalat kasvu rangjalgadega mehed on pärit säält kandist , kus pole enam metsa , kus on üksnes vaid tühi lõputa väli ja kõhisev rohi ja soe tuul , mis üle selle kõige käib . Seda maad kutsus vanarahvas Hobustemaaks , ehkki nad vaevalt keegi seda ise näinud olid . Jah , need mustaverd pilusilmsed mehed olevat kui oma hobustega ühte kasvanud . Seepärast olla nad ka hobusehaisused , söövat hobuseliha ja joovat märapiima . Veelgi vanemas rahvasuus kutsuti neid koerakoonlased , mis tähendas , et nad olid siinmail ka vanal hallil ajal käinud . Ma olin neile nüüd kõige tähtsam . Palju tähtsam , kui meie tarest saadav kraam või miski muu . Ma olin neile tähtis kui naisterahvas . Sest minu sisse saaksid nad vaigistada oma kihu , mis oli tapakihust hetkel tähtsamgi . Ja minust oleks jätkunud neile kõigile ... Kõik see vilksas must ühekorraga läbi , ja ilma et mu mõte oleks mind käsutanud , pöörasin ma end sellelt poolhoolt ümber ning äigasin kõigest jõust mehele , kes oli mulle hääle järgi kõige lähemale jõudnud . Kõlas meeletu röögatus . Ma ei tea siiamaani , kuhu mu tõuketoki raudne ots teda tabas . Üks kahest – kas rindu või silmevahesse . Hiljem palvetasin siiski tema , selle musta mehe pärast , kelle nägugi ma näha ei jõudnud , et ta ellu oleks jäänud – pimedaks võis ta ju jääda , kättemaksuks oma liigagaruse eest ! Igatahes tabasin teda nii rängasti , et jupp mu tokist ära murdus , nii et ma pidin maha kummarduma ja allesjäänud osa lumest üles habama , kui ma üldse nende käest ära lootsin pääseda . Sel hetkel nägin hetkeks toda jalameest , kes oli lumes kägaras , ja mu pilk tabas ka teisi jälitajaid – kaks neist olid hobuste seljas , huilgasid ja nüpeldasid hobuseid kantsikutega , sest suutnud läbi lume liikuda . Asjatu lootus ! juubeldas juba mu poolvaba hing . Nemad , nad ei tunne meie lund ! Ei see ole neile suvine kõrbenud väli ! Ja juba oligi valgehall mäenõlv mu ees valla ning lumelauad kogusid ruttu hoogu , mida ma neile tokijäänusega ka kogu jõust juurde andsin . Külm tuul käis mu jalgevahest läbi , sest mul polnud allpool muud kui pikk ja nüüd tuules laperdav hame . Kuid kohe , kohe olen nende käest lõplikult pääsenud ... ! Kuid ma rõõmustasin vara . Nad oleksid mu isegi seal poolel mäel kätte saanud . Ei , mitte käsitsi . Ka mitte püssikuuli varal , sest neil polnudki püsse . Selgus , et peale oma kõverate mõõkade oli neil kaasas midagi , mis meie maal oli juba unustatud sõjaasi . Nool vihises nii ootamatult ja salalikult , ja see oleks tabanud mind otse keset mu kaskas selga ning küllap kaskast läbigi tungind , kui üks mäemügar poleks lumelaudadele just samal hetkel teele sattunud ja see poleks mind hetkeks tasakaalust välja viinud . Ja see komistus päästis mind tõemeeli . Ma vajusin ettepoole , nagu tahaksin lumme lennata – ning raudotsikuga nool tabas mu kägaras kaenlaalust . Aga juba oli mul tasakaal tagasi ja järvejää , mille öine tuisk oli paljaks ajanud , kihutas mulle hooga vastu ja siis olingi jää pääl , mida kirjasid vaid üksikud tuisujoomed . Ja nüüd alles läks mulle tõsiselt murdunud otsaga tokki vaja . Ma sahkasin kõigest jõust tuuleseinast läbi ega täind enne tagasi vaadata , kui keset järve olles . Ei olnud mu kannul enam ühtki ukerdavat , veel vähem hobuse seljas kogu . Ma tundsin selget rõõmu , elul oli äkki võimatu maik ! Siis kadus see tunne ja ma hakkaksin tundma , et ehkki mu keha on õhevil , külmetab mu jalgevahe hullusti . Samas olin ma juba mingi aeg tundnud , et miski kerge on mulle kogu aeg järele lohisenud . Selgus , et see oli kaskakäisesse torgatud villane suurrätt . Ime , et see polnud mäel ära kadunud . Sidusin suurräti ümber puusade ja ta vabad otsad jalge vahele sõlme . Ma arvan , et ka see teadmata kombel kaasahaaratud suurrätt aitas päästa kui mitte mu elu , siis mu tervist küll . Muidu oleksin sel päeval kondiks külmunud . Ja alles siis taipasin kobada ka seda teist asja , mis mu kaenlaaluses oli kogu aeg kõlkunud ning mind ka omal kombel seganud . See oligi too nool . Ja niipalju kui mul jõudu oli , ma murdsin noole üsna raudotsa juurest katki ning viskasin puuosa minema , rauast teraviku aga pigistasin pihku . Ja kui ma siis , vaenlase nooleots käes , uuesti pilgu tõstsin , lõid meie tarest üleval mäerinnakul esimesed tulekeeled välja . Esä , Imä ning Väikuveli olid kõik seal sees , nüüd hoolitses juba tuli nende eest . . . Rohkem nagu polegi mul millestki rääkida . Vast veel seda , et mu pääsmine ei käinud siiski nii kohe . Ma ei julgenud ju põigata meie külla , kuhu järve lõpust oleks olnud kerge pääseda – see oli paksus suitsus ja sealt kostis pidevat hädakisa . Ma ei võinud ka keerata sellele teele , mis mulle veidi hiljem ette sattus . Ma pidin valima oma puhast jälge meie mäekuplite , läbi meie orgude ja metsasiilude – aina kaugemale sisemaale , kuni ükskord suures valges tõusis mu ette kobar maju , rahulikud suitsud turjal . Sinna võisin sisse minna . Oli selge , et sinnamaani pole vaenlane veel jõudnud – ja mina olin juhtumisi nendele inimestele teatetooja , et sõda on juba valla . Sain säält endale rõivaid juurde ja kehakinnitust , aga ma ei tahtnud sinna kuigi kauaks pidama jääda . Sest ma ikka veel tundsin nagu selja taga olevate silmadega– nad on mul kannul ! Mu meeletu sõit Esä tehtud lumelaudadel kestis peaaegu õhtuni . Siis alles jõudsin kivilinnuse juurde , kus siiski juba teati vaenlasest . Rääkisin neile kiiresti , mida olin läbi elanud . Parajasti oli üks voor linnuseväravast väljumas – põhimiselt naised ja lapsed ja paar juhuslikku haiget ning kaks noort nunna – ja mind pandi sinna voori kaasa . See oli õieti üks saksa emand , kes mõistis väheke me keelt ; ta võttis mind oma ree pääle , sest oli üksi oma kraamihulga kõrval ja vajas nähtavasti seltsi ning edaspidi ka kellegi noorema abi . Ma ei tahtnud oma lumelaudadest veel loobuda , ja need mahtusidki lahedasti reeserva õlgede alla . Ka seda raudotsikuga keppi ei visanud ma minema , sest mõtlesin – teda võib mulle veel vaja minna . Lumi oli sügav , jälge peaaegu polnudki ees ja voor jõudis väga vaevaliselt edasi . Sel teeosal jõudsin oma hirmsa loo saksa emandalegi otsast pääle üle rääkida , millest tema veel suuremasse ärevusse sattus , kui enne oligi . Ja ta hoidis minust lausa kahe käega kinni , et ma tema juurest enam sammugi ei läheks , nagu oleks minu küljes mingi õnn . Ja nõnda vist oligi , ja emandal oli ehk õiguski ! Õige pea tuli ühes varjulises kuusikuservas ööks paika jääda . Kogu voori peale oli vaid paar meest , nende abiga tehti tuli üles ja kõik see rahvas istus öö otsa ringis tule ümber – osalt pelgusest vaenlase poolt une pealt ehmatatud saada ( milleks minu jutt tugevat mõju avaldas ) , osalt seepärast , et polnudki , kus magada , aga võib-olla hoopis seepärast , et nõnda loodeti aega tagant sundida , et hommik ometi rutemini saabuks . Mis oli vaid tühipaljas soov , sest see öö , kõik taolised ööd , venivad hiiglapikaks ja ma jõudsin selle jooksul kogu oma elu silme eest läbi lasta ning üha ja uuesti neid ahastavaid hetki endas läbi elada . Juba vastu hommikut , kui enam kedagi tulepuude järele polnud minemas ja tuli mõelda edasiliikumisele , tegin ma raske ohkega otsuse ja heitsin Esä tehtud lumelauad tulle . Sest ma teadsin , et enam neid mulle vaja ei lähe . Põlegu nemadki olematuks ! Aga enne veel andsin nende põhjadele suud – salaja , pimedas , teiste nägemata , nii nagu käis ka mu kahekõne seal üleval mäel Pekoga , et ta mulle vähemalt lapse kingiks , kui mulle meest pole saatuse poolest määratud saada ... Aga need kui need Esä poolt armastuse ja hoolega tehtud lumelauad ilusa kollase leegiga põlema lõid , meile kõigile veel pisku sooja pakkudes , enne kui me oma külmadele regedele ronime , viirastus mulle veel korra me mäeküljetare , kuidas see põles – ja ma mõtlesin , et kas saan veel kunagi tagasi sellesse kohta , kus see oli seisnud , ja ka üles mäekuplile endale ning kas siis on veel seal kidurate kadakate ringis alles Peko tammepuust kuju . Või on seegi hävinenud , tuhaks saanud , nagu kogu elu ümberringi . Mis oleks ka õiglane , sest kui pole inimesi , siis pole vaja ka nende puust jumalaid . . . Viimasena heitsin sinna sütele oma terava toki . Seegi lõi kuiva puu kombel põlema ja kui kogu puuosa oli juba põlenud , võisin näha , et rauast otsik , mille Esä käsi oli puu sisse tagunud , lausa hõõgus . Too hõõgus puutus vastu mu südameserva terve selle külma päeva , mille jooksul me saime jõudsalt edasi , nii et ma tundsin tõega , kuidas see oht , mis kogu aeg mind kukla taga varitses , järjest nõrgemaks muutus , kuni me olime ülejärgmise päeva õhtuks viimaks palju kindlamas kohas , linnamüüride vahel . Kuid tiivutu sõjateade oli meist kiirem olnud ja nõnda saime kohe kuulda , et kaks päeva tagasi , küünlakuu esimesel päeval anno domini <arv> olid khaan Šig-Alei ratsanikud Vastseliina linnuse alla jõudnud ja linnus oli ilma vastuhakuta vaenlasele alla andnud . See tähendas , et kohe järgmisel hommikul pääle me lahkumist . Ühes olid meil saksa emandaga sarnased aimdused – ei tundnud me end ka sääl Tartu linnas turvaliselt , ja emand asuski viivitamatult asju nõnda ajama , et võiks kohe oma kodumaa poole teele asuda . Ja minul tuli tänutäheks ja samal ajal kaastundest tema kui üksiku naise vastu temaga koos võõrale maale kaasa rännata , sest ka mul polnud siia kedagi järele jäänud . Siis veel ei võinud ma aimata , et see sõda , mille süttimise juures ma lausa olin olnud , kestab üle kahekümne aasta . Ma ei osanud aimata isegi mitte seda , et üheksa kuu pärast annan ilmavalguse poisslapsele , kel on Ivvo helesinised silmad ja ta heledad juuksed . Muuseas , see tatarlase nooleots on mul siiamaani alles , ja ma loodan selle kinkida oma pojale , kui ta kasvab , sest olen kindel – see toob talle õnne . Nagu see oli õnnelik minulegi ... Ning kõige viimane , mida ma tahan mainida ja millel on eespool räägituga kõige otsesem seos , on see , et kui ma raskejalgsena pehmes saksa voodis lamasin , siis ärkasin ma üsna tihti varahommikul üles ühest ja samast õudsest unenäost . Ja kui ma olin juba ärkvel ning enda ümbruse kohta selguse saanud , endal süda rinnus tagumas ja laps minus ennast liigutamas , siis sain aru , et ma olin jälle unes näinud sedasama , mis ükskord tõeliselt oli aset leidnud. . . Et ma kihutan lumelaudadel mäest alla . Et ma olen täiesti alasti . Et nad on mul ikka veel kannul , mind kohe-kohe kätte saamas ... Pärast lapse sündi kadus see unenägu ära . Nii nagu ükskord kaob kõik halb , mis meiega kord on juhtunud . Jälle on käes suur suvi ja ma sõitsin üle pika aja maale , sinna kõrgel jõekaldal olevasse majja , kus mina ja õde oleme sündinud . Tema oligi mul autoga hommikusel rongil vastas ja ta naeratusega koos , nagu alati , vaatas mulle vastu midagi ammu tuttavat ; see oli me suguvõsa naiste , vanaema ja ema ja tädi ilme , nende kõikide kaja . Tema ja mina olimegi vaid , kes neid kolme veel mäletasime . " Tead , mul on sulle üllatus , " teatas õde tõsinedes . " Me sõidame Vana-Laitsnasse , nüüd kohe ! Mäletad , sinna mõisasse , millest vanaema meile nii tihti lapsena rääkis . Ja kus ta sai kokku me vanaisaga ! Mul on isegi teejuht kaubeldud , kes keelt oskab ... " Miks ma ei mäletanud , see oli üks me lapsepõlve peamisi lugusid – väike karjamõis kusagil Lätimaa sees , kuhu vanaema pärast oma esimese mehe surma teenima jäi , kus ta , üksik naine väikese lapsega , kelleks oli meie tulevane tädi Lilly , terve sõjaaja elas , enne kui Eestisse ära tuli ... Minu mäletamist mööda jäi mõis üsna kõrvale , kohta , mida ma olen hiljem hakanud kutsuma maailma nurgataguseks . Või kas seda paika üldse olemas ongi ? Olin nii mitmel korral kahelnud , kui seda nime kaartidelt otsisin ja üles ei leidnud . Just samas piirkonnas , kust ma Vana-Laitsnat otsisin , oli kahe väikese piirilähedase jõe asemel kaardil kujutatud üksainus , ja seegi voolas valesti . Kuidas vanaisa sai üldse niisugust jõge pidi tulla , kui ta ükskord väerindelt ära kargas ja vanaema otsima tuli ? ... Jõgi ise vilksatas vaid hetkeks läbi autoakna , kui me üle silla kihutasime . Piiriäärse kaupluse juurest võtsime peale ebamäärases eas väikest kasvu mehe , kes pressis midagi tervitusetaolist oma habeme seest , enne kui auto tagaistmele puges . Siis kohe paistiski vöödilise tulbaga riigipiir , kus õde meie kolme passe näitama läks . Aga piirivalvur ei vaevunud isegi tulema , et autosse pilku heita . Olime vaevalt paari kilomeetri jagu sõitnud , kui rohtukasvanud tee keeras vasemale ja suundus allamäge . " Ku nüüd säält nõdsu päält läbi pässess ... " tegi teejuht esimest korda suu lahti . Aga ei me pääsenud . Auto tuli heinamaaserva maha jätta . Meid võttis vastu täielik padrik : maadligi loogapajud , verev kontpuu , õitsev toomingas , hanevits ja humal kõigega läbisegi . Kähku lõikas teejuht meile võsast pikad tokid ja neid läks tõesti kohe tarvis , sest mingi teerajamälestus viis meid vana jõesängini , millest ulatus üle mustunud purdepalk . Ja kohe olimegi väljas avaral niidukolmnurgal , kus lokkas puutumatu inimesekõrgune hein , millest ma olin terve rongihommiku meelisklenud . Ainult et ma olin kujutlenud meie maja alust niitu , jõe kalasoomusekilgendust , madarate meelõhna , mida tuul lainetena aknasse toob – ja et ma lähen pärastlõunal üksinda oma jõe äärde kolama . Nüüd siis sain jõeretke jätte siin ... " Sääl tuu mõis omgi , " viipas teejuht ja lisas juurde : " Ma ooda siinsaman , käuge ärä , aiga om ! " Tõesti , paremat kätt jõeterrassil suurte puude all paistis madal hall ehitis . " Mäletad , vanaema rääkis ikka , et mõis on jõe ääres ja kõrgema koha peal , " lausus õde elavnedes ja hakkas läbi heina rühkima . Ma ei mäletanud seda – me mäletasime erinevaid asju . Tundsin vaid , et mu pea hakkab angervaksalõhnast ringi käima . Seda polnud minuga küll kunagi juhtunud . Jõudsime niidupervele . Sealt algas mõisapark , mis nägi räämas välja : torm oli eri aegadel puid koos juurtega üles kiskunud ja nood lamasid nüüd heledate ja koordunutena nagu mingid skeletid . See suurendas paiga mahajäetusetunnet . Kui teistmoodi olime lastena seda mõisakohta ette kujutanud ! Et häärber on heleroosa ning palju-palju suurem ja et sinna juurde viib lai munakividest sõidutee ... " Ei tea , kas siin kedagi elabki ... " lausus õde kõhklevalt ja lisas nagu vabandades : " Vaatame vaid korraks ringi ja ... " Kummardusin viltuse künnapuu alt läbi , et pääseda kahe töntsi samba vahel oleva ukseni , ning justkui ammust juhatust pidi kobasin uksepiida kohalt , kuid võtit mu käsi ei leidnud . Kui siis uksekrambist kinni haarasin , andis see järele ja jäi naljakalt ripendama . Sellest uksest polnud ammuilma käidud , ka trepp oli pragusid täis ja häärberiseintel haigutasid suured mahatulnud krohvilaigud nagu aja irvitav naeratus : mida teie siit otsite , mida te siit leida loodate ! Kuid kui ümber hoonenurga keerasime , tabas meid tõeline üllatus – häärberi lõunaküljel võttis meid vastu õitsev aed , kus oli selgesti tunda inimkätt . Kitsas aiatee poolitas seda , kahel pool teerada kasvas madalaid ilupõõsaid , maadligi ebaküdooniaid ning hulganisti lilli , nii koduseid ja tuttavaid , et õde lausa hüüatas . Seal oli keisrikroone , flokse , saialilli , pojenge , päevakübaraid , isegi paar puhmast kuldvitsu , aga kõige rohkem roose : kreemikaid , punaseid , kollaseid , valgeid . Siis märkasin midagi ebaharilikku : puude , põõsaste , ka lillevarte küljes lipendas tuules mitmevärvilisi riideribasid , nagu oleks keegi naine neid oma pika rüü küljest kiskunud ja millekski sinna sidunud . Nende riideribade mõtet oli raske taibata , igal juhul tunnistasid need sedasama : et siin siiski elati . Aiatee kuidagi kutsus edasi astuma , nõnda jõudsin selle teise serva ja märkasin , et seisan kõrgel järsakuserval . All läikis jälle vesi , need olid piklikud umbekasvanud tiigid või soodid , mille vahele jäid hundinuiatihnikud . Paremal viis kahel kivisambal puusild üle selle nõva , mis polnud minu arvates muud kui kunagine jõesäng . Ilmselt voolas jõgi siit veel viiskümmend-kuuskümmend aastat tagasi . Kui mu oletus paika pidas , siis asus mõis tookord jõe paremal kaldal , nii nagu ta oli nüüd jõest pisut eemal ja jäi selle vasakule kaldale . Siis ... siis oli siin tegu omamoodi saarega , eikellegimaaga . Kui imelik , mõtlesin ma – saar , mida siis veel olemaski polnud ! Siis ... Astusin veel sammu ja märkasin alles nüüd , et äärmiste lillepuhmaste vahel seisab liikumatult keegi naine . Ta oli seljaga minu poole , seljas pikk tume seelik ja kreemikate roosidega ühtvärvi pluus . Seisja pidi olema minu samme kuulnud . Ma juba mõtlesin , mis keeles teda kõnetada , kui ta ümber pöördus ja vaikides mind silmitses , endal pilk eemalolev . Ta välimuses ja hoiakus oli midagi halastajaõelikku , mida rõhutasid ka pearäti alla surutud lühikesed juuksed . " Küll on kena , et keegi viimaks ka külla tuli ... " lausus naine pärast hetkelist vaikimist tasases ja selges eesti keeles . Ja mind läbis kohe mingi kergendustunne – me sõit ei olnud siiski asjatu olnud . " Jah ... me mõtlesime ... tahtsime seda mõisat näha ja ... " pomisesin mina . " ... Veebruarist saati ei ole siin kedagi käinud , " jätkas naine . " Siin seisis ju terve rood sõdureid . Nende suurestükid olid sääl rehe all , nad ise magasid aidas ja valitsejamajas ... Nädala pärast saadeti nad väerinnale . Sellest peale käin siin iga päev kuulamas , et ega sõjakõminat kosta . " Ma ei saanud aru , mis sõjast ta räägib . Kas tõesti Esimesest maailmasõjast ? See kõlas nii , nagu oleks selle koha aeg päriselt seisma jäänud . Ometi oli kogu jutus mulle midagi tuttavat ... Naine tuli nüüd minu suunas , möödus mind riivamata . Ma vaatasin talle lähedase maa pealt otsa ja sain aru , et olin algul eksinud – ta võis küll olla nii kolmekümneviiene , kuid ta nägu oli üleni kaetud peene kortsuvõrguga ja ta silmade sügavuses peitus iseäralik väsimus , mis tegi teda vanemaks . Mu õde ootas seal tagaukse kõrval ja me astusime koos häärberisse ning käisime naise kannul läbi kõik toad . Aga seal polnudki midagi vaadata , toad olid ühtmoodi korras ja ... tühjad , poolte akende ees rippusid isegi kardinad . Lõpuks avas naine ukse suurde ruumi , mis oli arvatavasti häärberisaal , jäi keset ruumi seisma ja naeratas omaette . Ning kordas siis , pilk põrandal , justkui mu õe jaoks : " Küll on kena , et keegi ikka vaatama tuleb ... " Ja jätkas justkui poole pealt varem alustatud juttu : " Jah , nad olid nii noored , alles nekrutiks võetud ... Kes neist tahtis sinna väerindele minna ... Üks väikest kasvu mustaverd soldan , tema aitas häämeelega mul kõiki töid teha ... " Naine takerdus korraks , nagu kõheldes , millest edasi rääkida . " Mul hakkas tast kahju ... Ta rääkis nii südemeliselt oma emast ja õest ja kodust sääl suures linnas ... Tema pelgas seda väerinnale minekut iseäranis ... Ütles muudkui : Minna , palveta minu eest , kui ma sääl olen . Ja ma lubasin , et palvetan . Ma teen seda siiamaani . " Naine jäi jälle vait . Sel hetkel tuli teisest saaliuksest sisse kahe lühikese patsiga tüdrukuke , kaltsunukk süles . Laps võis olla nii kaheksane , tal oli kuidagi tuttav nägu ; mulle tundus järsku , et ta on nii väga me täditütre Hedvigi moodi , kui too veel väike oli . Pitsitus läbis hinge , kadudes siis kuhugi olematusse ... " See on mu vanem tütar , " lausus naine ja haaras lapsel õlgade ümbert kinni ning surus ta enda vastu . Ja jätkas siis : " ... Tema , see soldan , oli ka mu lapse vastu hää . Hoolis temast , nagu polekski võõras veri , vaid oma ... " " Ja aitas mul seda nukku teha , " lausus tüdrukuke , nagu oleks ta meie juttu ukse taga pealt kuulanud . " Ta tegi ka puuhobuse ja värvis ära ... " " Jah , Lilly , jah , seda ta oskas . Tal olid käed kogu aeg tööd täis ... Nagu tahaks just sellega väerinnale minemise mõtet eemale peletada , " ruttas naine lisama . " Millest te siin elate ? " küsis mu õde jutu vahele . " Kuidas – lilledest ju ! " imestas naine . Ja alles nüüd märkasime midagi , mis oleks pidanud meile algusest peale silma hakkama : suur ruum oli üleni lilli täis , seal polnudki mingit mööblit peale tumepruuni kummuti ning kandilise peegli , mis oli millegipärast heleda riidega kinni kaetud . Lilli oli kummutipealsel , kolmel laial aknalaual , saalinurkades ; neid oli igasugustes anumates : vaasides , savipottides , klaaskannus , ämbrites , isegi tühjas vasehalega kaetud mürsuhülsis puistas valge pojeng oma õielehti saali mustunud parkettpõrandale . Aga õde ei olnud oma küsimusele vastust saanud ja küsis seepärast teisiti : " Kas te siis müüte lilli ? Või kuidas te siin üldse hakkama saate ? " Ma taipasin kohe , et õde oli millestki valesti aru saanud . Sest naine nagu ei kuulnudki teda . Ta lausus rohkem iseendale ja üsna vaikselt : " Siin on nii ilus olla ... " Ja laps kordas nagu ema kaja , ainult et rõõmsamalt : " Meil on siin ilus olla , nii ilus ... " " Astuge siis kööki kah ! " taipas naine ja avas saali otsmise ukse . Puuvõrast varjatud aknast tungis sisse vaid helerohekat valgust , mis muutis ruumi kuidagi ebamaiseks . Ka köök oli lage ja tühi . Vaid pikk veepink mitme ämbriga , ääreni vett täis . Pingiotsal oli fajansist pesukauss , milles ujusid mõned roosivarred . Märkasin , kuidas mu õe pilk sattus sellele kausile , ja ta vaatas mulle küsivalt otsa , nagu tahaks öelda : ma olen seda kaussi kusagil juba näinud ... " Ma ei märganud , et teil siin kaevu oleks ! " oli õde jälle umbusklik . " Me toome jõest vett . Sest lilled tahavad kogu aeg juua ... " lausus naine ja vaatas meist mööda , aknast välja , nagu ootaks seal kedagi veele tulevat . Köök oli soe , üleliia soe . Madalas laias pliidialuses põles tuli , mis ei sobinud kuidagi sellesse suvisesse kuumaaega . Aga see ei olnud mitte halgudest või hagudest , mida väljas paistis küllaga olevat – pliidi all põlesid helevalusalt kuivanud lillevarred , mida oli kogu pliidiesine täis . Ja pliidiraual polnud ühtki nõud , see oli täiesti tühi . " Kui kena teist , et tulite , " kordas naine kui kõige tähtsamat lauset , või nagu ei leiaks ta teist kõneteemat . Ja jätkas siis kolmandat korda oma juttu : " ... Ta kükitas tavaliselt siin pliidisuu ees ja tegi tuld ... Viimasel õhtulgi tuli teine siia kööki ja muudkui rääkis , et saab seal väerinnal pihta . Pärast põlvitas põrandal , pea minu süles ja nuttis ning mina silitasin nagu väikesel lapsel ta pead ... Mul ei ole häbi sellest rääkida ... Inimene on inimene ... Ta on nii habras ... Kahekümne kahe aastane ... mis tema maailmast või naisterahvast teadis ... " Viimased sõnad lausus naine väga tasa . Ma vaatasin õele otsa ja me mõtlesime sel hetkel jälle üht ning sama mõtet : ma olen seda lugu kuulnud , aga mitte kunagi sellise lõpuga . Järsku nuuksatas tüdruk , kes oli meie kannul kööki tulnud , ja hüüatas : " Mul on ka temast nii kahju ... ! " Ning tormas köögist välja . " Lilly , Lillyke , küll ta tuleb tagasi ... ! Ma tunnen , et tuleb ... Ta ju lubas mulle ... Seal vana lõhmuse all , kui ma neid saatma läksin ... " hüüdis naine lapsele järele , pöördus siis meie poole ja kordas , nüüd juba mitmendat korda : " Kui hea , et tulite ... " Ja lisas juba kiirustades , justkui märku andes , et meie külastusaeg on läbi : " Kui te nüüd tagasi lähete , siis minge üle silla . Me vahel käime sealt . Ja kui mäe peale jõuate , siis keerake suure kivi juurest hüvakätt – sealt paistab juba suurtee . Seda mööda nad läksidki ... " Sinna , keset häärberisaali , roheka valguse sisse , oma lillede keskele ta meist jäigi . Last me enam ei näinud . Pidime tagasi minema heinamaa kaudu , sest ei võinud riskida sillaga , kust käisid üle vaid mälestuste kerged jalad – ma olin ju ise näinud , et osa sillalaudu lausa ripendas vee kohal . Nõlvakust alla minnes vaatasin tagasi , lootes , et märkan mõne kardinaserva liikumist . Aga aknad kaesid meile järele tumedate mittemidaginägevate silmadega . Hoomasin alles nüüd , et me astume mööda sissetallatud teerada ja et see viib otsejoones jõe äärde , kus viltuvajunud tugedel purre hakkas üle jõe viima . Kuid purre lõppes keset jõge ära , nagu oleks suurvesi või kevadine jääminek selle pooleks lõiganud . Pilk purdes , ei märganud ma kohe , et meile tuli sel teerajal keegi vastu . See oli samuti väike tüdruk , tollest seal häärberis kolm-neli aastat noorem ; ta oli paljapäi , ühes käes midagi rätiku sisse köidetud , teises kimp valgeid pojenge . Laps naeratas meile tervituseks , ja me astusime teerajalt kõrvale , et ta võiks meist mööda pääseda . Sel hetkel tundsin ma ta ära – tänu ühele vanale fotole . Aga ma ei öelnud seda õele . Õieti ma ei jõudnud veel öelda . Me olime vaid veidi maad edasi jõudnud , kui ta ise taipas ... " Ema ! " karjatas ta ja tahtis tagasi tormata . Kuid ma hoidsin tast niikaua kinni , kuni ta lõtvus ja mu õla najal vaikselt nutma hakkas . Me väikest kasvu mustaverd teejuhti polnud enam kusagil . Olime selles suvises heinas , nagu kaks mahajäetud last , kes pidid ise tagasitee leidma .