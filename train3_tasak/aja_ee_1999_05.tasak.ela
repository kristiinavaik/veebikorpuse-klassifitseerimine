kirjak	aja_ee_1999_05.tasak.ela	EE suutis parteide eeskujul arvutiga hääletamistulemusi mõjutada . Mihkel Kärmas Möödunud nädalal hoo sisse saanud interaktiivsed valimissaated , eesotsas TV<arv> saatega " Vali ! " ja TV<arv> saatega " Risttuli " , on pannud erakondade PR-mehed pead murdma , kuidas telefonihääletuse tulemusi endale soodsaks kujundada . Appi tuleb tiigrihüpe - piisab arvutist ja modemist . " See , mis siin toimub , on ju palagan ! " oli koonderakonna kampaania taga seisva reklaamiagentuuri Positive copywriter Priit Pirita pärast esimest interaktiivsete valimissaadete nädalat hämmastunud . Konkurentide häältesadu ületas koonderakonna tulemused mitmekordselt . Vanad rekordid prügikasti Tõeline tippmark sündis aga <arv>. jaanuari TV<arv> saates " Risttuli " , kui saatesse sissehelistamise rekord purustati <arv>kordselt . Tunniajalisse otsesaatesse , mille külaline oli Keskerakonna esimees Edgar Savisaar , laekus <arv> <arv> kõnet ( <arv>,<arv> kõnet sekundis ) , üle poole neist Savisaare poolt . Saate toimetaja Mart Luik oli veendunud , et telefonihääletuses rakendati arvutit . Näiteks " Risttule " valimissaated avanud Koonderakonna saatesse tuli üldse kokku pisut üle <arv> kõne . Farsiks muutus ka uudisteagentuuri BNS Interneti valimislehekülg , kus oli üleval proovihääletus . Katsetus lõppes sellega , et selgitati välja erakonnad , mis on kõige paremini tiigrihüppega hakkama saanud . Kõige tugevam arvutiseeritud erakond oli Mõõdukad , mille valimisnimekirja teisel kohal on suur arvutisõber Toomas Hendrik Ilves . Vahetult enne seda , kui BNSi server umbe jooksis ja hääletus otsustati maha võtta , anti ühe öö jooksul Mõõdukate poolt ligi <arv> <arv> häält ! BNSi infotehnoloogia juhi Ülo Laanoja andmetel hääletas Mõõdukate arvuti alguses korra sekundis . Kui tekkisid tugevad konkurendid Reformierakonna ja Keskerakonna näol , siis tehnoloogiat parandati ja arvuti hakkas hääletama neli kuni viis korda sekundis . Mõõdukatele järgnesid reformierakond ja keskerakond . Kinnitamata andmetel anti üksi keskerakondlase Värner Lootsmani juhitud Nõmme linnavalitsuse arvutitest BNSi valimisleheküljele <arv> häält . Parim kaitse on rünnak Ülisuur Savisaare vastaste arv möödunud nädala " Risttules " viitab , et erakonnad ei piirdu ainult oma kandidaadi upitamisega , vaid kasutavad arvutiparki vastaste vastu . Samale viitab " miinide " sokutamine vastastele BNSi valimisveebis . Nimelt on valimislehekülgedel ka võimalus erakondadele küsimusi esitada . Telgitagustes sahistatakse , et põhiliselt sokutavad erakonnad valenimede all ise üksteisele " miine " ette . " Kas Selma Viru-Jaagupist on tegelikult Jakko Tallinna volikogust ? " ironiseeris sellel teemal rääkides kommentaator Hannes Rumm möödunud nädalavahetusel raadiosaates " Olukorrast riigis " , viidates Tallinna volikogu keskerakondlikule pressiesindajale Jakko Välile . Linnavolikogu on tõesti Keskerakonna kants . Möödunud reedel andis Tallinna linnavolikogu esimees Edgar Savisaar korralduse blokeerida volikogu telefonidelt tasulistele numbritele helistamine ning karmistada kõrvaliste isikute pääsemist hoonesse väljaspool tööaega . Otsus tuli pärast seda , kui ajakirjandus paljastas , et noored keskerakondlased kogunevad õhtuti Tallinna linnavolikogu telefonide juurde , et helistada arvatavalt maksumaksja raha eest televisioonide valimisstuudiote tasulistele numbritele . Tähelepanuväärne on , et Keskerakonna nobedate näppudega noortekogu , eesotsas Evelyn Sepaga , ei saanud möödunud nädala neljapäeval Reformierakonna <arv> ja Mõõdukate üle <arv> hääle vastu . Keskerakonna jüngrite kontosse jäi Peeter Kreitzbergi esinemise ajal antud <arv> häält . " Arvuti , " kommenteerisid noored keskerakondlased kohalviibinud Eesti Päevalehe reporterile . Valimisplatvorm nagu poplaul Mullu kirjutas Eesti Ekspress nupukast pätist , kes ostis Eesti Telefonilt endale tasulise telefoninumbri , ühendas ennast salaja naabri telefoniliinile ning lasi arvutil naabri arvelt enda tasulisele liinile helistada . Sisuliselt varastas ta telefonifirma kaudu oma naabrimehelt . Sellele " jänesele " said telefonimontöörid varsti jälile . Kirjeldatud tehnoloogia on täpselt sama , mida erakonnad praegu väidetavalt kasutavad . Kui jätta kõrvale kõige uskumatumana tunduvad kuulujutud , et erakondade teenistusse on rakendatud mõni suur internetiteenust pakkuv firma , siis arvamused selle kohta , kui kiiresti arvutit ja modemit kasutades hääletada saab , kõiguvad ühest kõnest seitsme sekundi jooksul kuni mitmesaja kõneni sekundis . Et selgust saada , otsustas EE korraldada ajakirjandusliku eksperimendi , rakendades " valimisvandalismi " teenistusse arvuti . Julgust andis küsitletud arvutiasjatundjate kinnitus , et vajalikku tarkvara programmeerida on " käkitegu " . Katse eesmärk oli näidata , et TV<arv> valimissaates " Vali ! " saab arvutilt helistades tulemusi mõjutada . Saates antakse kuue suurema erakonna esindajale poolteist minutit aega etteantud küsimusele vastata . Selle aja jooksul saab tasulisel telefonil helistades erakonna seisukohtade suhtes poolehoidu avaldada . Omaette küsimus on , kas poolehoidu valimisplatvormidele on võimalik sellise otsetelefonihääletusega usaldusväärselt mõõta . Kui muusikasaates " Seitse vaprat " võib laulu paarist esimesest taktist aru saada , kas lugu meeldib või mitte , siis seisukoha võtmiseks erakonna platvormi suhtes tuleks see eeldatavasti lõpuni ära kuulata , ja alles siis arvamust avaldada . Vastasel korral näitavad hääletamistulemused erakonna üleüldist pooldajate hulka või arvutipargi võimsust . Viimast oligi plaanis tõestada . Katsetame !!! Esmaspäeva , <arv>. veebruari õhtul küsib " Vali ! " , kas Narva ja Sillamäe jäävadki venekeelseteks linnadeks . Ekspress valib oma soosikuks seni jumbo-kohal ( keskmiselt neli protsenti hääli ) püsinud Eesti Maarahva Erakonna . EME esindaja Toomas Varraku pooleteiseminutise esinemise ajal registreeritakse <arv> kõnet , <arv> neist tulevad Eesti Ekspressi arvutist . Võrreldes Reformierakonna <arv> , Mõõdukate <arv> ja Keskerakonna <arv> häälega on see köömes . Ometi piisab sellest , et tõsta EME tagantpoolt teisele kohale , kokku seitsme protsendiga häältest . Sest veel kehvemini läheb Juhan Aarel Koonderakonnast , kelle kontosse jääb vaid <arv> häält . Reklaamimees Priit Pirita lubab , et järgmise päeva õhtuks saavad nad enda arvuti üles , mis saatesse kõnesid võtma hakkab . Teisipäeva õhtul alustab saatejuht Mart Luik " Risttuld " pöördumisega vaatajate poole : " Selgus kurb tõsiasi , et poliitikud kipuvad petumängu mängima . Sellele vaatamata kutsume kõiki vaatajaid helistama . Saab näha , kaua arvutimehed vastu peavad , sest kõne on tasuline . " Loosi tahtel on saate külaline EME esindaja Tiit Tamsaar . Veerand tundi hiljem algavas saates " Vali ! " küsitakse seekord , kas astmeline tulumaks on rahvale kasulik või kahjulik . Esimesena on järg emelasi esindava Maido Pajo käes . Meeleolu Ekspressi toimetuses on nagu Eurovisiooni punktiandmise ajal. Kokku saab EME <arv> häält ehk kuus protsenti häältest . Võrreldes EME senise keskmisega korralik tulemus . Vahepeal pisut parendatud Ekspressi arvuti arvele jääb sellest <arv> häält . Rõõm jääb aga üürikeseks , sest vastaste üleolek on masendav . Reformierakond korjab <arv> häält ( <arv> protsenti ) ja Mõõdukad <arv> häält ( <arv> protsenti ) . Ka Koonderakonna arvutipark paistab töötavat , kokku langeb nende saagiks <arv> häält ( <arv> protsenti ) . Näiteks Reformierakonna puhul teeb see <arv>,<arv> kõnet sekundis . Ilmselt kasutatakse korraga mitut arvutit . Samal ajal läheb konkureerival telekanalil esineval Tiit Tamsaarel nadilt . Võrreldes nädalataguse Savisaare-saatega , jääb saatesse helistanute arv tühiseks , kokku <arv> kõnet . Eesti Telefoni ( kasulik ) vaikimine Kõikvõimalikud valimisliinid on vesi Eesti Telefoni rahaveskile . <arv>sendine kõne alustamise maks kukub telefonifirma kukrusse isegi siis , kui kõne kestab vaid murdosa sekundit . Meelevaldse arvutuse järgi võib väita , et üksi möödunud nädala " Risttule " saate ajal rikastus telefonifirma <arv> <arv> krooni võrra . Selle teisipäeva " Vali ! " rikastas telefonifirmat ligi <arv> krooni võrra . Tähelepanuväärne on , et hea äri nimel andis riigifirma Eesti Telefon telejaamadele hääletusliinid tasuta . Sestap suhtutakse Eesti Telefonis arvutihääletamise jälgede ajamisse jahedalt . Kõnede eristusest oleks võimalik kohe näha , kas ja milliselt numbrilt arvuti on valima pandud . " Põhimõtteliselt võib ühte telerit vaadata kümme inimest . Miks nad ei võiks avaldada poolehoidu ühelt telefonilt ? " usub Eesti Telefoni turundusosakonna juhataja ja hääletusmasina looja Avo-Rein Tereping sinisilmselt . Tereping tegi hääletusmasina valmis eelmisel aastal Jüri Piheli õhutusel Eurovisiooni lauluvõistluse publikuhääletuseks . Praegu töötab Pihel TV<arv>s ja on üks " Vali ! " idee autoritest . " Konkreetselt , mis numbritelt helistati , selle kohta pole võimalik andmeid saada . Kui mõni koristaja juhtub nägema , et noorpoliitikud helistavad , see on teine asi . Meil selliseid andmeid pole ja kui oleks , ei tohi vastavalt isikuandmete kaitse seadusele neid ajakirjandusele anda , " eemaldub Tereping probleemist . Tema sõnul pole telejaamad ise hääletajate päritolu vastu huvi tundnud . " Meie anname igale parteile võimaluse aus aus olla , " naerab Jüri Pihel . " See hääletus ei olegi pretendeerinud usaldusväärsusele . Tõelised tulemused tulevad valimiste päeval . " Mingit kasumi jagamist Eesti Telefoni ja TV<arv> vahel Piheli sõnul ei toimu . Terepingi sõnul ei ole hääletusmasin rahalehm . " Rikkaks me selle tõttu ei saa . Sulepead ei saa hukka mõista selle eest , et sellega kirjutatakse alla surmaotsusele , " toob hääletusmasina looja võrdluse . Mullu teenis masin <arv> <arv> krooni . Kõnesid piiravad süsteemid , mida lääneriikides kasutatakse , on Terepingi sõnul äärmiselt kallid ja eeldavad täisdigitaalset telefonivõrku . USAs näiteks on mõnedes osariikides koguni kasutusel isiklikud koodid , mida kodanikud hääletamisel kasutavad . Avaliku arvamusega manipuleerimine Erakonnad , kes on olnud avaliku arvamuse küsitluste põhjal edukamad , on ka räpases mängus edukamad . Need on keskerakond , reformierakond ja mõõdukad . Meedia pakutud proovivalimiste võimalus on muudetud naeruväärseks , sest erakonnad on pannud oma personali , arvutipargi ja tarkvara tegema tavaliste valijate tööd . Milleks seda vaja on ? Kui ebakindlad valijad näevad , et üks erakond on teistest mäekõrguselt üle , siis sotsioloogide ennustuste kohaselt valimispäeval kalduvad nad otsustama alateadlikult tugevama poolt , tahtes sarnaneda enamiku inimeste arvamusega . REKLAAM KUI KUNST : Kaks suurt firmat - kõnekaarti Simpel levitav Eesti Mobiiltelefon ja hambapastat Colgate valmistav Procter &amp; Gamble - panid rahad kokku ja üürisid omale Tallinnasse Kaarli puiesteele ühe kuulutustetulba , mille päält on linnarahvale hää oma tooteid tutvustada . Linnar Priimäe hinnangul on tegemist viimaste aastakümnete mõjukaima välireklaamiga ! Eestlastel võib välismaal reisides tekkida sekeldusi kalendri pärast . Meie nädalanumbrite arvestus on kõigis Euroopa riikides kasutatavast ühe nädala võrra ees . Kalendrinädalate lugemiseks on rahvusvaheline ISO standard , mis ütleb , et aasta esimene kalendrinädal on see , millele langeb aasta esimene neljapäev . Kuigi standardi kasutamine on vabatahtlik , rakendatakse seda kõikides maailma maades . Meie kalendritootjad aga on aluseks võtnud , et esimene aasta päev on ka esimene nädal , olgu see või pühapäev . Eesti Standardiameti peaspetsialist Anne Laimets : " Kalendritootjad panevad need numbrid omast peast . Kui mõni selline kalender on ette juhtunud , oleme alati neile teatanud . Igale poole me ka ei jõua . " " See ei ole ju tegelikult nii oluline , " rääkis Mait Puusepp OÜst Sulemees . " Seda süsteemi kasutavad ainult kaupmehed . Kui oma veast teada saime , hakkasime uute numbritega märkmikke trükkima . Aga eestlased seda nädalasüsteemi ei kasutagi . " Euroopas kasutatakse laialdaselt ajaarvestamisel nädalate järjekorranumbreid , näiteks hotellitubade broneerimisel . " Normaalne oleks kasutada sama süsteemi kui teised riigid . Nädalad esinevad mitmetes kokkuleppetekstides , " nentis Laimets . Draamateatri direktriss Merle Karusoo keelas näitleja Merle Palmistel osalemise seriaalis " Kired " , kus Palmistel on täita üks peaosadest . " Otsest keeldu ei ole , " ütles Palmiste . Tal on teatrijuhiga vastastikune kokkulepe , et põhitöö suure mahu tõttu näitleja praegu teistes projektides ei osale . " Kirgede " produtsent Toomas Kirss : " Tean , et niisugune otsus Draamateatris tehti , kuigi mulle pole seda ametlikult teatatud . Kui Karusoo tahtis meile sellega käkki keerata , siis jäi ta igal juhul hiljaks , sest selleks hooajaks on meil seeriad valmis . Järgmise hooaja pärast ma nii väga ei muretse . Vahepeal tulevad valimised , uus kultuuriminister ja siis ehk seatakse kahtluse alla , kas selline inimene ikka sobib Draamateatrit juhtima . " Draamateatri avalike suhete juhi Ants Johansoni sõnul ei ole mitte ühelgi näitlejal keelatud kuskil mujal mängida . " Rõhutan , et näitlejale ei ole mingisugust moraalset survet , keelamisest rääkimata . " Tema sõnul on ainukeseks probleemiks ebasobivad prooviajad . " Karusoo ärgu ajagu lolli juttu ! Kõik proovid on puhkepäevadel ja teatritööd ei sega . Tal on lihtsalt meiega mingi olematu kana kitkuda , " nentis Toomas Kirss . " Näitlejal on vastutus rahva ees , tema rollid käivad temaga kaasas , " ütles Johanson . Ta ütles , et teatrinäitlejate osalemine teleprojektides võib pärssida nende panust teatrirollidesse . " Eks Karusoo üritab oma teatri kohale mingit Pirgu vaimu manada , teha Stanislavski teatrit . See on ju hea ja õilis , et istume kõik koos vahetpidamata teatris ja nälgime . Siin tundub ainult kummalisena , miks Karusoo ja Johanson said kopsaka jõulupreemia , kuigi näitlejad sellest ilma jäid , " muigas Kirss . Teiste Draamateatri näitlejatega , kes mängivad Hess-B produtseeritud seriaalides , pole Kirsi sõnul probleeme olnud . " Karusoo teeb mõnede näitlejate suhtes erandeid , teisi keelab kiivalt . Mille alusel , ei tea . " Eelmise aasta septembri lõpul jäi Karusoo osalemisest keeldumise pärast ära TV<arv> otsesaade " Kahvel " , kus pidi arutatama teatri palgal olevate näitlejate osalemist teistes näitlejaoskusi nõudvates ettevõtmistes . Koomikseid vahendava firma Bulls Press juht Meelik Mallene sõidab täna koos abikaasaga Indiasse , ent reisielevust vähendab oht haigestuda malaariasse . Selle vältimiseks tuleks enne reisi läbida kuuenädalane tabletikuur , kuid Tallinna apteekidest on vajalikku preparaati pea võimatu leida . <arv>. veebruaril algas Indias ka Lennart Meri ringvisiit . Presidenti saadab <arv>-liikmeline delegatsioon , nii et kokku pidi reisiseltskond muretsema vähemalt <arv> tabletti . Presidendi pressinõunik Epp Alatalu teatas , et igaüks muretses malaariaravimid ise . " Mina ostsin need Rävala puiestee apteegist ja ei ole kuulnud , et nendega mingit probleemi oleks tekkinud , " ütles Alatalu . Mallesel ja tema abikaasal õnnestus aga kahe peale saada vaid neli tabletti . Et profülaktililisest kuurist ka kasu oleks , tuleks pooleteise kuu jooksul võtta kuus pilli . Stroomi apteegi juhataja Ene Suun märkis , et viimasel ajal läheb arstimit tõepoolest rohkem ja praegu on see otsas mõlemast ravimit maaletoovas hulgifirmas . Malaariarohtu maaletoova Tamro Eesti ASi ostujuhi Kaie Künnapuu sõnul on nõudlus ravimi järele väga erinev ja pika tellimisperioodi tõttu ei saa ostjate soove kohe täita . " Mõni kuu müüakse maha vaevalt kaks , teinekord üle viiekümne tabletipaki , " nentis Künnapu . Veebruari jooksul on siiski loota nõutud preparaadi taasilmumist apteegilettidele . Šveitsi pankades enne II maailmasõda arvet omanud isikute ühendnimekirjas on viie Eestist pärit inimese nimed . Sugulaste raha kättesaamiseks peaksid lähimasse Šveitsi saatkonda pöörduma Tartust pärit Jadwiga ja Georg Balczunase , Paul Kogermanni ( Tallinn ) , Bernhard Markowitschi ( Tallinn ) ja Max Schapiro järetulijad . Šveitsi pangad on asunud tõsiselt otsima enne <arv>. aasta <arv>. maid avatud arvete omanike järeltulijad . Nimekirjas , kuhu on kantud isikud , kes pole sellest ajast saadik pangaga ühendust võtnud , on üle <arv> inimese . Nende arvetel on umbes <arv> miljonit Šveitsi franki . Arvestades II maailmasõja aegseid olusid , saavad arveomanike järeltulijad oma õigusi tõestada lihtsustatud korras . Praeguseks on <arv> riigist pärit arveomanike järeltulijad esitanud Šveitsi pankadele ligi <arv> nõuet , raha väljamaksmist alustasid pangad möödunud aastal . Paide elanikud ei saa juba aastaid kraanist tulevat vett juua , sest see haiseb . Paide linnavolikogu sekretäri Virve Kuusiku sõnul loodetakse paidelasi vaevanud probleem lähiajal siiski lahendada . <arv>. detsembril otsustas Paide linnavolikogu rajada linna ühisveevärgile toorvee saamiseks uue veehaarde Purdi metskonda riigimetsa . Selleks tuleb trassid vedada <arv>,<arv> kilomeetri kauguselt linnast . Kuusiku sõnul saab linn enamiku vajaminevast rahast PHARE programmi kaudu , linna eelarvest investeeritakse veevärki <arv> <arv> krooni . Aavo Kokk peatoimetaja Mul on kahju , aga tõenäoliselt peame Eesti kroonist varsti loobuma . Ilmselt Euroopa ühisraha euro kasuks . Möödunud nädalavahetusel oli Šveitsis Davoses järjekordne Maailma Majandusfoorum . Seekord sisukam kui paljud eelmised . Tolles kaunis mägikuurordis ei tehtud küll lõplikke otsuseid , kuid maailma vägevate esinemised andsid märku sellest , et peagi kavandatakse uued globaalmajanduslikud mängureeglid . Terve viimase aasta on erinevates ringkondades tõdetud , et globaalne majandussüsteem on ummikus . <arv>. aasta lõpus alanud Aasia finantskriis on levinud ka Ida-Euroopasse ja Lõuna-Ameerikasse ning praegused maailmaorganisatsioonid pole suutnud seda ohjeldada . Põhjus on selles , et sisuliselt on kaotatud piirangud rahvusvaheliseks kapitali liikumiseks . Riigist riiki liikuvate ülisuurte summade üle otsustavad rahvusvaheliste pankade ja investeerimisfondide diilerid , kellele on tähtis vaid lühiajaline kasum . Vaid <arv>-<arv> maailma suurimat riiki suudavad seda tõmblemist tasakaalustada . Teisi riike karistavad investorid ka väiksemate majanduspoliitiliste eksituste eest kohe raha väljaviimisega . Õieti on väiksematel riikidel vaid kaks valikut . Esiteks võib seadusega piirata kapitali sisse- ja väljavoolu , kuid see vähendab kindlasti välisinvesteeringuid . Teine võimalus on loobuda oma rahast ja nautida mõne tugeva majanduspiirkonna stabiilsust . Viimast meetodit on Eesti osaliselt kasutanudki , sidudes krooni saksa margaga . Kuid see on alles poolik samm . Argentiinas nagu Eestiski on kasutusel valuutakomitee . Selle aasta <arv>. jaanuaril esitas Argentiina keskpank riigi presidendile kava , kuidas riik peaks loobuma rahvusvaluutast peesost ning võtma selle asemel kasutusele Ameerika dollari . Kuigi riigi otsesed sissetulekud sellega vähenevad , on ühiskonna võit suurem . Sisuliselt sama otsuse on teinud kõik Euroopa riigid , mis võtavad varsti kasutusele euro . Oma raha on kallis , kuid euro toob paljudele madalamad intressid ja hoogsama majanduskasvu . Ma ei üllatuks , kui Eesti Pank ühel ilusal päeval krooni kaotamise kavaga välja tuleks . Käesolevaga teatame Teile , et esindame Soome Vabariigi kodanikku Sami Lotilat , kes on pöördunud meie poole õigusabi saamiseks seoses ajalehe Eesti Ekspress <arv>. novembri <arv>. a väljaandes avaldatud artikliga " Soome ajakirjanikul raskused Eesti elamisloaga . " Oleme seisukohal , et eelmainitud Teie väljaandes avaldatud artikkel sisaldas mitmeid tegelikkusele mittevastavaid väiteid , nagu näiteks : " Lotila jätkas pärast elamisloa lõppemist Eestis viibimist ebaseaduslikult " , " Lotila üritas hilinenult oma elamisluba pikendada " , " Eesti bürokraatia keeldus töötavat ajakirjanikku tudengina Eestisse sisse vormistamast " , " Lotila on seaduserikkujast ajakirjanik " , " Lotila on kirjutanud artikli " Tallinna allilm eelistab granaadiheitjaid , kuulipildujaid ja pomme " . Hr Lotila kinnitusel ei vasta ükski eeltoodud faktiväidetest tegelikkusele , faktiväidete väärus on kergelt kontrollitav ja vajadusel kohtus tõendatav . Lugupidamisega Ülle Kullör Hennart Arismaa Advokaadibüroo Hedman Eesti kontor " Igavesed kandidaadid " ( Nr<arv>/<arv> ) Ma ei mõista , mis on EE ajakirjaniku Tarmo Vahteriga , kes lülitas mind <arv>.<arv>. EEs " igaveste kandideerijate " hulka , st inimeste hulka , kes kavatsevad valimistest osa võtta , teades ometi hästi , et mina ei kandideeri . Oli see mingi uut tüüpi ajakirjanduslik nõks ? Katse poliitiliselt diskrediteerida ? Ühe sõnaga , teatan kõigile , et mina , Miina Hint , ei kandideeri Riigikogu valimistel ei üksikkandidaadina ega ka ühegi teise erakonna nimekirjas ja seega ei saa ma ka kuidagi olla " igavene kandideerija " , nagu <arv>.<arv> , EEs mõista anti . Miina Hint Nii sisukat lehte , kui seda oli nr <arv> ( <arv>.<arv> ) Eesti Ekspress , pole kaua lugenud . Viimased aastad huvitas mind ainult paar lugu lehe kohta ja ma loobusin sellise lehe tellimisest . Seekord oli igal lehel midagi huvitavat . Tänan huvitava lehe eest ! Lugupidamisega E. Soomer Tallinnast " Suur koeratapp Pärnumaal " ( Nr <arv>/<arv> ) Mind ehmatas kohutavalt artikkel koerte mahalaskmisest . Tundub , et jahimehed ei saa asjast õigesti aru , kui nad iga koera , kes koduvärava juurest nina välja pistab , hulkuvaks tunnistavad ja maha kõmmutavad . Siis ei ole tõesti kaugel aeg , kus samamoodi hakatakse inimesi maha nottima , kas siis juhuslikult või sihilikult . Nagu artiklis ka viide oli , on pretsedent olemas , kuid ilmselt said väikest poissi tulistanud jahimehed liiga väikse karistuse , see pole teistele jahimeestele õpetuseks saanud . Uskumatu , et need asjad juhtuvad Eestis ajal , kus koera- ja loomapidamine on suure au sees , kui luuakse loomakaitse- seltse ja otsitakse ajalehtede kaudu peremeheta loomadele kodusid . Selles kontekstis on peremeestega koerte tapmine küüniline ebahumaansus . Igaüks , kes on ise looma oma pereliikmena üles kasvatanud , saab sellest aru . Jahimehed lasku ikka metsloomi , või kui metsloomi lasta pole , siis pangu püssid nurka ja hakaku kalameesteks . Tiina Muld Harjumaa Kui inimene ei oska oma looma oma maa peal kinni pidada , siis pangu ta ketti . Iga koer , kes aiast välja tuleb , on minu meelest ühiskonnale ohtlik hulkuv koer ja tema peremees peab saama karistatud ! Aleks Tiitmaa Tallinn Võitnud laulu juures on kaasaelaja ning arvatavasti Iisraelis valikut tegeva zhürii jaoks uks sügavalt kentsakas detail . Laulu esitab laval solist ja <arv> taustamuusikut , kuid laulu esitajana on märgitud solist Evelin Samuel ja üks keskpärane naisviiuldaja Camille , kes seisab enamuse laulu esitamise ajast laval , kõigutab ennast muusika taktis ning laulu lõpuosas mängib veidike kaera-jaani tasemel pillilugu . Sellest ka õigustatud küsimused : Miks on võrdsena Evelin Samueliga nimetatud laulu esitajaks Camille ( saksa k. kummel ) ? Miks ei ole esitajatena nimeliselt ära toodud ülejäänud taustamuusikuid , kui arvestada ka seda , et üks taustalauljatest on ingliskeelsete sõnade autor ja harfimängija näeb vaeva terve laulu aja ning on palju efektsem ja erilisem , võrreldes viiuldajaga ? Lähtudes soovist , et eesti eurolaulul läheks Iisraelis suurima tõenäosusega maksimaalselt hästi , soovitan eurolaulu tiimile muuta kokkulepet , millega tagatakse Camille nimetamine eurolaulu esitajaks . On kolm võimalust , kuidas nimetada laulu esitajaid Iisraelis : <arv>. jätta laulu esitajate nimedest Camille välja ; <arv>. anda kogu taustamuusikute kollektiivile nimeks Camille ; <arv>. kirjutada laulu sisse oluliselt suurem osa Camille esitatavat muusikat . Peep lugeja Tallinnast Eesti Ekspress Narva mnt <arv>e Tallinn <arv> " Lugejakiri " <email> Kirjale lisada autori nimi , aadress ja telefon . Iga vastukaja Eesti Ekspressile ja elule endale on teretulnud ! Märt Väljataga Vikerkaare peatoimetaja Valimistel saavutavad võidu eestlased . Mis võiks sellest veel rõõmustavam olla pärast <arv>aastast orjapõlve ja <arv>aastast okupatsiooni ? Ainult see , kui riigikokku pääseksid ka mõned venelased . Sajaprotsendiliselt eestlastest koosnev riigikogu võib meile osutuda Pyrrhose võiduks . Sest sel juhul hakkab venelaste poliitiline tegevus järgneva nelja aasta jooksul toimuma täielikult väljaspool parlamenti , avalikkuse silma alt ära . Kõrvalejäämine ja kehvenevad majandusolud sünnitavad venelaste seas kibestumist ja selle pinnalt sünnib radikalism . Lihtne on meie vene parteidele parastavalt näpuga näidata - oma süü , kui te isekeskis kokkuleppele ei jõudnud ja nüüd riigikogust välja jääte . Ent kordan veel , venelaste väljajäämine on ka eestlaste probleem . Mõnikord väljendavad eesti poliitikud oma põhimõttelist eitust etnilistel alustel moodustatavate parteide suhtes . Nad ütlevad : kui vene soost Eesti kodanikud tahavad poliitikas kaasa lüüa , siis palun väga , valigu enda tõekspidamistele vastav eesti partei ja liitugu sellega . Ma ei ole kindel , kas niiviisi kõnelejad ise oma soovitust usuvad . Just nagu neid venelaste tõekspidamistele vastavaid eesti parteisid oleks laialt võtta ! Pealegi on venelasel , kes tahab esindada oma kogukonnas käibivaid soove , peaaegu võimatu eestlaste parteis löögile pääseda . Isegi paljud ebademokraatlikud valitsused mõistavad , et nende esinduskogud peaksid natukenegi peegeldama rahva etnilist koosseisu ja moodustavad siis riigifassaadi kaunistamiseks vähemuslikke nukuparteisid ja -esindusi . Meil on siiski tegu formaalselt demokraatliku riigiga ja pole seega oodata , et Kapo organiseeriks Eesti strateegilisi huvisid silmas pidades riigikokku ka väikese vene vähemuse . See probleem tuleb valijatel ise ära lahendada - mõtelda kaks sammu ette , neelata alla vastik maitse ning anda oma hääl bolševike ja venelaste bloki poolt . Jüri Pino Õhtuleht Ükskord mingil sünnipäeval tuli sõber Valdekul idee : vaja otsida lihtsat inimest . Mõeldud , muidugi tehtud . Pani mees palitu selga , lippas välja , ehkki kõik keelasid : tappa sa , mees , veel saad , mis sa jamad . Ikka paar tundi läks , Valdekut polnud . Naised hakkasid juba muresse jääma , et nüüd leidiski lihtsa inimese ja saigi tappa . Siiski , tuli tagasi , hapu nägu ees . Sõi vähe sülti ja rääkis , et ei leidnud . Kas siis ei tahetud ennast lihtsaks inimeseks tunnistada või ei sobinud Valdeku esitatavad karmid nõuded . Üks oli end kohe lihtsaks inimeseks tunnistanud , kuid Makarov , mida seejärel müügiks pakkus , välistanud selle variandi . Siit muidugi moraal , et lihtne inimene on üks kahtlane määratlus . Ega ei leia ja ega ei otsigi . Ehkki võiks . Mõnikord tuleb lausa igatsus vaadata telepurgist , kuulata raadiost , lugeda lehest midagi lihtsa inimese kohta . Et mida mõtleb , kuidas elab , mida loodab . Nojah , lihtne inimene ei kõla tõepoolest hästi , ütleme siis - mitteprominent . Eriti tugevaks muutub see tung viimasel aal , kui igasugused võimust võtma on hakanud . Igasugused poliitikud , parteijuhid ja kandidaadid . Ei ole tomatit enam kuhugi visata . Muidugi , valimised ju tulekul . Väga tähtis sündmus , väga tähtis valgustada . Ainult miskit jääb siin puudu . Miski on siin nagu valesti ja igavapoolne niikuinii . Kõik see erinevate liitude , erinevate platvormide valgustamine meenutab mingi pahatahtliku nurga alt kaedes keskaegset teatrit , kus rollid , tegevus on ette määratud , improviseerida võib vaid rohkem/vähem värvi pannes . Pantalone jääb lolliks niikuinii , kui loll ta vahepeal olla jõuab , on juba näitlejameisterlikkuse küsimus . Rämeda ultraparempoolse poliitiku süda võib olla täidetud armastusest nõrkade ja rõhutute vastu , ent kuna ta on end välja pakkunud laissez faire pooldajana , ei saa ta seda tunnistada . Demar võiks tahta karjuda : hukake vigased , tapke vanad ! - aga ta on ju demar . Vestlusjuht tahaks röögatada : kao stuudiost oma mölaga , kuid peab olema erapooletu , kõigile võrdselt sõna andma , mis hulleim , juttu jälgima . Kohutavalt ettemääratud mäng , tegelikult . Vaprad kandidaadid on lisaks veel selle vangis , et nende sõnum läheb praktiliselt õhku , kõigile ja eikellelegi . Seega on sõnum hämar . Teeme paremaks , aitab jamast - no mida see tegelikult tähendab ? Tõstame elatustaset , tagame tööhõive - kurat , mõtleb legendaarne Nikolai Kükamets , ühistu pole neli kuud palka maksnud ja nüüd vist koondab üleüldse , mis te selle peale ütlete . Siit mõte . Selle asemel , et lasta parematel poegadel udust ajada , võiks vahelduseks , eriti valimisi arvestades , pöörduda valija poole . Päris poolemeelseid just stuudiosse , leheveerule lasta ei saa , aga nii mõnigi helistaja , mõnigi lugejakirjanik sobiks küll . Kujutleme pilti , just telepilti . On stuudio , on kohalik asjapulk ja , ütleme , kolm erinevate rahvakihtide esindajat : valgekrae Nicholas Kükamets , põllumees Kükametsa Kolla , väikeettevõtjanna Nicole Kükamets . Las seletavad , miks hääletavad selle-tolle poolt , ja tülitsevad . Stuudio telefon , millele vaid kandideerivad isikud helistada saavad - tehniliselt peaks vist võimalik olema . Armas ju : kui poliitik tunneb , et , näiteks , tema veendunud toetaja Kolla ajab jama , on asjast valesti aru saanud , helistab , seletab , kuidas tegelikult on . Või et kuidas see kooli või kultuurimaja katus ükskord korda tehakse . Tühja nad helistavad ... Rohkem kui sajal tonnil konservidel puuduvad dokumendid säilimistähtaja kohta . Pekka Erelt Möödunud aasta juulis saabus Rootsist Eesti kaitseväele raske kingitus . Humanitaarabi korras saadeti teiselt poolt lahte <arv> tonni sealiha- , loomaliha- , raviooli- , vorsti- jm konserve . Kokku üheksa sorti pluss joogipulbrid . Purkidega kaasnes saatekiri , milles Rootsi kaitsevägi teatas , et tegemist on sihtotstarbelise kingitusega Eesti kaitsejõududele ja Balti pataljonile . Väljapoole kaitsejõude konservide jagamine polnud lubatud . Söömistähtaeg kaks kuud Ametliku põhjenduse järgi on konservid pärit Rootsi sõjaväe strateegilistest ladudest , mis möödunud aastal tühjendati seoses konservide uue märgistussüsteemi kasutusele võtmisega . Vanad umbes kilogrammiraskused purgid läkitati seetõttu kingitusena Balti riikidesse . Kaitsejõudude pressiesindaja Diana Kuke sõnul puudusid saadetisel dokumendid konservide realiseerimistähtaja kohta . Rootsi relvajõududelt saadud andmeil pole ka neil selle kohta teavet . Pealegi on kadunud säilitusjuhendid , mõnel juhul ka kasutusjuhendid . Lastiga oli kaasas soovitus see aasta-kahe jooksul ära süüa . Kui vanad konservid on , võib vaid oletada . Kaitseväes arvatakse , et plekkpurkide sisu vanuseks võib olla kuni paarkümmend aastat . Kui uskuda kaante numbrikoode <arv> ja <arv> , siis võivad need tehtud olla <arv>-<arv> aasta eest . Dokumentide puudumine tõstatab siiski küsimuse , kas pole mitte konservide realiseerimistähtaeg läbi või otsakorral . Rootslaste ametlik selgitus seda ei kinnita , kuid kahtlus jääb . Kuuldavasti Läti keeldus rohkem kui <arv>tonnist laadungit väeosadele söögiks andmast , kingitus visati prügimäele . Peastaap ei oska seda kuidagi kommenteerida . " Läti armee toitlustamise tase on väga halb , seal on esinenud isegi toidumürgitusi , " imestab Kukk . Eestlased otsustasid konservid ära süüa . Enne katlasse panemist tellis kaitsevägi aasta lõpul konservide sisu kohta Harju ja Tallinna Tervisekaitse laborist analüüsi . Kuke sõnul söögiks kõlbmatuid konserve ei avastatud . " Analüüsides pole põhjust kahelda , osale tehti isegi topeltanalüüsid , " kinnitab Kukk . Sellegipoolest ei andnud labor luba süüa konserve kauem kui märtsi lõpuni . Lisaks tohib neid tarvitada ainult kuumutatult , kuigi kaanel on rootsikeelne märge ka külmalt söömise kohta . TPI Toiduainete instituudi juhataja Raivo Voki sõnul tehakse nii ohutuse pärast , kuna halvaksläinud konserv tekitab kuumutamisel haisu . Üks lühikese realiseerimistähtaja põhjus on ka Tarbijakaitseameti nõudmine , et konservikarbil peab olema märge säilitustähtaja kohta . Kuna see puudub , andiski labor loa süüa rootslaste kingitust kaks kuud ehk kuni külma aja lõpuni . Tegelikult kõlbaks neid konserve veel palju kauem süüa . Müüakse Lasnamäe turul Praeguseks on konservid väeosade vahel ära jagatud . Näiteks Tallinnas asuv vahipataljon sai ligi kolm ja pool tuhat purki , millest hulk on juba ajateenijate poolt kinni pistetud . Väeosa ülema kapten Riho Terrase sõnul kasutatakse rootsi konserve iga päev toidu tegemiseks . Enne patta panemist vaatab sisu üle väeosa arst , kuna tervisekaitse labori ettekirjutuse kohaselt tuleb konservidele teha täiendav kontroll . " Seni pole nurisetud ja kõigil on kõht korras , " on Terras rootslaste konservidega rahul . Sama arvamust jagab ka kaitseliit , kes on konservidega oma liikmeid premeerinud . Kaitseliit sai saadetisest kolmandiku ehk <arv> tonni . Rootsi kingitusest saavat osa ka sõjaveteranid . Kuigi rootslased saatsid konservid ainult sõjaväele kasutamiseks , on need sellele vaatamata juba müügil Tallinna turgudel . Näiteks Lasnamäe turul maksab konservipurk <arv> krooni . Purke on nähtud ka Kadaka turul . Tõenäoliselt on selle häbitu teoga hakkama saanud kaitseliitlased . Selle konservilooga kerkib ometi küsimus , kas mitte ei riiva eestlase rahvuslikku uhkust , kui juba kaheksandat aastat eksisteeriv kaitsevägi toidab end humanitaarabi konservidega . Eriti kui väeosade sööklates kodumaisest toorainest tehtud päevatoidus ei jää tasemelt praegu sugugi alla tsivilistide toidukohtade omale . " Riigikaitse eelarve on võrreldes eelmise aastaga väiksem , seega on kaitseväel konservide üle väga hea meel . Need aitavad väeosadel ots otsaga kokku tulla , " ei pea Kukk kingitud konservide söömist häbiväärseks . Peaasi et sõduril on kõht täis . Ärimees Tõnis Palts müüs rootslastele Q-GSMi kontrollpaki . Sulev Vedler Paavo Kangur Nagu näete , joonistas šanržist Tõnis Paltsust ( nii ta oma nime käänab ) pildi , kus viimase rinnal laiutab südame kohal äsja traageldatud haav . Paltsu käes aga tilgub verd Q-GSMi logo . Q-GSM oli ja on Paltsu südameasi . Mõned ärimehed kutsuvadki <arv>ga algavaid telefoninumbreid " paltsu telefonideks " . Kui Q-GSM paar aastat tagasi turule tuli , uskusid vähesed temasse . Eesti Ekspressi huumorikülg Kranaat tegi korduvalt uue telefonivõrgu arvel nalja . Paltsul sai hing täis ja ta hoiatas , et kui asi niimoodi jätkub , ei tasu tema firma enam reklaamiarveid . Aga lõpuks naeris ta ka ise ja lubas reklaamürituse korras Q-GSMi klientidele levipiirkonda väljasõidu korraldada . Tegelikult on Q-GSMil päris hästi läinud . Tema tulek lõi mobiiltelefonide hinnad alla ja tegi neist rahvaliku kauba . Tunamullu oli Q-GSM üks väheseid firmasid , kelle uste taga keerdusid järjekorrad . Praegu on mobiiltelefon igal kuuendal eestlasel . Eelmise nädala lõpus müüsid Palts ja tema kompanjonid <arv> protsenti Q-GSMi aktsiatest ( ja lisaks viiendiku kaabellevi ja internetiga tegelevast firmast ) <arv> miljoni krooni eest Rootsi Netcomile . Sellega suurendasid rootslased oma osalust Q-GSMis <arv> protsendini . Kaheksasada miljonit on üüratu rahahunnik , kuid sideäris liiguvadki suured summad . Ainuüksi üks mobiilsidemast - aga Eesti on nendega üle külvatud - maksab miljon krooni . Pool ostusummast laekub kohe ja kulub teistpidi Paltsu firma Levicom võlgade tasumiseks . " Kui midagi üle jääb , siis läheb natuke investeeringuteks ka , " märgib Paltsu ärikaaslane Toomas Peek . Seega Eesti meeste isiklik rahakott paugupealt palju priskemaks ei muutunud . Ülejäänud <arv> miljonit laekuvad paari aasta jooksul . Sellised hiigelsuured summad muudavad inimesi tihti ligipääsmatuteks , ülbeteks ja ahneteks ( briti muinasjutukirjanik J. R. R. Tolkien nimetab seda lohehaiguseks ) . Kuid Palts on jäänud jutukaks sõbralikuks meheks Saaremaalt . Alati lai naeratus näol . Tihti teksastes ja lipsuta . Käitub nii , nagu tunneksid teda sada aastat . Ainult oma äridest rääkides muutub ta ettevaatlikuks ja napisõnaliseks . Pärast suurmüüki ütleb Palts : " Isiklikke probleeme ei ole , firmal ka ei ole . Muidu ei muutunud midagi . Ikka hommikul ruttu duši alla ja tööle ! " Võrdleb end oravaga rattas . Küsimusele , miks ta niimoodi rabeleb , ei oskagi otsemaid vastata . Iseenesest ei ole Palts mingi tüüpiline ärimees . Ta ei ostnud kohe uhket autot , vaid sõitis taksoga , sest nii oli odavam . Kui sa elad Toompeal vaatega Tallinna lahele , siis on tõesti lihtsam taksoga sõita . Veel kolm aastat tagasi elas Palts Viru hotellis , sest see oli kesklinnas , hea koha peal . Kui ta Liivalaia tänavale kolis , siis teadis peast , et koduuksest samal tänaval asunud kontorini oli <arv> sammu . Ja endise saarlasena kasutab ta " õ " asemel " ö " -d . Saaremaal on ta sündinud , pärast TPId töötas <arv> aastat Saare Kaluris raadioinsenerina , Kuressaarest sai alguse ka tema äri - ülelinnaline kaabel-TV võrk , mis laienes peagi teistessegi linnadesse . Palts on teist korda abielus . Viie lapse isa . Vanim ( tütar ) lõpetab kaugõppes tehnikaülikooli , noorim ( poeg , nimi nagu isalgi Tõnis Palts ) on viieaastane . Kõigil peale väikse Tönnu on Q-GSMi mobiiltelefonid . Lastest rääkides suleb vana-Tõnis silmad , mõtleb tõsiselt ja ütleb muiates : " Kui nende kõigi vanust küsida , siis jään vist küll jänni . " Ning tunnistab , et " imelik küll , aga just raskematel aegadel olen rohkem kodus . Pere aitab närvidele puhkust saada . " Tavalisest ärimehest eristab Paltsu ka globaalne nägemus . See visioon ( mida aitab kujundada väliseestlasest partner Markus Pedriks ) ütleb , et telekom on tänapäeval võlusõna , mis aitab suurt raha teha . Sest kaabel-TV , millega Palts alustas , pole suureks rahamasinaks saanud . Kuid tal on suur potentsiaal , sest paari aasta pärast , kui Eesti Telefon kaotab oma eriõigused , saab telekaablit pidi ka telefonikõnesid läbi laskma hakata . Mobiilside , internet ja igasugused multimeedia tooted müüvad end juba praegu hästi . Q-GSMi müük tõestas seda veel kord . Ebatüüpilise eestlasena sai Palts mullu sügisel laenu Ameerika Chase Manhattanist . Intress vaid seitse protsenti . Hansapank laenas samal ajal <arv> protsendiga , millega ei saa pikaajalist äri ajada . Kuid veel paar aastat tagasi sai Paltsu firma Eestistki kümne protsendiga laenu . Tema äri ongi käinud sinusoidi mööda : kord üles , kord alla , siis jälle üles ja jälle alla . Palts ise on aga nende tõusude ja mõõnade keskel nagu politseinik John McClane " Visa hinge " filmides : ta ei anna alla . Nüüdki ei jäta Palts jonni . Vaba raha suundub Leetu , et seal gsm-võrk üles ehitada . Raha peab teenima raha . P. S. Eesti Ekspressi vastutav väljaandja Hans H. Luik ütleb , et pärast Q-GSMi müüki peaks riik lülitama Paltsu raudtee ja Eesti Energia erastamiskomisjoni . Sest Palts on tõestanud oma äraostmatust ja oskust välispartneritega läbi rääkida . Ärimees Aivar Rootslase ema on läbi käinud sensitiivid ja läbilõigatud kõridega laipu täis surnukuurid , aga poega pole leidnud . Selle Mõtsar Tallinnas Lasnamäel elav ärimees Aivar Rootslane ( <arv> ) sai <arv>. detsembril <arv> sõbralt Antonilt telefonikõne . Tõmbas tossud palja jala otsa , istus naise autosse ja kihutas minema . Sama päeva õhtul helistas Rootslane naisele ja tuttavatele : vaja on <arv> <arv> krooni . Naine sai raha kokku ja andis edasi sõbrale , kes pidi selle kokkulepitud kohta toimetama ( uurimise huvides politsei kohta ei avalikusta ) . Kui rahaoperatsioon edukalt läbi , tegi mees abikaasale rahustava telefonikõne : kõik on OK , sõidan Paidesse jõulupeole ( Paides elavad naise vanemad ) . Alates sellest hetkest Aivari kohta teated puuduvad . Perekonnatuttavad räägivad , et tema <arv>aastane poeg lohutab ema : kui issi koju tuleb , paneme ukse lukku ja ei lase tal enam välja minna . Aivar Rootslase auto leiti <arv>. detsembril Key kaubamaja juurest . Mehest endast pole jälgegi . Tallinna politseiprefektuuri avalike suhete ja teabetalituse juhi Mart Sooniku sõnul töötab politsei mitme versiooni kallal . Aivari Põltsamaal elav ema on murest murtud . Tema teada poeg mingi kahtlase seltskonnaga läbi ei käinud . " Väga hea südamega poiss oli . Kui Põltsamaale tuli , siis teretas kõiki tänaval , " räägib ta . " Kooli ajal ei olnud temaga mingeid probleeme . Ei suitsetanud , ei võtnud alkoholi . Vastupidi , organiseeris kõiki spordiga tegelema . " Ja nüüd äkitselt kadunud - see on ema jaoks totaalne šokk . Samas räägitakse Aivari seotusest nn Linnuvabriku grupeeringuga . " Aivar oli väga kinnine , " iseloomustab ema poega . Aivar Rootslane on pärit Põltsamaalt . Kooli ajal oli kõva sportlane ja üritas minna Tallinna spordikooli . Tegi kõik katsed ära , aga sisse ei saanud . " Siis pääsesid sinna ju ainult ülemuste lapsed , " meenutab ema . Pärast ebaõnnestunud katset tegi Aivar läbi kelnerikursused ja töötas mõnda aega kelnerina Adavere Tuulikus . Siis kolis pealinna ning sestpeale ema poja ettevõtmistest enam suurt ei tea . Tema sõnul töötas Aivar ( enne kui kaduma läks ) elektrimootoritega , mähistega jms tegelevas firmas juhataja asetäitjana . Politsei andmeil tal töökohta polnud ... " Mis praegu toimub ... mina ei tea midagi . Ütlevad , et ma ei topiks oma nina sellesse asjasse , " sõnab Aivari ema . Küsimusele , kes nii ütlevad , kostab napilt : " Sõbrad . " Ent südant valutav ema ei saa käed rüpes istuda ja oodata : " Saaks siis vähemasti teada , kas poeg on elus või mitte ! " Sellist teadmatuse pinget on raske välja kannatada . Igasugu sensitiividesse ta küll ei usu , aga ometi on paari juures käinud : " Ütlevad , et Aivar on elus , mingis haiglas või kuskil mujal . " Ema on ka haiglad ja surnukuurid läbi käinud : " Vaatasin surnukuuris üle ka kõik läbilõigatud kõridega laibad , aga teda seal ei olnud . " Selgeltnägijad räägivad Aivari emale , et poeg on elus . Politsei on pessimistlikum . " Otsime , aga head tulemust pole . Ei ole leidnud laipa ega Rootslast elusana , " ütleb Tallinna kriminaalpolitsei osakonna isikuvastaste kuritegude talituse komissar Artur Tšulitski . Mis võis olla Aivari kadumise põhjuseks ? Ema räägib , et on tuttavate abiga ja kõrgete politseiametnike kaudu teinud kindlaks , et mingeid ärevust tekitavaid toimikuid politseil varem Aivari kohta ei ole . Kaks korda on kohus Rootslasele siiski karistuse määranud . Ema teada olla vaid üks kahe aasta tagune lugu , kui Aivar purjuspäi Põltsamaa baaris lasi sportpüssist pudelite pihta . Siis sai ta kaks aastat tingimisi . " See on ka kõik . Oleme Pihli kaudu uurinud ja rohkem politseil tema kohta toimikuid ei ole , " räägib ema . Veel esmaspäeva hommikul helistab Aivari ema toimetusse ja räägib , mida vahepeal kuulnud . Poeg olla elus , aga nii läbipekstud , et olla tundmatuseni muutunud . Siis sekkub tõenäoliselt info tilkumisest häiritud eradetektiiv . Teisipäeva õhtuks kokkulepitud kohtumine Aivari abikaasa Ingega jääb ära . Inge telefonikõned suunduvad mitu päeva postkasti . Kalevi ( <arv> ) viis Kurtnas toimunud elajaliku mõrvani elukaaslane Nadežda ( <arv> ) . Madis Jürgen Daam Sidekontorist paneb pliiatsi käest ära ja vaatab mulle otse silma : " Külarahvas süüdistab e m a. " Ei mingit salatsemist ega mõistujuttu . Külarahvas t e a b . Daam Sidekontorist : " Leht kirjutab , et naine on aknast alla hüpanud ... " ( loetleb ajalehti , mis kirjutavad , kuidas naine ja <arv>aastane poiss aknast välja hüppasid ) . " ... aga rahvas räägib , et läks kenasti u k s e s t. " " Kuhu ta siis läks ? " Daam Sidekontorist kohendab tuld . " Räägivad , et kellegi m e h e juurde läks viinuskit võtma . " " Hea , kui on ahi , " ütlen vahele . " Nüüd on neid elektrikatkestusi igal pool , mitu päeva on vahest ... " Daam Sidekontorist : " <arv>aastane poisike jooksis üle tee õe juurde . Õde on täisinimene - <arv>. No kas siis t õ e s t i ei saanud abi kutsuda ! Karjuda keset Kurtnat : karauul !!! " Õde kedagi appi ei kutsunud . Daam Sidekontorist : " M i n d need asjad ei huvita , aga külarahvast käib siit palju läbi . Igaüks räägib midagi . " " Arusaadav . " " Kalev otsis veel teise päeva hommikul oma naist taga - Nadezhda ilmus välja alles pärast lõunat - ja läks tõmbas enese oksa . " Kõik täpselt teada . Poes sama jutt : " Naine oli Kalevi selleni viinud . " Ja teises poes , ja lasteaiamajas , ja õue peal . Sotsiaaltöötaja Vallast : " Ma olen käinud Kalevi juures kodus , ma pole kunagi näinud , et e m a lapsi hoiaks . Kalev on olnud lastega üksi . " Telefon ragiseb nagu väikelastele mõeldud kõristi , aga jutust saab aru . " Kui te teadsite , kas siis midagi ette ei saanud võtta ? " küsin . Sotsiaaltöötaja Vallast : " Kalev oli lausa f ü ü s i l i s e l t vastu , kui lapsi emale või õele taheti anda . " " Miks lapsed lasteaias ei olnud ? " Naaber , Lasteaia Kokk . " Siis oleks ju tulnud lapsi pesta ! Kuidas sa tood kodust lasteaeda musta last ! " Daam Sidekontorist : " Ainuke , kes neid lapsi hoidis , oli Kalev . " Nadezhda oli kodune , tööl ei käinud , elas lastetoetusrahast . Suvel olnud lapsed vahepeal Kalevi ema juures . Ja ema pani nad - täiu täis , tinge täis , söömata ja alakaalus - haiglasse . Nädal otsa olid tilgutite all . Külarahvas teab . Korteris , kus mõni päev tagasi toimus tragöödia , kükitavad Nadezhda kaks poega esimesest abielust ja teevad pliidi alla tuld . Poisid on vait , ja ma ei hakkagi suurt midagi küsima . Pikalt oleme vait . Ja noorem sülitab äkki kuumale pliidirauale , nii et säriseb . Õues küsitakse pärast , et kas ma korteris juba käisin . Seal on uks lahti , saab sisse ja kõik . Taevast laskub pime õhtu . Eiteakust haagib meile sappa hiiglaslik lumesahk . Jälitab meid terve külavahe . Kui peatume , hüppab roolist kuraasikas noor . " Tahad , ma räägin , kuidas see oli ! " " Tahan . " Lükkab kapuutsi silmilt ropsti tagasi . " Nad elavad teisel korrusel . " ( Ta hingeldab pisut . ) " Ja naine jookseb - r i n n a h o i d j a ja trussikute peal - esimesele korrusele naabrimehe juurde . J u m a l a trussikute peal !!! " Noormees Lumesaha Pealt teeb väikese vahe . " Kas s i n a kannataks sellise asja välja ! ? " Ta paneb oma avaldusse kaunikese hingejõu . " Kas keegi nägi ka ? " " Nägi ! " Noormehel Lumesaha pealt on nõudlik pilk . " Kalev läks kodust ära , jõi ennast täis nagu sitasitikas , tuli koju tagasi ja ... " Külarahvas teab . Aga a p p i külarahvas ei tule , ärge te seda arvake ega lootke . Suur hall koer jookseb ümber õudse valge maja , küür seljas . Aeg-ajalt teeb häält . Katkendeid Peter Høegi raamatust " Preili Smilla lumetaju " . Siis hakkab temperatuur langema . Teatud hetkel saavutab merepind miinus <arv>,<arv> kraadise külmumisastme Celsiuse järgi ja tekivad esimesed kristallid , lühiajaline kirmetis , mille tuul ja lained frasiilseks jäämassiks puruks peksavad ; see kohub kokku seepjaks sulbiks , mida nimetatatakse rõhveks , grease ice'iks , mis ajapikku moodustab ajusa kookjää , pancake ice'i ja ühel pakaselisel pühapäeval lõuna paiku külmub see ühtseks laamaks . Siis läheb külmemaks ning mul on hea meel , sest ma tean , et nüüd on pakase suurhetk käes , nüüd see jää püsib , nüüd on kristallid moodustanud sillad ja kapseldanud soolase vee taskutesse , millel on samasugune struktuur kui puu soontel , mille kaudu vedelik aegamisi edasi imbub ja millele paljud neist ei mõtle , kes Holmeni poole vaatavad , aga mis annab põhjust arvata , et jääl ja elul on paljugi ühist . Teatud mõttes on jää väga läbinähtav . Ta kannab oma ajalugu pinnal . Riisijää , rõuskjää , ruutjää , mis on tekkinud sulades ja uuesti kokku külmudes . Mosaiikjää , mitmesuguse vanusega jää segu , sikussaq , vana jää mustad jumbid , mis on moodustunud varjulistes fjordides , aja jooksul lahti tambitud ja avamerre surutud . Praegu , viimastes päikesekiirtes , langeb pilvist , kust päike on välja sukeldunud , alla qanik , peen lumeloor . Jäälaatsikute pind on muserdatud maastik , mille on loonud ivuniq - hoovuse ja jääplaatide kokkupõrgetest kuhja litsutud rüsijää , maniilaq , jäärõusk , ja apuhiniq - lumi , mille tuul on kokku pressinud tihketeks barrikaadideks . Seesama tuul , mis on vedanud jääle agiuppiniq , lumelipud , mille järgi saab kelguga edasi liikuda , kui jää kohale lasub udu . Võib püüda elada koos jääga . Ei saa elada tema vastu , või teda muuta ja elada tema asemel . Jääpurikate kasvumudeleid ja kristallikirjaldusi on tutvustatud Hatakeyama ja Nemato " Geographical Magazine'is " <arv>,<arv> . <arv>. aastal on seda väljaandes " Journal of Chrystal Growth " , nr <arv> teinud Knight . Publikatsioonis " Studies on Icicles " , " Low Temperature Science " , A , <arv> , <arv> , Maeno ja Takahashi . Kuid esialgu oleme kõige kasutuskõlblikuma mudeli pakkunud välja mina ise ja Lasse Mokkonen Laboratory of Structural Engineering'ist Soomes Espoos . See näitab , et jääpurikas kasvab nagu toru , jääõõnsus , mis sulgub vedelas olekus vee ümber . et jääpurika massi saab lihtsalt väljendada valemiga , kus D on diameeter , L pikkus . ra jää tihedus , ja kus p murrujoone kohal tuleb muidugi sellest , et oleme arvestanud hemisfäärilise tilgaga , mille diameetriks on võetud <arv>,<arv> mm . Petturist ärimees proovib peaministri abil äri jätkata . Meelis Hiiob Mitmelt Eesti firmalt kokku üle <arv> miljoni krooni välja petnud Ardo Rahuorg pole ka redus viibides lõpetanud kummaliste äriplaanide pakkumist siinsetele ettevõtjatele ja riigitegelastele . Mõne nädala eest jõudsid majanduspolitseinike kätte järjekordsed dokumendid , milles Rahuorg taas riigistruktuuridega äriajamist planeerib . Juhtnöörid olid mõeldud tema " kontaktisikule " Eduard Laidinenile , kuid sattusid eksikombel valele faksinumbrile . Nüüd on suurekaliibriline ärimees ( loe : pettur ) sihikule võtnud USA ja Inglise saatkonnad , pakkudes neile infot Põhja-Koreast ja Venemaalt Iraaki toimetatavast sõjaväetehnikast , Iraagile ehitatavast superallveelaevast , iraaklaste plaanidest USA ja Inglismaa suhtes , samuti peamehe fotot , kes sõidab Eesti kaudu Läände spioonitööle . Faks tekitas politsei peamajas Tallinnas Pagari tänaval suurt elevust , kuid veel teisipäeval ei olnud politseinikud " sõjaplaani " Rahuoru Eestisse tagasitoomiseks valmis kirjutanud . <arv>. aasta lõpul pöördus Rahuorg peaminister Mart Siimanni poole äriettepanekuga seoses " Ivangorodis loodud Vaba Ökonoomilise Tsooniga " . Kuuepunktilises loetelus pakkus mees peaministrile välja võimaluse vedada Venemaalt toorainet " Euroopa firmadele " ja tasuda nende eest toiduainetes . Lõpetuseks palus Rahuorg peaministril määrata äri ajamiseks konkreetne isik , teatades , et tema esindajaks on Eduard Laidinen . Rahuoru kohta on siseministeeriumis koostatud süüdistuse projekt selle kohta , et ta pettis Võru Piimakombinaadilt , Eesti Sotsiaalpangalt ja ASilt Viru Õlu välja kokku üle <arv> miljoni krooni . Ka on märgitud , et Rahuoru vahi alla võtmine on sanktsioneeritud Tallinna Halduskohtu poolt <arv>. aastal . Vaatamata kahele Vene õiguskaitse organitele esitatud palvele Rahuorg Eestile välja anda pole seda tehtud . Piraatbusside juhid näevad kimbutamise taga kõrgete riigiametnike isiklikke huvisid . Gea Velthut-Sokka Võru maakohtus jõudis <arv>. jaanuaril lõpule esimene nn piraatbussi kohtuasi . Eraettevõtjast Toomas Kelner , kellele Võru politseiprefekt loata reisijateveo eest protokolli tegi , andis asja halduskohtusse . Kaebus rahuldati osaliselt - <arv>kroonist trahvi vähendati poole võrra , sest Kelnerile ei tutvustatud protokolli koostamisel tema õigusi . Kelner on kindel , et vedas reisijaid seaduslikult , ja kaebas otsuse edasi ringkonnakohtusse . Pretsedent on aga loodud ja aukudele seadusandluses enam viidata ei saa . Väikebussijuhtide elu läheb kibedaks . Piraadid luubi all Väikebussid on Eesti kuumimatel liinidel - Võrust , Põlvast ja Otepäält läbi Tartu Tallinna - sõitnud juba aastaid . Lisaks firmade Dalinda , Semidor ning Adamson ja Anton üheksale bussile veavad tellimustööde nime all reisijaid ka paar eraettevõtjat . Sõda piraatide vastu algas eelmise aasta sügisel , kui Tallinna liikluspolitseinikud bussijaama juures mitu väikebussi arestisid ning juhtidelt kolmeks kuuks load ära võtsid . Põhjus : sõitjateveo eeskirjade rikkumine ja liiniloa puudumine . Võrus ja Tartus pääsesid juhid trahviga . Nüüd tunnevad politseinikud piraadid juba kaugelt ära . " Praktiliselt ühtegi korda ei saa Tartust Tallinnasse sõidetud , ilma et mõni võmm kinni ei peaks , " sülitab üks tundmatuks jääda sooviv bussijuht vihaselt . Ei Kelner ega teised piraatbusside juhid mõista , miks neid kimbutatakse . " Viidatakse sellele , et meie bussid on vanad . Et me ei kindlusta reisijaid . Et me sõidame liiga kiiresti . Kõik need väited võin ma kergesti ümber lükata , " kehitab ta õlgu . Kelneri sõnul on kõige vanem väikebuss <arv>. aasta väljalase . Kõigile bussidele on tehtud kallis kasko-kindlustus , mis sisaldab ka reisijate kindlustust . " Ja suurtest bussidest me küll kiiremini ei sõida . Need panevad ju samamoodi sajaga , " nendib mees . " Lihtsalt kius ja jonniajamine . Suured firmad kardavad konkurentsi , sest ei suuda oma vanade logudega meiega võistelda . " Alatu konkurents Väikebusside juhid töötavad oma teada seaduse piires , kuna nad ei tegele mitte liinisõidu , vaid tellimustöödega . Nii firmad kui ka eraettevõtjad on registreerunud transporditeenuse pakkujana . Sõitjateveo eeskirja järgi tohib aga tellimisvedusid teha vaid trammi , trolli , bussi või taksoga . Nüüd on piraatbusside juhid targemaks saanud ja õpetavad eelnevalt reisijaid : keegi pole mingit transporti tellinud . Olete minu tuttavad ja me sõidame koos näiteks vanaemale külla . Suured bussifirmad põhjendavad oma vimma sellega , et piraatbussid võtavad nende kliente ära . " Nad valmistavad meie juhtidele parajat peavalu , sest tulevad otse bussi juures järjekorras seisvate inimeste juurde ja lubavad sama raha eest kahe tunniga Tallinnast Tartusse viia , " ütleb AS Tarbus juhatuse liige Mati Merilo . " Inimesel on ju õigus valida , " pareerib Kelner ja räägib , kuidas Tarbus ise palkas Tartu bussijaamast klientide püüdmiseks kaks pensionäri . " Nad meelitavad juba meie bussi istunud inimesi <arv>kroonise piletiga ja mõni hea tingija on koguni kümneka eest Tallinnasse saanud . Meie hindu nii madalale lasta ei saa . Ja siis süüdistatakse meid ebaausas konkurentsis , " kurjustab Kelner . Muheleb aga , kui räägib , millise skandaali sellise soodustuse peale ülejäänud , <arv>kroonise pileti ostnud reisijad tegid . Olari Taal bussisõjas Kelner on kindel , et kogu ürituse taga on kõrged ametnikud , kes omavad bussifirmade aktsiaid . " Ükskord peeti mind Tartus kinni . Reisijad kinnitasid kõik nagu ühest suust , et oleme sõbrad ja sõidame Tallinnasse loomaaeda , " jutustab ta . " Politseinik , selline noor poisu , helistas kuhugi ja teatas , et mul on kõik korras . Kuulsin oma kõrvaga , kuidas kästi mingigi trahv teha . Väänatigi protokoll : numbrimärk olevat määrdunud . " Firmad Dalinda ja Semidor on üritanud ka liiniluba taotleda , et oma tegevus politsei silmis sajaprotsendiliselt seaduslikuks muuta . Pealtnäha lihtne protsess osutus kolgata teeks . Otepää-Tallinna väikebussiliini avamiseks oli olemas mõlema poole nõusolek . Kogu üritus takerdus aga Tartu taha , kus oleks kasulik teha vahepeatus . Sealt luba ei saadud . <arv>,<arv> protsenti ASist Tarbus kuulub linnale ning kolm ettevõtte nõukogu liiget ( Aleks Lenzner , Margus Hanson ja Kaarel Sahk ) on Tartu abilinnapead . Bussitülisse on sekkunud koguni siseminister Olari Taal . <arv>. jaanuaril teatas Taal riigikogus saadikute küsimustele vastates : " Kavandatud on ulatuslikumad politseioperatsioonid Tallinnas , Tartus ja Võru maakonnas piraatbussiliikluse takistamiseks . Just nendest piirkondadest on pärit informatsioon , mis viitab seaduserikkumistele . " Võru liikluspolitsei komissari Ain Teppo sõnul tekitasid probleemi hoopis väikebusside omanikud ise . " Oli juhtumeid , kus bussifirmast lahku löönud juhid hakkasid eraettevõtjatena sama tööd tegema . Firma omanik vihjas meile , et sellel bussil on niisugused ja tollel naasugused puudused . Meie loomulikult kontrollisime vihjeid . Ilmselt oli konkurents selleks ajaks juba piisavalt teravaks kasvanud , " kommenteerib Teppo . Lühendatud telgede vahega ja poollahtiseks muudetava kerega Kia Sportage projekteeriti eeskätt USA sooja kliimaga osariike silmas pidades , müügile jõudis see Suure Lombi taga kui <arv>. aasta mudel . Arendusfirma Modern Engineering palgati tagamaks tavalisest nõrgema kere jäikust ja kriuksuvaba olekut . Kuue põikseotisega redelraami olemasolu nagu Sportage'il tegi asja mõistagi hulga lihtsamaks kui kandekere puhul . Lotus oli seekord ametis auto vedrustuse väljahäälestamisega . Nelja uksega Sportage'ist on kahe uksega auto küll tervelt <arv> cm võrra lühem , ent pakiruum mahutab ikkagi <arv> liitrit ( tagaistmete kokkuklappimisel ligemale kolm korda rohkem ) . Kui tagaosa pehme kate on kokku pandud , saab autoga vedada ka näiteks lainelaudu ja muud kogukat spordivarustust . Kia Sportage sai endale teatavasti esimesena maailmas juhi põlvi kaitsva lisa-turvapadja , selline ei puudu ka kaheukselisel mudelil . <arv>hj mootor , rehvid P<arv>/<arv> R <arv> , <arv>sentimeetrine kliirens , viiekäigulise Getragi käigukasti juurde kuuluv jaotuskast ( maastikuülekanne <arv>,<arv> : <arv> ) ning Warni vaakumjuhtimisega esirattasidurid teevad Sportage'ist tublima maastikuauto , kui on mitmed SUVide hulka kuuluvad analoogid , mille võimete piiriks jääb sageli vaid rattaroopais külatee ja künklik metsaalune . Alfa Romeo <arv> on üks käputäiest autodest , mis võivad reservatsioonideta kanda sportsedaani nime . Pealegi on sõiduk erakordselt ilus kõigi silmis , kes itaalia voolavate vormidega autokerede pikaajalisse traditsooni sisse elanud . Nagu oleks sellest - ja mudelile tänaseni omistatud <arv> auhinnast - veel vähe , sai Alfa <arv> Selespeed nüüd endale erakordselt hästi töötava siduripedaalivaba käiguvahetuse . Meetod on tuttav vormel-<arv>-autodelt , Ferrari mõistagi kaasa arvatud . Manuaalkäigukastide puhul kulgeb vahetusprotsess aeglaselt , sekundi-pooleteise jooksul , tegevus nõuab täpset koordinatsiooni ning on väsitav . Kiirel sõidul ja piirsituatsioonis on nimetatud aeg pealegi liiga pikk , et olla ohutu . Selespeed vahetab käigu <arv>,<arv> -<arv>,<arv> sekundiga . Nõnda kiiresti ei tule reeglina toime isegi Alfa Romeo katsesõitja . Süsteem on üpris keeruline , koosneb kontrollplokist , siduri- ja käiguvalitsaajamist , elektroonilisest gaasipedaalist , lülitist piduripedaali juures , valitsanuppudest roolil ning käiguindikaatorist tahhomeetri palgel . Selespeediga auto juhil on valida kahe võimaluse vahel . Esiteks saab ta käike ise valida , nuppudega roolil või kangiga keskkonsoolil . Teiseks võib linnasõidu endale eriti mugavaks muuta , vajutades käigukangi lähedusse paigutatud nupule " Linn " - sel puhul hakkab Selespeed toimima nagu automaatkäigukast . Honda kogemus alumiiniumkandmikuga autode ehitamisel ( GT-auto NSX ) on üldtuntud . Ka uus , väikese sportkupee kujuline , alumiiniumist ja plastist kerega Honda V V kaalub korralikule varustusele vaatamata ainult <arv> kg ringis , kulutab keskmiselt vähem kui <arv>,<arv> l bensiini sajale kilomeetrile ning vastab ühtlasi Californias kehtivale ultravähe saastavate sõidukite normile ULEV . Loetletud saavutuste aluseks on kolmesilindriline lahjalt põletav mootor VTEC koos seda abistava elektrimootori/generaatori ning akupatareiga . Hübriidjõuallikas IMA oli teadupärast <arv>. aasta Tokyo autonäituse uudis , tänaseks on seda veelgi täiustatud . Koguni sedavõrd , et peatselt algab seeriatootmine . Elektrimootor tuleb suhteliselt nõrgale bensiinimootorile appi kiirendustel , akusid laetakse aga siis , kui mootor asub tööle generaatorina . Tänavu sügisel , mil USAs tulevad müügile <arv>. aasta mudelid , võib Honda pakkuda tervelt seitset eriti vähe saastavat sõidukit . Tublisse seitsmikusse kuulub elektriauto , hübriidauto ning looduslikul gaasil töötav Civic . Erinevalt paljude maade esikaunitaridest ei tähenda missitiitel Eestis häid reklaamilepinguid ja suurt raha . Priit Vare Reklaamiagentuuri Kolm Karu juht Olav Osolin püüab meenutada , millal ta nägi viimati mõnda missi midagi reklaamimas . Mitu minutit ajutööd , kuid midagi meelde ei tule . Küsib siis kolleegide käest . Jälle tükk aega mõtlemist ja seejärel teatab üks reklaamispetsialist , et tema oli ühte missipilti näinud . Ühe postimüügikataloogi vahel . " Nojah , ega need missid eriti populaarsed reklaamitegijad ole küll , " tuleb Kolme Karu bossil lõpuks tunnistada . Reklaamibürood ei kasuta oma töös misse iluduskuningannade kummalise imago pärast . Eestis on levinud arusaam , et tegemist on naiivsete kaunitaridega , kellel kõlbab vaid ühelt presentatsioonilt teisele joosta . Rahvas ei võta kroonituid päid tõsiselt , seeläbi ei ole ka miss kui kaubamärk müüv . Osolini sõnul tegelevad Eesti esineiud arusaamatute asjadega . " Mingit suvalist külmhoone avamislinti ei saa ka muidu läbi lõigata , kui kohal pole kirikuõpetajat ja missi , kes kääre hoiab , " lausub ta . " Kuidas saakski selline tüdruk veel inimesi midagi ostma veenda . " Ühes suures kampaanias on siiski miss osalenud . Liis Tappo pesupulbrireklaami on kõik näinud . Osolini sõnade kohaselt polnud aga Tappo seal reklaamis mitte oma tiitlite tõttu , vaid hea pereema tuntuse pärast . Kuid paljudes teistes riikides on riigi kõige kaunima tiitel suure au sees . Nii näiteks on iludusvõistluste korraldajad Soomes müünud oma missi juba kolm kuud enne finaali kaubamajadele sukki reklaamima . Eestis ei julgeks säärast " pimeostu " keegi sooritada . Ka ei jõuaks siinmail keegi ära kuulata ilkumist , kui mõni missidest näiteks poliitikuks hakkaks . Seevastu endine Poola miss töötab praegu julgelt peaministri pressiesindajana . Meie missid ei too sisse Kui missikroon Eestis suuremat austust vääriks , oleks siinsete võistluste korraldajad rikkad mehed . Valeri Kirss võiks talle kuuluva Eesti Miss Estonia kaubamärgi edasi rentida ning ise mitte rabeleda . Kuid üheteistkümnendat aastat istub mees oma remonti mittenäinud vanalinna kontoris ning plaanib järjekordset iluduskuninganna valimist . Viimastel suvedel on ta pidanud tõsiselt tegelema ka enese motiveerimisega . Kirsi sõnul on õnneks mingit usalduse kasvu ürituse vastu siiski märgata . " Muidugi võiks Miss Tallinna mingile kõrtsile maha müüa ja selle pealt paremini teenida , " ütleb Kirss . " Aga nii ei jääks kogu missindusest mitte mingisugust positiivset imagot . " Mitmete maailma iludusvõistluste imago on seevastu nii kõrge , et sellega annab teenida ülisuurt rahagi . " Osa konkursside korraldajate jaoks on missindus puhas äri , " väidab Miss Eesti valimisega tegelev Raivo Kiisler . " Võitjat taritakse pärast ühest ööklubist teise , igal pool laulab ta ühe laulu ja selle eest makstakse <arv> dollarit . " Missid ise ka ei teeni Suuremates riikides võivad esikaunitarid suisa palgal olla . Või on juba auhinnarahad üle mõistuse suured . Brasiilia iluduskuningannaks kroonitule oli auhinnaks õppimine kohtunikke koolitavas erakoolis , mille õppemaks semestris on <arv> <arv> dollarit . Eestis miss oma tiitlist ära ei ela , reklaami- ja muust tööst tähtsamaks osutub reisimine . Miss Estonia <arv> Helen Mahmastol ütleb oma missiaastat meenutades , et suurem osa ajast tuli tal Eestist ära olla . " Ma kahteln , kas ma oleks jõudnud , kuid muidugi oleks võinud näiteks reklaamipakkumisi rohkem olla , " nendib ta . Miks ikkagi ei ole missid kui kaubamärk hinnatud ? Põhjusi on palju . Esimeste aastate kaunitarivalimiste eufooria on möödunud ja võistlused tunduvad sarnased nagu veetilgad . Lisaks on nüüd ühe võistluse asemel kaks , pluss veel mitmed atraktiivsed modellikonkursid . Ja kõige tipuks on kümne missiaastaga valitud tüdrukute ümber kogunenud piisavalt skandaale , et kogu missinduse peale hakataks viltu vaatama . Miss Estonia võitjad  Eesti Missi võitjad  Kuigi missindust on tööks küllalt raske nimetada , sõlmitakse iluduskuningannadega ka lepinguid . Seal on kirjas missi kohustused ja õigused . Raivo Kiisler tunnistab , et tema missidega lepinguid ei sõlmi . " Paber on imelik asi , suulistest kokkulepetest on võimalik kinni pidada . " Seevastu Valeri Kirss sõlmis lepingu juba kümme aastat tagasi Cathy Korjuga . " Leping on intelligentse suhtlemise alus , mul on kontraktid sõlmitud isegi heade tuttavatega , kes üritust korraldada aitavad , " sõnab Kirss . Lepingu sõlmib ta kõigi Eesti Miss Estonia võistluse finaali jõudnutega . Missilepingu kohustuste pool mahub ära ühele A<arv> suurusele paberile . " Peamine on see , et tüdruk ennast selle aasta jooksul igapidi arendaks , " lausub Kirss . Enese täienduskohustus on lepingus ka kirjas . Veel peab miss oma looduslikke eeldusi arendama , olema aktiivne ning õppima keeli . Üks esimesi lepingu punkte käsib esikaunitaril propageerida loodussäästlikku suhtumist ja vältida pahatahtlikke skandaale . Kui Kristiina Heinmets oleks olnud tänavune miss , võinuks Kroonika esikaanest tulnud jama selle lepingupunkti rikkumiseks pidada küll . Missile on lepinguga peale pandud ka kehakaalu hoidmise kohustus . Pluss-miinus kolm kilogrammi on maksimaalne kõikumine , mida endale lubada võib . Miss ei tohi oma eraesinemistes kasutada missi nime . Sest kaubamärk kuulub Kirsile ja selle kasutamist reguleerib lepingus mitu punkti . Neis on kirjas , mitu protsenti oma missindusega seotud tuludest tuleb Kirsile loovutada . Miss ei tohi ilma Kirsi teadmata sõlmida mingeid finantskokkuleppeid . Missil ei tohi olla lapsi ja ta ei tohi olla osalenud aktifotodel või videovõtetel . Just see punkt sai saatuslikuks <arv>. aastal teinimiss Kati Pobulile . Soome pornotööstuses osalemine ongi olnud senine suurim Eesti missiskandaal . Jaanuaris välja tulnud Halensi postimüügikataloogi vahel ilmus neidudele üleskutse Miss Estonia iludusvõistlusele oma andmeid saata . Uudne kandidaatide otsimise viis tõi juba esimeste nädalatega Valeri Kirsi missikontorisse kirjademere . " Fantastiline , ma ei oleks sellist asja oodanud , " sõnab Kirss . " Järgmiseks kolmeks aastaks on kandidaatide tagala kindlustatud . " Kataloogi abil ennast pakkujaid on nii palju , et missikontor pole kõigiga veel ühendust jõudnud võttagi . Siiski on juba selgunud kurioosumeid , kus andmed on salaja ära saadetud " ohvri " tuttavate poolt . Kirss jutustab , kuidas ühele kirja saatnule helistades too siiralt üllatus , kuuldes enese võistlusele pakkumisest esimest korda alles Kirsilt . " Tegemist oli ühe väga suure müügifirma <arv>aastase direktrissiga , " meenutab missi-isa . Kuulsaim Eesti bioloog arutab geenide patenteerimise lubatavuse üle . Lea Larin Molekulaarbioloogia professor Mart Saarma ( <arv> ) on alates <arv>. aastast Helsingi ülikooli biotehnoloogia instituudi direktor . Tema nimi figureerib Euroopa patendiregistri andmetel <arv> patendi autorite nimekirjas . Hoolimata direktoriametiga kaasaskäivast töökoormast püüab Saarma nii palju kui võimalik teha uurimistööd . Tema erialaks on närvisüsteemi juhtivate geenide uuringud . Inimese närvirakud elu jooksul ei uuene . Kui inimene jääb näiteks Alzheimeri tõppe , siis närvirakud hävivad . Saarma uurib valke , mis on võimelised närvirakke elus hoidma . Mis asi on geen ? Inimesed räägivad geenidest hirmus palju , aga täpselt ei teagi , mis see geen on . Ma toon ühe näite - Soomes on olnud küllalt suur vastuseis geneetiliselt modifitseeritud toidule . Tehti sotsioloogiline uurimus , mille käigus inimestelt küsiti , kas nad seda pooldavad või on geenitoidu vastu . <arv> protsenti oli vastu . Samadelt inimestelt küsiti : " Öelge , kas see toit , mida te praegu sööte , sisaldab geene või ei sisalda ? " Ja <arv> protsenti vastas , et ei sisalda . See näitab päris selgelt , et kuskil on viga . Inimestele ei ole antud piisavalt infot . Nad ilmselt ei tea , et kõiges , mis elab , et igas rakus on geenid . Isegi kui sa selle elava ära keedad , siis DNAga , mille sees on geenid , ei juhtu suurt midagi . Geen on lõik DNA molekulist , mis määrab ära ühe valgu definitsiooni . Kuidas geeni saab patenteerida , geen on ju juba looduslikult olemas ja pole seega leiutis ? Kui te sünteesite laboratooriumis mingi kemikaali , kust te teate , kas seda on looduses olemas või ei ole ? See ei ole sama küsimus . Kemikaali puhul pole lihtsalt teada , kas see eksisteerib looduslikult või mitte , aga kui eraldada elusorganismist pärit geen , siis me teame ju kindlasti , et see on looduses olemas . Kogu geenitehnoloogia põhineb sellel , et eraldatakse geen , siis viiakse see teise organismi ja pannakse seal tööle . Pikka aega oli probleeme insuliini tootmisega . Suhkruhaigetele anti sigadelt pärit insuliini . Kuid osale inimestest sea insuliin ei sobinud , vaid tekitas allergiat . Mis siis tehti ? Eraldati inimese insuliini geen , pandi bakterisse ja bakter hakkas insuliini tootma . Tänapäeval toodetakse maailmas lõviosa insuliinist sellise meetodiga . See on suur bisnis . Nüüd tekib küsimus - kas nendel inimestel , kes eraldasid insuliini geeni , viisid selle bakterisse ja panid bakteri tootma insuliini , on õigus seda patenteerida ? Minu meelest on . See on täpselt samasugune leiutis nagu teised - sellist bakterit , mis toodaks insuliini , varem ei olnud . See on loodud . Ma ei näe väga suurt vahet , kas me sünteesime laboris mingisuguse ühendi ja patenteerime selle või me patenteerime mingisuguse inimese geeni kasutamiseks teatud otstarbel . Kuidas te suhtute inimese geenide patenteerimisse ? Üks asi on , kas olla sellele vastu või mitte . See kuulub eetika valdkonda - kas on õigust patenteerida inimeste geene . Ma ei näe selles mitte mingisugust probleemi . Küsimus on moraalne . Inimesed mõtlevad : " Oi jumal , kuidas küll võidakse patenteerida midagi , mis on osa minust ? " Mõelgem sellele , et autos , millega me iga päev sõidame , ei ole vist ühtegi mutrit , mis ei oleks patenteeritud . Rõhutan , et patenteerimine ei takista teaduslikku uurimistööd , te võite patenteeritud geeniga teha mida tahate ja kõik võivad üle maailma teha . Aga te ei või seda geeni kasutada selleks otstarbeks , milleks teda on patenteeritud , ja saada majanduslikku kasu . Mis kasu on geenide patenteerimisest ? Kasu - see on väga lihtne . Miks farmatseutikafirmad praegu DNA järjestusi patenteerivad ? Eelkõige lootuses , et mõnda geeni hakatakse väga laialt kasutama meditsiinidiagnostikas . Tegemist on tohutute finantskulutustega , enne kui sellised ravimeetodid on välja arendatud . Päris selge , et need organisatsioonid , mis on ravimeetodite väljatöötamiseks kulutanud hiigelsummasid , tahavad mingi osa sellest tagasi saada . Me kõik tahame töö eest tasu . Mis haiguste puhul geenidega ravimisele kõige lähemal ollakse ? Pärilike verehaiguste puhul . Vererakkudesse on kõige lihtsam geenisiiret teha . Tulevikuvisioon on selline , et tehakse DNA chip'id , kus on nagu puntkide igast inimese geenist . Te lähete polikliinikusse , annate vereproovi ja viie minuti pärast öeldakse , millised teie <arv> <arv>st geenist töötavad . On lootus , et igale haigusele on omane teatud geenide avaldumise muster . Ent kui ma ei taha , et saadakse teada , et mul soodumus mingile raskele haigusele ? Näiteks ei taha kindlustuskompanii siis enam mu elu kindlustada või ei taha tööandja mind tähtajatu lepinguga tööle võtta ? Ma usun , et kogu maailmas ollakse ühte meelt ( ja ka mina olen seda meelt ) , et inimese geneetilist informatsiooni tuleb hoida absoluutselt salajas . See ei saa mingil juhul olla kättesaadav teistele inimestele . Paljudes maades on vastavad seadused olemas ning juba tegutsevad eetilised komisjonid . Kui annad polikliinikus vereproovi , siis verest DNA eraldamine tuleb kõne all vaid siis , kui küsitakse luba . Inimene annab allkirja , et on nõus . Millised eetikaalased probleemid geneetikutele peavalu tekitavad ? Kõige tõsisem eetiline probleem , mis puudutab minu eriala , on see , et kas on eetiline minna muutma inimese sugurakku . Ma usun , et kõik teadlased kogu maailmast on siin ühte meelt - ei , ei ole . Inimese sugurakud ei ole geneetilise manipuleerimise või geenitehnoloogia objektid . Järgmine etapp on see , et teadlased teevad uurimistööd . Oletame , et ma kasutan geenitehnoloogia meetodeid ja aretan mingisuguste uute omadustega taime . Mina aretan sellepärast , et see on mulle huvitav . Teisest küljest teen ma seda sellepärast , et ma usun , et kui inimkond saab sellise taime oma kasutusse , siis on tal sellest parem . Minu kui teadlase ettekujutus sellest , mis on inimkonnale parem , võib olla puudulik . Ma müün oma taime mingile firmale . Ma ei näe selles midagi halba . Firma hakkab taime kasutama kolmandates maades , sellistes maades , kus seesama taim oma harilikul kujul on olnud ülitähtis tuluallikas . Firma ostab odavalt maa kokku ja külvab seda taime täis . See muudab võibolla kogu selle üksuse eluolu dramaatiliselt . Kas süüdi on geenitehnoloog ? Kes on süüdi sõjapidamises , kas teadlased , kes mõtlesid välja püssirohu , või sõjamehed , kes seda kasutavad ? Teadlane ei saa endale võtta vastutust . Mul ei ole selleks võimalusi , hoolitseda , et minu uurimistulemusi keegi kusagil maailmas kurjasti ära ei kasutaks . Patenteerimine tuleb siin isegi abiks . Patent paneb vähemalt juriidilise tõkke uurimistulemuse kasutamiseks , mille kaudu on võimalik kontrollida , et mingit tulemust ei kasutataks inimkonna vastaselt . Miks siis geenide patenteerimisele vastu ollakse ? Kui maailm on vaba ja põhineb looval võistlusel , siis sama puudutab patentide võtmist . Kes keelab võtta esimesena patenti ? On ju võimalus muuta patent mõttetuks , kui avaldada tulemused teaduslikus ajakirjas , siis neid patenteerida ei saa . Kõik need , kes kritiseerivad , et patendid geenitehnoloogias on paha asi , võiksid aktiivselt ise avastada ja avaldada tulemused teaduslikes ajakirjades . See on kõige parem viis tõkestada " paha " levimist . Kui pikaks ajaks geneetika vallas patente välja antakse ? Reeglina <arv> aastaks . Möödunud aastal tähistati geenitehnoloogia <arv>. sünnipäeva - esimesed hästi korratavad geenitehnoloogiakatsed tegid Stanley Cohen ja Herb Boyer <arv>. aastal . Nad võtsid Stanfordi ülikooli nimel geenitehnoloogia kasutamise meetodile patendi . Mis tähendab , et nad patenteerisid geenide kloneerimise ja ühest organismist teise siirdamise mikrobioloogilised meetodid . See tekitas <arv>. aastatel tohutut poleemikat , meeletut poleemikat ! Mis tegelikult juhtus ? Stanfordi ülikool määras patendi litsentsi maksuks küllalt pisikese summa , mis jäi <arv> <arv> ja <arv> <arv> USD vahele . Kõik firmad , mis kasutasid geenitehnoloogia meetodit kasumi saamiseks , pidid ostma litsentsi . Tulemuseks on see , et <arv> aasta jooksul sai Stanfordi ülikool <arv> miljonit USDd puhast kasu . Kogu see raha läks teadusliku uurimistöö toetamiseks . Teie nimi on ka transgeensete taimede väljatöötamisega seotud patentidel ... Ma ei saa aru , miks inimesed on vastu transgeensetele taimedele ? Mille poolest need aretatud taimedest erinevad - näiteks kartul on tetraploidne ( kartuli geneetiline materjal on justkui neljakordne ) . Kui taime aretada , võib genoomi lisanduda tuhandeid geene , mille päritolust ja omadustest me midagi ei tea . Kui teadlane loob transgeense taime , siis teab ta täpselt , millise geeni ta lisab . Kui inimkond leiutiste kaitseks patendinduse kui seesuguse välja mõtles , ei teatud geenidest ja pärilikkusest veel midagi . Praeguseks oleme jõudnud tööstuse ajastust geenitehnoloogia ajastusse , kuid paljud on siiani selle vastu , et käsitleda elu aluseid - geene - sarnaselt tehniliste leiutistega . Küsimus , kellele kuuluvad geenid , on tegelikult religioosne küsimus ja sellele vastata pole võimalik . Paljude meelest on lubatav patenteerida geenitehnoloogilist protsessi , aga mitte geene ennast . Teiste meelest võiks küll patenteerida osasid DNA järjestusi , aga mitte kõiki . Esimene patent geenitehnoloogia abil loodud elusorganismile saadi alles <arv>. aastal . Tegemist on bakteriga , millesarnast looduses ei leidu , inimene on tema pärilikkusainet kõvasti muutnud . Praeguseks on ainuüksi USA patendiametis registreeritud üle kuue tuhande patendi , milles leidub sõna " geen " . Ka Eestis on registreeritud avaldusi geenitehnoloogise patendi saamiseks . Võidujooks patentidele on mõistetav - geenide arv , mille patenteerimisest võib tõusta potentsiaalne tulu , on piiratud . Kahe , hiljemalt viie aasta pärast on kogu inimese genoom täpselt kindlaks tehtud . Seniks maksavad farmaatsiakompaniid meditsiinis ja diagnostikas kasutatavate geenide patentide eest kümnete miljonite USA dollarite suurusi summasid . Ja miks ka mitte ? Raske , kui mitte võimatu on vastata küsimusele - kui firmad teadlaste poolt väljamõeldut ellu ei rakenda , siis kes seda teeks ? Ka teadlaste soov saada töö eest teenitud tasu on mõistetav . Sellest , et Eesti molekulaarbioloogide tehtavad uuringud on maailmatasemel , annab tunnistust asjaolu , et oma töö tulemused on Euroopa patendiregistri andmetel patenteereinud lisaks Mart Saarmale ja Erki Truvele veel professorid Mart Ustav ja Andres Metspalu . Kuivõrd Eestis molekulaarbioloogia arengusse investeeritavaid summasid ei saa kuidagi võrrelda mujal maailmas teadusesse suunatavate rahavoogudega , asutati jaanuaris Sihtasutus Geenikeskus . Selle biolooge , arste , ärimehi ja poliitikuid ühendava sihtasutuse eesmärgiks on leida geneetikale ühiskonnas laiem kõlapind . Bioloogiaprofessor Erki Truve ( <arv> ) uurib Tallinna tehnikaülikooli geenitehnoloogiakeskuses transgeenseid taimi . Tema nimi figureerib Euroopa patendiregistri andmetel <arv> transgeensete taimede loomise ja viiruskindlaks muutmisega seotud patendi autorite seas . " Olen geenide patenteerimise poolt , " kinnitab Truve . " Geenide kloneerimine ja nende funktsioonide kindlakstegemine nõuab päris hea hulga aega , raha ja aju hallollust ning on igati loomulik , et uurija , labor või firma , kes selle kõigega hakkama on saanud , võib hiljem oma töö pealt ka miskit raha teenida . " Muidugi juhul , kui asjal on kommertsiaalset väärtust . Samas peavad Truve arvates geenide patenteerimise reeglid väga kindlalt paigas olema . Näiteks , millist DNA lõiku on õigus patenteerida - milline on see minimaalne uute teadmiste hulk , mis on antud DNA jupi kohta teada saadud , et tekiks õigus sellele patenti taotleda . " Mitte stiilis , et korjasin põllult ühe umbrohu , eraldasin sealt kogu DNA ( see on muide väga lihtne ) ja nüüd siis patenteeringi kogu selle organismi DNA otsast lõpuni , ilma et ma sellest midagi teaksin , " ütleb ta . " Hoopis erinev on asi , kui tegu on inimese DNAga . Siis tekib küsimus , millised õigused laienevad patsiendile , kelle DNAst mingi patenteeritav geen on pärit , " mõtiskleb noor professor . Pärnu linnakodaniku väljaskäik koeraga võttis ootamatu pöörde pärast veelombist saadud elektrilööki . Priit Vare Pärnu teatri näitleja Tõnno Linnase tavapärane jalutuskäik oma rotveileriga oli selline nagu ikka . Ent korraga viskas koer ennast veeloiku pikali , tõmbles krampides ja tegi kiljuvat häält . Hiljem selgus , et loik oli voolu all . Veel hiljem on aga näitlejal raske tõestada , et elekter pääses valla kõrval seisnud Shelli bensiinijaama reklaamtulbast . " Kui koer ennast külili keeras , kiunuma ja tõmblema hakkas , ei saanud ma alguses mitte midagi aru , " räägib Linnas . " Kui püüdsin teda puudutada , siis hakkas ta hammustama . " Rotveileri valu põhjus tuli välja siis , kui koeraomanik ise käe veeloiku pani . Mees sai samuti kerge elektrilöögi . Seejärel õnnestus tal koer sülle võtta ning loigust eemale toimetada . Seal koer rahunes ja juhtunu võiks lõppenuks lugeda . Kirjeldatav sündmuspaik asub keset Pärnut . Linna suurima kaubanduskeskuse Port Arturi kaubamaja külje all asuv Shelli bensiinijaam oli mõni kuu tagasi veel EK värvides . Ka reklaampost , kust Tõnno Linnas arvabki voolu vette tunginud olevat . " Minuga juhtunut nägi ka kõrval seisnud ESSi patrull , " jutustab näitleja . " Nemad läksid ja rääksid seda bensiinijaama töötajatele , kes voolu reklaamtulbast välja lülitasid . " Linnas ise läks traumapunkti . Koer oli käele tõsiselt viga teinud - lahtisest haavast jooksis verd . Tänaseks on üks küüs lagunenud ja sõrmel arm . Samal õhtul käis näitleja läbi bensiinijaamast . " Palusin , et mulle teatataks , kui elektrik reklaamposti vaatama tuleb , " meenutab elektrilöögi ohver . Seda bensiinijaamast ka tehti . Neli päeva pärast õnnetust näitas venelasest töömees , kuidas reklaamposti juhtmeotsad olid üleni jääs . " Mees ütles , et voolu sattumine välja just siit on täiesti ilmne , " räägib Linnas . Elektrik paigaldas reklaamile uued niiskuse- ja veekindlad kontaktid . Näitleja palus talt kirjalikku seletust , mis tööd tehti . Elektrik kirjutaski , et postis oli juhtmetel liiga väike ristlõige , liiga väiksed kaitsmed ning toitevool jooksis maasse . Selle teadmisega läks koeraomanik uuesti bensiinijaama . Sealt lubati ülemustega kontakteeruda , et need ise kannatanuga ühendust võtaksid . Shell kahjutasu ei maksa Kui vastust ei tulnud , pöördus Linnas taas Shelli . Jaamast saadud numbrile helistades paluti tal teha ametlik pöördumine , mille ta ka koostas . Oma vastuses sellele pöördumisele teatab Shell , et nemad ennast juhtunu eest vastutavaks ei pea . Kahju väljanõudmiseks soovitab firma pöörduda kohtusse . " Kui selline lugu juhtus , on see muidugi äärmiselt kahetsusväärne , " tõdeb Shelli Eesti müügivõrgu insener Jüri Kuuseok . " Kuid praegu ei ole see fakt meie jaoks tõestatud . " Kuuseoki väitel oleks koeraomanik pidanud kohe tegema ametliku pöördumise . " Praegu jätab see kuidagi fabritseeritud ja kummalise mulje , " lisab ta . Kuidas fakt siis oleks kindlam olnud , mees ei ütle . Veel kinnitab ta hoopis , et reklaamtulbast ei saanud see vool kuidagi tulla . " Selleks oleks pidanud kusagil olema lühis , kuid ka siis oleks automaatkaitse elektri välja lülitanud , " räägib Kuuseok . Tõnno Linnast see jutt ei lohuta . Koera üle vaadanud arst olevat teatanud , et veel paar sekundit ja rotveilerit poleks enam olnud . " Ma ei oskagi täpselt öelda , mis ma oleksin pidanud tegema , et mu lugu Shelli jaoks vett peaks , " on näitleja nõutu . Elekter on eluohtlik Eesti Energia pressiesindaja Kaie Saar ütleb , et sellised juhtumid tavaliselt nendeni ei jõua . " Meil ei olegi õigust erafirmade asjadesse oma nina toppida , " ütleb Saar . " Siiski on päris tavaline , et elektriseadmeid ühendatakse täiesti valesti . " Saare sõnul juhib vesi elektrit eriti hästi . Lombis oma surma leidmine on tema sõnul täiesti reaalne . " Elekter on teatavasti eluohtlik asi , " nendib ta . Väldib parseldamist ja eitab korruptsiooni TOPis . Paavo Kangur Ennast riigiettevõtjaks nimetav Raimo Kägu ( <arv> ) töötab juba <arv> aastat Tallinna Olümpiakeskuses ( TOP ) . Viimased viis aastat on ta istunud juhatuse esimehe toolil . Tema kabinetist avaneb suurepärane vaade Pirita jõe suudmele . Paljudele tundub , et Kägu istub liiga mõnusas pesas , kus raha jookseb vulinal ta taskusse . " Edukas riigiettevõtja on riigile kasulik , kuna ta ei võta midagi ette maksude varjamiseks . TOP oli läinud aasta lõpus avaldatud edetabelites <arv>. kohal ettevõtte rentaabluse järgi Eestis . Kes julgeb öelda , et siit on midagi välja võetud või et ma olen ebaaus inimene ? TOPist tagapool on Olümpia hotell , siis Viru hotell . Kuhu siis nemad raha panid ? Kuidas on võimalik , et meie toodame siin enam kasumit käibe pealt kui nemad ? Meie ei peida midagi . " Eesti spordijuhid ja kultuuriministeerium on mitu korda suutnud vältida selle kompleksi sattumist erastamisnimekirja . " Mul ei ole midagi erastamise vastu , aga TOPi puhul on need plaanid alati meenutanud üliodavat parseldamist väikse grupi inimeste kätte . Näiteks ühel aastalõpul , vabariigi valitsuse viimasel istungil , üritati TOP kinkida eraettevõttele , millest <arv> protsenti kuulus TOPile ja <arv> protsenti offshore'ile , " meenutab ta . " Ma ei pea üksi võitlema , sest ka kultuuriministeerium on erastamise vastu . Üks inimene ei suuda iialgi vastu seista . See on ikkagi meeskond . Ja meil läheb täna paremini kui ühelgi teisel spordiobjektil vabariigis , " ütleb Kägu . " Seda ei ole raske mõista , et meie suunas vaadatakse kadedusega . Aga tahan , et TOP ei teeks Tallinnale häbi . Väga lihtne on osta mingi asi ära , saneerida ja müüa edasi . Paljud , kes on suutnud oma objekti erastada , on selle tänaseks maha mänginud , " räägib Kägu " Praegu on vabariigis rasked ajad . Konkurents kunde ja vaba raha peale on kõva . Hotell konkureerib teiste hotellidega , korvpallisaal teiste saalidega , tennisehall teiste hallidega , büroopinnad büroopindadega , ujula ujulatega jne. Inimesed higistavad siin iga päev , et säilitada sissetulekuid ja saada veelgi juurde . Ükskõik mis Eestis juhtub , me suudame kevadeni vastu pidada , " seletab Kägu . Suured plaanid Kägu karjäär algas TOPis hotellijuhina . " TOP jaotati tükkideks . Jahtklubi koos kaidega ja spordihall läksid kahjumisse ja pankrotti . Mina olin siis hotellijuht - tavaline jobu . Kui mind määrati <arv>. aasta märtsis direktoriks , siis oli minu esimene ettepanek TOP taasühendada . " Tänu taasliitmisele muutus kompleks elujõuliseks . Talvel toodab raha ujula , suvel hotell ja jahtklubi . " Sadamas võib talvel liugu lasta , suvel teenib see raha , " ütleb Kägu . Suvel võib sadamas sekeldamas näha kogu Eesti eliiti alates Mart Siimannist , lõpetades Siim Kallasega . Tundub , et Kägu saab kõigiga hästi läbi , välja arvatud need , kes on talle konkurentsis alla jäänud . Tal plaane jätkub . " Kui pealikul lõpevad plaanid ja fantaasia , siis ei ole teda vaja . Mida ta siin tukub , " ütleb Kägu . Igal aastal on ta investeerinud <arv> miljoni krooni ringis . TOP võlgneb Eesti pankadele <arv> miljonit krooni . Selle laenu protsent jääb alla <arv>. " Täna alla <arv> protsendi Eestis raha ei saa , " hindab Kägu . Plaanide hulka kuuluvad jäähalli rajamine Pirita jõe äärde ja iluuisutajate spordikooli rajamine . " Perekond Levandiga <arv> korda maas istunud ja arutanud . " " Seltskonna fotol kirjutasid sa alla mingile tennisehalli lepingule ? " küsin ma . " See oli jäähalli ostu eelleping . Selle maksumus on <arv> miljonit krooni ja ma loodan , et rahvusvaheline iluuisutamisföderatsioon annab osagi sellest rahast . Aga ma ei küsi raha , sest milleks küsida raha , kui mul läheb vaja hoopis jäätegemise seadmeid . Pealegi , raha küsida on keeruline , " vastab Kägu . Eelmisel aastal aitas ta korraldada Eesti lahtised iluuisutamisvõistlused . Kunagi tahaks ta saada Tallinna Iluuisutamise EMi või MMi . Selleks peab Tallinnas olema kaks halli . Kägul on veelgi suuremaid kavatsusi . Ta plaanib laiendada ujulat veepargiga . Veepark peaks tulema korvpalliväljaku asemel . Korvpalliväljak liiguks aga kesklinna poolsele tühjale alale . Elukutseline spordijuht Raimo Kägu on lõpetanud Tallinna Pedagoogilise Ülikooli sporditeaduskonna . Tema jaoks ei ole selles midagi imelikku , et ta juhib riiklikku spordikeskust . " Täna ei toimi TOPis ükski projekt kahjumiga . Kõikides suuremates projektides , nagu hotell , spordisaal , ujula , opereerime ise . Seda ei ole probleem müüa , " ütleb Kägu . " Meie ei vingerda . TOPil on ka nõukogu , mida juhib Rein Kvell . Endine ehituskomitee pealik ja tõsine inimene , " sõnab ta . " Iga ruutmeeter teenib siin raha ja otse TOPile . Kõik maksab küllaltki kallist hinda , absurdselt kallist . Ma pean ostma vett basseini sama hinnaga kui tehased . " " Eestis on spordi- ja sotsiaalrajatisi erastatud , kuid nüüd on käes taasriigistamise aeg , " ütleb Kägu . " Munitsipaal ostab tagasi staadione ja spordimajasid . Ma ei usu , et sotsiaalsfäär ja spordirajatised tulevad omadega toime . Kui eraomanik küsib toetust , selleks et mitte hindu tõsta , siis ta raha ei saa . Kardetakse , et sõidab selle rahaga Marokosse , " selgitab Kägu . Küll aga on kohalikud omavalitsused varmad raha andma munitsipaalomandis olevatele ettevõtetele . Tal on kahtlusi viimase aastate majanduspoliitika suhtes . " Kes ütleb , et erastamine on Eestis õnnestunud ? Miks riigi- või linnapea ütleb , et linn on halb peremees ? Lahkugu siis selline mees ametist . Tingimustes , kus maailma majandus nihkub rahvusvaheliste kontsernide kontrolli alla , mille aktsiapakk suures osas kuulub pensionifondidele , on tõesti naiivne rääkida era- ja riigiomandist . Naiivne on erastamiseks nimetada protsessi , kui kontroll ettevõtete üle on läinud Soome ja Rootsi riiklikule kapitalile . " Viru hotell müüdi kaheaastase kasumiga . Milleks ? Ainuüksi Viru hotelli kasumist võiks ülal pidada Eesti sporti , " imestab Kägu . Tennis Küsin Kägult , kuidas ta tenniseäri läheb . Hästi , vastab ta . Kägu sõnul üritas ta sügisel kaks kuud panna Pärnu tenniseväljakule halli peale , et seal saaks aasta läbi mängida . Kohalikud oli väga vastu . Tennis tekitab kadedust . " Minu viimase aasta suurim üllatus oli , et tennis on elitaarne ala . Iga mats sinna ei lähe . Ja sina , Kangur , ka sinna Dünamo sini-must-valgesse saali ei lähe . Kes sa nihuke oled , et sinna mängima lähed ? Seal on valitud inimesed , " satub Kägu hoogu . " Nüüd on kõigile loodud võimalus mängida tennist . Sul on raha ja sa tuled ja mängid . Arvasin , et ilus asi ja kõik on tänulikud . Esimesel poolaastal tegime kaks platsi , ei tulnud tennisetreenerid siia , välja arvatud üks . Pool aastat läks mööda , siis hakkasid kõik tulema . Enne seda oli tennis vaid tennisetreenerite oma . Meie Pärnusse-minekul takistas kohalik tenniseklubi projekti kaks-kolm kuud . Nad olid vastu , et Kalevi väljakutele pannakse püsti kilehall . Täpselt see , mis toimus Tallinnas , toimus ka Pärnus . Milles küsimus ? Nad nägid , et see on nii lihtne : igaüks oleks võinud osta täispuhutava kilehalli ja hakata kasumit tootma . " Sama juhtuks igas Eesti linnas . " Ma käisin spordikongressil . Arutati pool aega , et meil ei ole võimalusi , meil ei ole raha . Vaatasin statistikat : spordigruppide hulk kasvab ratsutamises ja tennises . " Turism Raimo Kägu on Wrisi nõukogu esimees . Selles ettevõttes töötab Raimo Kägu abikaasa Aili ja nende perekonnasõbra Alo Lepa abikaasa Varje Lepp . Mõlemad daamid kuuluvad läbi Hottest Toursi ka Wrisi ja Wris Toursi suuraktsionäride hulka . Wris tegeleb nii turistide maalt ära saatmisega kui ka turistide maaletoomisega . " Turistil on Tallinnas tegemist <arv>,<arv> kuni <arv>,<arv> päeva . Rohkem ei ole siin midagi teha . Kui mõni maakonnalinn suudab turisti kinni hoida päeva-poolteist , siis on see kõva saavutus , " arvab Kägu . Wris Tours on Wrisi tütarettevõte . " Wris Tours on kõige ohtlikum turismibüroo Eestis . Ta saadab iga nädal lennukitäisi inimesi lõunasse . Iga päev võib Eestis midagi juhtuda . Ükski lennukompanii või hotellikett ei andesta , kui meil jääb mõni turismirühm tulemata . Trahvid on ülisuured . Tänaseni on hästi läinud , aga ma ei tea , mis toob homne päev . Mida teeb ostuvõime , ilm ? Ebakindel inimene hoiab kokku . Inimesed ei rahulda enam oma reisimisesoovi . " " Estravel , millest kuulub <arv> protsenti Finnairile ehk Soome riigile , on juhtiv Eesti riigiametnike maalt viija . " Kujutad sa ette , kui Wris läheks Helsingisse ja hakkaks müüma Soome välisministeeriumis pileteid ? " ründab Kägu konkurenti . Poliitik Kägu " Olen keskerakonna majandusnõukogu liige . Olen nendega seotud <arv>-<arv> aastat . Ma ei kandideeri , pole aktiivne parteilane . Mul ei ole neid huvisid . " " Miks tegeled Põrnikate klubi ja raudtee ehitamisega ? " " Kui Leppikson plaanis trammide väljaviimist Tallinnast , siis vastasime trammi paigaldamisega Saaremaale . " Kägu edu ärritab paljusid . " Võibolla nad näevad , et minu nimi käib igalt poolt läbi . Aga kui palju ma pean mässama kõiksugu klubides ja sihtasutustes . Endal midagi ei ole , aga näe , nimi käib läbi , " seletab Kägu . Paar aastat tagasi ilmus Kroonikas lugu Kägu ridaelamuboksist Viimsis . Sel hetkel võis kadeduseuss salvata mitmeid . Kägu on halastamatu ütlemisega . Tema tekst ei ole diplomaatiline . Ta kritiseerib Keskerakonna valitsuse nimekirja , arvab , et paljude keskerakondlaste elustiil ei lange kokku kuulutatavate põhimõtetega . Sõpradele on Kägu lahe , see tähendab vahetu ja kompleksivaba . Vaenlased nimetavad teda despoodiks . Kägu ise otsib uusi väljakutseid . " Andres Bergmann ütles mulle , et lennukiga lennates peab olema absoluutselt kaine . Täna on mul selja taga <arv> karsket päeva . Kui on keerulised ajad , siis vajab organism jõudu ja pokaali šampuse asemel käin ma metsas jooksmas . " Raimo Kägu eitab enda ja oma perekonna mis tahes seost tennisehallidega . Ometi on Pärnu uus hall saanud hüüdnime " Kägu sulejope " . Ta ütleb , et Pärnu hall kuulub Ain Süldile ja grupile tennisistidele . Bias Sport tegeleb tenniseväljakutega TOPis ja mujal . Bias Spordi juhatuse liikmed on Raivo Sündema ja Alo Lepp . Viimane on Kägu lähimaid sõpru ja neil on ka ühishuve turismiäris . Kuidas lähevad sinu ärid ? Mina ei ole ärimees . Ma ei ole jõukas inimene . Mul ei ole tanklakette ega maju vanalinnas . Minust kui ärimehest ei ole midagi kirjutada . Räägitakse , et su naine Aili on Bias Spordi üks juhte ja osanik ? Ta ei ole seal aktsionär ega saa kunagi olema ka . Ta maksab TOPi tenniseväljakute eest nagu iga tavaline kunde . Minu naine on iseseisev inimene . Ta saadaks mind pikale lainele , kui ma sunniks teda mingite väljakutega tegelema . Ta juhatab ainult turismibürood ja me teeme kõik , et kodus mitte turismist rääkida . Teen kõik , et voodis mitte sel teemal rääkida . See oleks nukker . Seda on tulnud ette , aga ma ei soovita seda kellelegi . Omanikutunne ei too peale kohustuste , murede , jamade mitte ss ... midagi Eestis . Ma tahan neid omanikke näha , kes ütlevad , et nad on õnnelikud . " Kas te lähete naisega tülli , kui räägite tööst ? Me vaatame paljusid asju eri pilguga . Ja seetõttu on meil väga raske kokku leppida . Lõppmõte on üks , aga metoodika täiesti erinev . Tõenäoliselt tuleb see sellest , et mina olen mees ja tema naine . Piisav alus tülliminekuks ? Meil on erinev lähenemine . Me oleme mõlemad temperamentsed . Ta oli kunagi kiireim naine N Liidus . Ta väldib tööasjadest rääkimist , et mind hoida . Ka mina ei räägi talle tööasjadest . Räägitakse , et TOP rendib väga soodsalt tenniseplatse ja eraettevõte müüb neid kallimalt edasi ? Meie majas algavad ruumide hinnad <arv> kroonist ruutmeetrilt kuus . Büroopindade hinnad algavad <arv> kroonist , tenniseväljakute ruutmeetri hind on <arv>-<arv> krooni vahel . See ei ole odav . Neile hindadele lisandub veel käibemaks . Mis on sinu sotsiaalne taust ? Ema oli hea müüja ja isa autojuht . Nagu kägudel ikka ei ole mul perekonnapuud . Ühes pesas üks muna . Ainuke poeg . Üksik inimene . Olen üksik hunt . Sisuliselt ei kuulu ma ühtegi sõpruskonda ega erakonda . Ajan asju ise . Kas börsil mängid ? Ma vist nüüd märgin Telekomi aktsiad ära ja teen vastava ettepaneku ka esivanematele . Poja pärast . Tema ülesanne on vanaemad ära rääkida . Tema vist ei tohi osta , ta on selleks liiga väike . Aga ta koostab juba ise oma eelarvet . Paneb kirja trennid , söögid , juuksurikulud , " räägib Kägu . Mina aktsiatega <arv>selt ei jända . Repliik Sulev Vedler Väliskapital tungib peale ja Eesti riik soosib seda . Praegu on letis telekom . Peagi lähevad sama teed raudtee ja elektrivõrgud . Uuteks suurperemeesteks saavad meretagused firmad . " Liialt odavalt annavad ära , " kommenteerisid telekomi müüki need rahvasaadikud , kes üritasid eelmisel nädalal erastamist peatada . Sest Eesti riik soosivat telekomi praegusi partnereid Soome Sonerat ja Rootsi Teliat . " Liiga palju tähtsaid otsuseid hakatakse langetama välismaal , " kommeteerisid erastamise tagajärgi Kuku raadios Rein Lang ja Hans H. Lui k. Mere taga Telia kodumaal käib pea samasugune arutelu . Kõneainet annab seal Volvo müük Ameerika Fordile . Sest kandiline Volvo sõiduauto on rootslastele tähtsam kodumaise toote sümbol kui Ericssoni mobiiltelefon või Dalarna puuhobune . " Otsused langetatakse edaspidi Detroidis , " märkis mõõdukate liider Carl Bildt . Ameeriklased omakorda võitlesid <arv>ndate alguses Jaapani kapitali vastu . Neil oli valus vaadata , et kodumaised firmad võõrastele alla jäid . Eriti veel sellised , mis algasid sõnaga National ehk rahvuslik . Jänkid kehtestasid nõude , et kõik tähtsamad ostud-müügid pidid saama riigi heakskiidu . Kohati läks asi absurdi . Robert B. Reich kirjeldab raamatus " Piirideta maailm " juhtumit , kus pilusilmade eest kaitsti üht California firmat , mis tegelikult kuulus prantslastele ! Nüüd on Ameerika väliskapitali täis . Manhattan on juba aastaid jaapanlaste ja hollandlaste käes . Jaapanlased omakorda said eelmisel nädalal ühele poole oma kõigi aegade suurima välisinvesteeringuga . Ameerika GE Capital ( mis kuulub Fordi suurkonkurendile General Motorsile ) teatas , et ostab <arv>,<arv> miljardi dollari eest Jaapani Liisingu autoliisimisega seotud osa . Ring saab täis ... Väliskapitalile vastu seista on mõttetu . Eesti riik ei elaks selleta ära . Kui rootslased ei oleks eelmisel aastal Hansapanka ja Ühispanka ära ostnud , oleks elu Eestis tõenäoliselt hoopis hullem , et mitte öelda trööstitu . Mingite vahenditega tuleb ju väliskaubanduse defitsiiti katta . Otsustusõigus aga , jah , paikneb teises riigis . Ja katki pole midagi , kui seadused ja muu regulatsioon töötavad . Siis kostab ka eestlase hääl mere taha . Koonderakondlik linnavalitsus on Sauna tänavasse investeerimata miljonid korstnasse kirjutanud . Ene Läkk Ehitusluba eraldati Sauna tänavasse Vanalinna Teatrimaja rajamiseks läinud aasta lõpus , ent kära selle ümber on endiselt tohutu . Ehituse avapauk pole veel käinud . Firma Taakes lubas Sauna <arv> krundi tervikuna juba <arv>. aastal korda teha . Selle lubaduse eest sai ta linnavalitsuselt üliodavalt Viru <arv> / Sauna <arv> ja Müürivahe <arv> hooned <arv> aastaks rendile . Lepingu järgi pidi firma investeerima kokku <arv> miljonit . Tänaseks on investeeritud ainult ligi <arv> miljonit - vaid Viru tänava ülirentaablisse hoonesse . Ülejäänud <arv> miljonit on linnavalitsus lihtsalt korstnasse kirjutanud . Taakese algset rendilepingut on nagu vanu pükse mitu korda parandatud . Alati rentnikule ülisoodsalt . Algselt oli lepingus , et rentnik renoveerib <arv> miljoni krooni ulatuses hooneid ja rajab vajalikud välistrassid nelja aasta jooksul . Soodsate renditingimuste eest lisaks kohustus rentnik andma <arv> miljonit Põhja-Tallinna linnaosa üldplaneeringusse . Viimase punkti tõttu vabastati Taakes rendi maksmisest aastani <arv>. Ent varsti tühistasid lepingu osapooled ( Jaak Tamm - tollane Tallinna linnapea - ja Ülo Pärnits - AS Taakese juhatuse esimees ) omavahelise kokkuleppena Põhja-Tallinna üldplaneeringu finantseerimise kohustuse . Põhjus : linnavalitsus oli hakanud koostama kogu linnale uut üldplaneeringut , mille kulud tulid linnaeelarvest . Ehk teisisõnu kingiti Taakesele <arv> miljonit . Rentnik ja rentija ühes paadis <arv> kevadel koostati uus rendileping , mille järgi tuli Taakesel esimesed kolm aastat ühe ruutmeetri eest renti tasuda <arv> senti . Ja alles üheksandast lepingu aastast pidi ruutmeetri hind rentnikule tõusma <arv>,<arv> kroonini . Seda Tallinna kõige magusamas kohas ! <arv>. aastal muudeti linnavalitsuse korraldusega ( linnapea Robert Lepikson ) uuesti lepingut . Tõdeti , et Taakese tehtud kulutused ( Viru <arv> hoonesse ) on <arv>,<arv> miljonit , kuigi selle summa kohta pole ühtegi tõestavat dokumenti . Taakesele antud kinnistust lõigati ära ebarentaabel , Sauna <arv> sisehoovi jääv osa ja aidad . Ka suurendati ( pange tähele ! ) renti - <arv>,<arv> kroonini ruutmeetrilt . Seega vabastas linnavalitsuse korraldus rentniku tülikast krundi osast ja investeeringu-taagast . Ent selliseid rendilepingu ( kestusega üle <arv> aasta ) muudatusi peab kinnitama Tallinna Linnavolikogu . Paraku asi sinna ei jõudnudki . Nii et tegelikult see korraldus ei peaks kehtima . Ja linnavalitsus saaks nõuda Taakeselt lubatud investeeringud . " Mis läinud , see läinud . Teatrimaja ehitust ja sellega seoses hoonete renoveerimist korraldab nüüd hoopis sihtasutus Vanalinna Teatrimaja . Nii et need miljonid , mida pidi maksma Taakes , on küll korstnasse kirjutatud , " kommenteerib Tallinna kesklinna valitsuse vanema abi Indrek Hahlberg . Seega jäid Taakesele kõige paremad tükid imeodava rendi eest . Samas oli linnavalitsusel juba rendilepingu muudatuse ajal plaan rajada Sauna <arv> teater ja kultuurimetseenluse sildi all suruda projekt seadusi ( muinsuskaitsealane põhimäärus jt ) eirates läbi . Küll sellisele objektile raha leitakse ja peaasi , et saaks Taakese käes hapnenud krundi kaelast ära . Eesti loob pretsedendi Tänaseks on Vanalinna Teatrimajaga seonduv neelanud juba üle viie miljoni maksumaksja krooni . See on ka argument , miks Vanalinna Teatrimaja pooldajate sõnul enam projekti peatada ei tasu . " Kui me võtaksime nüüd uue hoone ette , kuhu teater rajada , kuluks ehk samasugune summa veel , " põhjendab sihtasutuse Vanalinna Teatrimaja juhataja Voldemar Promet . Selle järgi tuleb välja , et seaduse rikkumist ei saa peatada seetõttu , et palju on kulutatud seaduse rikkumisele . Valitsuse määrus lubab vanalinnas uusehitisi püstitada vaid II maailmasõjas hävinud hoonete asemele , sedagi üksnes linnavalitsuse ja riigi muinsuskaitseinspektsiooni loal . Tallinna muinsuskaitseameti peaspetsialisti Jaan Sotteri sõnul tahetakse siseõu täis ehitada . Nii rikutakse väljakujunenud hoonestruktuuri . Tallinna muinsuskaitseametil aga vetoõigust ei ole . Riigi muinsuskaitseinspektsiooni ( kellel on vetoõigus ) esindaja Hain Toss tõdeb seevastu <arv>. augusti Sõnumilehes : " Meil ei jätku selleks jõudu , et igal pool viimse meheni vastu panna . Väga palju on niisuguseid projekte , kus me ei saa mitte mingitel tingimustel järele anda . Siin teatud tingimustel sai . Pealegi allume teatraalist kultuuriminitrile ja vaevalt et meie vastuseisust abi oleks olnud . " See viimane ongi otsustav argument . Muinsuskaitseinpektsiooni töötajad pidid valima : täitma seadust või kuulekalt alluma . Nad valisid viimase . Inimlikust seisukohast on see arusaadav . See on sülitamine ka UNESCO eksperdi arvamusele , kes oma raportis tõdeb : projekt ei ole kooskõlas Tallinna vanalinna muinsuskaitseala põhimäärusega ( valitsuse määrus <arv>.<arv>.<arv> nr <arv> ) , mis esitati Eesti Vabariigi poolt juriidilise alusdokumendina , kui taotleti Tallinna vanalinna lülitamist UNESCO maailmapärandi nimekirja . Suur au , et Tallinna vanalinn arvati maailma kultuuripärandi eliitnimekirja . Kui nüüd mitte täita põhimäärust , mis oli aluseks nimekirja saamiseks , saab sellest Eesti poolt loodud ülemaailmne pretsedent . Hinnad langevad , tööpuudus kasvab , ärimeeste kindlustundest pole enam riismeidki järel . Kuid riiklik statistika näitab , et elu läheb paremaks . Sulev Vedler Karvamütsiga mees võtab peotäie hapukapsaid . Mälub aeglaselt . Naeratus reedab head maitset . Võtab veidi suurema peotäie . Ja siis veel ühe.Ta paistab olevat mekkija-tüüpi mees - selline , kes proovib kõike , mida pakutakse . Niimoodi mööda Tallinna keskturgu ringi jalutades saab lõpuks kerge kõhutäie . Seegi kord vangutab ta pead , pomiseb omaette ja kõnnib edasi . Hapukapsaste müüjal , Sauki talu perenaisel Kaja Müüril läks hommikul kaup hästi . Keskpäeval aga ostjaid napib . " Aga kuu algus tuleb , inimesed saavad jälle palka ja siis ostetakse rohkem , " teab Kaja ette . Ta lisab , et " ostjad nurisevad nagunii , et miks on hinnad kallimad kui sügisel . Kuid alati on nii olnud , et talvel on kaup kallim . " Laias laastus ei ole hinnad aga tõusnud . Nad on samal tasemel , mis eelmise aasta alguses . Piimatoodete hinnad isegi langesid . Aasta tagasi maksis piimaliiter keskturul viis krooni , praegu vaid neli . Kukkunud on ka koore ja või hinnad . Toidukorv kallines aastaga vaid <arv>,<arv> protsenti Eesti Konjunktuuriinstituudi ( EKI ) uuring näitab , et toidukorv kallines viimase aasta jooksul vaid <arv>,<arv> protsendi võrra . Inflatsioon jääb eeldatavasti kaheksa protsendi piiresse . Hinnatõusu järsk pidurdumine on Eestile uus , senitundmatu kogemus . Kõrge inflatsioon oli aastaid Eesti Rahva Vaenlane Nr . <arv>. Seda peljati rohkem kui aidsi või Vene karu . Sest inflatsioon ei püsi piiri taga ning teda ei saa kondoomiga vältida . Palgad ja pensionid kasvasid küll käbedalt , kuid hinnanumbrid vahetusid veelgi kiiremini . Ehk nagu märgib Sauki talu järgmine klient , pensionär Mare ( ostab <arv> grammi hapukapsaid , sellest peab jätkuma mulgikapsasteks ja veel kaheks söögikorraks ) : " Ühe käega annavad , teisega aga võtavad ! " Selgituseks lisab Mare , et pensionile tuli küll <arv> krooni juurde , kuid samas sai ta <arv>kroonise üürikviitungi ning telefon ja elekter läksid kallimaks . Kes mäletab , et Saku õlletehas tõi pilsneri välja hinnaga kolm krooni pudel ? Rääkimata kroonile ülemineku ajast , mil leivapätsi sai <arv> sendiga , võipaki eest võeti <arv>.<arv> ning taksokilomeeter maksis vaid <arv>.<arv> ! Krooni kasutuselevõtu üks eesmärke ( kui mitte peaeesmärk ) oli inflatsiooni mahasurumine . Nüüd on see eesmärk käeulatuses . Kallas : majandus vajab inflatsiooni ! Mullune inflatsioon oleks võinud veelgi väiksem olla , kuid sellele vajutas pidurit laenude kallinemine ning majanduses esinev psühholoogiline tõke , et hindu tõsta on kergem kui langetada . Kuid igal asjal on kaks otsa . Tõenäoliselt jahmatas suur osa Äripäeva lugejatest , kui nad nägid Reformierakonna liidri Siim Kallase artiklit " Majandus vajab inflatsiooni ! " . Kallase arutelu on järgmine : hindade kasv toob kaasa tulude ja palkade kasvu , soodustab laenuvõtmist ning ergutab kogu majanduselu . See on inflatsiooni hea külg . Ja majanduselu vajab turgutamist . EKI viimane uuring näitab , et kui veel pool aastat tagasi oli ettevõtete kindlustunde koondnäitaja oma kõigi aegade tipus ( <arv> punkti ) , siis nüüd on heaolu asendunud totaalse masendusega ( -<arv> punkti ) . Justkui oleks maapind ärimeeste jalge all järsku kokku vajunud . Tarbijate kindlustunne püsib endiselt <arv>-<arv> punkti alla nulli . Head ja halvad uudised Põhjus , miks ärimehed on tarbijatest pessimistlikumad , seisneb asjaolus , et kasumid kukuvad palkadest kiiremini . Vene turg kuivas kokku . Laenu saada on raske . Kui saad , on intress häbematult kõrge , <arv> protsenti ja enamgi . Sest pangad kardavad sedasama ebakindlust . Raha ei tohi laenata firmadele , kes pelgavad oma tuleviku pärast . Kuid kapitali puudus pole kõige hullem mure . EKI majandusekspertide arvates pärsivad majandusarengut veelgi rohkem rahvusvahelise konkurentsivõime vähesus , teiste riikide poolt kehtestatud sisseveobarjäärid ning õppinud kaadri puudus . " Kaks kolmandikku Eesti ettevõtjaist ei teeni tulusid , " võtab äris valitseva seisundi kokku tööstus-kaubanduskoja president Toomas Luman . Keskpanga asepresident Peter Lõhmus teatab pressikonverentsil , et iseseisev Eesti peab olema esmakordselt valmis olukorraks , kus riigi kulud ületavad tulusid . Tegelik tööpuudus olla ametlikust kaks korda suurem , raporteerib Päevaleht . Keset seda mustade uudiste tulva kuulutab statistikaamet , et Eesti sisemajanduse koguprodukt kasvas eelmise aasta esimese üheksa kuuga <arv>,<arv> protsenti võrreldes <arv>. aasta sama perioodiga . Ning peaministri majandusnõunik Aare Järvan märgib , et Kagu-Aasiaga võrreldes pole Eesti elu sugugi trööstitu . Meie majanduse kasvutempo aeglustub , mitte ei muuda suunda ega tõmbu kokku . " Ei tasu veel põnnama lüüa , " ütleb Järvan . Tal on õigus . Kui see lause kriipsu võrragi rahva kindlustunnet tõstaks , oleks veelgi parem . On siis kriis või mitte ? Vastata võib nii ja naa . Meenutab ju toimuv olukorda , kus Aivar Kuusmaa on portsu kolmeseid visanud ning Kalev pikalt ees , kuid siis järgneb viga veale , ässad pannakse pingile ning skoor ei kasva . Õigus on nii neil , kes ütlevad , et " meie mehi on tabanud kriis " , kui ka neil , kes ütlevad , et " õnneks oleme me veel viie punktiga ees " . Küsimus on selles , mis nipiga mäng uuesti käima lükata , majandus ja palgad kiiremini kasvama panna . Pärast valimisi on näha , missuguse suuna Eesti valib ning kas rahva elujärg läheb paremaks . Kuid vaevalt , et suurt muutust on oodata . See tähendab , et rahva elujärg peaks hakkama paranema alles aasta teisel poolel . Ja ühte ei tasu kindlasti loota - riigi abi kasvamist . Seda ei luba isegi poliitikud . Kõige paremini aitab tänapäeval end hädaline ise . " Ega raha ei tule , kui ise tööd ei tee , " ütleb Sauki talu perenaine Kaja . " Paljud imestavad , et kuidas meil värske kapsas juba juunis müügil on . Aga me paneme märtsis seemne maha ! " P.S. Ühispanga analüütikud arvavad , et <arv>. aasta esimesel poolel ilmneb taas märke inflatsioonitempo kiirenemisest . Aasta alguses tõusid aktsiisimäärad , kallinesid maagaas , elektrienergia ja telefoniteenused . Oma osa mängib ka nafta hinna liikumine maailmaturul , sest bensiinihind mõjutab kõiki teisi hindasid . Teisalt pole pärast valimisi suurt hinnatõusu oodata . Seadusi , mis sätestavad jahipidamise ning koduloomade pidamise korra , saab tõlgendada , nii nagu meeldib . Vesta Reest ( Vt ka " Suur koeratapp Pärnumaal " EE Nr <arv>/<arv> ) Pärnumaa koeratapu teine vaatus etendatakse kirjavahetust pidades . Nii sai Mercedes Merimaa , kelle kodulooma Sämmi otsasaamisest eelmises EEs juttu oli , Pärnumaa Jahimeeste Liidu esimehelt Jaan Liivsonilt kirja : " Samade väliste tunnustega hulkuvat koera on pikema aja jooksul kohatud jahimeeste poot Seliste , Tõstamaa ja Kihlepa-Lindi jahialadel . Ka <arv>. jaanuaril avastati koera jäljed Tõstamaa jahiseltsi metssigade söötmispaigas./---/ Hulkuval koeral oli väljakujunenud jahiinstinkt ja jahipidamise kogemused . Jäljerada kulges ringikujuliselt algusega Audru vald , Soomra küla . Lähtudes eeltoodust on alus arvata , et jäljed kuulusid hukatud , st Teie koerale . " Edasi viitab hr Liivson seaduseparagrahvidele ning sedastab , et Merimaad on rikkunud korda kuni <arv> päevapalga suuruse trahvi eest . " Jahimehed on täitnud ainult neile vabariigi valitsuse ja kohaliku omavalitsuse poolt pandud kohustusi , " avaldab Liivson ja tal on selle koha pealt õigus . Jahieeskirjade punkt <arv> ütleb : " Keelatud on koera hulkuda laskmine jahimaal . " Kuid ükski seadus , ei jahikorralduse seadus , jahieeskirjad ega Audru vallavolikogu määrus nr <arv> " Koerte-kasside pidamise kord " ei sätesta , et hulkuv koer kuulub koheselt hukkamisele , ega ka mitte seda , millist koera mõista hulkuva koera all . Määruse punkt nr <arv> sätestab : " Kõik järelevalveta koerad ja kassid loetakse hulkuvaiks ning kuuluvad püüdmisele ja hävitamisele . " Kas püüdmisele peab silmapilkselt järgnema hävitamine , määrus ei sätesta . Valla õigusnõunik Tiina Parkja möönab , et määrus on vana , aastast <arv> , ja tegelikus elus ei ole sellest paljudel juhtudel võimalik lähtuda . Kui koeratapu kolmas vaatus tõesti peaks kohtusaalis maha mängitama , on Sämmi pererahvas ennast jahimeeste tõendusmaterjali - koerajälgede - vastu varustanud külarahva seast tunnistajatega , kes väidavad , et nägid <arv>. jaanuaril , mahalaskmise päeval Sämmit koduõue peal ja hiljem autole järele jooksmas . Kuid see , et nad midagi näinud on , mis jahimeeste vastu tunnistab , ajab inimesed hirmu täis . Merimaade naaberperes ei julgeta enam õhtuti tuldki põlema panna . Merimaad tegelikult kohtuni minna ei taha . Looma hukkamisest majja tulnud südamevalu ei leevenda ükski trahv ega võidurõõm . Pereema ütleb , et tema jaoks on asi minetanud igasuguse muu tähtsuse , ainult eetika puudumine teeb südame täis . " Minu eesmärk on algusest peale olnud , et asja analüüsitaks eetika seisukohast , " kinnitab Merimaa . " Mitte nii , et nemad lasevad koera maha ega vaevugi hukatud looma peremeest otsima ega asja ära klaarima , vaid veel nõuavad , et mina vabandagu nende ees . Minu südames on ruumi andestusele , kuid isegi turumajanduse tingimustes palutakse vabandust , vabandust ei saa pakkuda . " Kuni seadus otsad lahti jätab , ripub koerte elu või surm ära inimeste omavahelisest kokkuleppest . Kui inimesed kokkuleppele ei jõua ega tahagi jõuda , kehtib tugevama õigus . Tihti on tugevam see , kellel on relv . Barbi Pilvre Mugav omanik , kes kassi vaid kuivtoiduga söödab , võib oma lemmiku piinarikkasse surma saata . Kuivtoidul olles jääb noor ja pealtnäha täiesti terve ja hoitud kass kiratsema . Probleemiks muutub pissimine : nagu oleks kogu aeg häda ja kuidagi tehtud ei saa . Vinguv kass otsib omanikult abi , küsib välja ja tuleb sealt sama targalt tagasi , kraabib liivakastis , aga tulemuseks on vaid väike märg , vahel verine koht . Tänu ühekülgsele toidule , mis sisaldab liiga palju magneesiumi ja fosforit , tekivad looma kuseteedes liiv ja kivid . Kassid ei kipu ka piisavalt vett jooma , mida kuivtoidu söömine eeldab . Omaette riskirühm on kastreeritud isakassid . Doktor Andrus Allas kinnitab , et pissimishädadega kasse tuleb ravile väga palju . Hädade põhjuseks on vähekvaliteetsed kuivtoidud , need , mida müüakse putkades ja bensiinijaamades , ka paljudes toidupoodides . Kui häda pole veel liiga kaugel , saab haiget kassi aidata . " Küsimus on selles , kui ruttu jõutakse arsti juurde , " ütleb Allas . " Kui haigus läheb pikale , läheb uriin verre ja siis on juba hilja . " Kui kass hakkab kahtlaselt pissimiskohti valima ja häälitseb sealjuures haledalt , tuleb kiiresti arstile helistada . Vahel saab Allase sõnul paari süstiga looma kriitilisest olukorrast üle , vahel tuleb lemmik lõikusele saata . See aga ei pea tähendama , et kõik õnnelikult lõpeb . Igal juhul tähendab kassi selline tõbi pärast arsti sekkumistki igavest ranget dieeti , sest kord ravitud häda võib korduda . Loomakliinikutes on saadaval spetsiaalsed segud haige kassi dieediks ( näiteks Hill's Prescription Diet , Feline ja Specific ) , mida määrab arst ja mida müüakse loomakliiniku apteekides . Lemmikloomapoodides müüakse segu Pro Plan pissimisvaevustega kassile ; ka uus Whiskas on muutnud oma kuivtoidusegu koosseisu nii , et mineraalid ja happed on paremas tasakaalus , mis takistab kivide teket . Kassitoitu peab paraku investeerima , kui juba lemmik võetud ja temast kavatsetakse vähemalt mõned aastad rõõmu tunda . Et kalleid ja vaevarikkaid dieete ennetada , tasub kassipidajal näha pisut vaeva ja hankida oma lemmikule vahelduseks valmistoidule värsket silku , hõbeheiki , turska või kasvõi poes müüdavaid külmutatud kalakuubikuid . Toorest värsket kala pistavad meelsasti ka peened paberitega kassid . Eestlane Alfred Randus oli aastaid Soome salaagent , kes täitis ohtlikke ülesandeid . Soome luure maksis talle närust palka ja andis lõpuks KGB-le välja . Jukka Rislakki Helsingin Sanomat Insener ja ohvitser Alfred Randus oleks nüüd <arv>aastane . Ta sündis Tallinnas <arv>. oktoobril <arv> , lõpetas tehnikagümnaasiumi <arv>. aastal , kuulus spordiseltsi Tulevik ja käis <arv>. aastal Soomes spordireisil . <arv>. aasta suvel ajas Randus Soome saatkonnas Tallinnas kooliõpilaste spordivahetuse asju . Jutuaine aga vahetus , kui tsiviilriietes major Reino Hallamaa , hilisem kolonel ja Soome raadioluure ülem , värbas noore mehe Soome sõjaväeluure teenistusse . Randus oli kogenud kaardijoonistaja . Hallamaa soovis talt Eesti ranniku ja Hiiu- ning Saaremaa sõjaväekaarte . Ta hoiatas , et Soome ei suuda selle eest palju maksta : " Meie riik on vaene , nii et peate tegelema eeskätt asjaarmastajana . " Randus muretses soomlastele u <arv> kaardilehte , sealhulgas kohtadest , kuhu venelased rajasid sõja- ja mereväebaase . Hallamaa uuris talt ka eestlaste meeleolusid . Ükskord tõi Randus saatkonda Punaarmee suvelaagri kaardi . <arv>. aasta jaanuaris suutis ta hankida " Kloogat ja Pakrit ühendava Punaarmee raudteeliini sõjalis-strateegilise ehitusplaani " . Talvesõja ajal soovis Randus vabatahtlikult Soome armeesse astuda . Pakkumine sai eitava vastuse ja ta jätkas luurajana . <arv>. aasta kevadel sai mees saatkonna kaudu <arv> Eesti krooni . " Teate ise küll , kellelt see on , " öeldi talle . Igatses luuramise järele <arv>. aastal jäi Randus oma äsjalaulatatud eestlannast abikaasaga Saksamaa okupeeritud territooriumile ja astus peagi Saksa armeesse . Oli seal leitnant ja teenis organisatsioon Todti valverühma ülemana Venemaal ning Valgevenes . Raudristi sai ta ilmselt võitluse eest partisanidega . <arv>. aasta märtsis kirjutas Randus endale ise komandeeringukäsu Soome ja kompas Helsingis võimalusi sinna jääda . Eestisse naasnuna avaldas ta soovi astuda SS-vägedesse , kuid põgenes aprillis , lendas võltspaberite abil Soome ja marssis otse välisministeeriumi . Siis ja ka hiljem aitas Randust välisministeeriumis töötanud magister Martti Ingman , keda ta tundis juba Tallinna saatkonnast . Soome salapolitsei ( Valpo ) saksameelsed ametnikud ähvardasid Randuse Eestisse tagasi saata . Seepeale astus ta vabatahtlikult Soome armeesse ja sattus rindele ühe eesti allüksuse juhina . Sõjaväelaslik ja " saksalik " seersant Randus ei saanud hästi läbi ei eestlastest kaaslaste ega soomlastest ülemustega . Ta kaebas Ingmanile , et aukõrgenduste jagamisel jäeti ta kõrvale . Randus igatses luuramise järele ja päris , kas ta ei võiks saada Soome kodakondsust . Randus oli Soome armee peastaabi luureosakonna vana tuttav . Ta viidi üle kaugluuresse ( ErP<arv> , osasto Kuismanen ) . <arv>. aasta augustis saadeti ta Karjala rindel kaugele venelaste tagalasse . Rühma juht oli leitnant Vladi Marmo . Mehed täitsid oma luureülesande ja naasid omade juurde raskete seljakottidega , sest geoloog Marmo pani kõik kive kandma . Kui Randus aasta lõpul Eestisse puhkusele tahtis saada , kästi tal minna Mannerheimintie <arv> korterisse , kus teda ootas salapärane " härra Aaltonen " . Tegemist oli kaptenleitnant Heikki Aulioga , kes värbas ta omakorda . Aulio juhtis Soome luure salajast S-bürood ja vastutas agentide väljaõppe ja üle Soome lahe Eestisse toimetamise eest . Aulio ülemus oli Toivo Salokorpi , erukapten , kes tegeles KGB arhiivi järgi " juba <arv>. aastast nõukogudevastase tegevusega " . Hiljem NSV Liidus langetatud kohtuotsuse järgi värbas Aulio eestlase koostööks Inglise luurega , mis on jabur mõte . Soome pidas tollal Inglismaaga sõda . Randus sai võltsitud Saksa dokumendid ja Saksa ning Nõukogude raha . Aulio saatis ta kaks korda salaja Eestisse : <arv>.-<arv>. aasta talvel pooleteiseks kuuks ja <arv>. aasta veebruaris . Randuse agendinimi oli " Järvenpää " , paberite järgi oli ta nimi Kikerpuu . Mootorpaadi meeskonna moodustasid Julius Nikkar ja Paul Bernhard . Eestis kontaktisikutega kohtudes pidi " Järvenpää " kasutama selliseid paroole nagu " Terviseid Aaltoselt " ja " Terviseid Helsingist " . Tallinnas pidi ta astuma kontakti laevakapten Vompaga . Vahele jäädes ei tohtinud ta soomlastest midagi rääkida , kuid võis helistada äärmise häda korral Alexander Cellariuse ( Saksa sõjaväeluure Abwehri ohvitser ) büroosse . Väga " inglaslik " see ülesanne niisiis ei olnud . Randuse töö oli koguda andmeid eestlaste põrandaaluse tegevuse kohta . Samuti pidi ta muretsema sõjalist teavet sadamatest ja lennuväljadest , jälgima poliitilist olukorda ja Saksa vägede moraali ning võimalikke taganemisplaane Baltikumist . Randus sõitis ringi mööda Eestit , kohtus tuttavatega ja hankis Auliole rohkesti infot . Muu hulgas kandis ta ette , et Soome salapolitsei ülem Arno Anthoni oli Gestapo agent , kel olid sakslastega lähedased suhted , ja et Urho Kekkonen oli aidanud Saksa armeest vehkat teinud eestlasi . Pärast esimest reisi sai Randus puhkust ja kihlus Tamperes <arv>aastase soomlannaga , kes soovib jääda anonüümseks . Pulmad olid juunis . Tüdruk oli tutvunud temaga spordireisil Eestisse juba <arv>. aastal . Enne ülesande täitmisele asumist rääkis Randus Helsingis Ingmaniga , kes ütles , et vahelejäänud luuraja palk on surm . Juttu pealt kuulnud naise sõnul polnud Randus oma tagasitulekus kindel . Läks aga õnneks ja seda tähistati restoranis Hungaria . Abikaasa mäletab , et kalurirõivastes Randus tõi paadiga Soome eesti mehi ja naisi , kes liikusid arvatavasti Rootsi edasi . Samuti tõi Randus kaasavaraks oma suguvõsa portselani ja kristalli . Pärast haiguspuhkust pidi Randus minema veel ühele reisile . Tal kästi kanda ette kolonelleitnant Viktor Ursinile Munkkiniemes , kust Aulio oma Eesti agentidega raadiosidet pidas . Kolmas retk jäi ära , sest Soome sõlmis <arv>. aasta septembris Moskvaga vaherahu . Soome luure katkestas raadioühenduse oma agentidega Eestis ja <arv>. oktoobril läks viimane paat eestlastele järele . Kõik teelised võeti nõukogude võimude poolt kinni . Soomes lubati Randusele " head elu " , kui ta jätkaks agendina . Ta teadis aga , kui halvasti Aulio maksis , ja otsustas naasta tsiviilellu . Randus vabastati teenistusest ja ta sai talvesõja mälestusmedali . Ta sai ka elamisloa ja asus tööle Jyväskylä linna ehitusametis . <arv>. aastal asutas Randus oma ehitusinseneribüroo . Ta esines ehitusinsenerina , kuigi teadupoolest oli tal maamõõtja haridus . Eestlased hoidsid Randusega sidet . Näiteks käis tema juures korduvalt mees , kes korraldas Eestist läände põgenemist . Lesk imestab , et Randus tundis ennast nii kindlalt , et ei valmistunud ise Rootsi minema . Tema firmat ei registreeritud , võib-olla sellepärast , et lubadustest hoolimata ei saanud Randus Soome kodakondsust . Kuuldavasti oli lubaduse andnud kommunistist siseminister Yrjö Leino . Teisalt andsid Soome võimud Randuse venelastele üle just Leino ajal. Soome salapolitsei Vaasa osakond sai ülesande " Randuse tegevuses " selgus luua . Ettekande järgi " elab Randus väga vaikselt . Majanduslik seisukord on olnud halb , aga hiljuti on ostetud umbes <arv> <arv> marga eest mööblit . Vaadetelt tõenäoliselt tagurlane , aga mängib praeguse suuna pooldajat . Ajab tõenäoliselt ehitusmaterjalidega mustal turul äri . Reisib äriasjades palju . " Agendi kadumine <arv>. aasta augustis areteeris salapolitsei Vaasa osakond Randuse " kahtlustatuna , et ta on väljasaatmisele kuuluv põgenenud sõjavang " . Areteerimise koht pole teada , kuid Randuse elamisluba oli just lõppenud - võibolla valmistus ta põgenema . Naine ei näinud oma meest enam kunagi . Kodus ja tööl toimusid läbiotsimised . Ka pärast mehe vahistamist tuhnis salapolitsei kaks korda naise korteris . Ülekuulamisel eitas naine , et ta teab midagi " oma mehe kirjavahetusest välismaaga " , mille salapolitsei kusagilt konfiskeeris . Valpo dokumentidest selgub , et proua Randust jälitati linnas . Äri polnud ilmselt hästi läinud . Vähemalt ei jäänud naisele ei majast ega firmast suurt midagi , aga ka mitte võlausaldajatele . Naine reisis Helsingisse perekonna rahaseisu uurima . Valpost lahkudes oli ta niivõrd endast väljas , et kukkus trepil ja sai eluaegse seljavigastuse . Abielupaari ainus laps Sulev ei mäleta sellest kõigest midagi . Ta oli tollal alles pooleaastane ja hiljem pole ema sellest rääkinud . Kuigi Randus oli olnud Soome armee sõdur , ei saanud lesk kunagi väikseimatki toetust . " Ma ei ole ka midagi palunud , " ütleb ta . Proua Randus ootas mitu aastat oma kadunud mehe kohta uudiseid , kuid tulemuseta . Lõpuks pani ta ajalehte kuulutuse ja abiellus uuesti . Sulevi nimi muudeti Christopheriks , kuid Randuse perekonnanimi jäi poisile alles . <arv> aastat sunnitööd Venemaal Valpo kuulas Alfred Randuse põhjalikult üle . Vaevu kaks nädalat pärast kinnivõtmist , <arv>. augustil <arv> , anti ta Malmi lennuväljal üle Nõukogude ja Briti esindajatele , kes saatsid ta lennukiga Leningradi . Randus paistab olevat ainuke eestlane , kelle sõjajärgne väljaandmine toimus Soomes vaikselt , välisministeeriumist mööda minnes . Ministeeriumi arhiivis puuduvad tema kohta andmed . Peagi algas eesti sõjaveteranide väljaandmise ettevalmistamine , mis äratas suurt tähelepanu nii Soomes kui ka välismaal . Leningradi sõjaväeringkonna vastuluure leidis , et Randus oli kodumaareetur - nõukogude kodanik , kes jäi omal soovil Soome ja tuli sealt vägisi koju tagasi tuua . Eesti riigiarhiivi KGB arhiivis on Randuse kohta enam kui <arv> leheküljest koosnev toimik . Sellest selgub näiteks , et nõukogude ametnikud said Soome - NSV Liidu rahulepingu järelevalvekomisjoni kaudu Randust puudutavad Valpo dokumendid vene keelde tõlgitult . Vene keelde on tõlgitud ka kõik Randuse kirjad , mis on KGB materjalide hulgas omaette kotis . Need ei jätnud kindlasti head muljet , sest sealhulgas on " Heil Hitler ! " pöördumisega kirju saksa sõpradelt . Osa kirju on soome sõdurite tänuavaldused , et Randus ajas Eestis käies nende naisasju . Mõned kirjad <arv>. aasta sügisest käsitlevad Eestist põgenemise raskemaks muutumist seoses mere külmumisega . Natuke hiljem Soomest Leningradi saadetud eesti ohvitser Sven Ise räägib , et Randus oli hea maletaja . " Ta istus vangikongis laua all , ilma et oleks näinud , kuidas vastased laual malendeid liigutasid . " <arv>. märtsil <arv> mõistis sõjaväetribunal kinnisel istungil Alfred Randusele <arv> aastat sunnitööd , " sest <arv>. <arv>. <arv> tühistati NSV Liidus surmanuhtlus " . Lisaks viis aastat asumist ja varanduse konfiskeerimine . Paragrahv oli <arv>-<arv>a ja otsus " eriti salajane " . Kohus leidis , et kaebealune tegutses Soome ja hiljem Inglise agendina . Randus kirjutas kasutu edasikaebuse , kus ta märkis , et ta ei olnud saanud kohtuda oma kaitsjaga ega võimalust Valpo valetunnistuste ümberlükkamiseks . Ta suri Steplagi laagris Kasahstanis peaaegu täpselt kaks aastat hiljem , <arv>. märtsil <arv>. Ametlik surmapõhjus oli " südame lubjastumine " . Jutukas Randus ja KGB näpukad Tema vana isa on kirjutanud ülekuulamisprotokollile alla ilmselt väriseva käega . Ka ülejäänud sugulased pidid käima ülekuulamistel , kuid vennanaise Linda Randuse järgi ei tekkinud neil erilisi probleeme . Randuselt tuli Karagandast kiri , kus ta palus pakke saata . Venna pere saatis <arv> rubla , mis tuli tagasi , sest " vangil ei tohi olla raha " . Nõukogude armee majorina teeninud vend saatis oma mantli . Ka see saabus tagasi , sest " vangid ei tohi kanda ohvitseride rõivaid " . Randus palus saata vedela karamellimassi sisse peidetud naiste käekella . Kell jõudis kohale ja leidis koha laagriülema tütre käel . Tänu sellele pääses Randus tööst kaevanduses . Temast sai laagri seinalehe toimetaja , sest tal oli ilus käekiri . Kui üks toidupakk tagasi tuli , arvas vend , et Randus on surnud . Randuse KGB toimik elas veel mitu aastat pärast meest ennast . Seda uuriti ja sinna lisati uusi pabereid . KGB oli rahul . Põhjalikel ülekuulamistel oli Randus rääkinud palju . Ülekuulamise protokollist nopiti välja iga viimane kui pärisnimi ja nii valmis KGB-l koguni <arv>-liikmeline " Soome ja Inglise luure agentide " nimekiri . Nimekirjas oli näiteks Lauri Ingman , mis on KGB jaoks üsna suur näpukas . Nimelt oli Lauri Ingman peapiiskop ja Martti tema poeg . Seal olid ka Aulio ja Hallamaa ( " juba pikka aega nõukogudevastane tegelane " ) ja tuntud põgenik Ilmar Talve ja hulk Eestis elavaid eestlasi . Välja olid toodud ka sellised nimed nagu " Tampere " , " Juhani " ja " Arvo " . Pärast järelkontrolli oli KGB sunnitud tõdema , et kindlaks õnnestus teha " ainult " <arv> agenti . Helsingi majandusmees Christopher Randus ei oska eesti keelt . Eestisse tulek pole teda kunagi huvitanud . Kui ta lõpuks mullu septembris saabus Tallinna oma luurajast isa jälgi otsima ja sugulastega kohtuma , ei alanud reis õnneliku tähe all . Randus lendas Tallinna <arv>. septembril , olles võtnud oma sõnul Soome pangast sularahas sisseostude tegemiseks välja üle <arv> <arv> marga . Ta käis esimest korda külas oma eesti sugulastel . Need saatsid ta Viru hotelli ja jätsid sinna . Mis juhtus pärast seda , on ebaselge . Kuid igal juhul langes Randus kas röövi või varguse ohvriks . Sugulased arvavad , et kogenematuses oli ta liiga ettevaatamatu ja heausklik . Nad usuvad , et tema jooki segati unerohtu - tuttav lugu paljudele Tallinnas käinud soomlastele . Randus ise mäletab , et <arv>. septembril viisid mõned tema poolt hotellis kohatud eesti ja soome keelt kõnelnud mehed ja naised ta kuhugi Tallinna eeslinna . Teda hoiti eramajas , kus oli mitu inimest . Kui ta sealt autoga hotelli juurde tagasi toodi , oli ta rahast ilma . Randuse jutu järgi toimus kõik ilma otsese vägivallata . Randus ütleb , et ta avaldas protesti . Autost väljudes hoiatas teda roolis olnud mees - sihtides käega nagu püstoliga ja öeldes : " Politsei - pum , pum . " Randus oli sellest jahmunud ja tundis ennast halvasti . Ta sattus politseijaoskonda ja helistas sealt sugulastele , kes käisid teda vaatamas ja soovisid ära viia . Hotell tahtis teda siiski valve all hoida , sest arve oli maksmata ja mehel taskud tühjad . Raha muretseti Soomest ja Randus sai vabaks . Ta sai kaasa hotelli poolt pakitud ja politseisse toimetatud reisikohvri . Nüüd aga oli kadunud tema kallis fotoaparaat . Politseist lahkudes polnud see tal kaasas . Sugulaste sõnul pole sellest juttu ka politseis koostatud aktis , mis loeb kroonise täpsusega ( <arv> krooni ) üles mehel kaasas olnud asjad . Hotelli kaitsva turvafirma esindaja kahtleb Randuse loos , kuid mitte selles , et soomlane paljaks rööviti . Randuse enda jutu järgi suhtus politsei juhtumisse ükskõikselt ega ole temaga pärast seda ühendust võtnud . Ta ei tea , kas politsei on selle lahendamiseks midagi ette võtnud . Politseijaoskonna teatel ei selgu vähemalt nende paberitest , et Randus oleks teinud kuriteo kohta avalduse . Helgi Erilaid " PunktPunktPunktNii ma jalutasin sisse selle Pleasantville'i suli juurde ja ütlesin , et Veenuse viirus on mind nakatanud ja et ma lahustun mürgisteks mahladeks ja assimileerun möödakäijates , kui ma oma ravimit ei saa ja korrapäraselt ... " William Burroughs . Romaanist " Nova Express " . Kujundeid ja fantaasiat on Burroughsi keeles nii , et kadedaks teeb . Teda on kutsutud beat-life-style'i eelkäijaks ja biitgeneratsiooni Suurmentoriks . Biitgeneratsioonist , ühest paljudest " löödud sugupõlvedest " pole meil siin ehk kuigi palju teada , kuid USAs <arv>.-<arv>. aastatel tekkinud biitpõlvkonna kirjandus on jätnud oma jälje popkultuurile vaat et terves maailmas . <arv>. aasta Vikerkaare kuuendas numbris on Hannes Varblane biitgeneratsiooni ja selle mõjukamaid kirjanikke lähemalt tutvustanud , temale toetudes siin õige lühidalt sellest seltskonnast . Terminil beat on mitu tähendust . Muusikas tähendab ta lööki , rütmi . Ja ta tähendab ka löödud - vaimselt ja füüsiliselt kurnatud . Iga põlvkond on mingil moel " löödud " - tajudes , et vanad teed , võimalused ja väärtused on ammendatud . Protsestivaim ja kogemustenälg sunnivad uut otsima . Biitnikud leidsid pidevalt muutuvas maailmas püsiväärtused enda jaoks : alkohol , narkootikumid , kõikvõimalikud seksuaalsuhted , hullumajad , kuritegevus , vanglad ja surm . Miks just need ? Meie ei saa kohtumõitsjad olla . See oli elu varjupoole kogemus . Tuntumaid biitkirjanikke Jack Kerouac teatas küll , et selline on vaid kõmureporterite lihtsustatud müüt patusest biitpõlvkonnast . Tema oli lapsepõlvekirikus kogenud ilmutuse , mille järgi termini beat tähendus olevat õieti beatific - õndsakstegev , õnnis . Et õndsaks saada , tuli " löödutel " kõike elavat armastada . Ja õndsad tahtsid nad olla , kuigi tegelikult olid nad kurvad . William Steward Burroughs oli pärit St. Louisist Missouris , päris varakast perest , kes suutis talle hea hariduse anda . Burroughs õppis Harvardis antropoloogiat ning Viinis arstiteadust . <arv>. aastal sai ta kunstide bakalaureuse kraadi . Kogemusteotsingud juhtisid teda mitmele alale , ta oli ajakirjanik ja eradetektiiv ja baaripidaja - kuni kohtus <arv> Allen Ginsbergi ja Jack Kerouaciga . Järgmised <arv> aastat veetis Burroughs narkootikumiuimas ringi rännates . <arv>. aastal alustas ta vabaabielu Joan Vollmeriga . Viis aastat hiljem olid nad parasjagu Mexico Citys ning pärast narkootikumiannuseid ja joomist tuli Burroughsil mõte pisut Wilhelm Telli mängida . Õuna asemel pani ta naisele pähe viskiklaasi , vibu asemel oli püstol . Ta ei tabanud klaasi , vaid Joani pead . Nende poeg Billy Jr suri <arv>. aastal , ikka narkootikumide läbi . Pärast oma naise õnnetut hukkumist asus William Burroughs tõsisemalt kirjutama . Tema <arv>. aastal ilmunud eksperimentaalromaani " Naked Lunch " on peetud väljapaistvaimaks biitgeneratsiooni kultuuris . Muidugi oli igasuguseid arvamusi , mõned kriitikud kiitsid raamatut taevani , teised teatasid , et see on viimane rämps . Romaanis on ohtralt vägivalda ja seksi , selle stiil on hüplev , täis tsitaate ajalehtedest ja teiste kirjanike teostest . Seda raamatut on muu hulgas nimetatud " kirglikult boheemlasliku subkultuuri võitluseks muutuva maailma vastu , kus inimesed alla jäävad " . Pärast " Naked Lunchi " on avangardkirjanduse juhtfiguur Burroughs õige mitmeid romaane avaldanud . David Bowie , Lou Reed ja Patti Smith näiteks on kinnitanud , et just Burroughsi raamatud on neid muusikategemisel innustanud . Nii hipiliiikumine kui ka punkkultuur on nendest mõjutusi saanud . Hiljem muutus Burroughsi looming tavapärasemaks , ta kirjutas ka näidendeid , ooperilibreto ja tegi kaasa filmides . Ning lahkus siitilmast augustis <arv>. Reedel , <arv>. veebruaril on William Steward Burroughsi <arv>. sünniaastapäev . Prantsusmaa jalgpallikoondise peatreener Aime Jacquet nõudis mängijatelt täielikku allumist meeskonna huvidele . Lauri Maanurm Prantsusmaa jalgpallikoondise ründaja Zinedine Zidane jättis maailma parima mängija valimisel põhirivaalid , brasiillase Ronaldo ja horvaadi Davor Šukeri seljataha . Zidane'i üleolekusse uskus enamik vaatlejaid . <arv>st riikide koondiste treenerist asetas Zidane'i esimeseks <arv>. Nii maailma kõrgemapalgalisemaid sportlasi Ronaldo kui ka Šuker hiilgavad väravavaistu ja tehnilise meisterlikkusega . Zidane'i kasuks rääkisid tema suurteod maailmameistrivõistluste finaalis - Alžeeria päritolu edurivimees lõi kaks väravat ja juubeldas koos Galliamaa poegadega , käes võidukarikas . Zidane kuulus meeskonda , kus lipukirjaks oli üksmeelsuse vaim . Peatreener Aime Jacquet hindas kõige tähtsamaks ühisedu - individualism tuli eos välja juurida . Mängijate allumine koostööle aitas särama lüüa ka Zidane'i andel . Meedia eest kaitstud Juba enne MMvõistlusi peatreeneri ametist loobuda kavatsenud Jacquet selgitas oma tööpõhimõtteid MM-turniiriks valmistumisel ja MMi ajal Euroopa jalgpalliliidu UEFA väljaandes . Jacquet ei varja , et on tundlik mees . MM-turniiri kajastanud ajakirjanikud veendusid selles ise . Prantslaste juhendaja leiutas enda ja mängijate hoidmiseks meediakära eest kaitsekilbi . Pressikonverentse andis ta viisakalt , ent ei lubanud enesele lobisemist . Ta jagas koos valitud mängijatega meediale ja kõigile teistelegi uudishimutsejatele minimaalse vajaliku teabe , et hoolealused saaksid ülejäänud päeva keskenduda oma tööle . Pole ime , et Jacquet pidas meediat peavalu tekitajaks . Kuulsuse tipul märkis ta kibedalt , et ei andesta kõige pahatahtlikumatele ründajatele iialgi . Meeskonnas kehtis kirjutamata seadus , et mängijad ei tohtinud laskuda " ohtlikesse " suhetesse ajakirjandusega . Treener nõudis pallurite järele valvamist . " Kergema treeningukoormusega päevadel said nad rohkem liikumisvabadust , " selgitas Jacquet UEFA väljaandes , " ent nad polnud kunagi omaette . " Kui mängija soovis sörkida või jalgrattaga sõita , saatis teda üks kolmest tehnilise personali liikmest - Roger Lemerre , Henry Emile või Philippe Bergeroo . Kui pallur eelistas kerge harjutuse asemel puhata , kutsuti ta massaaži . " Juba mängijana mõistsin , et kõige dramaatilisemalt mõjub mitte-midagi-tegemine , " ütles peatreener . Usaldusväärsed abilised Järjepidevalt alustas Jacquet hoolealuste jälgimist <arv>. aasta EMvõistluste poolfinaalkohtumise eel . Euroopa riikide liigadest kokku sõitnud pallurid tuli vormida ühisjõuks . Jacquet tunnistas , et pani järelevaataja rolli asudes mööda . " Pidev mängijatega silmitsi olek oli väär , " tõdes ta . " Väsisin püüdlustest kõike ise teha . Kadus värskus ja selgus . " Kehalise ettevalmistuse eest hoolitsemise usaldas ta Lemerre'ile . Taktikat aitas kavandada Bergeroo . " Pühendasin end üksnes treeningule ja meeskonna taktikatundidele , " ütles Jacquet . " Aga mu kolleegid aitasid mul palju ära teha . Olin hästi kaitstud ja mul polnud kordagi mängijatega kokkupõrkeid . Kaks kuud ei lugenud ma lehti ja teleriekraani kasutasin vaid mänguvideode vaatamiseks . Minu elukaaslased olid kolleegid , mängijad ja arstid . <arv>ruutmeetrises tööruumis asusid videoaparatuur ja arvuti , lisaks kasutasin väikest tuba nõupidamisteks teiste treenerite või ühe-kahe mängijaga . MMi lõppedes oli raske normaalse eluga harjuda . " Sooloesineja eneseohverdus Jalgpallurite abikaasad ja lapsed olid jõulude ja aastavahetuse vahel kutsutud treeningulaagrisse Püreneedesse . Neile tutvustati MM-plaani . Kõige tuum olid mängijad . " Pidime neid veenma , et kõikjal peab valitsema meeskondlik vaim , " märkis Jacquet . " Et andekas sooloesineja võib ainult siis esile tõusta , kui ta allub ühistele pingutustele . " Prantsusmaa koondise etteastetele vajutas MMi eel pitseri väravalööjate vähesus . " Zidane ja Youri Djorkaeff olid kaks liidrit , " selgitas treener . MMi-eelsetes kontrollkohtumistes kasutas Jacquet neid vähe , et anda noorematele ründajatele võimalus ohverdada end kollektiivsele mängustiilile . Säravad individualistid Eric Cantona ja David Ginola koondise mudelisse ei sobinud . Publik vilistas ja meedia kirus - nad nõudsid tähti . Jacquet hoidis kaljukindlalt kinni oma joonest . Prantsusmaa koostöö paranes mäng-mängult . Jacquet hoolealuseid saatis edu ka siis , kui platsil polnud Zidane'i . RATTASADULAST HAIGLASSE - Süstidega organismi üleliia turgutanud sportlased satuvad arstide hoole alla . JAAN EIK Jalgrattaprofid kahjustavad liigse raua manustamisega oma organismi . <arv> Prantsusmaa ratturi arstlikud läbivaatused tuvastasid pooltel nii viletsa seisundi , et targem oleks tippspordist loobuda . Vere punaliblede hulga suurendamiseks tehakse rattureile rauasüste . Kõige kuulsam punaliblesid lisav aine on neerudes toodetav erütropoetiin ( EPO ) . Punalibled on organismi varustajad - mida enam on veres punaliblesid , seda rohkem saavad lihased hapnikku ja paraneb töövõime . Tavalise dopinguprooviga pole võimalik avastada , kas organismi on süstitud ka kunstlikku EPOt . Raud iseenesest pole keelatud aine . Hematoloogia asjatundja , doktor Gerard Dineni juhtimisel läbiviidud uuring näitas , et <arv>-protsendil ratturitel oli organismis üleliia rauda , mis tekitas ainevahetushäireid . Ühe sportlase rauakogus oli <arv> korda normaalsest suurem . <arv> protsendil ratturitest avastati maksa- ja kõhunäärmekahjustusi . Süstitud raud võib kudedesse ja elunditesse kogunedes valla päästa hemokromatoosi-nimelise haiguse . Ihunahk tumeneb märgatavalt , maks ja põrn tursuvad . Ohtlikud on kõhunäärme talitluse häirumine ja suhkruhaigus . Doktor Dineni hinnangul tekitab organismi pikaajaline rauaga ülekoormamine riski haigestuda maksa- või neeruvähki . Sama kinnitasid intervjuus ajalehele Liberation ka teised arstid . " Mitmed ratturid on hooaja hakul niisuguses seisundis , et neid tuleks maanteele saatmise asemel haiglasse viia , " tõdes doktor Dinen . Prantsusmaa noorsoo- ja kultuuriminister Marie-George Buffeti ettepanekul Tour de France'i järel tehtud uurimusega soostusid <arv> ratturist umbes pooled . " Oleme uurimisega veel poolel teel , " ütles Dinen . " Praegu teame , et kõige suuremaid probleeme põhjustab süstitud raud . " Ratturite organismidest leiti ka kortisooni ja hormoone . Itaalia senatis dopingualase seaduse koostamisel osalenud bioloog Ricardo Iacoponi ütles , et tippsportimise lõpetanud rattureid tuleb sageli hemokromatoosi ravimiseks haiglasse panna . Tavaliselt tekib see verehaigus tänu pärilikkusele . <arv>. aastal Itaalia velotuuri võitnud Franco Chiocciolit ravitakse hemodialüüsiga . Lillehammeri olümpiamängudel kaks kuldmedalit võitnud murdmaasuusatajale Manuela di Centale tuli teha operatsioon . Iacoponi väitel esineb rauamürgitust kõige enam jalgratturitel , murdmaasuusatajatel ja kergejõustiklastel . JAAN EIK Korvpalliliigaga NBA hüvasti jätnud Martin Müürsepa otsuses Euroopasse naasta nägi tema esimene treener Andres Sõber soovi rohkem mänguaega saada . " Ma pole Martiniga pärast NBAst lahkumist rääkinud , kuid oletan , et teda tõmbas Euroopasse mängimisvajadus , " kommenteeris Sõber oma endise õpilase siirdumist Kreekasse Saloniki Arise meeskonda . " Ta pole pikka aega saanud nii palju mängida , kui on ihanud , " arutles Müürsepale algkoolituse andnu . " Ta on <arv>aastane , küllap tunnetab hästi , mis on kasulikum . " Esimesel NBA hooajal <arv>/<arv> istus Müürsepp kolm kuud Miami Heatis enamasti pingil . Dallas Mavericksi vahetatuna pääses pisut rohkem platsile . Eelmisel hooajal ravis <arv> cm pikkune ründaja alguses jalga . Hooaja teisel poolel edutas Mavericksi treener Don Nelson Müürsepa mõne korra algviisikusse , samas jättis mitmeks kohtumiseks järjest pingile . " Tahan Euroopasse naasta , " märkis Müürsepp seepeale pettunult . " Martin sai eelmisel hooajal küllaltki palju end näidata , " tõdes Sõber . " Aga NBAs polnud tal võimalik tõusta põhitegijaks . NBAst on teisigi pallureid sel põhjusel lahkunud . " Pikka arenguhüppe tegi Müürsepp Tallinna Kalevis ja Stockholmi Alvikis , kus ta tegutses esiviisiklasena . Rahvusvaheline Maleföderatsioon FIDE plaanis naiste maailmameistrile Zsuzsa Polgarile tiitlimatši märtsiks , kui ungarlannal jõuab kätte sünnitus . Kui FIDE juhtkonnale sai selgeks , et Polgar toob märtsis lapse ilmale , viidi MM-matš hiinlanna Xie Juni vastu juunikuusse . " Missuguse seadusandluse järgi tohib naist kaks kuud pärast sünnitust sundida tegema rasket tööd ? " kommenteeris malejuhtide otsust FIDE meeste maailmameister Anatoli Karpov . " Samas on tal tarvis ka MMiks valmistuda . " Kõigele lisaks kavandab FIDE naiste MMi järgmise tsükli alguse juba septembrisse . FIDE juhid on ka meeste MMi planeerides treeningute vajalikkuse ära unustanud . " <arv>. Kes pidas Kroonika toimetusele loengu ajakirjanduseetikast ? a. coach-writer Priit Pullerits b . õppejõud Halliki Harro c . eksmiss Kristiina Heinmets d . modell Jana Hallas <arv>. Kes on Rein Kaarepere elust jutustava raamatu autor ja mis on teose pealkiri ? a. " Lõbusad luuletused " , Ilmar Trull b . " Ülekohtu toimikud " , Heino Tõnismägi c . " Saldo " , Tiina Jõgeda d . " Paigallend " , Jaan Kross <arv>. Kellele on pühendatud Venemaal toimuv viinakonkurss ? a. president Boriss Jeltsinile b . keemik Dmitri Mendelejevile c . NLKP endisele peasekretärile Mihhail Gorbatšovile d . tsaar Peeter Suurele <arv>. Millega sai Zagrebis hakkama üks viiekümne viie aastane mees ? a. ta pussitas end kööginoaga b . süütas oma korteri põlema c . hüppas esimese korruse aknast alla d . sündmuskohale kutsutud arst tuvastas õnnetul enesetapjal vaid kerge kõhuhaava ja jalaluumurru <arv>. Kelle laulu esitamine keelati Briti raadios ja televisioonis roppude sõnade pärast ? a. Paul McCartney b . Linda McCartney c . John Lennoni d . Yoko Ono <arv>. Mida tähistasid hiljuti Vene maffiapealikud ? a. Al Capone <arv>. sünniaastapäeva b . Dmitri Mendelejevi <arv>. sünniaastapäeva c . <arv> aasta möödumist biitlite " Valge albumi " ilmumisest d . <arv> aasta möödumist esimestest taliolümpiamängudest <arv>. Kellele pärandas Karl Ristikivi oma mööbli ? a. Bernard Kangrole b . Kalju Lepikule c . Oskar Kruusile d . ühele kreeka poisile <arv>. Millise erakonna nimekirjas tahtis Riigikokku kandideerida Urvaste poeet Contra ? a. Koonderakonna ja Maarahva ühendus b . Isamaaliit c . Tuleviku Eesti Erakond d . Mõõdukad <arv>. Kes esindavad Eestit Eurovisiooni lauluvõistlusel Juudi Autonoomse Oblasti pealinnas Birobidzhanis ? a. Kiuri Pruut ja Sponsori Naine b . Romi Erlach ja Marko Reikop c . Evelin , Samuel , Viiuldaja ja Camill d . eikeegi , sest lauluvõistlus toimub hoopis Iisraelis <arv>. Misasja keelas ära Moskva linnavalitsus ? a. Dmitri Mendelejevi nimelise viinakonkursi b . Linda McCartney ropu laulu esitamise raadiojaamas Eho Moskvõ c . sõna " seks " kasutamise aidsivastases kampaanias d . Al Capone <arv>. sünniaastapäeva pidustused Selle nädala Kranaati ehib Ingrid Lähivälismaa poolalasti foto ! Pärast Padavere elust jutustava laualehe Tee Edasi tiraazhi kukkumist <arv> eksemplarilt <arv> eksemplarile on seljariided proua peatoimetajale olnud vaid sirmiks oma kehavõlude varjamiseks . Läinud nädalal lasi teenekas leheneegritar oma kõhule tätoveerida Microsofti embleemi , mis peab sümboliseerima tema vana <arv>-arvutit , kes on Ingridi ellu uue mõtte toonud ja kellega jääb hingeliselt seotuks kuni väljaande sulgemiseni . " Mul on hea meel , et mul on kompuuter , kelle kõrval ma need harvad korrad , kui me kohtume , end targema ja kaunimana tunnen , " räägib Lähivälismaa . Elu täis põnevaid kohtumisi Hiljuti käis Ingrid palverännakul kontserni Eesti Parameedikud juhtide juurde . " Jõudsin äratundmisele , kui õnnetud nad tegelikult on . Neil on büroo Tallinna kesklinnas ja kahe peale üks vana Ford Sierra , aga õnnelikud ei ole nad mitte , sest nende kodud on Tartus ja Tallinna metsik liiklus ajab neile hirmu peale ja Tallinna arstid neid ravile ei võta , kuna nad on endiselt Tartusse sisse kirjutatud ja nad peavad pöörduma elukohajärgsesse polikliinikusse ! " Kuskil seltskonnas on proua Lähivälismaa rääkinud , et teda kimbutab telefoni teel härra Heldur Tõnisson Paunverest . Kranaadiga vesteldes ta neid kuulujutte ei kinnita . Aga siiski : " Hooti saan ma kodutelefonil tõesti kummalisi kõnesid . Tavaliselt visatakse pärast vastamist toru hargi vahele , lastakse mingit muusikat ja hingeldatakse ! " Vana loodusfotograaf sai psühhotrauma Et ilusaid fotosid saada , kutsus Lähivälismaa tätoveerija juurde kaasa fotograaf Kuldnokk Tsirgu . " Ma usaldan väga proua Ingridit , kuna oleme juba paar aastat koos erinevaid fotosid teinud ja ta pole mind kunagi ära kasutanud , " jutustab seltskonnafoto grand old man läbi pisarate . Algul lubanud Lähivälismaa riided selga jätta , aga sessiooni käigus rebinud ta omal pluuse seljast ja sundinud katoliikliku kasvatuse saanud eakat Tsirku enesest nilbeid ülesvõtteid vorpima . Fotograaf sai närvivapustuse ja nuttis laboris mitu päeva . Kuldnokk Tsirk ei tea , mida edasi teha . Ühtegi fotograafi kaitsvat seadust Eestis ei ole . " Rääkisin ka Küllo Arjakasega ning tema väitis sama . Ma pole esimene , kellega on Ingrid Lähivälismaa niimoodi käitunud . " Kuldnokk Tsirk ütleb , et soovi korral oleks ta võinud pornopilte juba ammu väga suure raha eest teha . " Mind on ka " Playboy " toimetusse fotograafiks tööle kutsutud , aga see käib moraalselt minule vastu ja ma keeldusin sellest ! " kinnitab " Eesti Looduse " kauaaegne kaastöötaja intervjuu lõpetuseks . AIVO KÄÄPIÖ Padavere-Tallinn Mart Raukas Kui ma õigesti mäletan , on meie peres alati peetud kassi või koera . Kasse on olnud tunduvalt rohkem kui koeri ja see oli seotud kusagilt tekkinud veendumusega , et kassil on linnakorteris õnnelikum elu kui koeral - mis ei pruugi ju tõsi olla , aga vähemasti lõpetas selline argument kõik minu lapselikud soovid jätkata vaidlust koera võtmise kasuks . Hiljem , filosoofiliste tekstidega kokku puutudes , on mind huvitanud " teiste olendite " teemad , muu hulgas need mõttekäigud , mida keskaegsed skolastikud on kirja pannud seoses eraldatud ja eraldamata substantside ning intellekti erinevate avaldumisvormidega . Aeg-ajalt on mõni hästi informeeritud inimene mulle heatahtlikult meelde tuletanud , et me ei ela enam ajas , mil maailm asetses keskpunktis ja oli väike , kuid see meeldetuletus ei ole mind filosoofina aidata suutnud : küsib ju filosoofiline argument ikkagi ainult selle kohta , kas kujutlusvõime on mõttekalt konstrueeritud , ja mitte - kas kujutlus ka faktidele vastab . Pealegi on kaasaja filosoofias skolastikute mõttekäikudele sekundeerinud David Lewis oma võimalike maailmade ontoloogiaga - mille järgi iga võimaliku olendi jaoks leidub kusagil mingi kindel maailm - ja hiline Wittgenstein , kes ütleb , et teadmaks , kuidas maailm tegelikult on , peab kõigepealt hoolikalt uurima , kuidas miski saaks kujutluslikult mõttekas olla . Kass on väga eriline olend mitmes mõttes . Võtame näiteks kassi võime meid üllatada . Kokkupuude mõne kauge olendiga tekitab meis sageli imestuse , kuid üldjuhul on selline üllatus ühekordne ega progresseeru . Süvaookeani kalad on hästi tavatu välimusega olendid , muus osas aga kalad nagu kalad ikka . Kass üllatab meid jätkuvalt ja kõige ettenägematul moel ning seda enam , mida lähemalt me tema loomust arvame tundvat , mis näitab , et selles loomas peitub mingi ammendamatu sügavus . Mul on kodus kaks kassi . Olendid , kes elavad oma elu minu elu kõrval , ja neil hetkedel , kui meie maailmad kokku puutuvad , on mul sageli tulnud tõdeda kasside ülimuslikkust . Delikaatsete loomadena ei näita nad seda muidugi täiel määral välja , vaid eelistavad kõigepealt mind uurida ja selgusele jõuda , kuidas ma järjekordsesse allajäämisse suhtun . Minult on mõnikord küsitud , kas kass on filosoofile sobilik loom . Eelistas ju Schopenhauer filosoofia probleeme arutada hoopis oma puudli seltsis ja kas ei ole mõned filosoofid just koeralikku eluviisi ideaalseks pidanud . Ma vastan , et kui sobivuse all mõista sügavamat sarnasust , siis on kass kindlasti ühe filosoofi õige loom , sest kass on tunduvalt sügavam mõtleja kui paljud " suured mõtlejad " . Selle vaieldamatu tõsiasjaga kassi ja filosoofide sarnasus ei piirdu : olulisem kui fakt , et kass mõtleb , on hoopiski viis , kuidas ta mõtleb . Nimelt ei mõtle kass kui karjaolend ja ega filosoofki pimesi pea järgima seda , mida üldsus arvab õige olevat . Tark kass erineb selles suhtes paljulugenud erudiidist , kelle tarkus seisneb üksnes oskuses ümber jutustada arukate inimeste erinevaid seisukohti . Ideaaljuhul peaks filosoofil olema sama tugev tahteelu nagu kassidel . Kassi tahet te niisama lihtsalt ei murra . Kas olete märganud , kuidas kass , kes tema tahte vastaselt sülle on võetud , jääb mõnikord täiesti rahulikult lebama ega avalda vägivallaaktile vähimatki vastupanu . Kassi keha tundub neil hetkedel olevat õhkkerge ja üllatavalt pingevaba . Ärge lootkegi , et teil on korda läinud kassi oma tahtele allutada ! Kass on taolistes olukordades teie juurest minema pagenud maailma , mis kooskõlastub tema tahtega paremini kui teie omaga . Nii ka mõtlejaga : sarnaselt kassile allub filosoof asjadele ja olukordadele , kuid need ei peaks murdma tema tahet . Filosoofi vastuseis üldisele arvamusele on raskesti märgatav . Tahte ebakõla asjade ja olukordadega väljendub filosoofi puhul vajaduses teha metafüüsikat - täpsemalt öeldes konstrueerida võimalikke ontoloogiaid . Üldsus muidugi ootab , et filosoof väljendaks oma tahet praktilistes soovitustes olukorra jaoks , mis valitseb nüüd ja praegu . Ja eeldab , et kui filosoof on tõeline filosoof , siis peaks ta oma soovide eest ka võitlema . Miks peaks filosoof seda tegema ? Oma tahet soovidena väljendav ja nende eest võitlev filosoof muutub varem või hiljem naeruväärseks , nagu seda juhtus barrikaadide vahel sandarmitega kähmleva Sartre'iga . Ma tahan täienduseks lisada mõningaid üldist laadi mõtteid inimese ja looma suhte kohta , sest vahest ei olegi oluline , millist looma inimene peab , vaid suhte tüüp , mis inimese ja looma vahel domineerib . Üldiselt arvatakse hästi teadvat , miks inimene koduloomi peab . Eks ikka lähtuvalt praktilisest vajadusest . Lemmikloomade , nagu koerte ja kassidega , on lugu segasem ja mitte alati ei oska loomaomanik endalegi vastata , mis roll tema lemmikul majapidamises täita on . Selgitavad väljendid nagu " hiirepüüdja " ja " koduvalvur " pakuvad üksnes kohmakat seletust seal , kus tegelikult küsimuse all inimese ja looma suhte intiimsem pool . Üksindustunne on kaasaja maailma haigus , mida lemmikloomad aitavad leevendada . Pereema juures köögis istuv koer on vabastatud õue valvamisest , sest tal on etendada tähtsam roll - asendada kodu soojust mõistvat abikaasat . Tunnustuse puudumine töökohas või laste puudumine perekonnas on paljudele inimestele tõsised asjad , mida võib kompenseerida koera alt üles vaatav , usaldav pilk . On veel teisigi halenaljakaid vajadusi , mida lemmikud rahuldavad . Looma pidamine laste liikuva mänguasjana nagu ka lemmikute seksuaalne ärakasutamine on siiski pigemini kurvad kui naljakad teemad . Kassid taluvad taolist tüüpi pragmaatilist suhtumist väga halvasti ja pole ka ime , miks kasse on peetud tänamatute ja isepäiste olendite võrdkujuks . Ometigi on juba ammustest aegadest osatud selle imetlusväärse ja erakordselt intelligentse loomaga tekitada subtiilseid suhteid . Siiamis , nagu ka muistses Egiptuses , oli kass püha loom , kusjuures Siiamis tohtisid seda tõugu kassi omada üksnes kuninga kõige lähedasemad perekonnaliikmed . Kassi varastamist peeti ränkraskeks kuriteoks ja seda karistati surmanuhtlusega . Kassi kinkimisega kaasnes veendumus , et uus omanik on õilis isiksus ja ainult selline inimene suudab kassi õigesti pidada . Looma ja inimese vaheline suhe on hell teema . Tänu tehnika , eriti televisiooni vahendusele teab kaasaja keskmine inimene loomadest ning iseäranis loomade sotsiaalsest käitumisest tunduvalt rohkem kui tema keskmine eelkäija saja aasta eest . On ju mõningad , senini ainult inimlikuks peetud emotsioonid jälgitavad loomade kollektiivses käitumises . Sageli sunnib loomade vastu toimepandav vägivald inimesi tänavale minema . Sotsiaalse närviga inimesed on sellest kiiduväärselt palju juttu teinud . Ja juhtinud tähelepanu sellele , et loom on nagu meie . Ehk küll neid mõtteid on kasulik võimendada üldsuse jätkuvaks mõjutamiseks , ei sisalda nad ju õigupoolest midagi uut inimeste jaoks , kes loomi loomuomaselt hinnata suudavad . Tõepoolest , mida oleks Mary Migleyl ütelda näiteks Assisi Franciscusele - kogu loodut ülistava poeemi " Vend päike , õde kuu " autorile , kes justkui iseenesestmõistetavalt laiendas misjonisõnumi kogu linnuriigile ja tegi tõsiseid pingutusi , et Toskaana maakonda terroriseerivat hunti meeleparandamise sakramendile tuua . Inimene väärtustab looma sama vahendi abil , millega ta iseennastki väärtustab . Franciscuse tahe võib tunduda naiivne , kuid ta oli siiras . Evangeeliumi tekste on kaasajal asendama kutsutud märksa politiseeritumad ja vähem siirad tekstid , mille külge paljud loomakaitsjad oma argumente riputavad . Loomade õigused ja teised taolised teemad on lagedale taritud koos üleüldse inimõigustega ja juttudega kõikvõimalike vähemuste õigustest . Mina paraku küll ei tea , mis ühist on vähemust esindaval siiami kassil ja komplekside küüsis vaevleval transvestiidil . Paraku ei saa hea argument olla kunagi tugevam kui kontekst , millele ta toetub . Barbi Pilvre Mõtlejaid on ikka kassidega seostatud . Inspireerida võib nii kassi vorm , mis on ilmselt maailma üks täiuslikumaid , kui ka mitmetitõlgendatav olemus . Pole ime , et Eesti paljudel vaimuinimestel on kodus kassid . Mõnel mõtlejal on oma kassiga kujunenud iseäranis subtiilne suhe . See saab juhtuda siis , kui kass pole võetud mingi pragmaatilise otstarbe täitmiseks , nagu hiirte püüdmiseks ega üksinduse peletamiseks . Selline on suhe oma kassidega näiteks filosoof Mart Raukasel ja medievalist Einar Laignal . Muide , kumbki ei soostunud poseerima ühel fotol nii täiusliku olendiga , nagu seda on kass . Mart Raukasel on kaks tõukassi , vene sinine ja havanna kass ( vaata esikaant ) . Miks just tõukass , kui ka tavalises triibikus on kassolemus esindatud ? Raukas leiab , et tõukassi võtmine tähendab mingit garantiid , et saad teatud omadustega kassi . Näiteks siiami kassis - millest on aretatud ka havanna kass - on ühendatud intelligents ja rafineeritud maneerid . Tõuaretus on iseenesest rassistlik , leiab filosoof . Kasside tõuaretusega viivad inimesed ellu oma alateadlikku soovi parandada tõugu , seda soovi , mida inimeste puhul ei saa otseselt ellu viia . " Näiteks siiami kassi puhul on loomulik aretada välise ilu ja intellekti geeni , kuidas suhtuda aga inimeste puhul vastavasse toimingusse ? " Miks valivad paljud vaimuinimesed aga kassi , mitte eesti rahva seas populaarse ja praktilise koera ? " Kassipidamine vajab läbimõtlemist , et luua talle sobivad tingimused , koerapidamine vajab aga pidevalt hoolt . Kass tahab intelligentset peremeest , koeraga on lihtsam . " Mõtleja suhe oma loomaga on lugupidav . Näiteks ei kujuta Mart Raukas ette , et hakkab tegelema tõuaretusega , mida väärtuslik ja maailmaski mitte eriti levinud havanna kassi omamine justkui eeldaks . " Kassinäitused rahuldavad pigem inimlikku edevust . Kui omanikul jätkub jultumust kass puuri panna ja ta tuua kohta , kus on ka teisi kasse , võõrad lõhnad ... " Paljudes kultuurides on olnud kass religioosse kultuse objekt . Midagi sellest on tänaseni säilinud mõtleja ja kassi suhtes . " Subtiilne suhe kassiga on seotud elulaadiga . Meil pole enam religioosset konteksti , seega selline suhe kassiga nagu kunagi Egiptuses pole võimalik . Vaimuinimesele aga peen ja intelligentne loom nagu kass sobib . " Einar Laigna Ja Jumal ütles : Maa toogu esile elavad olendid nende liikide järele , lojused ja roomajad ja metselajad nende liikide järele ! Ja nõnda sündis . ( Gen <arv>,<arv> ) . Kui inimene oli kodustanud kõik loomad , siis tuli kass ja kodustas inimese . Kes tunneb natukenegi neid imelisi loomakesi , sel on kiusatus seada kassi loodud maailma subordinatsioonis ülemale kohale , inglitest veidi allapoole . Kogu olemasolemine kõigis oma vormides on ime ja seda terviku lahutamatut kokkukuuluvust on kauneimalt kokku võtnud Püha Franciscus , kui ta nimetab Päikest , Kuud ja tähti ja loomi ja taimi oma vendadeks . Nii on . Jumala looming on täiuslik ja loodud olend on isik , keda tuleb vastavalt kohelda . Kõigist koduloomadest on kass see kõige isikum , sest tema " kõnnib omapead " . Kohelge kassi isiksusena ja austage ta suveräniteeti , suhelge temaga kui omasugusega ja kindlasti mitmes mõttes kui kõrgema olendiga - ja kass avab endast inimesele omadusi , mis lubavad aimata kogu kassiksolemise erilist müsteeriumi . Karel Capek on kirjutanud väikese loo sellest , kuidas kass näeb inimest . Selles väljendub kassi üleolev haletsus kahejalgsete olendite suhtes , kes ei näe pimedas , kel pole saba , kes ei taipa midagi öö salapärastest häältest ja kes ainult vahel , surudes oma näo kassi pehmetesse karvadesse , aimavad midagi kõrgemast vaimsest elust . Mõtelge sellele , kui näete üle tänava minevat üht teie arvates päris harilikku ja tavalist kassi . Tõepoolest , millised meeled , milline nägemine , milline nina , mis tunneb teie mõtete ja meeleolude lõhna , milline kuulmine helide suhtes , millistest meil pole aimugi . Juba oma inimesest nii palju täiuslikumate meelte tõttu elab kass teistsuguses maailmas . Ta tunneb seljanahaga , kui teda vaadatakse , ja loeb te mõtteid . Ta saab aru inimkeelest ja eristab ja reageerib vähemalt <arv> sõnale ja teab nende tähendust . Kõnelge kassiga kui endast mitmes mõttes täiuslikumaga , täis austust ja aukartust - ja kass vastab teile silmade , näoilmete ja erinevate häälitsustega , mängides tonaalsusega - ja te õpite ära kasside keele . Aga täiuslikem mõistmise keel on armastus . Kui koer on tark inimese jaoks - siis kass on tark iseendale . Sa saad sellest osa , kui oled alandlik , see tähendab - tark . Ära kunagi arva , et sa tead kassidest kõike , ära loodagi seda ja seda pole vajagi . Austa teda nii , nagu ta on - kui elad kassiga , siis ka temal on õigus olla , nagu ta on , Jumalast loodud teistsugune olend su kõrval kui osa olemise suurest saladusest . Ei unusta iial üht hilisõhtut Roomas , Kolosseumis <arv>. aasta juulis . Linn jäi vaikseks , algasid öö hääled . Antiiksete varemete vahelisele kuust valgustatud platsile hakkas kogunema kasse . Nad tulid nagu kokkulepitud ajal ükshaaval , näiliselt üksteisest mitte hoolides , ja istusid ringis tardunult ja vaatasid kuud . See kasside ring , milles oli oma paarkümmend kassi , istus liikumatult , aja vool aeglustus , tekkis tajutav kassienergia pilv , mis tegi mõistetavaks hirmu , mida paljud inimesed kasside ees tunnevad - hirm selle ees , mida ei mõisteta . Nad istuvad nii tardunult tunde ja siis lähevad ükshaaval sama vaikselt laiali . Kõik on siis koos - ajalugu , aeg ja igavik , maailmaruumi sügavus ja selle heiastus kasside silmades . Sursum corda ! ( " Ülendage südamed ! " ) . Meenub Püha Bernhard , kes rännates läbi Šveitsi , olles inspireeritud looduse ilust , tänab kogu teekonna Jumalat kui selle Loojat . Loomulikult on kass töölaual , rinnuli raamatutel , mis olemise saladusi seletada püüavad , aga olemine ise on üle raamatute . Sursum corda ! Mõistatuslik kass Macavity T. S. Eliot Kus on see kass , kel vastukarva seadused ja kord ! Ta kuritöösuurmeister on ja plehkupanulord ; joob palderjani politsei , näost eriüksus plass : neil ammu üles võetud jälg - ent kadunud on kass ! Macavity , Macavity , üksainus on Macavity . Maa külgetõmbeseadusestki mööda hiiliv ääriti ! Ta julget leviteerumist fakiirgi kadestas : " Tohoh , on üles võetud jälg - ent kadunud on kass ! " Kas otsid maast või veest või käid sa lausa lendamas - kuid ikka tuleb tõdeda : jah , kadunud on kass ! Macavity , Macavity , üksainus on Macavity , kes ikka ennast ülal peab nii libedalt , nii vääriti . On alati tal alibi ja aina kaasas pass , ükskõik , mis ajal toimuks roim , siis - MUJAL ON SEE KASS ! Käib jutt , et kõik need kassid , kel maailmaga käib riid ( pean silmas Moosi-Muskat või ka Krõmpslõug-Melanie'd ) , vaid ühe Suure Kassi väiksed käsilased on ning juhib kindla käpaga neid Roima-Napoleon ! Kass kultuurifenomenina Egiptusest on teada fakt , et Rooma sõdur , kes tappis kassi , rebiti karistuseks tükkideks . " Ajaloo isa " , kreeklane Herodotos , kirjeldab oma üleelamisi tulekahju ajal , kui ta tundis põhilist muret oma tulle jäänud kassi , mitte aga varanduse pärast . Üldteada on , et Egiptuses kass pärast surma mumifitseeriti austuse märgiks . Hiinas leiti , et kass toob majja vaesuse , kuid selle peletamiseks sobis hästi keraamiline kassikuju aknal . Rooma impeeriumi ajal levis kass koduloomana kogu Euroopas , segunedes kohaliku metskassiga . Ootamatu muutus suhtumises kassidesse leidis aset keskajal . Katku ajal oli neist palju kasu , sest nad tapsid rotte . Kuid et Piiblis on kassi nimetatud vaid ühe korra ( apogrüüfides , Jeremija kirjas pt . <arv> , s. <arv> ) , siis on kristlik kirik kassi suhtunud alati kahtlusega . Kui Reinimaal kogus jõudu paganlik sekt , kus kass oli seotud viljakusrituaalidega - idee tuleb skandinaavia viljakusjumalanna Freyast , kes sõitis kassirakendiga - , reageeris kirik tugevasti üle . Järgnevad <arv> aastat tähendasid kasside jaoks jätkuvat jahihooaega ja neid notiti kui nõidade kaaslasi ja koguni nõidu kassinahas . <arv>. sajandil , kui tsivilisatsioon Lääne-Euroopas jõuliselt arenema hakkas , taastus ka kassi populaarsus . Tänapäeval on arenenud maades kasside turvakodud , tasuta arstiabi vaesemate perede kassidele , rääkimata hotellidest ja igat sorti spetsiifilistest lõbustustest kassidele ja nende omanikele . Internetis annab ainuüksi märksõna " kassid ja luule " sadu tuhandeid kontakte . Phil Maggitti raamatu " The Cat " ( Tiger Books International , London , <arv> ) põhjal Barbi Pilvre Jaan Kaplinski Nüüdisaja vasakpoolses mõtlemises on üks mõjukamaid Immanuel Wallersteini koolkond , milles maailma ja maailmamajandust vaadeldakse ühe terviksüsteemina , kus riigid jagunevad omamoodi klassidesse . On rikkad tippriigid ja vaesed kerjusriigid , nende vahele paigutuvad keskmikriigid nagu Ladina-Ameerika juhtivad maad , Korea , ent ka Eesti . Wallerstein ja tema kaastöölised on püüdnud tõestada kaht asja . Esiteks : riigi asukoht sellel rikkuse-vaesuse skaalal ei sõltu oluliselt tema poliitilisest süsteemist , keskmikute hulgas asusid segiläbi " sotsialistlikud " ja kapitalistlikud maad . Teiseks : riigi võimalused kõrgemasse rikkusklassi tõusta on väga väikesed , langemise võimalused suuremad . Ainus näide riigist , kes sel sajandil on tõusnud keskmikute hulgast rikaste hulka , on uurija Giovanni Arrighi järgi Jaapan . Kapital , mis vahepeal aitas vaesematel keskmikuteks tõusta , sünnitades nii Ida- ja Lõuna-Aasias kui Ladina-Ameerikas mitmeid majandusimesid , on sealt nüüd välja voolamas ja majandusimed Tais , Indoneesias ja mujal kokku varisenud või varisemas . Samal ajal kergitab koju tagasi pöörduv ja investeerimisvõimalusi otsiv kapital New Yorgis , Londonis ja Frankfurdis aktsiate kursse . Rikkad muutuvad jälle kord rikkamaks ja vaesed ning keskmikud jäävad vaesemaks . Kas ei ole vaese ja poolvaese riigi võimalus rikkaks saada tegelikult nullilähedane , kas ei ole võimalus saavutada Brasiilias , Eestis või Indoneesias Lääne-Euroopa või USA elatustaset illusioon - illusioon , mis aitab hoida neid riike sõnakuulelike rügajatena maailmasüsteemis , mis tegelikult nende huve ei kaitse ? Ikka , kui keskmikutel tekib tunne , et veel natuke ja nad on jõudnud alamast keskklassist ülemasse , saabub majanduskriis ja nad paisatakse paar pulka allapoole tagasi . Arvan , et umbes selline saab olema ka Eesti saatus lähematel aastakümnetel . Wallerstein näeb maailmas suurt üli-ühiskonda , kuhu on üle kandunud varasemate ühiskondade klassivahed ja klassikonfliktid . Maailma võib aga vaadata ka üli-ühiskonnana , milles elavad omal kombel edasi vahed maa ja linna vahel . Suurem osa inimesi on tänapäeval migrandid või migrantide järeltulijad . Kala otsib , kus sügavam , inimene , kus parem . Kõik aga ei mahu marjamaale , muist peab jääma karjamaale . Migrantide lõppeesmärk , olgu teadlik või ei , on enamasti ikka rikas suurlinn - London , Hamburg , Pariis , New York . Enamus aga sinna ei jõua , vaid jääb poolele teele pidama . Kes põgenikelaagrisse , kes väikelinna , kes vaesele , kes veidi rikkamale maale . Rikast , hästi korraldatud ja tsiviliseeritud osa maailmast võib nimetada Linnaks . Vaest , traditsioonilises kultuuris elavat osa võib nimetada Maaks . Nende vahele jääb siis midagi , mida sobib nimetada Aguliks . Aguleid ühendab see , et nad asuvad otseses või kaudses mõttes maa ja linna , hüljatud mineviku ja ihaldatava tuleviku vahel . Maainimene , mats tuleb linna , unistades sellest , et linnasaksaks saada . Enamasti ta saksaks ei saa , ei saa ka tema lapsed ja lapselapsed . Ta võõrdub maakultuurist , temast saab kas tööline , ametnik või vurle , pasatski , kraade . Vurle siis , kui tema lootused ja võimalused haljale oksale jõuda kokku kukuvad , kui ta kaotab lootuse ausa töö ja vaevanägemisega edasi jõuda . Temast võib aga saada ka lihtsalt luuser , kerjus või siis mässaja . Selline oht kummitab praegu suurt osa maailmast , sadu miljoneid migrante , kes varem või hiljem avastavad , et haljal oksal ei ole neile enam kohta , et nad on siin maailmas ülearused inimesed , kes elavad linnasakste armust , keda aga kunagi linnasakste hulka ei võeta . Nad ei saa põgeniku staatust , neile ei anta elamis- ega tööluba , nende lootused majandusimele purustab järgmine üleilmne majanduskriis . On muidugi õnnelikumaid , kes pääsevad linna , kolivad Supilinnast Karlovasse , Kassisabast Tõnismäele . Aga neid ei ole palju . Suurde globaalsesse agulisse on juba poolteistsada aastat kuulunud ka Eesti . Visalt , raskuste , vaenlaste , okupantide kiuste on eestlane liikunud maalt linna poole . Päris linlikku on siin aga vähem , kui ise arvame . Eestis valitseb tugevasti agulivaim . Maakultuur on suuremale osale rahvast jäänud võõraks , linnakultuurini pole veel jõutud . Nii maal kui linnas on inimesed teiste vastu inimlikumad , koostöö on olulisem kui konkurents . Agulis nii ei ole . Aguliinimene on üksildasem , teine inimene on talle kõigepealt võistleja , keda ei saa usaldada , kes tuleb võita , kõrvaldada , kellest tuleb mööda minna , mööda sõita . Eesti liikluskultuur , autokultuur on vurlelik . Meie autopargis on rohkem uhkeid marke kui mõnel EL maal . Auto on tihti rohkem eneseteostuse ja enesenäitamise vahend kui liiklusvahend . Märksõnad on kiirus ja möödasõit . Maanteedel käib võistlus , mis vahel muutub riskirohkeks võitluseks olemasolu eest . Kus kõik ei kohta agulivaimu ja vurlelikkust . Kunstis , arhitektuuris , kirjanduses ja ajakirjanduses , moes ja reklaamis . Keeleuuenduses ja keelekasutuses . Saks , linnasaks on kõigi asjade mõõt , olgu selle saksikuse nimi eurooplus , ameerikalikkus , läänelikkus või midagi muud . Aguliinimesele on väga oluline paista saks , et olla saksem , linnainimesem . Mis osalt seletab saksema rahva elu kujutavate seltskonna-ajakirjade nagu Kroonika ja Seltskond erakordset populaarsust . Ka meil vohavad sala- , para- ja ebateadused , nagu astroloogia , ufoloogia , numeroloogia , kuuluvad agulisse , kus mõnestki ettevõtlikust Pastlast saab hiromant Pastelli . Erinevus tunaste tagahoovidega on selles , et tänaste Pastellide haare on laiem , nad ei lepi ennustamisega , vaid avaldavad häälekalt arvamust maailmaajaloost , haridusest , meditsiinist või vabamüürlusest . Prantsuse loodusteaduse klassik Buffon on öelnud , et inimene on seesama mis tema stiil . Stiil avab inimese . Nii ka Eesti ajakirjanduse stiil . See stiil on agulistiil , kus on segamini vulgaarne , saksik , peenutsev ja toorutsev . Ka ajakirjandus on paljudele enesenäitamise koht ja enesenäitamiseks on aguli kombel olulised skandaalid , teistele ärapanemine , kõvad sõnad . Agul on jõhker ja labane paik ja selline on ka tänane Eesti Vabariik . Nagu agulirahvalgi , ei ole Eesti ajakirjandusel ja avalikkusel erilist huvi mujal maailmas toimuva vastu , kui see meid ja meie eneseteostust otse ei puuduta . Erandiks on Venemaa ja võimalust naabrimeeste äparduste üle parastada ei jäeta kasutamata . Märkamata jääb aga see , et meie liitumine Läänega ei tähenda veel pääsu agulist linna , linnasakste sekka . Lääneriikide vennalikus peres on Eesti staatus madalam kui Nõukogude Liidus : seal olime läänelik , imetletud ja kadestatud sovetskaja zagranitsa , siin oleme üks Ida-Euroopa pisiriik , mis põeb samu üleminekuhaigusi . Esialgu usutakse võimalusse sakste hulka jõuda , revolutsioon ei ole moes . Kui aga seda progressiusku tabab veel mõni praeguse finantskriisi taoline vapustus , võib agulirahvas üle maailma pöörduda ära vana- ja uusliberaalsest ideoloogiast ja rahulolematus kasvada vastuhakkudeks ning mässudeks . Kas maailmasüsteem saab sellise vastuhakuga hakkama ? Ka sellele on raske vastata . Süsteem on võimas , tema kasutada on täiuslik relvastus mässuliste riikide kuulekusele sundimiseks , mida äsja taas demonstreeriti Iraagis . Tema kasutada on ka suurepärane propagandaaparaat , lootuste ja unelmate vabrik . Raske on aga uskuda , et Lääs ja tema liider USA saaks sel kombel väga kaua hoida praegust maailmasüsteemi ja oma eelisseisundit selles . Nad võivad neutraliseerida Iraagi või Liibüa sarnased väikesed mässulised ja panna eestlased või argentiinlased uskuma , et pääsevad kõva töö ja sõnakuulelikkusega agulist linnasakste hulka . Kui aga Läänele hakkavad vastu sellised riigid nagu India ja Hiina , on olukord teine . Märke sellest , et kumbki ei lepi enam oma asendiga maailmasüsteemis ja sooviks seda muuta , kohtab viimasel ajal sagedamini . Mida selline muutus tähendaks ? Vähemalt rikkuste ümberjagamist ja raskuspunktide ümberpaiknemist ka kultuuris . Maailma-mastaabis on selline ümberjagamine aga möödapääsmatu . Maa ressursid on piiratud . Praegu kontrollivad neid lääneriigid ja Lääne monopolid ennekõike iseenda , mitte kõigi Maa asukate huvides . Selline jaotus ei ole õiglane ja sünnitab vastuseisu ja ebastabiilsust . Kui selline muutus tuleb , võib teda julgelt nimetada maailmarevolutsiooniks , on ta siis vägivaldne või rahumeelne . Usun , et niisuguse maailmarevolutsiooni tulek on tõenäosem kui senise maailmasüsteemi kestmine oluliste muutusteta . Kas tema lõpptulemus on uus ja õiglasem maailmakord või uus ja senistest hullem kaos , ei tea keegi . Maailma agulit , kus asub ka Eesti , ei jäta see saabuv maailmarevolutsioon kindlasti puutumata nagu mööduva aastasaja suured sõjad ja revolutsioonidki . Andres Herkel Ligi kümme aastat tagasi - Eesti ei olnud siis veel iseseisvaks saanud , kuid mõningane liikumisvabadus ja suhtlus muu maailmaga oli tekkinud - sattusin rongiga sõites ületama tollase Nõukogude Liidu ja Soome vahelist riigipiiri . Oli talvine aeg ning sõit kulges marsruudil Peterburi - Viiburi - Lappeenranta . Pärast piinavalt pikka passi- ja tollikontrolli Soome poolele jõudes tajusime ühtäkki , et mets , mida raudtee läbib , muutub korraga teistsuguseks . Lumi on valgem , isegi puud metsas on kuidagi sõbralikumad ja korrapärasemad , kogu maastikust õhkub vastu rahu ja turvalisus . Kuna ma hiljem sama teekonda ei ole läbinud , ei oska siiamaani seda muljet mõistuslikult lahti harutada . Jäänud on emotsionaalne mälu . Võib-olla olid maastikud tõepoolest lõikavalt erinevad , võib-olla on Soome mets lihtsalt paremini korrastatud . Aga võib-olla oli veelgi enam tegemist psühholoogilise häälestusega , mis tekkis vaba maailma raja ületamisel . Igal juhul on füüsiline ruum ja selle ruumi psühholoogiline tajumine kõige otsesemalt seotud sellega , mis ühiskonnas toimub ja kuidas inimesed end seal tunnevad . Ilmselt oli Eesti ruum juba tollal - üheksakümnendate alguses - midagi vahepealset : mitte nii kurjakuulutav ja ahistav kui ülejäänud Nõukogude Liidus , aga ka kaugeltki mitte nii vaba kui Euroopas . Püüan kirjeldada ruumi kui emotsionaalset kategooriat , mis samal ajal on kaetud konkreetsete arhitektuuriliste ja maastikukujunduslike elementidega . Sellisena ei kattu see kategooria geograafilise ruumi määratlemisega , mille puhul piisab ju pilgust maakaardile , et saada aru , milliste poliitiliste jõujoonte vahel paikneb Eesti . Geograafiline aspekt on kahtlemata oluline , kuid inimene ei taju oma geograafilist paiknemist vahetult - maakaart on ikkagi mudel ja üldistus . Ma ei pea silmas ka mingit abstraktset mõttelist ruumi , mida täidavad ühiskondlikud institutsioonid , seadused või lihtsalt head tavad ning millest kõneldakse näiteks siis , kui on juttu Eesti seadusandluse harmoniseerimisest Euroopa Liidu omaga . Ei , ma mõtlen sellele konkreetsele ruumile , milles inimesed elavad , ning püüan küsida , mis lahutab Eestit Euroopast . Meie ruumis on meeliülendavaid nagu ka meie eneseteadvust mahakiskuvaid paiku . Ta on hämmastavalt ebaühtlane , kõneldes niiviisi " piiririigist " . Ühelt poolt on meil Tallinna vanalinn , ka Tartu , Pärnu , Viljandi , Kuressaare ja mitmed muud väikelinnad , kus on tunda nii euroopaliku oleviku kui ka euroopaliku ajaloo hõngu . Siia lisandub Eesti loodus , seal paiknevad maastikukaitsealad ning turismitalud . Lõpuks veel kirikud ja mõisaansamblid üle kogu Eesti - tõsi küll , mitte alati ei ole nad kõige paremas korras . Miinuspoolele tuleb kanda kolhoosikorrast ja nõukogude sõjaväest järele jäänud varemed , samuti nõukogudeaegse elamuehituse pseudošedöövrid . Eesti eluruumi euroopalikuks muutmine tähendab järk-järgulist korra loomist kaosesse . Sellisel korrastamisel on vähemalt kolm eeldust - mõistus , ilumeel ja raha . Neist kõige teravam puudus on ilmselt rahast . Kui Tallinna kesklinna on tehtud silmapaistvaid investeeringuid , siis vaid mõnesaja meetri kaugusel algavates puitrajoonides on tunda kordaloovate vahendite nappust . Tagastatud majade omanikud ei suuda oma omandit hooldada , sest kehtestatud üüri piirmäärade juures sissetulek peaaegu puudub ning ka laenutingimused ei kutsu investeerima . Vähemalt sama keerulise probleemipuntraga on tegemist munitsipaalelamute puhul . Kahjuks on ka niisuguseid näiteid , kus raha on olnud rohkem kui mõistust või ilumeelt . See võib olla küll subjektiivne maitsehinnang , kuid näiteks Ühispanga uus hoone ning WW-Passaaž minu meelest Tallinna ei sobi . Korrastatud ruumi ideaaliks seades peaks iga uus ehitis senist kakofooniat vähendama , mitte seda suurendama . Üks psühholoogilise ruumi parameetreid on see , kui kindlalt inimene end seal tunneb . Eesti eluruum ei ole turvaline . Selle teadmise mõju all kujunevad meie käitumine ja harjumused . Kellel on vähegi võimalik , paneb oma korterile või majale ette moodsad mitmekordsed aknad ja korralikud lukud , et hoida ära kutsumata külaliste tulek . Omaette teemaks on need ruumi elemendid või osad , mis moodustavad kuritegevuse kasvulava - seda nii vaimses kui ka füüsilises mõttes . Ka see ruum eksisteerib meie kõrval , lausa meie silme all , ehkki me seda alati näha ei taha . Siin on põhjust kõnelda tänavalastest , tööhõivest ja sotsiaalabist ning vanglate olukorrast , kuid see kõik oleks juba eraldi jutt . Kaose korrastamine ei saa toimuda üleöö . Ühinev Euroopa eeldab maade geograafilisele ja kultuurilisele erinevusele vaatamata mingit ruumilist ühtsust . Eesti on küll liikunud selle ühtsuse poole , kuid sugugi mitte piisavalt . Meie poolel teel oleku ja lõpetamata remondi sümboliks sobib Tallinna lennujaam . Praegu , jumal paraku , saabuvad Eesti külalised kõigepealt sarasse ning pole näha ka vähimatki viita , mis kinnitaks , et tegemist on ajutise jaamahoonega . Tallinna piletimüügikeskustes jääb pilk Garbage'i , Toto ja Sarah Brightmani reklaamplakatite vahel peatuma kuulutustel , mis reklaamivad Shura , Mihhail Krugi , Mašina Vremeni ja Zolotoi Krugi esinemisi . Üks plakat on vingem kui teine - soovitan eriti tähele panna noore meestähe Shura ilmet . Mõni aeg tagasi surusin endas alla soovi minna Maša Rasputina kontserdile . Ma ei tea ta muusikast midagi , aga plakat lubas rõlget camp-elamust . Mida ma õigupoolest kardan ? Kultuurišokki ? Õõnsustunnet , mis kaasneb liiga võõra kohtamisega seal , kus seda ei ootaks , oma turvalises keskkonnas ? Umbes nagu minu üle-eelmise suve elamus , kui käisin venelaste jaanitulel Lasnamäel , Lauluväljaku lähedasel paekaldal . Järsku ei olegi naljakas , vaid hoopis jube , kui tajud , kui suur on Eestis eksisteeriva kahe kultuuri erinevus . Enamasti ju ei mõtle sellele , et Tallinnas on umbes <arv> <arv> venelast , kes tarbivad oma maitse kohaselt , selle asemel et integreerumise huvides Mait Maltist , Kuldset Triot või Karl Madist kuulata ? See on iseenesest täiesti normaalne , et neid eesti rahvuslik popkultuur ei huvita . Ma ei tea küll ka eestlasi , kes käiksid Venemaalt sissetoodud kontsertidel , need ei kajastu eesti meedias - seda elu , mida elavad kümned tuhanded tallinlased , nagu polekski . Ta on tõrjutud rahva alateadvusse nagu ebameeldivad tõsiasjad ikka . Josing Flash Artis Euroopa ühe keskse kunstiajakirja Flash Arti viimases numbris ( november-detsember <arv> ) on avaldatud Rosa Martínezi lühiartikkel suvisest Manifesta II näitusest Luxembourg'is , kus ta mainib positiivselt ka Inessa Josingut . Artiklit illustreerib seitse fotot , millest ühel on Josingu aknakujundus " What Must I Do to be Saved ? " Eesti kunstnikest on varem Flash Artis ilmunud Anto Juske ja Lennart Männi installatsiooni repro . Aapo Pukk tahab ka Veneetsia biennaalile Tänavuse Veneetsia Biennaali Eesti korralduskomitee volitatud esindajal Sirje Helmel tuli Veneetsiasse saabudes esmalt enda vastu usaldus äratada . Nimelt oli keegi end itaallastele Eesti ametliku esindajana juba välja pakkunud . Selleks osutus Tartu galerist Leili Parhomenko , kes esitas biennaalile Aapo Puki , kelle " projektiks " oli pastelljoonistuste seeria erootilistes poosides noortest poistest . Töid kavatseti suurendada ja Püha Markuse platsile üles riputada . Biennaali korraldajad olid üsna segaduses , kui nendeni jõudsid isehakanute telefonikõned ja CVd ja kui nad ei leidnud Aapo Puki nime ühestki Eesti kunstikataloogist . Vana vandaal märatseb taas Süüdimatuks tunnistatud kunstivandaal Piero Cannata tungis Rooma moodsa kunsti muuseumis pastakaga kallale Jackson Pollocki maalile . Maal on viidud restaureerimisele . Cannata sai kurikuulsaks <arv>. aastal , kui ta murdis vasara abil Michelangelo Taaveti kuju varba . Ta on hävitanud ka Filippo Lappi <arv>. sajandi freskosid tuši ja taskunoaga . Cannata õigustab oma käitumist sellega , et kõigist püüetest hoolimata pole temast kunstnikku saanud . Brandauer mängib Rembrandti Austria-saksa filmistaar Klaus Maria Brandauer mängib peaosa Saksa-Hollandi-Prantsusmaa ühistööna valmivas ajaloolises filmis " Rembrandt van Rijn " . Filmi lavastab prantsuse kunstnik Charles Matton . Filmi maksumuseks on planeeritud <arv> miljonit krooni ning ta peab valmima sel aastal . Hollandi kunstigeeniuse rollis etendab Brandauer nii <arv>aastast noort optimistlikku ja majanduslikult õitsval järjel kunstnikku kui ka vana ja muserdatud meistrit . Filmis rekonstrueeritakse ka mitu Rembrandti kuulsa figuraalkompositsiooni maalimise episoodi ( " Doktor Tulpi anatoomialoeng " , " Öine vahtkond " ) . Fetišifilmid Pariisis <arv>. kuni <arv>.veebruarini toimub I Pariisi fetišistlike filmide festival . Programmi kuuluvad <arv> maa kõiksugust seksuaalsust ja fetišismi ( riietus , piin , nahk , värvitoonid jne ) kujutavad <arv> filmi , kaasa arvatud retrospektiiv <arv> klassikalisest fetišifilmist ( Abel Ferrara " L'ange de la vengeance " , Luis Buñueli " El " , Mario Bava " Le corps et le fouet " , Marco Ferreri " Liza " , Monica Treuti gayfilmid jt ) . Festivali kavas on ka skandaalse pornotähe ja kitšikunstniku Annie Sprinkle'i esinemised , debatt fetišifilmide sümbolistlikust olemusest ja fetišipidu " Psychopathia Sexualis " . Märt Väljataga Auhinnad loovad kirjanduse ümber pidulikkust ning skandaale . Ent kirjanikele pole neid tarvis üksnes au ja kuulsuse , vaid ka raha pärast . Mujal maailmas on auhinnad tähtsad raamatukaubanduselegi , kuid meie kirjastused ega poed ei näi veel sellist lisareklaami vajavat . Auhinnad <arv>. aastal ilmunud kirjandus on suuremalt jaolt veel pärgamata . Tõsi küll , Kirsti Oidekivi ja Jaan Kross on oma auhinna saanud : vastavalt Betti Alveri debüüdipreemia ( <arv> krooni ) luulekogu " Tigudele " eest ja Kultuurkapitali nõukogu aastapreemia ( <arv> <arv> krooni ) romaani " Paigallend " eest . <arv>. märtsil seisab aga ees Tuglase novelliauhindade ( <arv> x <arv> krooni ) kätteandmine ning <arv>. märtsil , Kristjan Jaak Petersoni päeval jagatakse välja Kultuurkapitali kirjanduse sihtkapitali auhinnad ( <arv> x <arv> <arv> , pluss väiksemad tõlkepreemiad ) . Vabariigi aastapäeval toimub riiklike kultuuripreemiate ( <arv> x <arv> <arv> ) jagamine . Kirjandusest on selle kandidaadiks seatud Hando Runneli esseekogu " Jooksu pealt suudeldud " . Kuigi raamat on hea , ei ole tal suuri võidušansse , sest varasemad aastad on näidanud , et riigipreemiate žüriis on ülekaal nende käes , kes kaasaegse eesti kirjanduse vastu huvi ei tunne . Kevade poole saab karjasemärsi ja ilutrükise " kõige juhanliivilikuma luuletuse " kirjutanu ning maal antakse välja mõned romaaniauhinnad ( Albu valla ja Virumaa omad ) . Viimased kujutavad endast väga sümpaatset kohalikku traditsiooni , mis annab aeg-ajalt kirjanduskeskustele märku maitsealternatiividest . Ja lõpuks jagavad mitmed organisatsioonid välja elutöö auhindu , mille pälvimiseks pole oluline aastasaavutus , vaid kõrge vanus ja aastakümnete pikkune figureerimine kultuuririndel . Balti assamblee kirjandusauhind jõuab eestlaseni taas <arv>. aastal . Nobeli preemia kohta täpsemad andmed puuduvad Kõige tähtsamad ja mainekamad on siiski Kulka žanriauhinnad , mida mõni vanast harjumusest ka smulkadeks nimetab - mälestusena ajast , mil nad kandsid Juhan Smuuli nime . Kulka auhindu antakse proosa , luule , laste- ja näitekirjanduse ning esseistika eest ja eesti keelest ning eesti keelde tõlkijatele . Seega on juba statuudi järgi välistatud helikunsti sihtkapitali vea kordumine , kes jagas seitsmest aastasaavutuse auhinnast kolm mänedžeridele . See on sama kui kirjanduspreemiate andmine toimetajatele ja kirjastajatele . Raamatud Millised aga olid möödunud aasta parimad teosed ? Kui Rein Veidemanni Päevalehe-pealkirja uskuda , siis " kehva kirjandusaasta päästis Jaan Kross " . Artiklit lugedes selgub siiski , et Päevalehe kirjandustoimetajal pole lihtsalt " Paigallennu " ( Virgela ) kõrval olnud mahti muid raamatuid lugeda . Niisiis ei sisalda see lause hinnangut niivõrd eesti kirjanduse aastale kui Veidemanni enda lugemisaastale . Uudiskirjandusest nimetab ta Krossi kõrval siiski veel Jaan Kaplinski luulekogu " Öölinnud . öömõtted " ( Vagabund ) ja Arne Merilai " Merlini aaret " ( Ilmamaa ) - kogumikku võluvalt virtuoosseid , ent suures annuses ka väga väsitavaid keeleeksperimente . Õnneks on ilmunud üht-teist veel . Üllatav on Jaan Kaplinski tugev esinemine kolmes žanris . Kuigi luulekogu " Öölinnud . Öömõtted " on natuke unisem kui Kaplinski eelmine kogu . Kaplinski kolmas esseeraamat " Usk on uskmatus " ( Vagabund ) jääb mulle teema poolest kaugeks , on möödunud aasta üks suurimaid kirjandussaavutusi Kaplinski ulmejutustus " Hektor " ( Looming nr <arv> , <arv> ) , erakordselt intelligentse mutantkoera monoloog . " Polekski nagu eesti kirjandus " on esimesena pähe tulev hinnang , kui see kompliment kuidagi kahtlasena ei kõlaks . Proosaraamatutest meeldib mulle kõige rohkem Peeter Sauteri " Kogu moos " ( Tuum ) , mis on ühtlasi seni parim Sauteri raamat . Paraku on selle kuuest loost kaks juba saanud tähtsa Tuglase auhinna ja ülejäänudki on tuntud ja käsitlemist leidnud lood - nii et raamat mõjub rohkem Sauteri suurimate hittide koguna kui uudisteosena . " Kogu moos " annab kinnitust , et Sauter on meil üks väheseid puhta proosa esindajaid . Teda huvitavad üksnes kõige pinnalisemad ( aistingud , igapäevased esemed ) ja kõige sügavamad asjad ( olemine , surm , eksistentsialistlik kuristik ) . Kõik vahepealne , mis prosaistidele tavaliselt tähtis - ühiskond , ajalugu , rahvas , kultuur - , talle korda ei lähe . Arusaadavalt käsitleb suurem osa meie kriitikast eesti kirjandust esmajoones kui osakest rahvuskultuurist ja seega libiseb Sauter neil sõrmede vahelt läbi . Kauksi Ülle " Paat " ( EK$ ) tõestab neile , kes seda seni veel ei uskunud , et tegemist on väga vägeva kirjanikuga . Romaani lugemisel on ka keelest tulenevad mõistmistõkked kergemini ületatavad kui Ülle luuletuste puhul . Panoraamne " Paat " on võrreldav " postkoloniaalse " kirjanduse tähtteostega nagu Ben Okri " Näljatee " ja Arundhati Roy " Väikeste asjade jumal " ( mõlemad Kupar ) ning osutub võrdlusel neist paremaks . Aasta parim debüüt ilmus siis , kui debüüdiauhind oli juba välja antud . Kaur Kenderi " Iseseisvuspäev " ( Täht ) on Tode " Piiririigi " madalstiilne variant . Autor on küllap suure tüki iseendast oma tegelasesse investeerinud , kuid oma intelligentsema poole jätnud teda kõrvalt vaatama . Raamatut võib võtta seiklusliku ajastupildina , aga soovi korral võib sellesse sisse lugeda suuri sümboleid ohverdusest ja muust , eriti kui koos " Iseseisvuspäevaga " võtta kätte Kierkegaard'i äsja ilmunud " Kartus ja värin " ( Vagabund ) . Olev Remsu kohta tuleb ikka ütelda , et tema loomes pärlid on segi sopaga . Eelmisel aastal ilmunud " Haapsalu tragöödia " ( Virgela ) kuulub koos " Moskva mälestuste " , " Arthur Magnussoni juhtumuste " ja mõne novelliga igatahes pärlite hulka . " Haapsalu tragöödia " annab üsna kentsaka tegelase silme läbi pildi pöördeaegadest <arv>-<arv> rannarootslaste elus . Esseistlik proosa oli eelmisel aastal üpris teispoolse maiguga . Lisaks Kaplinski raamatule ilmus Jaan Unduski kaunilt kirjutatud " Maagiline müstiline keel " ( Virgela ) , mis tõmbab mitmed eesti ja maailmakirjanduse tekstid liistule , mille ühes otsas on müstika - pürg keeletaguse tõeluse poole - ja teises otsas maagia - keele teovõime usaldamine . Undusk põhjendab , miks müstikut ei peaks ülearu tõsiselt võtma , kui ta keele mannetust kirub , miks kristlik müstika ei saa iialgi oma sidemeid keelega katkestada , ning seab kahtluse alla arusaama , et müstiline kogemus eelneb seda viletsalt väljendavale müstilisele tekstile . Ka Linnart Mälli " Nulli ja lõpmatuse vahel " ( Ilmamaa ) tegeleb teksti ja teispoolsusega , ent tema fookus on idamaa kultuuridel . Kogumikus taastrükitud järelsõnad ja ülevaatlikud artiklid on huvitavamad ja ma usun , et peavad ka ajaproovile kauem vastu , kui välismaal palju viidatud , ülimalt kokkupressitud väljendusviisiga teaduslikud kirjutised budistlike tekstide genereerimismehhanismidest . Haljand Udami kirjutistest oleks saanud panna kokku tõenäoliselt palju sisukama kogu kui peamiselt ühiskonnakriitilisi lehelugusid sisaldav " Loetud ja kirjutatud " ( Eesti Entsüklopeedia Kirjastus ) . Absoluut ja ühiskonnakriitika klapivad omavahel alati halvasti . Nõnda ka Udamil . Absoluuti ei saa pruukida mõõdupulgana , sest ta on kättesaamatu . Viivi Luige meelisklusvihik " Inimese kapike " ( Vagabund ) viib meid otsekui Halloweeni maailma ; selles ringlevad suhkurdatud inglid ja koletised , vampiirid ja frankensteinid , sajandilõpu õudused , salongiapokalüptika ja Kirjaniku Sõna jne. Kui raamatut huumoriga võtta , on see mõnus lugemine . Hando Runneli " Jooksu pealt suudeldud " ( Ilmamaa ) mõjub kergendusena muu teispoolsusse sihtiva esseistika taustal , olgugi et raamat on Runneli eelmistest arutluskogudest ebaühtlasem ja kaanepaberil hirmutab Langemets lugejat väitega , et raamatus kõneleb Südametunnistuse Hääl ise . Nagu Udami või üle-eelmisel aastal ilmunud Kaalepi artiklikogu puhul rikub muljet tahtmine säilitada ajaloo jaoks ka kõige juhuslikumaid tekste . Sellegi poolest leidub Runnelil terve hulk eeskujulikult süvenenud arvustusi ja kujundikäsitlusi . Parim osa möödunud aasta luulest ilmus kordustrükkidena . Päris uute raamatute seast oma koolivenna ja hea sõbra Kalev Kesküla " Vabariigi laulude " ( Tuum ) õiglane esiletõstmine tema enda toimetatavas ajalehes mõjuks üldsusele kindlasti räpase mänguna . Jätkem siis parim luuleraamat esile tõstmata ja rääkigem veel Kaplinski " Öölindudest . Öömõtetest " , mis sisaldab suuremas osas suhteliselt vähenõudlikke vaatlusi sauna tagant tiigi äärest . Raamatu kõige paeluvamad , poliitiliste ja ühiskondlike viidetega intertekstuaalsed luuletused võiksid aga peaaegu sama hästi pärineda Kalev Kesküla sulest . Indrek Hirve " Pärlhallis " ( Varrak ) on seniavaldamata luuletusi napilt , aga tegu on ühe kõige ilusama raamatuga . Lugeja , kes kõike ilmunut jälgida ei jõudnud , saab panoraamse pildi eelmise aasta kirjandusest kevade poole Loomingu žanriülevaadetest . Kas aga kirjanduslaureaadid valitakse siin mainitud nimede hulgast , selgub hiljemalt <arv>. märtsiks . <arv>aastane Viktor Pelevin on vene kirjanduse uus maailmanimi . Tauno Vahter Teda ülistavad nii briti kui ka prantsuse kriitikud . USA vaimueliidi ajakiri The New Yorker on valinud ta " Euroopa kuue parima noore kirjaniku hulka " . Tema töid võrreldakse Kafka ja Bulgakovi loominguga . Ja ta näeb välja nagu keskmine kantpea . Tema nimi on Viktor Pelevin ja ta on kõigest <arv>aastane . Noore venelase teoseid iseloomustab nõukogudeaegsete tabuteemade originaalne ja äraspidine käsitlemine . Pelevini lugudesse on pikitud hulganisti idamaist müstikat ja filosoofiat ning absurdi ja uimasteid . Tema kõige edukamat , <arv>. aasta lõpus ilmunud romaani " Tšapajev ja Pustota " on üksi Venemaal müüdud üle <arv> <arv> eksemplari . Tänapäeva Venemaal iseloomustavad nii suured arvud pigem kiirkeedupottide läbimüüki , kommenteerib Reutersi ajakirjanik Gareth Jones . " Tšapajevi ja Pustota " peategelane on allakäinud luuletaja Pjotr Pustota . Ta on <arv>. aastal legendaarse punakomandöri Tšapajevi sõber ja ratsaväediviisi politruk . Ühtlasi on Pustota kaasajal Moskva hullumaja patsient . Pelevini sõnul avastas ta pärast teose valmimist , et NSV Liidu ajast pole seal juttu mitte sõnagi . Teose põhiaines on ajastule iseloomulike inimtüüpide mõtteviisi üle irvitamine . Üks raamatu tegelasi on transvestiit Maria : " Kes teie olete ? " " Maria , " vastas hääl . " Aga perekonnanimi ? " " Lihtsalt Maria . " " Aga kuidas te haiglasse sattusite ? " " Ikka selle pärast , et ennast ära lõin . " " Kuhu te siis ennast ära lõite ? " " Ostankino telemasti vastu . " Romaani teised tegelased on Arnold Schwarzenegger , kärbseseeneleotist joovad mafioosod , kes satuvad Dante põrgusse , ja vene uusrikkad , kes tülitsevad selle üle , kes neist kõige uuem on . Tšapajeviga peab Pjotr maha pikki filosoofilisi vestlusi elu ja olemise üle . Peategelasel on ka oma firmakokteil , segu viinast ja kokaiinist , mida madrused kutsuvad " balti teeks " . Nii selle kui ka Pelevini teiste raamatute menu lükkab ümber levinud ettekujutuse , nagu oleks tänapäeva venelased raamatute vastu igasuguse huvi kaotanud , tegeldes üksnes endal hinge sees hoidmisega . Et tegu pole ainult siseringi naljaga , näitab ka " Tšapajevi ja Pustota " tõlke vaimustatud vastuvõtt Prantsusmaal . Ingliskeelse väljaande pealkirjaks peaks tulema " Savist kuulipilduja " . Anarhistliku huumori ja müstilise õhkkonna tõttu võib teost võrrelda Mihhail Bulgakovi kultusromaaniga " Meister ja Margarita " . Muide , Pelevin ise peab seda <arv>. sajandi parimaks vene romaaniks . Samas tekkis <arv>. aastal skandaal , et " Tšapajevit ja Pustotad " ei esitatud Bookeri , Vene kõrgeima kirjandusauhinna kandidaatide hulka . Oma nördimust avaldas isegi Londoni The Times . " Üks Bookeri žürii liige nimetas seda teost viiruseks , mis on loodud Venemaa kultuurimälu hävitamiseks . Järgmise nädala jooksul osteti seda raamatut <arv> <arv> eksemplari , " naerab kirjanik . Gorki instituudis kirjandust õppides vedas Pelevin kihla , et sooritab kõik eksamid ettevalmistuseta ja rääkides ainult Arkadi Gaidarist . <arv>. sajandi vene kirjanduse eksamil sattus talle pilet " Isade ja poegade " kohta . " Et mõista romaani " Isad ja pojad " , peame me aru saama Turgenevi isiksusest , aga see on võimalik ainult siis , kui me käsitleme Ivan Sergejevitš Turgenevit kui omamoodi <arv>. sajandi Arkadi Gaidari . Niisiis , kes on Arkadi Gaidar ? " alustas Pelevin ja võitis kihlveo . Varasemast elust on Pelevinil ka lennundusinseneri diplom . Tema ülesanne oli leida abinõusid putukate sattumise vastu MIGi reaktiivlennukite mootorisse . Pelevini debüütromaan " Omon Ra " ( <arv> ) jutustab Nõukogude kosmoseprogrammi suurest blufist . Peategelane Omon unistab väikse poisina pioneerilaagris kosmonaudiks saamisest . Kui poisi unistused täide lähevad , avastab ta , et mehitamata kosmoselaevad on tegelikult mehitatud omamoodi enesetapulenduritega . Romaani pühendus kõlab : " Nõukogude kosmose kangelastele " . Pelevin ise arvab , et seda ei tohi liiga tõsiselt võtta , pigem on tegu kirjeldusega lennust nõukogude inimese sisekosmoses . Kirjutamist alustas Pelevin ulmejuttudest , mis ilmusid nõukogude aja lõpul ajakirjas " Himija i Žizn " . Juba <arv>. aastal sai ta Väikese Bookeri oma esimese jutukogu " Sinine latern " eest . Kuigi Pelevin on noorte seas väga populaarne , on ta loomult pigem erak , eelistades avalikust melust eemale hoida . Pelevinile helistades vastab automaatvastaja naishääl : " Helistasite sellisel numbril . Pärast piiksu jätke sõnum . Tampoone ja Herbalife'i mitte pakkuda . " " Hirmus on olla avaliku elu tegelane . Minu meelest peaksid kirjanikud hoiduma ise legendiks muutumast , " väidab Pelevin , kelle kontaktid fännidega toimuvad põhiliselt Internetis , kust võib ka leida tema teoseid tervikuna . Pelevin ei varja oma kirjutamise ajendeid ega mõista , miks püüavad lugejad tema teostest mingit sügavat peidetud tagamõtet leida : " Ma kirjutan lõbu pärast . Pole mul mingit sõnumit ega missiooni . Kirjaniku ainus missioon on elus olla . " Vene oludes kõlab see ketserlikult , sest venelased on alati võtnud kirjanikke ja nende " sõnumit " ülitõsiselt . " Olin kolm aastat jutti joonud ja pidin midagi tegema . Mõned kasvatavad muskleid , mina kirjutan romaani , " ütleb kirjanik Helsingin Sanomatele antud intervjuus . Kuna Pelevin ei tunne rahapuudust , siis ta reisib palju . Aeg-ajalt kaob ta mõneks ajaks mõnda Lõuna-Korea budistlikku kloostrisse . Pelevin möönab , et ta on väsinud alkoholi uputatud ateismist , " meie peamisest vaimsest pärandist " , ning tüdinud kreeka-katoliku kiriku liputamisest . " Kui tahad elada normaalset elu , siis Venemaa on selleks maailma kõige jubedam koht , " ütleb Pelevin intervjuus Reutersile . " Aga kui olla kirjanik , kui olla huvitatud sellest , " sihib ta näpuga oma laupa , " siis on ta parim . " Alkohol ja narkootikumid on vene termini järgi metropolikirjanike hulka kuuluva Pelevini teostes pea alati tähtsal kohal . " Narkootikumidesse , eriti sõltuvust tekitavatesse , suhtun väga negatiivselt . Ise ma neid ei tarvita , aga olen näinud , kuidas inimesed nende kätte surevad . " Poliitikat Pelevin eriti ei salli . Ta on pisut skeptiline praeguste liberaalsete reformide suhtes . " Venemaa probleem ei ole mitte kommunistide ja liberaalide vastasseisus , vaid kogu see koht on läbi ja lõhki kriminaalne . Ise paigutaksin end vasak-parem-tsentristide hulka . " Pelevin suhtub irooniliselt mitmetesse vene kirjandusklassikutesse . Näiteks " Tšapajevis ja Pustotas " nimetab ta Aleksei Tolstoid sopajoodikuks ja süüdistab Nekrassovit sodoomias . Lev Tolstoid peab ta tüüpiliseks naisteromaanide autoriks . " Kõvasti pikkust ja natuke seksi - ja ongi käes bestseller , " peab ta silmas " Anna Kareninat " . Praegu on Pelevin ametis uue romaani kallal , mille peategelane on reklaamikirjanik , kelle ülesanne on kohandada Lääne reklaamtekste ja lööklauseid " vene hingele " . Teadus nagu jutt Lauri Vahtre . " Teine lugemine " . Virgela . Tallinn , <arv>. Lauri Vahtre kirjutab ilusti , soravalt , kujundlikult . Vanasti , kui kirjanikuamet oli au sees , öeldi : nagu kirjanik . Nüüd tähendaks see positsioonika inimese solvamist , ja jäägu siis võrdlus tegemata . Ometi saame tänagi küsida , kas kirjutatu on tõsi . Mõnedki eesti esseistid on püüdnud olla nii literaadid kui ka teadlased ; selle suuna markantseim ja edukaim esindaja on Lennart Meri , ka Lauri Vahtre kuulub nende hulka . Lauri Vahtre stiilile nagu ei sobigi tekstid , kus luisata ja liialdada oleks kohatu , sest kõik nn tõest kõrvalekaldumised oleksid avastatavad , kui keegi vaid viitsiks arhiivis või vanade ajalehtede kallal tööd teha . Näiteks on artikkel " Karskusseltside osast Eesti riikluse sünniprotsessis " terane ja on selles kogumikus kõige teaduslikum , aga kõigub nagu kahe stiili vahel - osalt jutustab teadusest informeerivalt , dotseerivalt ja vastuvaidlemist mitte sallivalt ( nagu me oleme seni harjunud ) , osalt esseistlikumalt . Viimases " keeles " leidub huvitavaid psühholoogilisi tähelepanekuid Ado Grenzsteini , Jaan Tõnissoni , Villem Reimanni , Fr . R. Kreutzwaldi jt kohta , millele iga üks võib vastu toriseda , kuna need on nn tõestamatud . Hästi sobivad Vahtrele kunagi Vabas Euroopas ette loetud miniesseed , pealegi pole need kinni rahvusluses , mis kohati tundub olevat tema sundideoloogiaks . Fiktsioonid ja spekulatsioonid on Vahtre tõeline mängumaa , tões kinniolek aheldab meest . Lugeja jaoks on lühiesseedes käsitletavad sündmused Roomas , Bütsantsis , Sumeris jm sama kauged ja kontrollimatud nagu " Nüri võitlus lohega " , milles Vahtre käsitleb legendaarse " Noor-Tartu " sündi ja surma . " Noor-Tartu " -nimeline rühmitus TRÜ ajalooteaduskonnas ja selle ümber aastatel <arv>-<arv> on andnud meile terve hulga silmapaistvaid ja veel tänagi noori mehi , nimetagem Mart Laari , Tõnis Lukast , Heiki Valku ja muidugi Lauri Vahtret ennast . Kahtlustaja küsiks kohe : kui palju on tegemist eneseglorifitseerimisega , kui palju nn tõega , nagu oleks võimalik neid kahte eristada . Küsima aga sunnib eelkõige essee stiil ja ülesehitus , mis sarnaneb eeposega . Pealkirjast alates on artiklis olemas " head " ja " halvad " , esimeste hulgas olgu peale juba nimetatute mainitud veel " Kodulinna " -liikumise ema Tiina Mägi , ideoloogid Ants Juske ja Linnar Priimägi , ajaloolane Hans Alttoa jt toona ilma positsioonita inimesed . Lohevägedesse kuulusid võimu tipud eesotsas EKP Tartu Linnakomitee esimese sekretäri Indrek Toomega , TRÜ rektori Arnold Koobiga ja Tartu KGB bossi Anti Taluriga jt. Teame , kes võitis . teame , et see ei olnud Koljat . Milles on siis asi ? Aga selles , et toonane elu oli halli argipäevasuse all ise belletristlik , isegi eeposlik , igatahes kaugel tõelisusest . Ja Vahtre on leidnud õige nurga selle kirjeldamiseks . Vahtre tekstid on ideoloogiliselt naturalistlikud ja ateistlikud , ning see takistab eelkõige usku puudutavate artiklite vastuvõtmist , sest nende puhul kipub endisaegne teaduslikkuse-taotlus välja lööma , sest ateistist autori ja religioosse teema vahel tekib vastuolu . Artiklid on kirjutatud aastatel <arv>-<arv> , autori ideoloogia on selle aja jooksul jõudnud muutuda sotsiaaldemokraatlikust parempoolseks , ja kindlasti ei ole see etteheide . Kosutav on lugeda paralleelselt Jaan Kaplinskit ja Lauri Vahtret - esimene muutub ühe vasakpoolsemaks ja antirahvuslikumaks , teine on vastupidisel teel . Kogumikus on ka mõned tõigad , mis mulle on teada mõnevõrra teistsugustena . Leheküljel <arv> on öeldud , et Portugali kolonisaatorid oskasid Angoolast lahkuda viisakalt . See küll ei ole õige . Portugali kolonialism oli maailma ainuke kolonialism ilma rassismita , nn lüsoafrikanismi teooria ja praktika koguni toetas valge koloniaalametniku ja musta või kollase naise kristlikku abielu , sellisest abielust sündinud esimesele pojale anti tasuta haridus Lissaboni ülikoolis . Tulemus : Portugali kolonialism kestab tänini ( Macao ! ) , selle lõpp Aafrikas oli aga väga verine ja punane . Leheküljel <arv> on migratsiooni käsitledes unustatud mainimata eestlastele <arv>-<arv> peale sunnitud endasse suletud hoiaku pahupool - ENSVs venestusid siia abi otsima tulnud karjalased ning Venemaa- ja Kaukaasia-eestlased , kes oma kodumaal olid suutnud säilitada rahvusidentsuse . Leheküljelt <arv> on näha , et Vahtre ei tunne Mihhail Bulgakovi ja Jossif Stalini vahekorda . Nimelt käis diktaaator <arv> korda vaatamas dissidendi näidendit " Turbinite päevad " , mis põhjusel ei julgenud ükski repressiivorgan dissidenti puutuda , kuigi himu oli suur . Keelati Bulgakovi avaldamine , aga ometi määrati talle stipendiumilaadne toetus ! Apsakaid näib põhjustavat poliitiku ja võitleja veendumus , mis surub elu ja ajaloo vajalikesse raamidesse . Kui fakt ei mahu süsteemi , siis seda halvem faktile ! Valdavalt saadab aga teksti intelligendile iseloomulik kõiges kahtlemine , oma sümpaatiateski vigade otsimine . Lauri Vahtret iseloomustab originaalne ja loogiline juurdlemisvõime , mille tulemuseks on terased tähelepanekud kaunis keeles . Vahtre ise on seni eelistanud endas teadlast ja uurijat mängumehe ja pajataja asemel . Mina sooviksin lugeda kunagi Vahtre tekste , kus autor ei ole enam tões kramplikult kinni , vaid laseb fantaasial vabalt lennata . _Olev Remsu_ Toomas Vint . " Kunstnikuromaan " . Varrak , <arv>. Maalijast kirjaniku või kirjanikust maalija Toomas Vindi uus raamat " Kunstnikuromaan " on rõhutatult mehelik ja enesekeskne . Selles arutletakse sageli üldkategooriate üle , mis peaksid justkui kehtima ühesugustena kõikidele inimestele kõikidel aegadel . Ja kui see nii pole , siis haudub raamatu peakangelane , <arv>ndate põlvkonna kunstnik Paul , tõsimeelselt enesetappu ja minategelane , tema-ealine kirjanik Paul , puistab irooniat käisest ning läheb lõpuks kunstnik Pauli teed . Tegevus toimub <arv>ndatel . Naljakaks teeb asja see , et romaanis käsitatakse nö üldkategooria pähe ka autorile endale sümpaatset loomingulist meetodit sürrealismi , nii nagu ta sai sellest aru <arv>ndatel aastatel , mis aga <arv>ndate kunstipildis ei suuda enam sama hästi konkureerida . Lühidalt , selles ongi " süüdi " arvukad kunstikriitikud ja kuraatorid , kelle ohvrina kunstnik end romaanis tunneb . Jumal tänatud , et Toomas Vint valdab sulge sama hästi kui pintslit , olles võimeline sõnastama enda ja oma põlvkonnakaaslastest maalijate psühholoogilisi änge . Sest romaani käivitav probleem eksisteerib elus endas - maalijad , kes veel <arv>ndatel seisid kindlalt hierarhia tipus , leidsid end uues kunstiparadigmas järsku troonilt tõugatuna . Nagu graafikudki . Hierarhia tipu maalijad olid ümbritsetud mõttelise aupaistega . Ja sellistest maalijatest kirjutatakse tavaliselt heroilisi kunstnikuromaane . Kuidas kirjutada aga kunstnikuromaani siis , kui aupaiste kunstniku ja ta loomingu ümbert on kadunud ? Selle probleemiga maadlebki üsna viljatult kirjanik Paul , minategelane . Kuna Toomas Vindi arusaam <arv>ndatest seisneb selles , et edukad on ainult keskpärased kunstnikud , kes oma loomingut läbi ei " kannata " , siis kirjutab ka tema oma romaani rõhutatult " tühjana " üksnes sellest , kuidas kirjutada romaani . Kui lugeda raamatut empaatilises võtmes kui kunstilisse vormi peidetud hädakarjet , siis võime tunda sümpaatiat mõlema Pauli ja nende kaudu vanema põlvkonna maalijate suhtes . Ja kui Toomas Vint kutsub üles vastu vaidlema , siis tundub seegi mõttetuna , sest erinevalt tõsiteaduslikust tekstist on ilukirjandust võimalik üksnes aktsepteerida sellisena , nagu ta on . Mille autor on muidugi saavutanud . Sest mida vaielda kirjanik Pauli lausega , et postmodernism on sama mis natsionaalsotsialism . Siiski on naljakas jälgida , kuidas <arv>ndate rüütel leiab endale <arv>ndate kunstist mitte ainult vaenlasi , vaid ka mõttekaaslasi . Kõigepealt avastatakse " üks naiskunstnik " ehk Ene-Liis Semper , kes juhtus romaani kirjutamise ajal eksponeerima Vaala galeriis video-installatsiooni enesetapu teemal ( lk <arv>-<arv> ) , ning Vint käitub oma romaaniga nii nagu Ene-Liis Semper videoga , sooritades peakangelasele virtuaalse enesetapu . Seega pole romaan üldse kurb . Ja veel on ta avastanud Anselm Kieferi , kes eksponeeris <arv>. a New Yorgis oma maalide autodafee ( lk <arv> ) . On õige , et nn <arv>ndate põlvkonda kuuluvad maailmanimega kunstnikud on <arv>ndatel ja <arv>ndatel seoses paradigma vahetusega läbi teinud ka aastaid kestvaid sisemisi kriise nagu eestigi kunstnikud , mille väljenduseks meil on Toomas Vindi kaks viimast romaani . Selles mõttes tuleb tema raamatuid võtta küll väga tõsiselt . Kuid romaanil on ka palju teisi aspekte . Ülesehituselt on raamat nagu lapitekk . Ühe lineaarse jutustuse asemel on käibel mitmeid erinevaid jutustusi , mis toimuvad eri aegadel , minevik vaheldub olevikuga , " madal " olmeline tekst " kõrge " filosofeeringuga , dokumentalistika puhta väljamõelduga , reaalsus irreaalsusega . Kohati võiks varustada teksti lausa viidetega artiklitele või kuluaarivestlustele , milles võiksid olla märgitud konkreetsed nimed ja aastaarvud . Siis jälle libiseb reaalne mõõde käest . Mulle isiklikult pakkusid romaanis suurimat elamust kaks teineteisele vastandlikku tekstiosa - peatükk " Timukas " ( lk <arv>-<arv> ) , mis on täielik absurd , esitatuna kui jutt jutus , omaette novell , kirjanik Pauli noorpõlve katsetus ; ja teise jao algus ( alates lk <arv> ) , mis on kirja pandud mälestuste zhanris . Seal on väga usutavalt juttu sõjajärgsel ajal Eestis üleskasvanud lapse psühholoogiast ning tema hirmudest . Tundub , et sõna " hirm " ongi paljude nähtuste võti tol ajal ja edaspidi . Autori kirjutamisviiski muutub sel kohal ootamatult vahetuks ja isegi soojaks , mida ei saa öelda kirjanik Pauli arvukate kunstlike , pseudo (enese)irooniliste ja kohati surmigavate sisemonoloogide kohta . Viimaste puhul arvasin ära tundvat mingi eesti alateadvuses laiemaltki valitseva tüüpmõtlemise , et kui sa kuulud väikerahva hulka , kellel on vähe väge ja võimu ning kus igaüks sind nägu- ja nimepidi tunneb , siis ikka ei julge kaine peaga otse ja ausalt välja öelda , mis südamel , vaid laskud ümbernurga-ütlustesse . Sürrealism annab veel nagu alibi , et rüütada oma julgusetus esteetilistesse sümbolitesse , mis jätab ütlejast targa mulje . Aga teiste eestlaste seas peab ilmtingimata jätma endast targa mulje . Pärast " Kunstnikuromaani " lugemist tekkis aga vastupandamatu soov lugeda hoopis Toomas Vindi autentseid mälestusi , kus ta kirjutaks sama andeka kirjanikusulega õigete nimede all ja ilma sürrealismita iseendast , oma vennast ja abikaasast ( kõik nad on ju olulised kunstnikud , keda romaanis korra ka nimeliselt mainitakse ) ja sümpaatsetest kaaskunstnikest , <arv>ndatest aastatest , nii nagu tema neid koges , ja ilmselt ka hilisematest aastakümnetest . Sest " Kunstnikuromaan " ongi juba kohati väga julge raamat , igatahes julgem kui Toomas Vindi eelmine romaan , veiderdav ja ülimanipuleeriv " Lõppematu maastik " . Heie Treier Mihkel Mutt Lavastus on puhta joonega , metafoorne ja monumentaalne , väga hästi mängitud ja kaunilt lauldud , kunstina nauditav , kristalne kooda Pedajase laadile . Aga see sisu või sõnum , milleks seda rakendatud , jätab vastuolulise tunde . Ja ainult esteetilist külge imetleda tõtt-öelda ei viitsi . Katsun oma kahtlusi põhjendada . Alustame pealkirjast . Madu on piiblis ambivalentse tähendusega . Ta on paradiisis pattuahvatleja , aga Vanast Testamendist loeme : " Siis tegi Mooses ühe vaskmau ja pani seda ridva otsa ; ja see sündis , kui madu kedagi hammustas , ja ta vaatas vaskmau peale , siis jäi ta elusse " ( <arv>.Ms.<arv>.<arv> ) . Ja seoses sama episoodiga Uuest Testamendist : " Ja nõnda nagu Mooses ülendas kõrbes vaskmadu , nõnda peab ülendatama inimese poega " ( Jh . <arv>.<arv> ) . Võiks öelda , et tegemist on kujundliku käibefraasiga , mida võib tõlgendada väga erineval moel ja mida armastavad psühhoanalüütikud . Kõige lihtsam ja üldinimlikum tõlgendus olekski : me ei tea ega saa teadmagi , las inimeste unistused jääda unistusteks . See on üllatus , hämmastus ja ka aukartus millegi ees , mis jääb mõistmise piirest väljapoole . Nagu tähistaevas pea kohal ja moraaliseadus meie südameis vapustas Köningsbergi mõtlejat . Me ei tea , miks toimus Västerbottenis maalihe , mis neelas kõik juuresolijad , ehkki enne ega pärast pole sealkandis midagi selletaolist ette tulnud . Issanda teed on äraarvamatud . Aga lavastamiseks ei ole säärane üldine avatuse versioon muidugi parim võimalus , sest teater on loomuldasa kontseptuaalne . Seepärast on siin tehtud vahe heade ja halbade vahele . Head ei pidanuks hukkuma . Et nad siiski hukkusid , selles on süüdi jumala halastamatus . Nii kõlaks vulgaarne telegrammstiil . Mulle ei tundu aga säärane lahendus loogiline , sest eeldused , " kuriteo koosseis " , nagu seda lavalt näeme , ja tagajärg , kuhu asja juhitakse , pole päriselt kooskõlas . Pole need tegelased nii sikkudeks ja lammasteks jaotatavad ühti . Halvad on praegu vanaperemees Ol Karlsa ning ta poeg Karl Orsa ning osaliselt Johanna , kes lahkub talust parema elu peale ning ei taha sugulasi enam tunda . Vahel jääb lausa mulje , nagu olekski mao all mõeldud Karl Orsat . Head on talupere , kes langeb üha enam Karl Orsalt krediidivõtmise võrku . Nii omandab lugu lausa sotsialistlik-ateistliku värvingu . Maha vereimejad , maha pankurid jne ! Rootsi sotsiaaldemokraatia ? Tõsi , Karl Orsale on laval võimaldatud heledamaid hetki , pehmet koomikat , mis tedagi inimlikuna näitavad , ja vastaspoolt pole lausa inglitena kujutatud . Neis on kergemeelt ja ühepäevamentaliteeti . Ülle Kaljuste Teana ei esita kitseema seitsme tallega . See on päris karune ja praktiline naisolevus . Ent üldjoontes on liigitus siiski paika pandud . Ma ei tunne nii hästi toonast olustikku , võin vaid otsustada analoogiate najal eesti ajalooga . Jutustaja Johan ( Taavi Teplenkov ) küsib kogu aeg halemeelselt " mida me oleksime pidanud tegema ? " . No midagi ikka oleks võinud teha . Raske on taibata , milles seisnes õigupoolest selle perekonna olukorra erandlik hirmkohutavus . NB ! nad saavad muuhulgas tegelda sellega , mida kõige kallimaks peavad , so muusikaga . Neil on harmoonium , millega Tea käib pidudel mängimas , ning Evale kingib Karl Orsa viiuli . Kunsti nimel on ennegi ohvreid toodud . Igatahes on nende olukord kaugelt midagi muud kui Mahtra sõja " silk , leib , kört " . Ent hoobid siiski sajavad . Tervisehädad , surm sünnitamisel jm. Mille eest ? Võtame nüüd selle põhiliini . See on mitmesuguste teenuste eest maksmine naisterahva kehaga ( see on see ürgeuro ) . Tänu sellele ei tasu Tea mitukümmend aastat oma koha eest renti , pärast maksab samamoodi ta tütar . Jätame kõrvale , et see muudab loo pisut üheülbaliseks . Asjaosalised ja juuresolijad mängivad maksmise traagikat suurde plaani . Historistlikult lähenedes võiks seda natuke kahtluse alla seada , ent see selleks . Vaatame korraks maailma üleüldse . Kodanlik abielu on prostitutsioon , ütles mingi marksismi klassik . Ja tal on suurel määral õigus . Igasugune soojemate tunneteta abielu on tänapäevalgi suurel määral tehing . Karl Orsa vahekord Teaga erineb moodsast külalisabielust ainult ühes punktis . Ta ei anna lastele oma nime , mis toona oli küll väga tähtis tegur . Kole või patune on aga see , et külalisabielust tekivad võimatud segasuhted , nimelt sigitab Karl Orsa oma isa tütrega . Ehk hävitatigi nende paik maamunalt seepärast , et sellest kujunes väike Soodom . ( Vahemärkusena : kui vaadata kavalehele , siis mängivad neid punntädisid ja iseenda emasid Kleer , Harriett ja Garmen . Ainult Külli Koik rikub kvarteti ära . Sa pühadevahe , armas eesti keel ja meel , kes neid suudaks lahuta ! ) . Nõudja on patuses vahekorras suurem süüdlane , aga andjagi pole puhas . Õõva lisab , et oma kehaga maksmisega peaaegu harjutakse . See muutub igapäevaseks , loomalikult tuimaks . Seoses sellega on mul meeles üks detail . See on Zola " Söekaevuritest " . Seal on ka nii , et poodnik ei anna enam võlgu , välja arvatud juhul , kui uut võlga tegema saadetakse kellegi noor abikaasa või tütar . Kui siis puhkeb mäss , tormavad vihased naised poodniku kallale . Nad rebivad tollelt suguosad , millega ta neid ja nende tütreid " villinud " , torkavad need toki otsa ja tormavad kui erinnüsed tänavale , võigas " lipp " kõrgel ees . See detail , kui mõelda asjade tegeliku , nominaalse olemuse üle , matab kõik , mis " Mao tees " samal alal toimetatakse . Siin on lugu naisest , kes jäeti vananedes maha . Ja alustati liini tema tütrega . Mis on sellel pistmist Hiiobiga ? Hiiob oli vaga ja püha mees , kes ei läinud kompromissidele . Leonid Andrejevi Vassili Fiveiski oli ka aus ja püha mees , aga temale ei halastanud jumal isegi mitte lõpus . Kui juba on läinud kirjanduslikele paralleelidele , siis eelistan sama müüdi töötlust meie " Põrgupõhja Vanapaganas " . Kindlasti on seda lavastust hea pakkuda väljapoole , metafoorid linadega on kujukad ning näitlejatel on võimalus luua suure joonega , samas detailides väga töödeldud väärisrolle . Ehk õnnestunuim ühendus oli panna noor orgaanika " hunnik " Jan Uusõld vanema " hunniku " Ain Lutsepa poega mängima . Kuigi eksterjöörilt erinevad , on neil laval usutav nabanöör . Jändrike mehekujude loomisel ei saa Lutsepp enam põhimõtteliselt üllatada , sest me teame tema sellealaste võimete piiritust . Ol Karlsa on puhas teatrinauding . Ent siiski : kui lavastaja oleks söandanud mõlemat leeri ambivalentsemaks muuta , oleks tulemus huvitavam ka ideelt . " Mao tees " on kõik saanud natuke sirgem kui " Punjanbas " , " Soos " või " Peiarites " . Igavene ringlemine on see maailma elu Kellele Lindgreni " Mao tee " tekstina tuttav , ei saa jätta endalt enne etendust küsimata , et kuidas on võimalik minavormis ja issameie palvena kirjutatud lugu lavale lahti kerida . Pedajas on seda suutnud . Ja mitte ainult . Ta on suutnud raamatust lavale üle kanda selle põhjamaa pietismi , stoilisuse ja melanhoolia , millest kirjutab teose eessõnas Anu Saluäär , kelle sõnul südantlõhestava sündmustikuga romaani õigustus on selle vormis - <arv>. sajandi Iiobi pöördumises Jumala poole Põhjamaa kõrves . Ka Pedajase instseneeringu ja ennekõike lavastuse õigustus on selle vormis . Kuigi lavajoonis on pigem minimalistlik , on lavaruum pidevalt äärest ääreni täidetud . Eluga , mis jääb sünni ja surma vahele ja mille vahele omakorda jääb Johani pere saaga , ühe perekonna lugu läbi mitmete põlve . Siit ka lavastuse dünaamika läbi korduvate võtete ja sümbolite . Jakob koos Tea ja Rakeliga keerleb , Tea koos Eva , Rakeli , Tilda ja Johannaga keerlevad kui vurrid laval . Linast välja keereldes sünnib perre uus liige , lavale uus tegelane . " Mao tee " keskne kujund on valge lina . Eriti kristlikus temaatikas on seda läbi aegade piisavalt ekspluateeritud . Ja ikkagi on Pedajas osanud leida oma tee . Lina on sargaks siit ilmast minejale ja üsaks siia ilma tulijale . Neljast nurgast kokkulapatud lina kantakse kui kirstu viimsel teekonnal , sellesama lahtitõmmatud lina seest rullub välja uus elu - Ol Karlsa , Karl Orsa ja Jakobi järglased , Tea järglased ; need , kes elu edasi kannavad . Lina taga toimetatakse olulisi asju , selle toimetamisega teevad Tea ja hiljem ka Eva tasa rendivõlad . Mida aga lavastuses pole , on võlts ja sentiment . See on põhjamaiselt aus ja kirgas lavastus . Isegi omamoodi aus on oma küünilisuses ja ühemõttelisuses ka Ain Lutsepa Ol Karlsa ja Jan Uuspõllu Karl Orsa . Midagi pearulikku on neis mõlemas , nii isas kui pojas . Kohati nad justkui polekski sügavamas hingesopis sedavõrd alatud . Lausa kalkuleeritud rezhiilise joonise kõrval õhkab lavastus ometi lummavat soojust . See on köielkõndija oskus , kogemus ja tarkus , mida Pedajas meile siin demonstreerib . Lavakunstikateedri <arv>. lennu musikaalsust on palju kiidetud . Ja Pedajas mitte ainult lavastajana , vaid ka muusikuna pole kitsi olnud seda annet ära kasutama . Noorte näitlejate mitmehäälne koor paneb sipelgad seljal jooksma . " Mao tee " viib meid juba legendiks saanud Pedajase " Epp Pillarpardi Punjaba potitehase " juurde . Sedavõrd rohkelt on kahte lavastust ühendavaid allusioone , märksõnu , õhustikku , et seda mitte märgata . Ent Pedajas ei flirdi siin paljukiidetud " Punjabaga " . Seal oli tuli , vesi , savi , laul , siin vesi ja laul . Need oleksid justkui Pedajasele algelemendid , millest ta maalõhnalist , mingist ürgsusest ja naturaalsusest pakatavat võlujooki keedab . " Igavene ringlemine on see maailma elu - ringleb maakera , potitegemisratas ja meister Niilas Epu ümber , " filosofeerib " Punjabas " noor meister Jass . Need sõnad sobivad ka Johani suhu . Igavene ringlemine on see maailma elu , oleks motoks nii " Punjabale " kui " Mao teele " . Muidugi , " Mao tee " tonaalsus on tunduvalt tumedam . Ühtlasest ansamblimängust on raske kedagi esile tõsta . Nauditava kõrvalosa teeb Ain Lutsepp . Tema pilukil silmade ja kavala ilmega Ol Karlsa on tõeline saatan-vereimeja , kelle nahkrihmaga , mis piiblikaante vahele kokkutõmmatud pandikirju koos hoiab , Vanaisa ennast hiljem üles poob . Kui Ol Karlsa elu loojangul oma veritsevaid haavu soolaga hõõrudes viimaks taltub , hakkab tast isegi hale . Jan Uuspõllu näitlejaorgaanika toonitab Karl Orsa loomust . Ühtaegu on selles pilgus halastamatust , kavalust ja uhkust . Kleer Maibaumi Eva , Külli Koigi Rakel , Harriet Toompere Tilda ja Garmen Tabori Johanna on need , kes kannavad lavastuse helgemat poolt . Nende kõrval Ülle Kaljuste mängib Tead ehk isegi liialt rõhutatult vananeva ja mahakantava pereemana . Tiit Suka külaarst Hanna Erik on ühele tohtrile kohaselt asjalik . Veikko Täärile on jumal andnud sedavõrd suurt lavasarmi , et tal justkui ei tulekski publiku ees muud teha kui vaid seal olla ja ikka on ta usutav . Taavi Teplenkovi Johanis on ühtaegu uhkust ja lõpmatut valu , kui ta ikka ja jälle , käed rusikasse surutud , lavalaudadele põlvitab ja taevaisalt küsib , kelle poole selle ilmlõpmata ülekohtu ees tuleb pöörduda . Jaanus Kulli Juku-Kalle Raid Pärast ühte järjekordset sügisest tormi kõnnib Raimo Pullat Tammneemes mere ääres edasi-tagasi ning näitab paarile külalisele : seal on Prangli , seal Leppneeme . Paremal pool on Muuga sadam , aga see õnneks siia ei paista . Aga need seal on laevad . " Oo ? Das ist wunderschön , " imestavad välismaalased ning nende silmad läigivad entusiastlikult nagu tükike merevaiku . Välismaalasi käib Raimo juures palju , kord on tegemist sakslaste , kord poolakate , kord kellegi kolmanda-neljandaga . Enamasti teadlaste , professorite ning õppejõududega . Pikk ja madal maja , mille Raimo on suurelt osalt ise kokku klopsinud , sisaldab endas peale kauni kamina ning temperamentse poolatarist abikaasa kosmopoliitset külalisteraamatut ja kahte töökabinetti . " Mina ühes kabinetis töötada ei saa , " ütleb Pullat , " ja et Pedagoogikaülikoolis , kus ma hingekirjas olen , mul töölaud puudub , kompenseerin seda kodus . " Edasi globaalajalukku Kui räägitakse üleminekust infoühiskonda , torkavad silma eelkõige futuroloogilised ( science fiction tüüpi ) nägemused , mis käsitlevad infoühiskonda vaid ühel , tehnoloogilise arengu tasandil . Oma kabinetis , vanaema tugitoolis kiikuv Raimo arvab : " Tegelikult saab praeguses Euroopas kõneleda epohhi saabumisest , kus peale infotehnoloogia arengu lisandub ka majanduse üldine globaliseerumine : tööjõu ja kapitali vaba liikumine ja äritegevuse laienemine . Infoühiskonna kujunemisega meie planeedi mõõtmed vähenevad . Ja oluliselt . " Raimo usub , et ka ajalugu globaliseerub : globaalajaloo käsitluste laienemine avardab ka üldajaloo piire , ütleb ta , globaalajalugu algab aga lokaalsest ajaloost , koduõuest . Just selleks ongi vaja intensiivistada üldajaloo uuringuid Eestis . Pullat ise on tegutsenud lokaal- ja üldajaloo piirimail ning usu , et tema uurimused omandavad aja jooksul veelgi avarama tähenduse . Soome ajalooakadeemikust grand old man Eino Jutikka nimetas kord Pullati linnarahvastiku ajalugu eesti ajalooteaduse " peruskirjaks " . Arhiiv pääses koju Kuidas sai võimalikuks , et Saksamaalt jõudis tagasi Tallinna arhiiv ? Raimo : " Arhiivi tagasisaamine oli otsast lõpuni diplomaatia ja poliitika . Osa eesti poliitikutest ei oska venelastega eriti ümber käia . " Pullat ajas Moskvas oma asju nii , et seal otsustati vahetuskaubana Tallinna linnaarhiivi vastu tagastada sakslastele Breemeni , Lüübeki ning Hamburgi arhiivid . " See oli kokkuvõttes üks hull töö , " meenutab Raimo , " see otsustajate koolutamine , vastuvõtmiste organiseerimine ja veel sada muud asja Tallinnas , Moskvas ja Saksamaal . Kuradi raske igal juhul . " Energiast pakatav ajaloolane on veendunud et just tema oleks parim mees Tartu ülikooli varasid Voronežist välja nõudma . " Mina tooksin nad ära ! Ja Postimuuseumi fondid Peterburist ! " kinnitab Pullat raugematu entusiasmiga . Praegu tegeleb Raimo Eesti-Poola suhete raamatu kokkupanekuga . " Tule vaata , kus mul on juba fotosid , " ütleb ta , " üle saja on kindlasti koos . " Raimo tõstab kaustu ühest hunnikust teise ja näitab , kus mis materjale leidub : siin on kultuuritegelased , siin diplomaadid . Aga siin on majandus . Enne , kui ta ühe kaustadest haarab ja laua taha kirjutama istub , viskab kaminasse puid juurde . " Siin on talvel ikka päris külm , " mainib roopi haarates , " talvised tuuled puhuvad majast läbi nagu ei midagi ! " Mõni aeg hiljem , mere ääres jalutades , on külm eriti lõikavalt tunda . Merd , hetkel täiesti tüünet , pole peaaegu nähagi ; tundub , nagu oleks tegemist ääretu heinamaaga , kus võiksid mäletseda vaid luukõhnad lehmad . Kuskil kaugel kõlab aeg-ajalt kume laevasireen . " Saad sa nüüd aru , miks ma siin tööd tahan teha , mitte linnas ? " küsib Pullat . Usun , et Euroopa on üksnes geograafiline kujutlus ning tegelikult vaid sedavõrd jääv , mil määral eurooplased ise sellesse kujutlusse usuvad . Geograafiline nimetus ei saagi olla muud kui kokkuleppeline akt . Kokkulepete jada koosneb kõigepealt riiklikest ja siis inimestevahelistest suhetest ; alles hästisõlmitud kokkuleppe tagajärjel võib saavutada tervikliku koosluse . Raimo on sõlminud palju kokkuleppeid , mis on hoopis viljakamad kui teaduslike materjalide vahetamisega kaasnevad formaalsed käepigistused . Hilissügisel , mere kaldal , kus Raimo räägib kõige parema meelega lugusid sõpradest ja tuttavatest , küsin ta käest ettevaatlikult teise doktorikraadi kohta . Kas see on äkki lihtsalt edevus , mis Pullatit ajendas ? " Tead mis , " vastab Pullat , " see laudatur tuli mulle endale ka üllatusena , sest see on ikka harukordne tunnustus . Aga ma arvan , et see vanainimese temp kaunistab Eesti-Soome-Saksa teadussuhteid ! " No mis sa oskad öelda ! Raimo Pullat ( s. <arv> ) on rahvusvaheliselt tunnustatud eesti ajaloolane . Pullati raamatuid ning kirjutisi on tõlgitud üle Euroopa , tema teadusloome haarab ennekõike Eestimaa sotsiaalajalugu . Ta on käsitlenud näiteks Eesti linnarahvastikku , eestlaste ja soomlaste elu Peterburis , Eesti ja Soome vahelist rahvastikurännet ning Poola haritlaskonna kujunemist läinud sajandil Tartu Ülikoolis . Viimastel aastatel on kahekordne ajaloodoktor pälvinud tähelepanu uurimustega Soome-Poola ( " Suomi ja Puola . Suhteita yli Itämeren <arv>-<arv> " Helsinki , <arv> ; poolakeelne käsitlus ilmus Varssavis läinud aastal ) ja Eesti-Poola riiklike , majanduslike ja kultuurisuhete ajaloo alal . Pullati sulest on ilmunud monograafia Eesti ja Soome vahelisest salapiiritusveo ajaloost meil ja Soomes . Raimo Pullati aastatepikkuse töö tulemusena sai Tallinn <arv>. aastal tagasi oma linnaarhiivi , mis <arv>. aastal Saksamaale viidi . Selle väärtus oli saatedokumentides deklareeritud <arv> miljonile margale . Oma teistkordse doktorikraadi ( kõrgeima hindega - laudatur ) sai Pullat Oulu ülikoolist Soomest Saksamaal Euroopa ajaloo Instituudi väljaandel <arv> ilmunud monograafia " Eesti linnarahvastik <arv>. sajandil " eest . Professor Pullat on tassinud sipelgana kokku mäge , mis selgitab võõrale Eesti kohta Euroopa ja maailma kultuuriruumis . Agne Trummal kunstiteadlane Keskaegne vanalinn , mis annab Tallinnale tema kordumatu imago ja muudab linna väljastpoolt vaadatuna eriti atraktiivseks , osutub tasuta süllelangenud õnne asemel hoopis suureks õnnetuseks . Vähemalt nii tundub , kui jälgida pidevaid kaklusi seoses ( ümber ) ehituste tikkumisega UNESCO maailmapärandi kaitse all olevasse vanalinna , mis moodustab vaid <arv>% Tallinna pindalast . Praeguses kunsti-diskussioonis seisab kindlalt esikohal keskaegse linnakeskkonna probleem , mis hõlmab ka majanduslikke , olmelisi , seadusandlikke jm tahke . Kui Sauna tänavasse plaanitakse ehitada uut moodsat teatrihoonet , siis kus on garantii , et ülejäänud majade keldritesse ei hakka kogunema vesi , hävitades vundamente ? Kus on garantii , et pretsedendile ei järgne teisi ? Sauna tänaval põrkuvad ühelt poolt teatraalide , arhitektide , linnaametnike , parteilaste huvid ja teiselt poolt muinsuskaitse ja UNESCO ekspertide hoiatused . Ehkki teater sai kõigele vaatamata oma ehitusloa kätte ja tundub , et võitjad on teada , tõotavad kaklused jätkuda ka tulevikus - seoses muinsuskaitse seadusandluse korrastamise ning üha uute huvigruppide survega . Seepärast tuleb probleemiga tegelda . Agne Trummal esitab siinkohal tüli ajaloo ja olemuse võimalikult dokumentaalses vormis , ent probleemi majanduslikku tausta valgustatakse ka A-osas . Ehkki keskaegsele Sauna t <arv> krundile planeeritavast moodsa arhitektuuriga Vanalinna Teatrimajast on ajakirjanduses ilmunud mitukümmend kirjutist , osutub teema jätkuvalt aktuaalseks . Probleemipundar viitab tegelikult huvide konfliktile mitmel tasandil , vastuoludele muinsuskaitses ja seadusandluses , samuti ametnike otsustes . Kehv seadusandlus Sauna tänava tüli on ilmekalt demonstreerinud vähemalt üht - nii muinsuskaitseseadus kui ka Tallinna vanalinna muinsuskaitseala põhimäärus vajavad täiendamist . Kui viimane suur tüli vanalinnas , mis oli seotud nn Mendelsoni kaubamajaga , lähtus Andres Alveri ja Tiit Trummali projektist , siis seekordne tüli sai alguse ehituskoha valikust . Vanalinna kaitseala põhimääruse järgi võib uusehitisi püstitada ainult II maailmasõjas hävinud hoonete asemele , seega mitte Sauna t siseõuele . Olemasolevate pindade laiendamine on erandina lubatud riikliku muinsuskaitseinspektsiooni ja linnavalitsuse loal . Kuna määrus ei defineeri mõistet " juurdeehitus " , jääb teatri saalihoone tõlgendamine uusehitisena või juurdeehitisena paratamatult rohkem-vähem subjektivismi pinnale . Ka see , kas saalikorpus rikub ( määruse järgi ) " ajalooliselt kujunenud hoonestusstruktuuri ja linnaruumi elemente " või mitte , ei ole selge . Määrus nõuab vanalinna siseõuede säilitamist . Projekti järgi ületab teatrihoone esimene korrus õuel asuva trafoalajaama mõõtmeid ning ülemised , sammastele toetuvad korrused on sellest mahukamad . Kas juhul , kui väike siseõue pindala säilib , on tegemist õue täisehitamisega ? Projektil on igatahes nii muinsuskaitseinspektsiooni , linnavalitsuse kui ka teiste vajalike ametkondade ( k.a Tuletõrje- ja Päästeamet ) kooskõlastused . Määruse kahetimõistetevuse tõttu ühese vastuseta jäävad küsimused ( kas antud juhul on tegemist seaduserikkumis(t)ega , kas riiklik muinsuskaitse on astunud üle iseenda seatud reegleist ) on sünnitanud kaks vaenulikku leeri . Arhitekte , muinsuskaitsjaid , arhitektuuriajaloolasi ja linnaametnikke leidub mõlemal poolel . Tüli ajalugu Miks valiti teatri asukohaks keskaegsed väikeaidad ja kitsuke õuesiil ? Muinsuskaitsetüli juured ulatuvad <arv>. aastasse , mil AS Taakes sai linnalt üliodavale rendile kinnistu nr <arv> ( Viru t <arv> , Müürivahe t <arv> , Sauna t <arv> , <arv> ja hoovimajad ) , kohustudes vastutasuks <arv>. aasta lõpuks krundi kogu hoonestuse renoveerima . Ehitustöid tehti ainult Viru ja Müürivahe tn majanduslikult rentaablites hoonetes , Sauna t äärne nn nullmajanduspiirkond ( aidad ) jäi lagunema . Kui riik ( Kultuuriministeerium ) , Ühispank ja Tallinna linn moodustasid novembris <arv> Sihtasutuse Vanalinna Teatrimaja , andis linn Sauna t lagunevad aidad ja osa õuehooneid Sihtasutuse valdusse . Vanalinna kaitseala põhimääruse järgi on keelatud muuta olemasolevate kinnistute piire omandivormist sõltumata . Seda , et linn ei tõstnud AS Taakese-poolsest lepingurikkumisest tüli , vaid lahutas ärapõlatud krundiosa ülejäänud kinnistust ning pakkus selle kultuuriasutuse rajamiseks Eino Baskinile ( kes <arv> aastat oma teatrihoonet oodanud ) , võib üksnes formaalselt käsitleda õilsa sammuna . Samas oli tegemist ka katsega varjata linnale tekitatud kahju , või kergete erakondlike mängudega , või ametkondliku hoolimatusega . Kogu hilisem skandaal on tegelikult selle mõneti seletamatu sammu tagajärg . Pro et contra argumendid Projekti vastased on esitanud rohkelt probleeme , mis tulenevad valitud ehituskrundi eripäradest . Ruumipuuduse ja raske ligipääsetavuse tõttu tõuseb ehitusmaksumus , keeruline on lahendada inimeste ja dekoratsioonide transporti , tagada tuletõrje ligipääsu . Tulevase teatrihoonega vahetult piirneva Sauna t <arv> elanikke paneb muretsema mürafooni potentsiaalne tõus . Tallinna Muinsuskaitseinspektsiooni juhataja Liisa Pakosta ( kes ei varja , et ta on samuti Sauna t <arv> elanik ) sõnul ei taha projekteerija ( Inseneribüroo Estkonsul ) täita oma kirjalikku lubadust , et kindlustatakse vaheseina helipidavus vastavalt Põhjamaade normatiividele . Teatri maa-alune korrus , mis rajatakse samuti ruumipuuduse tõttu , võib häirida pinnavee väljakujunenud kulgu . On kaheldud ka selles , kas aitu sobimatuks funktsiooniks rakendades hoopis ära ei rikuta . Sihtasutuse Vanalinna Teatrimaja juhataja Voldemar Promet kinnitab , et üleskerkinud probleemidele on lahendused leitud , kaasatud on ka vajalikud eksperdid . Invaliidide liikumisvõimalused garanteeritakse , tuleohutuse osas järgitakse euronorme - teater vastab kõigile tänapäevase elu nõuetele . " Ehitajate poolel on siiras soov mitte kahjustada Sauna t elukeskkonda , " ütleb Promet , " aidad päästetakse hävingust ja saavad sobiva avalik-ühiskondliku funktsiooni . Restaureerimisarhitekt Tiina Linna on andnud endast parima , aitade välimust ja ruumistruktuuri ei rikuta - see on suur tulemus . " Ka arhitekt Vilen Künnapu leiab , et probleemide kaalu on pressis emotsioonide ajel ületähtsustatud . Samas pole põhjust kahelda Künnapu sõnades , et arhitektuuribüroo Künnapu &amp; Padrik suudab garanteerida oma projektide taseme . Muinsuskaitsjate endi vastuolud Skandaal on aga taas kord esile toonud kohalike muinsuskaitsjate vahelised vastuolud . Tallinna Muinsuskaitseameti eelmine juhataja Rasmus Kangropool esitas oma eitava , seadusterikkumisele viitava avalduse nii Kesklinna halduskogu esinaisele Tiina Mägile kui ka Tallinna volikogu kultuuri- ja hariduskomisjonile . Samal ajal tunnistas riigi esimuinsuskaitsja Jaan Tamm , et otsus ei tulene muinsuskaitsest , vaid on poliitilist laadi . Täna ütleb riikliku Muinsuskaitseinspektsiooni peadirektor Jaan Tamm , et neid kaasatakse tihti alles siis , kui linnavalitsus on põhimõttelised otsused juba teinud ja projekt käima lükatud . " Hoopis Tallinna Muinsuskaitseamet peaks hakkama ennast samastama linnavalitsusega , kelle palgal ollakse juba viis aastat , " leiab Jaan Tamm . " Praegu on reaalne võimalus päästa Sauna t aidad hävingust . Töödega tuleks võimalikult kiiresti alustada . Kui projekt peatada , peaks linn võtma kohustuse aidad korda teha . Iseloomulik näide selliste kohustuste mittetäitmisest on linna omandisse kuuluv linnamüür . Tehingud müüriga keelustati , plaanitud komisjon tööle ei hakanud , müür laguneb . Eitav seisukoht võetakse vastu , ent edasine tegevuskava puudub . " Tegelikult puudub ka vanalinna üldine arengukava ja detailplaneering , millele iga üksik projekt vastama peaks . Praegu otsustatakse , kas teater Sauna tänavale on sobilik või vajalik , paljuski oletustele ja emotsioonidele toetudes . Pakosta on üllatunud järjekordsest infomürast : linnamüüriga tegeldakse väga tõsiselt , linn investeeris eelmisel aastal sinna neli miljonit krooni , osa müürist on eravalduses ja omanikega on loodud tõhus koostöö - pigem ootame , et selle riikliku tähtsusega mälestise hooldamisele paneks linna kõrval õla alla ka riik . UNESCO eksperdi kaasatus komplitseerib Sauna t ehitusplaane veelgi . " Üks peab olema eksinud - UNESCO või riigi Muinsuskaitseinspektsioon , " märgib Liisa Pakosta . " Vanalinna kaasamine maailmapärandi nimistusse tähendab eelkõige vastutust ja kohustusi , mitte laenurahade voolu , " ütleb Tallinna Muinsuskaitseameti peaspetsialist Jaan Sotter , " meil on kohustus UNESCO ees - järgida seadusi , mida neile esitanud oleme . Kui linnavalitsuse ametnikud ei pea UNESCO eksperdi arvamust millekski , ei ole me järelikult suutnud piisavalt efektiivset selgitustööd teha . " Ametnike avaldused pressis on olnud tõesti üleolevavõitu . Sellises kontekstis võib Vanalinna Teatrimajast kujuneda küllaltki ohtlik pretsedent . Probleem on muutunud isiklikuks Voldemar Prometi sõnul ohustavad iga kultuuriobjekti ehitust kaks tegurit , mis seekordki mängu tulnud : politiseerimine ja tendents vastandada kultuuri kultuurile . linnavolikogu Kultuurikomisjoni aseesinaine Signe Kivi : " Antud projekt on ülepersonifitseeritud , mis teeb korrektse asjaajamise mõlemale osapoolele raskeks . " Torkab silma püüd liigitada igaüht , kes kahtleb teatrihoone sobilikkuses antud asukohale , Baskini ja tema teatri vastaseks ning seejärel terve kultuuri vaenlaseks . See on viinud vaidluse absurdini . Eino Baskin on eesti teatri elav legend ja kindlasti ei ole keegi diskussioonis osalenutest soovinud oma argumentidega tema teatrit alavääristada . " Kui tegemist oleks veidi teistsuguse funktsiooniga ehitisega , oleksid kokkulepped ja koostöö arvatavasti palju kergemad tulema , " märgib Signe Kivi , ja õigusega . Liisa Pakosta on veendunud : " Ma ei räägiks üldse teatrist , vaid teatud mahuga ehitisest . Kui antud õuele oleks soovitud ehitada restorani või kasiinot , ei oleks ükski ametkond projekti kooskõlastanud . " Kogu avalik tüli , kohati küll näotuid vorme võtnud , pole siiski asjatu olnud . " Projekti on oluliselt parandatud ja täpsustatud - linnavolikogu ja ajakirjanduse surve tõttu . Mahtusid on koomale tõmmatud , arvestatud vanalinna katusemaastikuga . Demokraatia on siiski töötanud , " leiab Signe Kivi . Mis saab edasi ? Arhitektide Liidu initsiatiivil on kultuuriministeeriumi juurde loodud töögrupp Arhitektide Liidu ja muinsuskaitse liikmetest , kes hakkavad tegelema muinsuskaitseseadustiku parandamisega . Masinavärki on aga tagasi keerata väga keeruline . Sihtasutus on Voldemar Prometi sõnul ehituse alustamiseks valmis , lõpetada tuleb vaid suvel pooleli jäänud arheoloogilised kaevamised . Linna ehitusluba saadi <arv>. detsembril <arv> , konkurss ehitusfirma leidmiseks on toimunud , pank on nõus alustama finantseerimist . Kui Vanalinna Teatrimaja ehitusest saabki pretsedent , omamoodi pilootprojekt , siis kus on garantii , et selline tragikoomiline ehituslugu ei kordu ? UNESCO ekspert Marita Jonsson märgib Tallinna-visiidi kokkuvõttes : " Sauna tn probleem võib tunduda vähetähtis , aga vanalinnas on teisigi ehitusplaane , mis ei järgi muinsuskaitseseadust ja see võib viia anarhiani maailmapärandi linnas . " " Live At The Royal Albert Hall " ( Deconstruction ) Ei vanem ega noorem põlvkond viitsi vist üldse sedamoodi küsida . Aga keegi peaks vist sedagi tegema . Niisiis - kui palju , mis võrra ning kumma kasuks ikkagi erinevad teineteisest ansamblid Spiritualized ja Pink Floyd ? Muidugi pole Spiritualizedil tabelitesse oma " Dark Side Of The Mooni " ette näidata . Aga kontsert-duublid on nüüd neil mõlemal ning vähemalt selle põhjal lubab Jason Pierce progresiivroki taassündi alati tarvilikus vormis . Spiritualized on dinosaurus Einsteini IQga . Tõnis Kahu ctrl-L ja teised " Disturbances " ( ffwd ) " Disturbances " on üks paljudest möödunud aasta lõpusuminas iseseisvalt väljunud helikandja , millel elektrooniline muusika . ctrl-L on kampa saanud taolised tundmatud nagu Okaloka ja DruMMheaD ning üheskoos avaldavad nad armastust minimalistlikule Detroidi techno'le . Jämedalt öeldes on noorte arvutimuusikute peamine inspiratsiooniallikas igihaljas kella tiksumine , mille siinsed teemaarendused soojendavad masinate südameid . Piisavalt ühemõõtmeline , et jääda hitiks ala entusiastide seas . Siim Nestor RZA " As Bobby Digital In Stereo " ( V<arv> ) RZA on produtsent , kelleta Wu-Tang Clan oleks vaid kamp lamisevaid joodikuid . Tänu tema loodud soundile ongi Wu-mehed türmi asemel aupaistesse sattunud . Nüüd mängib muusik endakirjutatud ja -lavastatud trashfilmis peaosa , paranormaalsete võimetega getokangelast Bobby Digitali , kes ... Para- ehk campstiili poole püüdleb ka B-filmi soundtrack . Kahjuks ei suuda lahedalt valitud taustajupid ja luubid ( Ennio Morricone , Miles Davis , Prince jne ) korvata albumi kui terviku mittekompaktsust . RZA räppimine on küll vaimukas ja teksti poolest kohustuslikult hardcore , kuid kõrva hakkavaid palu on tapvalt vähe . " Love Jones " , " My Lovin' Is Digi " ja " B.O.B.B.Y. " on vast markantseimad . Haaravad hoopis lühikesed vaimukad itaalia- , prantsuse- ja hispaaniakeelsed vahelupsud , eriti aga saksakeelne algusintro , mis on <arv>% puhta ameerika muusika kohta lahedalt perversne . Koit Raudsepp Sarah Brightman " Eden " ( eastwest ) " Täielik haltuura ! " kiljatas Brightmani albumi läbi kuulanud Eesti Politsei " suhtekorraldaja " Meelis Hiiob . Meelisel on kindlasti ( sõna ) õigus , kuid on ennustatud , et varsti alustab Sarah Brightmani maaletooja hulga asjatundjate abil taolise eksiarvamuse jõulist ümberlükkamist . Seega tuleks selle nädala " Hiiobi sõnumit " tõsisemalt võtta . Raiuda see <arv> meetri kõrgusteks neoonlampidest tähtedeks . Vinnata Pika Hermanni otsa . Et see säraks üle maa . Ka majanduslikult soodsal ajal oleks kurjast maksta raha idee eest " Laulame Celine Dioni " My Heart Will Go On Foreverit " hispaania keeles , vibra kurgus " . Või ootas teist keegi Enigma ja ooperi ühet ? Siim Nestor Sunship " Is This Real " ( Dorado ) Tere , moodsa tantsumuusika alaliikide metsa eksinu . Siin veel üks - <arv>step . Räägitakse , et Londoni piraatjaamade värske lemmiklaps <arv>step sündis , kui speed garage'i ( mis on nüüd surnud ) lisati ehk tagastati hing . See puudunud soul . <arv>step on speed garage'ist aeglasem , kuid intensiivsem ja hoogsam . Sellist muusikat teinuks esimesed bebop bändid , kui nad oleks Todd Edwardsi sämplimis-tundides käinud . Sunship ( alias Ceri Evans ) pole <arv>step'i parim näidis . Ta on lihtsalt esimesena terve albumijao kokku saanud ja Robert Owensi , Noel McKoy ning Ade-sugused hüpleva süntesaatori otsa laulma kutsunud . Siim Nestor Jurassic <arv> " Jurassic <arv> " ( Pan ) Ajal kui Ameerika hip-hop muusika on mandunud samasse faasi kui rokk ehk muutunud enda naeruväärseks karikatuuriks , tuli <arv>. aasta kõige positiivsem räpipauk sisuliselt kümne aasta tagant . Just sealtmaalt , hip-hopi tärkamise ajast , pärinevad noore Los Angelese grupi minimalistlikud soundid ja ideed . Seksteti debüütalbumit kuulates tundub , et aeg on seisma jäänud - peatunud õiges punktis : seal , kus hip-hop oli veel huvitav ja värske , muretu ja lõbus . Jurassic <arv> isegi ei ropenda , vastupidi - salmid on lausa ilukirjanduslikul tasemel . Parimaks palaks " Jayou " , mida kaunistav flöödiluup ( Bob Marley " Get Up , Stand Up " ) on lihtsalt jumalik . Väärikate eeskujudena turgatavad meelde Jungle Bros ja eriti De La Soul . Omaenda väljaheitesse uppuval USA räpil on viimane aeg puhastada kloaak , esimene " sibi " on kohal - Jurassic <arv> ! Koit Raudsepp Erinevad esitajad " Africafunk : The Original Sound of <arv>s Funky Africa " ( Harmless ) Plaadifirma Harmless on DJde eriline lemmik . Nad annavad välja kogumikke ning on spetsialiseerunud rariteetsete ja salapäraste klassikute kokku ajamisele , mistõttu õnnestub diskoritel raha ja aega säästa . <arv>ndate põrandaaluse deep jazz funk-sarja värskeim osa " Africafunk " sisu ja kõla võib ( vähemalt ) kaudselt teile tuttav olla Gilles Petersoni ja Rhythm Doctori ( ja teiste ) DJ-settidest , Blaze'i , Masters At Worki ja Joe Clausselli ( ja teiste ) hilisema aja produtseeringutest ning sel on reas <arv> aafrikakeelset põhjendust ( tuntumad nimed : Fela Kuti , Manu Dibango , Mombasa ) , miks Harmless peaks olema igamehe lemmikplaadifirma . See toores , hüpnootiline ja liivane funk on üks parim osa Aafrikast . Siim Nestor Whitney Houston " My Love Is Your Love " ( Arista ) Ajalooline meeldetuletus alguseks . Mõeldud neile , kes kutsuvad meid rõõmustama , et Whitney Houston ja temataolised märgivad kunagi nii kõrvalise kaaluga soul-muusika rehabiliteerivat tulekut otse keset popmeinstriimi . Nalja teete või ? See soul siin - ning , oh jumal küll ! , kõikjal maailmas kuni saateni " Kaks takti ette " välja - ei sündinud mitte <arv>ndate , vaid <arv>ndate keskel . Just siis , kui globaalsed hüperstaarid kogunesid üha uuteks heategevuskontsertideks , kujundati too sametkirglik kõnepruuk . Vaadake meid , ütlesid nad , me oleme nii riivatavad , nii puudutatud . Maailm teeb haiget , kuid me oleme tugevad , sest saame oma valu teiega jagada . Meie hääl küll väriseb , ent oma laulurea laulame me lõpuni . Uus soul oli tollest kunagisest , Motowni eksootikast erinevalt kvantitatiivne , mitte kvalitatiivne suurus . Uurigem sügavamaltki veel . Ehk peaksime kaude süüdistama " Viini nõiatohtrit " Freudi , tema õpetust , et neuroosid ja pidurdused saavad ületatud puhastava hingepaljastuse kaudu . Nüüd räägib sellest iga naisteajakiri - ärge peitke oma probleeme , ärge põgenege nende eest - ning Whitney Houstoni teraapiline pop-pateetika on just samast puust tehtud . Huvitav vastuolu peidab end siin . Kõik selles muusikas , neis emotsioonides on keskpärane ja argine . Kuid tänapäeva Ühendriikide popkultuur nõuab just tavalisuse toonitamiseks liialdust , ülepaisutatust kui kunstilist võtet . Elutõe tajumiseks läheb vaja totaalset , sentimentaalset bluffi - võtke Springsteen , võtke Rambo , võtke Whitney ... Võtke või seesama plaat siin . _Tõnis Kahu_ The Stooges " Funhouse " ( Elektra , <arv> ) Igaüks teab , et rock kõlab nüüd , silmitsi uue sajandiga , muidugi " kõik ühtemoodi " . Vähe sellest - igaüks võib öelda sedagi , et rock on surnud , ning kõik on nõus , nagu oleks ta Bon Jovist rääkinud . Kuid ei , tänase rock'i ainus probleem on see , et ta kipub olema üleliiagi elus ja terve , ning olgem ausad , just seda pole Iggy Pop ja tema The Stooges iialgi olnud . Omas ajas olid nad surnud punkt , ummiktee . Veel hetk enne neid oli näiteks The Byrds kujutlenud teadvuse psühhedeelilist avardumist taevalikku kõrgusse , kõikelubavasse kaosesse ( " Eight Miles High " ) , kuid The Stooges andis seda rängemalt teada , mida rock tegelikult oma lennukuse eest maksma peab . Teisalt , häving ja hukk polnud ju mingi uus teema tollases rock'is . The Doors oli laulus " The End " juba ihalenud varemetele ( Father , I want to kill you ... jne ) uut ja täiuslikku maailma . Kuid The Stooges lavastas vaid varemeid - ihad nende muusikas pöördusid tumedaiks , puha nende eneste vastu . Nende ainus kuningriik oli rikutud , ülesköetud , haige ja hullunud närvisüsteem . Ühe kriitiku sõnul leiame The Stoogesi umbes sealt , kus Nietzsche ja Beavis &amp; Butthead kokku saavad . Muidugi , pealtnäha on kogu rock seesugune : võtab teismelise tigeda tüdimuse ja pöörab selle sõjaks kogu maailma vastu . Ent kui tavaline rockstaar on ikka tahtnud selles sõjas kangelane olla , siis Iggy oli pigem kuul , šrapnell , lõhkeaine ... " Funhouse " võib olla nende parim plaat , kui ta mitte kogu rock'iajaloo parim ei ole . _Tõnis Kahu_ " MP<arv> " on ühe eestimaise netiotsingukoha teatel sõna , mis siinseid surfijaid pea sama palju huvitab kui sõnad " sex " ja " porno " . Mis värk on ? EQ MP<arv>ehk MPEG Layer-<arv> on digitaalse heli kodeerimise algoritm . MPEG ise tuleb toime nii arvutipiltide kokkusurumise kui ka video pakkimisega DVD-filmidiskide ja satelliidikanalite tarbeks . Selle osa Layer-<arv> on aga otseselt mõeldud heli kvaliteetseks kokkupakkimiseks , võimaldamaks näiteks raadiojaamadel reaalajas tavalisi telefoniliine pidi digitaalseid ülekandeid teha . Seega on MPEG Layer-<arv> väljatöötamisel peetud silmas eelkõige professionaalseid kasutajaid . Kuid MP<arv> pakub aina enam huvi ka tavalisele inimesele . Muusika CD on digitaalne seade ja sellel leiduv info otseses suguluses arvuti kõvakettal leiduvaga . Seetõttu on vastavate programmide abil võimalik lugusid kvaliteedis kaotamata plaadilt arvutisse salvestada . Ent ühel CD-plaadil võib leiduda peaaegu <arv> megabaiti infot . Säärase koguse mahutamine arvutisse oli veel mõne aasta eest suisa problemaatiline ja ega ta praegugi eriti mõistlik tundu . Üksainus laululugu võtab sel moel kõvakettal rohkem ruumi kui mõni hädavajalik programm . Siin tulebki appi MP<arv> . On olemas päris mitmeid programme , mis võimaldavad ajutiselt arvutisse salvestatud loo MP<arv>-formaati suruda , muutes ta nii kuni <arv> korda väiksemaks , säilitades aga praktiliselt CDga võrreldava helikvaliteedi . Sääraste <arv>-<arv>megabaidiste muusikafailide kettal hoidmine pole enam eriline küsimus . Kvaliteet Tegelikult pole pakitud MP<arv>-failid siiski enam sama kvaliteetsed kui laserplaadil leiduvad . Kogu algoritm on välja töötatud inimkõrva omapärasid ära kasutades - nimelt ei suuda see fikseerida kaugeltki kõike helipildis olevat . MP<arv> algoritm analüüsib helisagedusi ja püüab eemaldada kõik selle , mis inimesele kuulmata jääks . Nii saavutatakse märkimisväärne mahuline kokkuhoid . Kuigi MP<arv> failis on seega algsest muusikainfost järel ainult osa ja <arv> <arv> kilohertsist kõrgemaid helisid praktiliselt ei esine , on MP<arv> failide helikvaliteet üldjuhul täiesti rahuldav ja kohati isegi väga hea . Popmuusika poolelt kipuvad problemaatilised olema vaid ebaharilikke ruumikõlasid sisaldavad kontsertsalvestused ja psühhedeelne mürapop . Plussid MP<arv> pakub arvutiinimesele võimaluse töölaua taga lemmiklugusid otse oma tööriistast käivitada , kuulata ja kerida . Eriti huvitavaks läheb asi siis , kui mängu tuua salvestav CD-seade ja MP<arv>-lugude CD-R-kettale kirjutamine . Säärase ettevõtmise tulemuseks on laserdisk , millel enam kui <arv> ja pool tundi kvaliteetset muusikat ! Säärast plaati ( seni veel ) ükski tavaline CD-mängija kahjuks ei tunnista . Kuid inimesele , kes niigi tunde tseedeerommise arvuti taga veedab või kelle kodumasin on ühendatud stereosüsteemiga , muutub selline laserplaat lausa isiklikuks lemmikraadiojaamaks . Kuna faile saab käivitada hetkeliselt , on võimalik võrrelda eri versioone samast loost , koostada oma isiklikke " best of " -kogumikke jne. MP<arv>-formaadis muusikaarhiiv võib olla abiks ka kurvematel puhkudel - näiteks üks plaadikogust ilma jäänud kaaskodanik suutis vähemalt osagi sellest MP<arv> failide abil taastada . Nimelt saab MP<arv> failidest soovi korral tavalise CD-plaadi tagasi tekitada . Miinused Protsessi põhiliseks puuduseks on aeg . Kuigi korralik arvuti suudab CD sisu kettale lugeda mitu korda kiiremini , kui kulub plaadi läbikuulamiseks , võtab kodeerimine palju aega ja arvutivõhma . Ent kodeerimisele on olemas alternatiivne muusikaallikas . Selleks on muidugi Internet , kus ohjeldamatult MP<arv>-piraatlusega tegeldakse . Oskaja otsija leiab netiavarustelt suures koguses muusikat , osa sellest isegi edetabeli ja heavy metal'i väline . Suhteliselt suurte helifailide allalaadimine on kodutelefoni kasutavale tavainimesele üsna ränk ülesanne , ühtlasi pole tagatud seal leiduvate muusikafailide kvaliteet . Seetõttu on korraliku muusikakogu saamiseks soovitav isiklik CD arvutisse pista ja MP<arv>-ks muundada . ( See on ka täiesti seaduslik tegevus . ) Tulevik on tegelikult juba siin . Ja MP<arv> puhul on see taskus . Alatasa ilmub maailmas müügilettidele mõni uus pisike riistapuu , mis arvutist MP<arv> faile endasse imeb ja neid siis walkman'i sarnaselt kus tahes kuulata laseb . Seadmeid seejuures on üsnagi erinevaid . Lisaks pea kõigis neis leiduvale diktofonile võimaldab näiteks " Mpio " end ka digitaalkaamera mälumoodulina kasutada , " HanSori " sisaldab FM/AM raadiot ja " ClickMan " on samaaegselt elektrooniline taskumärkmik . Kahjuks suudavad nad kõik hetkel sisaldada vaid tunnikese muusikat . Kui aga MP<arv> pleierites võetakse kasutusele uut tüüpi <arv>,<arv> -tollised kõvakettad , siis mahutab selline pleier kuulatavat juba enam kui ööpäeva jagu . Ilmselt on legaalsed MP<arv>-failid mõne aasta pärast mitte ainult arvutirahva , vaid igaühe põuetaskus . Tundmatu loomuga bakter Erik Morna Muusikatööstus teab hästi , et inimkond on põhimõtteliselt nõus maailma lõpuni kuulama üht ja sedasama muusikat ühtede-samade aparaatide pealt . Nõus nii kaua , kuni talle midagi paremat ei pakuta . Siiani on pakkujaks olnud MT ise . Ja inimene on heameelega omaks võtnud vinüüli , <arv>-realise kasseti , MC , CD , DAT , LD , MD , DCC , DVD . Muusikatööstusele teeb muret , et tal on õnnestunud järgmine loogiline samm - mp<arv> - lihtviisil maha magada . Ta on lasknud käest võimaluse seda " katku " kontrolli alla saada . Mullu veebruaris sai mõõt täis plaadikompaniil Geffen , kelle survel eemaldati arvutivõrgust sadu tasuta muusikat pakkuvat veebsaiti . Empekolmlased ütlevad , et plaaditööstus , kelle tegevusetus neid piraatlusele sundis , peaks lõppkokkuvõttes tänulik olema : " Mina levitan ainult tõeliselt haruldasi , ammu müügilt kadunud lugusid , mida ükski plaadifirma ei kavatse enam kunagi välja anda . Millist kahju ma teen ? " " Miks ma peaksin välja käima <arv> dollarit terve plaadi eest , kui ma tahan ainult ühte lugu ? " " Kui ma levitan albumi kõige paremat lugu , teen ma enda arust samasugust promotööd nagu iga teine raadiojaam . " Pogrommidest häiritud algupärased mp<arv>-geriljad taanduvad tasapisi www-st ning levitavad oma lemmiklaule tavakodanikule arusaamatutes paikades , nagu IRC , ICQ , ning salajaste mailing-list'ide kaudu . Muusika levitamine arvutivõrgu kaudu puudutab eelkõige neid , kes seni plaaditööstuses tõelist raha tegid : valgekraesid , kirjastajaid ja kaupmehi . Megastaarideks hüütavate muusikute seas ei ole kuigi palju miljonäre , sestap pole neil ka kuigi palju kaotada . Paljud muusikud on asjade sellise arengu üle lausa rõõmsad . " Ärimehed , juristid ja raamatupidajad jooksevad hirmuga selle tehnoloogia eest , mis teeb artistide kupeldamise keerulisemaks . Laskem neil surra ... Mul on heameel olla selle pommi kaasautor , " kirjutab räppgrupi Public Enemy liider Chuck D oma netipöördumises . Public Enemy on muusikute seas üks tuntumaid mp<arv> aktiviste . Oma website'ile on nad korduvalt välja pannud tasuta lugusid ning need siis tööandja ( plaadifirma PolyGram ) ähvardusel koristanud . Nad on ka uue formaadi - mp<arv> - populariseerijad . " Me ei anna kõiki oma laule tasuta ära . Me ainult soovime , et plaaditööstus mõtiskleks albumi kui sellise väärtuse üle , " ütleb PE mänedžer Walter Leaphart . Muusikatööstus lepib asjaoluga , et peab lähemas tulevikus alustama üksikute laulude müüki . Kuid ta tahab seda teha oma reeglite järgi . Mullu detsembris toimus New Yorgi Sony Buildingis aukartustäratava koosseisuga istung , millel Ameerika muusikatootjate assotsiatsioon , maailma juhtivad plaadi- ning tehnikafirmad leppisid kokku uue formaadi kasutuselevõtu . SDMI ( Secure Digital Music Initiative ) peaks alates sellest sügisest võimaldama muusika levitamise arvutivõrgus moel , mis välistaks hilisema kopeerimise ning jätaks raha nö perre . Gene Hoffman , võrgus tegutseva plaadifirma GoodNoise pealik , peab " mogulite " algatust mõttetuks ja naeruväärseks . " Nad teevad järjekordse Betamaxi , mida keegi ei taha . " Hoffmani firma töötab hetkel tehnoloogia kallal , mis võimaldaks mängida mp<arv>-failidega CD-sid tavalistes CD-pleierites . Kas mp<arv>-st saab tundmatu toimega bakter , mis hävitab muusikatööstuse dinosauruse ? Vaevalt küll . Muusikabisnis on tähtis klots maailma tööstuse doominokivide jadas - kui ta kukub , siis endast vägevama jõu survel , koos teistega . Kuid kindel näib olevat see , et kui mitte juba sügisel , siis ühe-kahe aasta pärast on tänane muusikatööstus tundmatuseni muutunud . Mitte keegi , ei Universali boss ega isegi Chuck D ei tea , milliseks . Mis kõige naljakam : ainus , mida see megabaitide tants kuidagiviisi ei mõjuta , on kogu loo " peasüüdlane " - muusika . Pärast kuudepikkust pausi varsti käimamineval korvpalliliigal NBA paistab Michael Jordani ja Dennis Rodmani lahkumise järel värvikatest mängijatest puudus käes olevat , sest profipalgale võetakse juba ka räppareid . Ameerikas äärmiselt populaarne hardcore-mees Master P sõlmis hiljuti lepingu klubiga Charlotte Hornets . Tõenäoliselt hakkab miljoneid albumeid müünud artist palli patsutama oma pärisnime Percy Miller all . USA korvpallielu asjatundjatele pole nimetatud uudis üllatuseks , sest Master P on tõepoolest andekas pallur ja mänginud varem muu hulgas ka Houstoni Ülikooli meeskonnas ja Kanada profiliigas . Alanise kauaoodatud filmiroll Miljonite müüdud heliplaate ja mitmete rahvusvaheliste hittide järel on Alanis Morissette soostunud elu esimese filmirolliga . Tänu lugematute muusikavideote valmistamisele kaamerate ja mikrofonidega harjunud <arv>aastane staar hakkab mängima ei kedagi muud kui Jumalat . Just taolise rolli pakkus Alanisele kultusliku kuulsusega lavastaja Kevin Smith , kes alustab varsti filmi " Dogma " võtteid . " Ma olin just naasnud pikalt tuurilt , väsinud ja tüdinud , ning Kevini ettepanekut kuuldes vastasin esimese hooga " ei " " , kommenteerib Morissette , " kuid hiljem järele mõteldes sain aru , et Jumala roll võib lahe olla küll . " The Farm süüdistab plagiaadis Inglise ansambel The Farm väidab , et paari aasta tagune rahvusvaheline megahitt " Macarena " on jultunult maha viksitud bändi <arv>. aasta albumilt " Spartacus " . The Farmi kunagine plaadifirma Produce Records kaebas kohtusse megakompanii BMG , sest nende artist Los Del Rio on palas " Macarena " ( <arv> ) rikkunud Farmi laulu " Higher And Higher " autorikaitseseadust . BMG seevastu kinnitab , et sarnasus on tahtmatu ja pelgalt juhuslik . Hiljuti toimunud arutelul kuulas kohtunik pliiatsiga takti lüües läbi mõlemad salvestused ja otsustas saata juhtumi edasi Inglise Ülemkohtusse . Peppersid on tagasi Red Hot Chili Peppers on pärast nelja-aastast laisklemist hirmsa hooga tööle hakanud ja salvestanud kahe nädalaga uue albumi tarvis kakskümmend laulu . Vokalist Anthony Keidise sõnul mahuvad juunis ilmuvale albumile neist vaid neliteist . Punaste kuumade chillipiparde eelmine album " One Hot Minute " ilmus <arv> ja nende viimane avaldatud laul oli Beavise &amp; Buttheadi kinofilmi jaoks lindistatud " Love Rollercoater " aastal <arv>. Iron Maiden börsile Rockibänd Iron Maiden on järgmine megastaar , kes hakkab teenima lisamiljoneid börsil . Muusika- ja meediagrupp Sanctuary , kes hoolitseb Raudneitsi raha-asjade eest , kavatseb ühe mõjuka investeerimispanga abil väljastada obligatsioone , mis " peaksid kindlustama Iron Maideni laulude kataloogi " . Hevimehed käivad David Bowie jalajälgedes , kes kaks aastat tagasi oli esimene poptäht , kes tegi oma loomingu aktsiateks ja emiteeris <arv> miljoni naelsterlingi eest väärtpabereid . Elvis tõlgitakse ka sumeri keelde Soome akadeemik Jukka Ammondt , keda muusikamaailm tunneb kui Elvis Presley laulude ladina keeles " ärategijat " , kavatseb salvestada uue plaadi . Seekord laulab ta Kuninga surematuid hitte iidses sumeri keeles . Teadlane ilmutab singli juba veebruaris ja albumit on oodata kuu lõpus . Ammondt murrab praegu pead , kuidas Elvise laulu " Blue Suede Shoes " tõlkida ülivanasse babüloonia keelde , mis suri välja juba <arv> aastat enne meie aega . Lumesõda Rio de Janeiros algab varsti sambakarneval , aga Eestis kestab kütteperiood ehk kaamos ... Kui meie igapäevaelu sisaldaks rohkem karnevalielemente , oleks kergem leppida sellega , et õues on pime , et maad katab pori ja et toas on valge ja soe . Vaatasin ükspäev Õismäe tiigi juures , kuidas lapsed lumesõda mängisid . See oli tõeliselt vabastav kogemus , ehtne põhjamaine karneval , mille käigus löödi mitu nina veriseks ! Preisi strateeg von Clausewitz , kelle näpunäidete järgi sõdides on Saksamaa kaotanud kaks maailmasõda , ütles , et diplomaatia on lumesõja jätkamine teiste vahenditega . Ars longa Rootsi teadlaste uurimused näitavad , et kontemplatiivsed kunstid pikendavad inimese eluiga ja tugevdavad tervist . Mis on kontemplatiivne kunst ? See on kunst , mis nõuab süvenemist ja viidab meeletult aega . Aga teha pole miskit - kui tahad olla terve , tuleb hambad risti suruda , minna sümfooniakontserdile või teatrisse ja lihtsalt ära kannatada . Üleskeeratav kell , nööpidega püksid ja ahjuküte See on nüüd päris kindel , et milleeniumivahetus toob kaasa arvutikatastroofi . Elektronkellad lähevad lolliks , püksilukud kiiluvad kinni ja keskküttekatlad lendavad õhku . Tuleb tohutu segadus . Ainult need , kes elavad ahjuküttega korteris , kasutavad mehhaanilisi kelli ja kannavad nööpidega pükse , võivad ellu jääda , kui nad oma raha just sularahaautomaadis ei hoia . Ihukatted kohalikult disainerilt Tuttav ametnik käis nagu loll mööda pealinna poode , et vabariigi aastapäevaks uusi riideid osta . Paraku ei suutnud vaene naine rõivakaupmeeste ringkaitsest läbi murda . Lõpuks läks ta Anu Samarüütli ateljeesse , lasi sääl omale ühe kleidi õmmelda ja oli väga rahul . Suured kaubamärgid Kaubamärke nagu Adidas või Nike on nii palju tiražeeritud , et nende märkide maagia enam ei toimi . Kogu Vägi on sealt välja voolanud . Ja mullusel turumagnetil Kappal on ka toss väljas ! Vanasti oli igal talul oma peremärk . Näiteks Heiki Ernitsa esivanemate peremärgiks oli haakrist . Va Küti Matil oli värava peale sirp ja vasar uuristatud . Ja Hillar Metsa kodutalu kaitses kurja silma eest kuusnurk . See muistne komme tuleb jälle au sisse tõsta . Aitab üleilmsete suurkorporatsioonide embleemide kandmisest ! Tulevikus olgu igaühel personaalne kaubamärk , millega ta oma riideid märgistab . Täppis- ehk funktsionaaltoit Euroopas ja Ameerikas on kõik rahvad laushüsteerikas sellest uuest vitamiinide ja kasulike bakteritega rikastatud toidust . Samas pole teadlased nende töödeldud produktide tervislikkuses sugugi veendunud . Taanis näiteks oli suur skandaal mingite jogurtitega , kuna piima sisse topitud bakter oli hoopis mürgine ! Vanasti oli igal talul oma loom , kes pererahvast tervisliku toiduga varustas . Näiteks Heiki Ernitsa esivanemad pidasid lehma . Va Küti Matil oli kari lambaid . Ja Hillar Metsa kodutalus oli hulk mesitarusid . Ka see muistne komme tuleb jälle au sisse tõsta . Aitab suurkorporatsioonide konservide söömisest ! Linnainimesed peavad otsekohe sõlmima otsesidemed väheste maal säilinud kolhoosidega ja säält puhast toidukraami tellima . Jüri Homenja Oli mõte Jüri Homenja Up-rubriiki paigutada ... Aga siis saabus kultuuriministeeriumi pornokomisjonist karm käsk Homenja hoopistükkis Downiks kuulutada ! Millega vaene Tartu tohter kõrgete riigiametnike pahameele ära on teeninud ? Pornokomisjon põhjendab otsust sellega , et Homenja laulud pidid naistele peale minema ! Vana , aga oluline Naine kurb , et peab mehel olema Üks noorik õhkanud õige valjuste öösel , nii et mees ülesse ärganud ja küsinud : " Mis sinul viga on , mu naisuke ? " Noorik vastanud nutusel häälel : " Miks minul viga ei ole ; teised kõik magavad rahulikult , mina aga pean mehel olema ! " E <arv>/<arv> ( <arv> ) Ambla , Tapa - J. Ekemann ( <arv> ) Vana , aga oluline on rubriik , mis tutvustab vanu , kuid rahvuse püsimajäämise seisukohalt olulisi tekste . Delirium tremens Ristikivi pärandus Hans Heidemann Meeste Päevaleht <arv>. aasta detsembrikuus seisis ühe Stockholmi äärelinnas asuva elamu ees furgoonauto . Neli Naatan Söderbergi kolimisfirma tunkesid kandvat töömeest laadisid autokasti tumedast pähklipuust valmistatud hinnalist mööblit . Kui toolid , laud , sohva ja puhvetkapp olid koormasse upitatud , löödi masinale hääled sisse . Üks hallis mantlis ja karakullmütsis mees saatis lahkuvat autot pika pilguga , kuni see nurga taha kadus . Siis tegi ka tema mõtlikuna minekut , et jõuda õhtuse Lundi ekspressi peale . Mööbligarnituur , mis tol pärastlõunal ära veeti , kuulus <arv>. juulil oma Solna korterist surnuna leitud eesti kirjanikule Karl Ristikivile . Ja too karakullmütsis mees sääl maja ees oli Bernard Kangro , Ristikivi kolleeg , kellest saatuse tahtel oli saanud kauaaegse kirjasõbra testamenditäitur . Kalju Lepiku pettumus Pikki aastaid ümbritses Karl Ristikivi testamenti saladuseloor . Kirjanikust mahajäänud päevaraamatud avanevad uurijatele alles aastal <arv>. Tema käsikirju , raamatuid ja mahukat fonoteeki säilitatakse Rootsis Balti arhiivis . Vähesed mälestusesemed - mõned raamatud , paar suveniirikest ja serviis - on hoiul Tartus Karl Ristikivi muuseumis . Aga kuulus Gambsi elutoamööbel , mida kadestasid kõik välis-eesti kogukonna liikmed , kadus nagu tina tuhka ! Siiski on N. Söderbergi kolimisfirma raamatupidamises alles saateleht , mis kinnitab must-valgel : mööbel tegi läbi pika teekonna põiki läbi Euroopa , kuni jõudis Kreekamaa pealinna , kus elas adressaat : keegi <arv>aastane Ateena koolipoiss Georgios Panayiotou . Miks pärandas kirjanik oma kalleima vara mingile kreeka jõmpsikale ? See küsimus vaevas kaua mitmeid Ristikivi-uurijaid , eriti aga luuletaja Kalju Lepikut , kes oli ise väärtusliku garnituuri peale hammast ihunud . Aasta <arv> tõotab põnevaid üllatusi Tänapäeval tunneb Georgios Panayiotoud kogu maailm . Suvel jäi ta ühes Los Angelese tualetis siivutu käitumisega politseile vahele . Ja alles äsja jõudis müügile tema duubelalbum " Ladies and Gentlemans " , kus leidub vähemalt kolm ( ! ) Ristikivile pühendatud laulu . Tõepoolest , see mees on superstaar George Michael ! Ja laulud , mis heidavad delikaatset , kuid samas väga intiimset valgust tema noorpõlvesõprusele suure eesti kirjanikuga , on " Father Figure " , " I Want Your Sex " ning " Kissing A Fool " . Me võime nende laulude põhjal vaid aimata , kui suur oli noore kreeklase kiindumus , mis heitis vananeva pagulaskirjaniku viimsetesse eluaastatesse iidse Hellase kuldse Päikese soojendavat valgust . Me ei tea , kus , millal ja millistel asjaoludel nad kohtusid . Tõenäoliselt mõnel nendest suvistest reisidest , mida Ristikivil oli alates <arv>ndate aastate algusest kombeks oma tulevaste romaanide tegevuspaikadesse ette võtta ? Ehk saame alles aastal <arv> , kui Ristikivi päevikud lõpuks ilmarahvale vabaks antakse , lugeda kirjaniku portreed George Michaelist noore mehena ? Praegu kaunistab pähklipuust garnituur popstaari elutuba tema Los Angelese kodus . Arne Pajula Linnavalitsuse hoone esimesel korrusel paikneb juba aastaid Roosikrantsi restoran . Selle koha eripära loovad belglased . Nimelt on nii omanik kui ka peakokk pärit sellest Euroopa südames asuvast riigist . Unustada ei tasu ka söögisaali toole , mis kõik on erinevad . Konkursimenüü on keskendunud meretemaatikale . Supp ja praad on mereandidest ja magustoit meenutab kujult jahti . Lillkapsasupp merivähisabadega Selle supi ilusaim hetk on serveerimine . Värvikad vähisabad on koos lillkapsa- ja porganditükikestega taldrikul valmis ja siis tuleb ettekandja ja valab leeme peale . Õhku täidab lillkapsaaroom . Värvilt on leem kollakaspruun . Maitse on kreemjas ja tugevalt lillkapsane . Vähisabad on parajas küpsuses , mõnusalt soolakad ja kiulised . Tulemuseks on ilus maitsete kontrast , mis sulab nauditavaks tervikuks . Lõhepraad Välimuselt on tegemist nauditava taiesega . Kahe röstitud lõhelõike vahel troonivad punase kalamarjaga kaunistatud spinatipüree püramiid ja Taist pärineva spargliga ilustatud porgandipüree triangel . Kastme valmistamisel on kasutatud ohtralt krevette ja tilli . Suur ja paks taldrik on pikalt soe . Kaste maitse on hõrk ja ka spinat pakub põnevust . Roa kõrvale soovitatakse Torrese <arv>. aastakäigu Gran Viña Soli . Tegemist on peaasjalikult Chardonnay viinamarjast valmistatud veiniga , millele omapära annab väikene kogus Katalooniale igiomast Parelladat . Lüheldane tammevaadilaagerdus annab veinile meeldiva ümaruse , kuid ei võta kalatoitude kõrvale hädavajalikku erksust . Tegemist on väga hea kombinatsiooniga , kuigi mina isiklikult oleks hea meelega nautinud sama veini juba supi kõrvale . Šokolaadikook Väliselt väikest purjekat meenutav koogilõik on söödav otsast lõpuni . Nimelt on " puri " valmistatud paberõhukesest taignalehest , mis meenutab kreeklaste fillot . Koogi kõrvale serveeritakse ka väike tilk veini , mis lisab nauditavalt mahlasust . Tegemist on Kataloonia naabrusest , Prantsusmaalt Banyulsist pärineva kangestatud veiniga , mis mingil kummalisel moel meenutas Küprose Commandariat . Võimas magus-mõrkjas maitse oli vääriline vastane šokolaadi täidlusele . Peakokk on filigraanselt lahendanud šokolaadi ja joogi sobitamise kaelamurdva probleemi . Kodune toit Emmanuel Wille Roosikrantsi peakokk Olen belglane ja loomulikult armastan ma kodumaist kööki . Mereäärses Eestis peaks meil nii populaarne Waterzooi nimeline supp kindlasti huvi pakkuma . Proovige , te ei kahetse ! Koostisosad <arv>/<arv> l kalapuljongit Santa Maria soola ja pipart <arv> g kohafileed <arv> g angerjafileed <arv> g heeringafileed <arv> g võid <arv> g porrulauku <arv> g sellerit <arv> g sibulat <arv>/<arv> l valget lauaveini ( näit. Carlo Rossi Chablis ) Santa Maria peterselli , tüümiani ja loorberit <arv> värsket munakollast <arv> dl vahukoort Valmistamine Keeda kalapuljong või valmista see kalapuljongikuubikutest . Maitsesta soola ja pipraga . Lõika porrulauk ja seller ribadeks , tükelda sibul ning prae kergelt võis . Ära pruunista ! Lisa neile valge vein ja keeda nõrgal kuumusel <arv>-<arv> min. Seejärel lisa kalapuljong , sega hoolikalt ja keeda veel <arv>-<arv> min. Järgnevalt lisa tükeldatud kalafileed ja maitsesta peterselli , tüümiani ning loorberiga . Keeda paar minutit ja tõsta kalatükid leemest välja ning hoia neid soojas . Keeda puljongit veel umbes <arv> minutit ja tõsta pott pliidilt ära . Sega omavahel vahukoor ja munakollased ning lisa ühtlase joana puljongile , seda samal ajal segades . Lisa kalafilee tükid ja serveeri . Kaunista portsud peenestatud peterselli lisades Kes soovib , võib suppi panna keedetud kartuli tükke . Vajaduse korral võib munakollased asendada maisitärklisega .