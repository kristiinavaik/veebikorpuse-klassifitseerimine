kirjak	ilu_sonajalaois.tasak.ela	Mait Raun Ühe tavalise õuevärava juures seisab tüdruk . Juba terve kuu on suvi , ent kordagi ei ole tüdruk saanud aega silmitseda ümberringi , alles täna . Möödakäijad tulevad ja lähevad , kõnnak sire , rõivad ilusad , pilk pehme , neist jääb õhku selle suve moehõng , nad on neiud ja noormehed , naised ja mehed . Aga tema on inetu . Tal on lühike ja luitunud , sada korda läbi pestud kollane kleit , mida poisid narrivad keksutimpuks . Toimetaja : Hiljem tuleb välja , et kutsuti nii hoopis tüdrukut . Altpoolt noolivad kleidiserva tulipunased põlvikud , hanejalakesed , mis talle kunagi nii väga meeldisid . Kuid möödas on kolm aastat . Teised sirgusid , tema jäi kleenukeseks , ta põlved on alailma verised , sest ta ei vaata jalgade ette , ja hoopiski ei höörita ta puusi . Mida on ta teinud ? Ainult kuulanud vanaisa torinat . Kuulanud vaikides ka vanaisa kiitust , et kõhtu ja rinda salvitades on ta sõrmed hellad . Teinud kõike nurinata . Näinud ema käsi kokku löömas , et ta on haruldaselt tubli ja pehme südamega tüdruk , haige vanaisa ei ole seni ühelegi põetajale poetanud head sõna . Mida on ta teinud ! Ah , unustaks kodu , kooli , kaaslased , unustaks kõik , kõik , kõik , kasvõi viivuks , lendaks nelja tuule poole ! Ning ta sõõrmeisse tungib kummaline lõhn . Nõrk , uskumatu lõhn . Tüdruku süda värahtab . Ta nuusutab veelkord . Ei , ta ei ole eksinud , see on sõnajalgade õitsemise lõhn . Tänaval lõhn kaob . Tüdrukule meenub , et sõnajalad kasvavad maal metsas , mitte tema koduõuel , pealegi on juuli ja sõnajalgade õied närbunud . Ometi on ta lõhnale tänulik , sest see kummaline kutsuja , ei silmaga nähtav , ei sõnadega küsitav , annab talle suuna , sosistades , pöördu kurakätt , pöördu ja mine , nüüd on põhjust kõndida temalgi , tikksäärel mööda tänavat , laudrinnal pärnapuude vilus . Astunud , leiab tüdruk , kelle nimi on tegelikult Rutt , end linnapargist , keset saginat ja hullamist , keset luiki , oravaid , lugematuid karusselle . Ent luigetiiki saia loopivad jõnglased käivad talle närvidele , poisile , kes viskab teda jäätisetopsiga , tahab ta lausa kallale tormata . Kauge varjulise sarapuupõõsa alt leiab ta , kurja hingega tüdruk , põlislaane hunt , kes on unustanud rõõmutundmise , kõigi poolt unustatud pehkinud pingi . Siin tõmbab ta hinge , eemal puhkajaist , kelle tuju ta võiks rikkuda . Aga koju ei taha ta minna . Kodus ei ole suve . Suve ei ole , midagi ei ole juba kaheksa aastat , alates viirastuslikust ööst , mil vanaisa triivis öösel lahtimurdunud jääpangal , jalge ees õngeritv , kõrval tühi , mõttetu viinapudel ja kaks lumist kala ; vanaisa ei mõelnud tol ööl vist palju , külmast köökus , käed vammuse all kõveraks tardunud , hulpis ta otsekui traadist ämblik läbi pimeduse . Igiammu lamab vanaisa halvatuna lavatsil ja jagab käske – vaid seda mäletab Rutt . Ja seda , kui lootusetud on need käsud . Üks sõber on tüdrukul ometi , iseäralik sõber , kes on just suveks kolinud linna . See on päike sügavsinisel taevavõlvil , mida ei häiri ükski pilv . Ta tõuseb ja loojub ning läheb tagasi oma paika , kust jälle tõuseb . Ent päike on liiga kuum ja liiga kaugel , et temale külla minna . Sarapuuoksad kohisevad laisalt , lehed sosistavad uneviit . Keegi magab , suu lahti . Järsku liitub sarapuuga veel teine hääl , madal , rohmakas , vesine , ning see keegi võpatab kuulama . " Ära karda mind , Rutt , " kõneleb hääl . Paraku on näha vaid tavaline park , tavalised puud ja tavaline muru ning hall loor , mis kerkib luigetiikidest ja poeb jäätisepabereisse ja mähib endasse puhkajad . Läheb peitu isegi päike , Ruti sõber . Ent hallus ei ole tavaline . See on hoopis pilv , tume , morn , sakiline . Halvatujuline – sest rõõmsad pilved on valged ja õhulised nagu jänes või koer või suhkrutort . Rutt tunneb , kuidas miski tugev ja karm rebib ta rõivaid ja näpistab ihu . Järsku on ta kõrgel õhus ning lendab üle pargi . Rutt kardab , kuid mitte ülearu , ta on kuulnud pilvede kohta palju head . Neil ei ole kivist südant ega raudseid käsi , isegi mitte kõva pead . Pilvesse saab vajuda mugavalt nagu tugitooli , sulgeda silmad , unelda end kasvõi maailma otsa , Rutt tahab , et see pehme , soe ja sujuv reis kestaks igaviku . Pilv sõuab ettevaatlikult sügavsinise taeva all ega tee põrmugi haiget . Kui nad astuvad läbi väravate , surub tüdruk end igaks juhuks tihedalt vastu pilve . Väravaiks on latvupidi põimunud hiigelsuured kadakad , kastetud tuhksuhkrusse ja sädelevatesse litritesse , okstel kiikumas lõhnapuust voolitud kiilid , ämblikud , raudsipelgad ja põrnikad , tundub , nagu saaks siit alguse võluriik , kus kõik on võlurid ja tehakse vaid võlutempe . " Iga päev tuuakse üks tütarlaps lossi , aga tagasi ei ole tulnud veel keegi , " räägivad rohelised konnad . Ruti silme ette kerkib imekaunis loss . Paekivist sein on sile kui peegel . Sellelt paistavad kollane kleit ja punased põlvikud ja väike inetu tüdruk . Vanikutega kaetud rookatus annab lossile krooni kuju , nii suursuguse , et seal saab elada vaid kuningas . Kuid milline ? Kuningaid on ju arutu hulk , hea kuningas ja halb kuningas , seenekuningas , Rootsi kuningas , ärtukuningas , aga enamasti lihtsalt kuningas , kellelt võib oodata kõike alates poolest kuningriigist kuni peakaotuseni . Rutt tahaks küsida pilvelt , kuid pilv on kadunud , ta seisab üksipäini lossimademel , liiga vähe muinasjutte lugenud , et hästi käituda . Hääletult , sosinal avanevad rasked tammepuust uksed , saali võlvlagede all puhkevad valla kroonlühtrite õienupud . " Kallid koosviibijad ! Ta on siin ! " hüüab kuningas . Õukondlaste seast kostab ebamäärast pominat ; neil on seljas täpilised ja lapilised klouniriided , linased , vallatud , kõverad , üks säär üht , teine teist värvi ; peiarid , bardid , narrid ja muiduveiderdajad , musttuhat tuttmütsiga mängumeest , kõigil pasunad huulil , põsed pallina kummis ; nad puhuvad pasunaid , aga pasunad ei tee häält ! Kuningas vangutab pead ja näperdab kohmetult oma kirevat kasetohukrooni . " Peame minema kõrgemale , " sõnab ta . Ta haarab tüdrukul käest ning nad sammuvad üles mööda lõputut treppi , mis viib mööda lõputust hulgast tubadest . Kokapoisid kolistavad pannidega , küürus , sõrmed pahklikud , torumütsid hooletult kuklas . Kutsar proovib riidenagil valjaste tugevust . Kaunitarid . Peeglid , lokirullid , juukseharjad . Kõige uhkem ruum on tühi . " Kui sa oled tubli tüdruk , hakkad elama siin , " lausub kuningas nukralt . Viimasel kännakul avaneb verdtarretav pilt . Seinaorvas , mida valgustab tuhm latern , lebavad korratus hunnikus tütarlaste pead . Ent kuningas heidab nalja , nagu ei märkaks midagi . Siiski , rõdule jõudes pilluvad ta silmad mürgiseid sädemeid ja hääles on kõu : " Pea meeles , üksnes süütu neitsi , kellel on ka süütud mõtted , suudab puhuda neisse pasunaisse viisi ! " Tüdruk vaatab alla ning ta pea hakkab pöörlema . Moosekandid on lõpmata kurvad , neist aurab külm ahastus . Nägudest kasvavad vaskse läikega londid , vait , vait . Läbi vaikuse kostab kuninga karje : " Paista nende peale , Rutt , põleta neid nagu päike ! " Tüdruk nõjatub rõdurinnatisele ja libistab pilgu üle moosekantide . Pikkamisi . Üle igaühe neist . Vaikus . Tagasiteel hakkab kuningas maharaiutud peadest möödudes ümisema lõbusat laulukest , kerglast ja ühetoonilist , kuid magusa muusika varjus hõõgub pettumus , ärevus , valu ; ta laulab kogu tee . Rutt ei imestagi , kui kuningas tõukab ta raudvarbadega puuri ja sulgeb tihedalt ukse . " Sinu meeled ei ole nii puhtad kui väikesel õnnetul Lumetüdrukul , " lausub kuningas peaaegu leebelt . " Sinu räpane hing kolas mööda lossi , sinu määrdunud süda vaatas üle Lumetüdruku toaläve . Nüüd tuleb sul valmistuda surmaks . Hukkamine toimub homme aovalgel . " Laulu , veel enam ta sõnade mõjul tõmbub Ruti süda kokku : tundub , et kuningas kannatab veel rängemalt kui tema . Ja mis rääkida kiviseintest , need nõristavad pisaraid lausa ojadena ! Kuningas pöördub kiiresti minekule , sest tegelikult on ta elurõõmus ja heatahtlik mees , seitse aastat mõtisklenud , kuidas tühistada surmanuhtlust . Kuid ta on ka kõigist õilsaim kuningas ega saa murda tõotust , mille on kunagi ägeda peaga andnud . Lahkudes kustutab ta kõik küünlad . Pimedus , musta südame matja mähib tüdruku . Rutt ei saa endast aru : veel linnas olid ta mõtted neitsilikult puhtad ning tema , narr laps , tundis selle pärast koguni häbi , unistas lõbusast elust , säärasest nagu teistel , unistas ilust , vahest ka poistest , kuigi need olid ülimalt kiuslikud olendid . Kas just siis sugenes must plekk ta meeltesse ? Või hoopis siis , kui ta vaatas oma peegelpilti lossiseinalt ja arvas , et küllap tahetakse teda naiseks kuningapojale ? Vist nutab ta palju . Viimaks võtab paraadukse avaja , see ainus , kes teab , keda lasta kuningriiki , keda mitte , konksu otsast tormilaterna ja laskub keldrisse . Ta palub , et tüdruk räägiks endast . Rutt pühib pisarad vastu käeselga , õnnelik , et leidub inimene , kes ei pea paljuks teda ära kuulata , ning jutustab . Ei tänita , ei naeruväärista , ei heida kellelegi midagi ette , on teistsugune kui kõik need kibestujad ja meelitusemüüjad , puurivarbade kraapijad , vandesõnade õhkuloopijad enne teda siin . " Oota hommikut ja ära muretse , armas tüdruk , " sõnab paraadukse avaja , vallatud äkitsest aimust , et Rutist võiks olla abi kuningriigile ning ta peab elama – tasane , kiduravõitu tüdruk , vist kenagi mitte , kuid ta silmad on eriliselt elavad , liikudes jutustuse rütmis kuulaja näole ja siis mingisse tabamatusse punkti kongi seinal ja taas tagasi . " Ära ainult uinu . Meie kuningal on eriline mõjuvõim suletud silmadega inimeste üle . " Isegi pilgutab hüvastijätuks silma , mida muidu ei tee . Ning alustab väga vastumeelselt ettevalmistusi hommikuks , kui lossi kõige pimedamasse ja varjulisemasse võlvkäiku hiilivad mustadesse leinarõivastesse mähkunud mornid mehed , et toimetada püha verine toiming , ohvrimäng päikesele , keda nad neavad . Viivul , mil langeb kirves ja elutu pea veereb hunnikusse omasuguste sekka , valgustab päike meeste nägusid ja roimatööd , pöörates siis kiired kogu päevaks sellelt nurgalt ; ja nemad põrnitsevad üksteist tõsiste nägudega . Paraadukse avaja ülesanne on enne hukkamist rääkida ohvriga , et saada teada , kui palju kaela jätta pea , kui palju keha külge . Sest tema ongi see , kes annab kirvehoobi . Tõe huvides tuleb lisada , et tüdruk ei ole üldse süüdi , sest ülesande tingimustel leidub teinegi pool . See teine pool , mis oli pikapeale vajunud unustusehõlma , kuna ei leitud ühtki neitsilikku tütarlast , mõned olid päris hoorad , kõlas nõnda : sillerdagu tütarlaps otsekui selgeveeline lauluallikas ja tema rõõmupuhang tulvaku kõigisse vilepillidesse , äratades neis kauneimad kõlad ja helinad ... Aga Rutt oli kohutatud ! Paraadukse avaja , arukas mees , ei lähe ise kuninga jutule , vaid saadab ülemnarri . Too maksalutikatest puretud äbarik on lausa hull võimaluse järele puhuda kuningale habemesse ketserlikke lugusid , sest siis saab ta nautida kuninga ärritumist ja vastuhakusööstu ja lõpuks alistumist ; narrist osavamat vaidlejat ei ole ilmatuuled iial sünnitanud . Kui nad alles noored olid ega olnud selge , kumb sobib paremini kuningaks , hakkas kuningas reipaks torisejaks , ning narr , see rõõmsameelne , pidi möönma , et eks olegi kuningatöö üks torisejate amet . Nii sai asi otsustatud . Nagu alati , astub narr kuninga töötuppa koputamata . Talle avaneb vana ja igav pilt . Kuningas , väsinud toriseja , lösutab nagu seen laua taga ja podiseb , et ei jaksa tema , kuutõbine rauk , enam kedrata unelõnga ... Aga kellele töö pärandada , kui õukonnas elavad vaid nürimeelsed narrid ja pillerkaaritajad ja needki ei suuda lõbustada , ja kangrusellid keeravad lõnga sõlme või rebivad katki . Tuleks nad minema kihutada . Aga ei saa ka minema kihutada , jätkab kuningas . Kuidas muidu teha kindlaks , kas maa peal leidub lõppude lõpuks mõni neitsilike mõtetega süütu neiu – tõsi , näib , et ükski inimene ei ole küllalt õige , et teha ainult head ja mitte kunagi pattu – , kuidas muidu , kui pasunate järgi ! Kuningas ärkab tardumusest ja kõnnib palavikulisi sõnu sosistades mööda kambrit . Rõdul seisab neiu . See neiu kiirgab kui päike , puhas ja soe . Ning peiarite pillid puhuvad hümne , parimad luuletajad tuiguvad sonides hoovimurul , huulil oodid kui purskkaevude vahupritsmed ! Lumetütrele ! Kuningatütrele ! Kes on surematu ! Jäädvustavad ilu ja elu ja aru ja armu igaviku kroonikatesse ! Nüüd on narril ülim aeg sekkuda : " Auväärt majesteet , sinu eksitus on sügav ! Viimased andmed kõnelevad , et ... Ma usun , majesteet , et need andmed valmistavad sulle rõõmu . Need andmed on vapustavad . " Nad vaatavad teineteisega tõtt . Alati topib narr oma nina kuninga asjadesse just siis , kui ta mõtiskleb , siis , kui ta ei oska seda üldse karta , narr peaks andma nõu , aga jälitab nagu nuhk . " Sa segad , " kogeleb kuningas , kortsutades laupa , kulme , põskesidki , " majesteet töötab , " kriuksub ta kõri , " palun jäta mind praegu üksi . Oodatakse kedrust . " Narr kõverdab põlglikult huuli : kuninga näonahk liikus halvasti , kulm rahunes liiga kiiresti . " Räägitakse jah , et kuningal ei ole aega – nii palju päid raiuda ! Peadest tulevat suur näitus . " Ta kummardab jäigalt ja pöördub minekule . Kuningas peatab ta jõuetu käeviipega . " Mida nad veel räägivad ? " " Et kuningal olevat päid ikka veel vähe , sest inetud heidab ta supikatlasse . Katel aurab koiku all ja levitab lihalõhna . Ta ise aga tiirleb hullunult mööda tuba , silmad punased , suu vett täis . Peale selle räägitakse , et kroon , mida majesteet kannab ... " " Tunnista üles , et tulid paluma lipaka eest , kes ootab pitsatijälge oma saatusekirjale , " kraaksatab kuningas . Narr langetab alandlikult pea . " Majesteet , sinu silmade selgus on piiritu . Tulin tõepoolest tolle õnnetu hinge pärast . " " Seda eksinut ei austa päikesekiired enam kunagi , ei sulata teda viimsel teekonnal ! Mitte nagu Lumetütrekest ! Nagu kõikidest kõige kaunimat ja süütumat neitsit ! Homme päikesetõusul leiab ta oma palga . " Haudvaikus ruumis , nagu oleksid nad põrmud . Narr asetab käed leina märgiks risti ja lausub : " Palga , mida ta ei ole teeninud . " Siis vaatab kuningale teravalt otsa . " Jeerup , sinu tütar on elus ! " Kuninga näos ei tuksu ükski lihas , ta põrnitseb kõigutamatult kaugusse . Jaa , kunagi sattusid temalegi ette lootusrikkad jäljed , aga osutusid tühjaks ; ta ajas veel teisi jälgi , pärast kibedaid öid hülgas lootused lõplikult . " Kuula , majesteet ! Just praegu tõi mu usaldusmees sulle palava kimbu ! Need on tervitused Lumetüdrukult . Ta on abielus suursuguse härrasmehega ja palub mitte muretseda , vaid anda õnnistus , mis siiani puudub . Mitte päike , vaid härrasmees surmas pillides muusad . " Kuninga süda tõmbub õudusest kokku . " Abielus röövliga ? " küsib ta uskumatult . " Kes ta on , seda ma ei tea . Kuid ta olevat erakordselt üllas , kaks südant on kokku saanud , neis säriseb puhtaim armastus . " " Armastus ! " möirgab kuningas , kuidas julgeb narr osatada ta tundeid , kõnelda lubamatuid asju . Oleks ta vaid kohe tabanud selle ilge röövli ! Siis poleks pidanud hukkuma kõik need loendamatud tütarlapsed . Ah , nad ei vääri Lumetüdruku varbaküüntki , nii et sellest ei ole lugu ! Ah , narr , ära tammu uksel , kao minema . " Armas majesteet , " jätkab narr mesimagusalt , " sinu terane silmanägemine on ammu märganud , et ilmas ei ole ilmvõimatuid asju . Iseäranis siis , kui kaotada ei ole midagi , vaid ainult võita . Mõtle sellele , kui pilv ühel päeval väsib ega too enam uut tütarlast , siis tuleb meil endil võtta õlale reisipaun , peame hakkama ise otsima Lumetüdrukut , kuningas ja tema narr , ja see on ohtlik , väga ohtlik . Pealegi ... " Narr naeratab kavalalt . " Viimane tüdruk , kelle pilv tõi , äratab lootust ! Ta on kõige arukam , kombekam ja tagasihoidlikum neist , keda ma olen näinud . Samuti ei ole ta inetu . Me ei kaota midagi , kui saadame ta Lumetüdrukut otsima . Kui ta juhtumisi ... ära kulub ega täida ülesannet , võime alati pea maha kaksata ja saata uue plika ! Lumetüdruk ju elab ! Lumetütreke ! Muuseas , tüdruku pilk kõrvetas sedavõrd , et minu pill juba veidi mängib ... " Tõenduseks tõstab narr oma vilepilli huulile ja toob suu abil kuuldavale pasunajoru . Kuningas härdub , sunnitud tunnistama , et plaan ei ole halb . Halb on vaid see , et ta ise ei tulnud selle peale , kõik need seitse aastat , kui raius päid ja vihkas päikest . Sel ööl näevad inimesed maa peal ühesugust unenägu . Kostab kõlksatus ja laest kukub ilus sätendav veepiisk . See ei olegi piisk , vaid käharpäine lumeräitsakas , kes ihkab hullata ja lennelda mööda tuba ja ajada taga teisi räitsakaid . Hakkab külm . Toas ulub tuul . Äkki puhkeb lumesadu , lugematud helbed kepslevad kappide ja laudade ja kardinate vahel . Nad püüavad kinni esimese räitsaka ja liituvad temaga palliks . Pall langeb põrandale ja hakkab vurrina veerema ja keerlema ja püüdma teisi samasuguseid palle . Põrandast sirgub imekaunis lumememm , peas jäälillepärg . Pilv leiab tüdruku vaatamas , suu lahti , sedasama unenägu , mida teised inimesed . Kuid ta muheleb ning laseb tüdrukut oma hõlmadesse mähkides üksnes moepärast helkida hallil jumel ; ei olegi kidakeelne , vaid vatrab vahetpidamata . Vahest tõesti oli Lumetüdruk eriline tüdruk , kes seda enam mäletab . Igatahes oli ta väle nagu elavhõbe ja sattus vempu visates alatasa pilve kuklapoolele , pilv – kasvataja – nägi suurt vaeva , et varjata teda päikesekiirte eest , mis pidid ta ennustuse järgi ära kaema . Ning viimaks ta kadus . Lõid lehvima leinalipud , vaikisid pillid , rahvas muutus süngeks , pilvel algas nägurielu : iga päev saadeti ta maa peale tüdrukuid püüdma . Täna kuulutas kuningas pilve sellest julmast kohustusest priiks , ta on Rutile surmani tänulik . Ent Rutt , tema peab nüüdsest otsima Lumetüdrukut , kõige armsamat . Ja selleks , et ta ei raiskaks põõnates asjata aega , näris kuninga koi puruks niidi , mis sidus tüdrukut unega ja selle nägudega . Täitnud ülesande , võib tüdruk jälle rahumeeli magama heita . Keskhommikul , kui parki saabuvad esimesed jalutajad , avaneb eriskummaline vaatepilt . Pargi tagaosa vallutab nii tihe udu , et sellesse ei suuda tungida ükski pilk . Ning otse inimeste silme all sünnitab udu roheliste põõsaste varjus elusa nuku ! Pingile jääb kollase kleidi ja punaste põlvikutega väike neiu , kes ringutab ja hõõrub käeseljaga silmi nagu ärgates . Inimesed näevad , kuidas udust saab suur valge pilv , mis taevasse kerkides kummardab justkui vabandades , kaarega üle taevavõlvi tüdrukule , varjutab hetkeks isegi päikese ning kaob siis silmapiiri taha . Kõik on tühiasjadeni tuttav , puud , puhkajad , luigetiigid , jäätisepaberid , ka pargivahist unustatud ägisev pink . Ometi kasvab pähkli asemel sirel . Mõistmata , mida arvata , uurib Rutt põõsast lähemalt . Selle võra on madal ega varja päikest ning õied , lillad õnneõied tantsivad ülemeelikult okstel . Ühelt okste hargnemiskohalt leiab Rutt punetava äba , Toimetaja : Mis sõna see on ? mis vahepeal justkui meenutab midagi ja seejärel mitte , igatahes ei saa see olla pung ega leht ega õis . Siis juhtub kohutav – läbilõikava kisa saatel hakkab äba paisuma . Idust puhkeb inimene , kasvab väikelapseks , mudilaseks , kainikuks , mürsikuks , Ruti ees seisab sihvakas neiu , temavanune või mõned aastad üle . " Siin on kole palju sääski , " ühmab tundmatu , röötsatab luba küsimata pingile , viskab jala üle põlve ning tõmbab taskust , oo õudust , tikud ja sigaretipaki . Küünitab paki miskipärast Ruti suunas ... Rutt põrkub eemale ja väärutab huuli nagu siis , kui poisid teda sigarettidega loopisid . " Sa oled kindlasti väga õnnelik , " ütleb tundmatu . Ütleb veel , et ta nimi on X , täht , millel on kaks lõikuvat haru ja mis maalitakse siis , kui tahetakse midagi läbi kriipsutada . " Mangusin , et saadetaks nimelt mind . Tahan olla sulle toeks , Rutt . Et sa ei peaks tundma hirmu . " Ta põskedes on naerulohud , samasugused kui Rutil , võibolla ei olegi ta halb tüdruk . Ta keha on kuivetu , ent rinnad lopsakad ning lainjad kastanpruunid juuksed langevad tuulehoogude ajal laubale , tütarlapse asemel supleks Rutt ammu suvejärvedel , lippaks mööda muru , pihal noormeeste iharad pilgud , ei konutaks suitsu imedes linnas pargipingil . Imelugu , nagu allikasulin : tahan olla sulle toeks , Rutt ! Kas on varem keegi Rutile lausunud niisuguseid kummalisi , paitavaid , mõistetamatuid sõnu ? Ta kohmetub . Saadeti ! Järelikult leidub keegi , kes teab Rutist , kes mõtles välja äba ja istutas just selle sireli oksaharusse . " Hakkame minema , " ütleb tundmatu . " Meil ei ole palju aega , reis tuleb pikk . Aga tõttöelda ei ole meil ka kiiret . " Ta on lausa ilus , ainult see kohutav kahvatus , see õõnes , hauatagune hääl ... Aga ikkagi , Rutt oleks kasvõi niisugune kui see tüdruk , valmis isegi suitsetama , oleks sellest vaid kasu . Ta põrnitseb vihaga oma punaseid põlvikuid ega suuda uskuda silmi . Ta ei ole üldse tema ise ! Muidugi ta on , kuid hoopis erinev senisest , sukad valged , peenest villast , kleit pruun ja sametine . Sukkadel kuldtikand ! Sitspõll kleidi peal ! Ja pluus , niisugust pluusi ei ole maailm varem näinud : helekollane nagu armastus . Ja sõrmes roheline , sätendava kiviga sõrmus , lausa loodud ta nimetissõrme jaoks . " Nüüd ma tean , kes sa oled – minu kaitseingel ! " hüüab ta , kulunud sandaalide asemel jalas tiibadega kingad . Ta tõuseb ja proovib nendega astuda . Ent X kargab pingilt , pale ehmatusest plekiline . Vandudes kruvib ta tiivad Ruti kingadelt ja käsib peita need põue , särgi alla , õnnesärgi alla , neid ei tohi mingil juhul panna tagasi enne , kui on õige aeg . " Millal on õige aeg ? " küsib Rutt kohkunult . X kehitab õlgu . " Seda ma ei tea . Igatahes oleksid sa lennanud otse lõppu . Oleksid vaadanud seal veidi ringi ja siis astunud sammu lõpust edasi , rännates igavesti kuningas Jeerupi needuse all . Säärast saatust ei tahaks ka vaenlasele . " Ta naeratab . " Aga sina ei ole minu vaenlane . " Ta naeratab veelkord . " Midagi on minust siiski kasu . " Rutt satub veel enam ärevusse . Toores kuningas , tema needus . Lõpp , mis on kindlasti seotud Lumetüdrukuga . Marus pilv , kes rabab ta taevasse , ükskõik , kus ta parajasti viibib . Lõpp peab olema salapärane ja osavasti peidetud . Mis juhtub , kui ta kihutab sellest mööda , kas X aitab teda ? Rutt tunneb , et parem sureb ta siinsamas , kõik on segane , kohutavalt segane ... X põrnitseb tuhmil pilgul maha , sigaret hõõgumas kuivanud huulte vahel , Rutt ei söanda teda küsimustega häirida . Kustutanud filtrini põlenud koni , lausub X ebakindlalt : " Mõtle minule , Rutt . Sinul on tiivad , aga minul mitte midagi . " Hetke vaikinud , lisab ohates : " Juba esimene samm oleks kandnud su kus kurat . Võibolla sa ei usu , aga ma ei oleks leidnud sind mitte iial . " Tõesti , tal on jalas täiesti tavalised kuldpannaldega säärsaapad . " Ah , ära muretse , Rutt , kui sa toimid õigesti , siis tunned kindlasti lõpu ära . Ja tiivad toovad su tagasi . " Nad turnivad mäeharjadel ja loksuvad kibesoolastel merelainetel , all kookospähklikoor , väsinud ja näljased , vaevalt mäletavad veel , kuidas sattusid rändama , istusid ju alles pargipingil ja ajasid juttu . Küllap eksisid nad kohe alguses , kuna nende silmad ei ole kordagi näinud teerada ega inimhinge , küllap kõnnivad ringratast . Ainult pilved sõuavad vahel laisalt üle taeva . Kõige hirmsamad on ööd : X magab ning Rutt , unetu , konutab peatsis , kohendab lõkkesütt , ümberringi kollid , kummitused , kodukäijad . Toimetaja : Miks tehti päise päeva ajal lõket ? Mida päev edasi , seda enam kardab Rutt , et X võtab endalt elu . Miks muidu sonib ta , et ei saa surra , sest ei ole elanud . " Tahaksin sikutada lehma sabast , " kõneleb X ühel inimtühjal troopikasaarel , " tahan näha , kas lehm hakkab ammuma enne õiget aega , see ainus sikutus toob mulle mu olematu lapsepõlve . " Siis kaob läige Xi silmist , ta ütleb äkki : " Rutt , hakkame sõbraks ... " Jahmunud , oodanud neid sõnu terve eluaeg , pomiseb Rutt kõrgilt : " Võib kah . Kõik on ära maal , igav on tõesti . " X sõnab areldi , et tal ei ole kunagi sõpra olnud , Rutt võiks taluda teda kasvõi sügiseni , kuni sõbrad linna naasevad , räägib nii , nagu ei teakski , et on suur , tugev ja ilus , niisugune kui teised . Rutt tahaks teda lohutada . Paraku ta ei oska , keegi ei vaja ta sõnu . Mitte keegi peale vanaisa , kes lebab halvatuna voodis ja udjab vanaema , kui see unustab tuua turult naerist , kepp alati linade vahel . " Meie klassis on vahvad poisid , " ütleb Rutt kobamisi . " Kui me siit pääseme , teen su nendega tuttavaks , ausõna ! Aga , " jätkab ta innukamalt , " kui ma juhtun lendu tõusma , sirutan sulle käe ja sa haarad sellest ja me lendame nagu kajakad ! Sellepärast polegi su saabastel tiibu : neid ei ole lihtsalt vaja , meist saavad sõbrad ! " Tükk aega sumavad nad vaikides keset kolletavaid rukkivarsi , siis vangutab X nukralt pead ja lausub : " Tuleb aeg , mil sa kaod nagu tuul mu silmist . " Viimaks näevad põllus pragu , praost paistab mets . Arvavad , et inimesed on lähedal , ning astuvad mööda põlluveert . Nagu maa alt kerkib nende ette imekaunis palkmaja , sulnis perenaine õuel lehma lüpsmas , näost kiirgamas headus , lahkus , üllameelsus , kõik see , millest Rutil jäi puudu kuninga juures . Headus tantsib hoovil ning lehma sarvede vahel . Rutt seisab lummatult õuel , kõrvus piimanirede hela . Ta tunneb , kuidas ta hing on räpane ja inetu ja kahvatub siin õues . Ent just siis , kui perenaine palub neid tuppa ning Rutt teeb sammu tare suunas , lõhestab imelist rahu võigas kiunatus . " Oh tädi , kui huvitav lehm ! Kui hirmus hääl ! " Lehm trambib kohkunult jalgu ja X rebib nagu pöörane ta saba , seletades , et arvas , et lehm on nagu kell , mis ütleb sikutamise peale õiget aega – aga näe , lehm on õrn ja solvuv ! Perenaine seirab teda hella pilguga , kuid Ruti suust purskub kibe urin . X ei vasta nagu tütarlastel tavaks , vaid sisistab , et kruvib tiivad tagasi kingade külge – lenda pealegi , Rutt ! Rutt peab alati meeles pidama , et X on tugevam ega ripu elunatukese küljes . Ta koguni sülitab ning tormab siis majja , kühveldades kahe käega toitu suhu , maosupp , öökull piprakastmes , mandarinilõigud ; leivalõhn kõikjal . Täitmatu ja tänamatu X ! Sel hetkel on Rutil hirm , ta tänab õnne , et perenaine on siinsamas . Viimaks astub ka Rutt neelatades laua juurde , kus on toitu sajale , keel libiseb koos lehmakeeleviiluga alla ning tal on tegemist , et see välja õngitseda . " Kutsuge mind tädi Amalieks , " pomiseb lahke näoga perenaine , nihutades üha liudasid lähemale . " Kas ikka mäletame , " venitab X kiuslikult ning vajub kaht ülestehtud voodit nähes nagu niidetud patjadele . " Nüüd põõname , kuni õhtu käes ! " Amalie raputab naerdes pead . " Õhtu ei tule siia kunagi . Samuti öö ja hommik . Siin on alati südapäev . " X uinub juba enne perenaise väljumist . Rutt märkab , et valgus on harjumatult külm ja liikumatu , varjud ei pikene ega vaheta asupaika . Kui valgus ei sure pimedusse , siis ei saabu kunagi uus päev , uus kuu , uus aasta ? Valgus , mis paistab aknast , ei ole sõber päike . X kõneleb tasa läbi une . Ta on väike tüdruk ja jookseb üle kastese heinamaa . Jalad saavad märjaks , ema keelab , aga X ei kuula , vaid jookseb üha kaugemale . Kui temast on järel vaid täpp silmapiiril , viskab ema tema suunas hangu . X kangutab hangu maast ja viskab vastu . Seejärel viskab ema . Seejärel X , ja ema , ja X ... " Me oleme kindlasti sõbrad , " ütleb X , ta ei magagi . Rutt noogutab , mõistmata , kuidas sai kanda sõbra peale viha . Ent siiski : lehma saba , ja kogu lapsepõlv ? Kus on X elanud , et ei ole midagi näinud ? " Järelikult peame tõmbama rahupiipu , " otsustab X , läidab sigareti ja surub selle Ruti huulte vahele . Rutt tõmbab ettevaatliku mahvi , mõeldes kurvalt , et on nüüdsest hall kohvikunäoga tölplane . Lävel seisab perenaine , imestunud , ent siiski mitte kuri , kuigi õhk on suitsust sinine ja nemad üksnes tütarlapsed . " Sina , X , " ütleb perenaine , " oled vanem ja targem ja kogenum . Kas ei sooviks sa vana tädi Amaliet veidi aidata ? Paksu metsa taga elab vanaema , haige ja väeti , eks ole , X , sa käid seal ära . " X kustutab koni vastu voodiserva ning laseb sõnadel endast läbi voolata . " On ta kaugel , see teie vanaema ? " käratab seejärel . Rutt mõtleb kibedalt , et X ei oska olla haavamata . Isegi lahke inimene , kes toidab neid ja annab peavarju , on talle tühjem kui õhk . Heitunud , näperdab lahke perenaine põlleserva ja kostab : " Siinsamas . Ümber nurga ja natuke maad edasi . " " Hästi , me põikame Rutiga nurga tagant läbi , aga kas siis , " kaupleb X , " jääme siia alatiseks elama ? " Rutt vaatab teda nagu sõgedat , kas X on unustanud , et Ruti elu oleneb Lumetüdruku leidmisest , seni ei saa ta magada ega asu ! " Mul on kohutavalt piinlik , " pomiseb lahke perenaine keelel sõnu veeretades , tume vari üle näo . " Eks ole , Rutt , sa ei keeldu oma abist . Asi on selles , et mul läheb hädasti tarvis üht kätepaari majapidamisse , praegu just . " Rutt ootab , mida ütleb X , tänamatu . Aga X ei ütle midagi . Nad saadavad Xi teeotsale ja läkitavad õhusuudlusi , kuni ta kaob käänaku taha , huulil viisijupp , korvis leivapäts , moosipurk , pudel veini ja teine piima , rada , lagendik , kurakätt , kitsam rada , taas kurakätt , maja , koputad ja astud sisse , ei mingit muret . Lahke perenaise majapidamine on lausa piinlikult korras . Rutt longib haigutades perenaise kannul ning otsib vargsi kohta , kust pääseb hoovi valgus . Taevas on sinine , ent päikeseta . Laudas on piimast triiki lüpsikud , puhtad ja mõlkideta , külgedel sorgelised kirjad " Ilus " ja " Hirmus " , esimesi rohkem . Perenaine valab kruusitäie hirmsat piima ja käsib rüübata . Piim on soe ja uimastav , Rutile meenub , et nad tõotasid Xiga , et miski ei saa neid teineteisest lahutada . Tõsi küll , ta tuleb tagasi . Perenaine silitab ta pead ning Rutt tunnistab : " Mul on mure ... " " Kõnele julgesti , mu tütar , " lubab lahke perenaine . " Ma otsin Lumetüdrukut . " " Ongi kogu mure ? " imestab perenaine . Rutt on rabatud : teda ähvardab hukk , talle on määratud surmaotsus , aga see ei ole kõneväärtki . Ta jutustab lühidalt , eksirännakutele aega viitmata oma loo . Perenaine ulatab talle kruusitäie ilusat piima ja räägib : " On õnn see tee , mis tõi su vana tädi Amalie juurde . Sest tema oskab juhatada edasi . Ka sina pead leidma üles vanaema tare . Kui sa oskad käituda viisipäraselt , annab ta sulle nõu . Olen palju kordi kuulnud teda ütlemas , et saada see , kes küsib Lumetüdruku järele , minu juurde . Kunagi keegi kindlasti küsib , mu väike Amalie . Seal on su õige koht , Rutt . " Ka tema saab kaasa korvi leivapätsi , moosi ja veiniga , ja piimapudeliga , mis tuleb juua tühjaks lagendikul , kui on aeg puhata jalgu . Ja kuldmünte täis märsid , üks antud talle , teine Xile . Sest te kuldasite mu erakut loojangupäeva , tüdrukud , seletab lahke perenaine . Rutt komberdab metsa suunas , perenaine kannul nagu vari . Ta avastab taevalaelt imetillukese pilveriba ning pilgutab sellele kartmatult silma , vaata , ma olen läinud õigesti , varsti vabastan õnnetu õukonna painajast ! " Nägemiseni , " ütleb ta kurvalt , pisarad silmas , selg kottide all lookas , lahusolu närimas nagu tõuk , lahusolu Xist , lahusolu lahkest perenaisest , " ma tulen tagasi niipea , kui saan ! " Kuuldes nuuksatust , kaob ta tagasi vaatamata kuuskede varju , ilmselt on perenaine kurb nagu temagi . Ent perenaise kurbus tuleb headusest . Rada on üpris lai , seda mööda kõnniti sageli . Üks hiljutisi käijaid on puistanud oksaraage . Rutt jõuab lagendikule . Nüüd peaks ta puhkama , ent kotid soonivad õlgu ning ta tõmbab vaid hetkeks hinge , kartes , et kui ta istub , tungivad kõrred läbi keha , sest ümberringi kasvab mühinal rohumüür . Ta kargleb otsekui taaruv ja higist leemendav hüpiknukk suurte kõrte vahel , kuni järsku avastab end keset paksu metsa . Puud põrnitsevad süngelt nagu alatu südamega inimesed ja sosisklevad , ladvad koos . Rändajad , kangelased , luuletajad , muhklikud köhahoogudega vanamehed . Üle latvade lendab ulgudes , kiunudes ja manades luuaparv . Teiste seas lendab üks irvakil kaanega viiul ja plagistab kurvalt , vist niisama räsitud ja eksinud kui Rutt , ning tüdruk tunneb talle tahtmatult kaasa , kuigi kõikjal irvitavad kõverad tontlikud näod ja varesepesad , oksad karglevad nuiadena ümber põõsaste ja peksavad vastu nägu . Ikka enam tundub talle , et mets on nõiutud . Miks muidu jäid kotid äkki kergeks , nii et ta sai jälle sirutada selga , ent korv muutus tinaraskeks , ta ei jaksa seda peaaegu kanda . Viimaks pistab ta pea uudishimulikult kotti . Kotis on puude alt riisutud mullased sügislehed . Kogu pika tee on ta tassinud seljas prahti – ja on tassinud siia ka Xi rämpsu . Ning ta puhkeb lehehunnikule kummuli vajudes nutma , teadmata teed metsast välja , tahtmatagi seda leida . Rada ei ole kusagil , ainult pimedus . Oskamata tarduda terveks igavikuks , suutmata tolmneda nagu potilill , pühib Rutt varsti pisarad ja hakkab ootama , et midagi juhtuks , kasvõi halba . Ning on rõõmus , märgates suurt valget palli , mis veereb metsaservalt hüpeldes ja ulgudes tema suunas . Tegelikult taipab ta kohe , mis see on , ainult hundid uluvad pööraselt nagu tuul , see on püülijahusse kastetud hunt . " Kahtlemata tohid sa mind maha murda , " arvab Rutt leebelt , niivõrd alandlik hunt peab olema palju kannatanud . " Ometi on su kuub kummaliselt lõhki , pigem võiksime midagi üheskoos ette võtta . " Hunt mõtleb hapult ajale , mil juba tema lõhn peletas kõik eemale , ta on märkamatult vanaks jäänud . " Võibolla ei söögi ma sind kohe ära ! " röögatab ta , kihvad irevil . " Pärast tänaseid vägitükke , mm-mh , võin halastada ka kõige väetimale putukale ! " " Teeme nii , " kostab Rutt kummardades , " et sina jutustad mulle oma vägitükid . Aga enne räägin mina . Sest mina olen tütarlaps ja mulle meeldib hullupööra , kui kuulatakse . " Hunt laseb ta loo kõrvust mööda , sest vintsutused , millega tüdruk uhkeldab , on erakordselt mannetud , ning mõtleb rebasest , kellele on ikka veel kätte maksmata . Igal õhtul immitses suure kuuse juure alt , rebase urust pannkoogilehka ja metsapere käis ringi nõrguva suuga , keel ripakil . Hunt , kes on teatavasti metsa valitseja ja suurim heategija , selgitas viimaks välja , et rebane on käinud külas ja tühjendanud inimeste jahulao . Seejärel praadisid nad kooke juba kahekesi ja uhkeldasid mööda metsakõrtse . Et viia kuuse juure alla uued jahukotid , muukisid nad lahti järgmise lao . Koduteel otsustasid olla jahuga edaspidi säästlikum , osa võiks müüa koguni vähematele velledele , oravale ja nirgile ja siilile . Aga panipaigas redutasid juba võõrad ... Ja rebane naeris ja plaksutas käsi ja ässitas inimesi takka , hunt olla kümme ladu tühjaks tassinud ! Hundi püksid hakkasid püüli sõeluma . Ent see teda päästiski , jahutolmu ja aevastuste varjus hiilis ta koopast välja . Lävel sai siiski võmmu kuklasse , rebane suurustas , et kolib hundi urgu elama ja võtab ta naise õnneks . Võmm oli tugev , veeretas hundi otse Ruti jalgade ette . Kahtles , kas ta ongi veel hunt , metsade isand , rabade kuningas , või juba jänes , kuna vaid jänestel on hall vammus ja tolmust süda , ei iial huntidel . " Tänane päev raiutakse kuldtähtedega metsa ajalukku , " alustab hunt tagasihoidlikult oma jutustust . " Kobras lõi sabaga , orav lõi käpaga , öökull lõi nokaga ja tiivaga , teised kaigastega , meie võit oli kollektiivne . Kuigi jah – pärisobaduse andsin mina . Aga eks ma olen ka teistest suurem . " Märkamatult libiseb ta käpp tüdruku korvi ja õngitseb sealt veinipudeli . " Palju ei puudunud , et oleksime heitnud tööpõlguri nimega rebane inimeste kätte kohtumõistmiseks . Aga mina olin vastu . Rebaseta oleks elu tüütu , metsas ei elaks siis kedagi , kellele aegajalt võmm kuklasse virutada ! " Äkitselt kisub hunt hammastega pudelilt korgi ja rüüpab . Rutt sulgeb õudusega silmad , sest hunt joob vanaema rohupudelist ... " Kujutle vaid , Rutt , millega rebane hakkama sai ! " hüüab hunt raginal , raevumull lõua otsas . " Ta röövis jahu , müües seda edasi oravale , nirgile , siilile . Ta röövis minu laost ! " Neelamine lakkab . Lakkab ka mõmin , hunt lamab põõsa all kägaras , keel lõdvalt suust väljas . Pudel vedeleb samblal , sellest nõrgub paksu punast vedelikku . Rutt tõstab pudeli üles ning joonistab hundi koonu kohal vargsi ristimärgi , nagu mäletab tegevat vanaema , kui vanaisa magas . Ootamatult avab hunt ühe silma ja ühe suunurga . " Kellele kuradile sa seda jooki viid , kena neiu ? " küsib ta aralt . " Vanaemale , " kostab Rutt . " Ah vanaemale ! " imestab hunt . " See peab olema hiiglama kihvt mutt ! Pudelis on mingi soust . Väga jalustrabav soust . " Hundi sõnad on nii veidrad , et Rutt purskab naerma , kuigi hetk võib olla kohatu : hunt hinge heitmas , suunurkades vaht . Hundi nägu hakkab hirmust tõmblema , paotub teinegi silm . " Mis sul viga lagistada , kui päritolu nii vägev ! Tunnistan ausalt , et ma ei karda ühtki looma , aga sinu vanaema ma kardan . Ka surmaähvardusel ei astuks ma tema palge ette . Sinu korvis oli soust , milles hautatakse tütarlapsi – aga kes ütleb , et see ei hauta ka hunte ? " Hunt on leebe ja libe nagu searasv . " Oled vist kaotanud tee , armas tüdruk ? Sul tuleb minna otse ja ainult otse . Tegelikult oled sa üks pagana tore tüdruk , Rutt , hubasuse mõttes hoian sul silma peal ja valvan , et sa ei eksiks ! Muide , kas me ei võiks võtta üheskoos väikese eine , piduliku lõpueine , murraks tükikese kooki ? " " Kui just tükikese , " arvab tüdruk kohmetult , söandamata keelduda . Ent hunt taipab ja vangutab nukralt pead . " Kook kuulub vanaemale ? " küsib ta . " Nii see on , " tunnistab Rutt . " Ka moos kuulub vanaemale . " " Aga piim ? " Seda küsimust on tüdruk hingepõhjas lootnud . Hunt tõstab pudeli aplalt suule , nagu ei olekski see raske , ja maigutab mõnuga suud . Ent kui tüdruk üritab pudelit tõsta , ei liigu see ka tühjana paigast ... " Marss tibude juurde ! " möirgab hunt ning hüpleb ringi , käpad kerged , keha õhuline – jänes mis jänes ! – , lakub salaja isegi karvadelt jahu vähemaks , viimaks pistab koonu Rutile pihku ja piidleb ainiti kotte , mille sees on pehkinud lehehunnik . Niutsatab , et soovib midagi mälestuseks , päris natu-natukene , neid läikivaid tükikesi , mis paistavad kotisuust . Rutt lubab talle rõõmuga mõlemad kotid . Märsid lehepuruga on paras palk selle eest , et hunt jättis ta ennist ära söömata . Aga hunt laliseb ja loeb raha ja kraabib käppadega münte enese alla ja lahkub vankudes . Metsaserval peatub puhkuseks ja saadab Rutile kelmika õhusuudluse ; ning Rutt hakkab näost õhetama , kuigi ei ole põhjust . Kogu tee kuni vanaema tareni seirab Rutti pimedusest roheline silmapaar ja julge ja hea on minna . Lagendikul , kuhu Rutt viimaks jõuab , on sile kollane küngas , lopergune kiilaspea . Mööda selle kumerat pinda tatsab puhisedes kanajalgadega osmik . Uks paotub , prakku ilmub umbusklik lõust . Pikad salkus juuksed , krobeline laup , kolm silma , läikiv kongnina , ninal tüügas . " Mitte ei ole säherdust näinud , " ütleb nägu ning uks sulgub taas kolinal . Tüdruk tahaks olla olematu , tahaks kraapida end mulla alla , kuid ta on leidnud jälje – hämar hütt , paras paik , kust leida Lumetüdrukut – ja seisab nagu soolasammas , pea kohal rusikasuurune pilv , Toimetaja : Nii pisike ! valmis iga hetk haarama teda maast ja kandma kuningas Jeerupi kohtulaua ette . Tüdruk surub end vastu rõskeid majapalke ning trummeldab sõrmenukkidega ust . Vaene tüdruk , milline kummaline elu , ihkad olla vihmauss , aga püüad tähelepanu ! Hüti uks avaneb taas . Pilv muheleb ja laugleb silmapiiri taha . Nähtavale ilmub pikk vanamoor , kuivetu nagu kanajalg maja all , seljas kore suursärk . " Einoh , säherdust ei ole tõepoolest nähtud ! " kordab ta porinal , limpsates keelega üle sammaldunud huulte . Keerab Rutti oma pikkade kondiste käte vahel , nuhutab pealaest taldadeni . Teadagi see rituaal ! mõtleb tüdruk judinal . Sees ei ole pimedam kui väljas , ühtviisi piimhall õhk , uduvine . Eeskambris viskab nõid korvi klirinal põrandale . " Tead mis , plika , " räägib ta raginal , " inimarmastusel on piirid . Ma ei ole suur inimeste sõber . Aga sina mulle miskipärast meeldid ja ma andsin sulle võimaluse ja pöörasin selja , sa oleksid pidanud põgenema ... Ära mõtle , plika , et see neetud korv läheb mulle korda – hoopis sina ! Sa oled sealt maitsnud ! Anna oma pea siia , sul on peas muhk ! " Keset Ruti laupa on tõepoolest muhk . Sajatades ja sülitades , jalgupidi korvil trampides ja hambaid klõbistades pigistab nõid ta pead kui sidrunit ning peitsib muhukohta süljega , kuni hämarus väändub Ruti ümber nagu vatt , ta tahaks selgitada , jutustada , kuidas asi oli tegelikult , ent ei leia sõnu . Kõrv püüab kinni kummalise heli : norin , haigutus , vilinad , kirumine , hala . Siis nõnda häälitsevad õnnetud tütarlapsed lihahautises ! Nagu kursi kaotanud paat sööstab Rutt läbi piimja kleepuva udu , kõrval ujumas viirastuslikud lõustad , ta enese hirmud , kõndida on raske , sest osmiku jalad paterdavad rõõmutantsu . Teiste hulgas märkab ta nõia murelikku sammalsuud . Rutt lööb käed ümber nõia kaela ja sosistab : " Vanaema , armas vanaema ... " Muutub valgeks ja norin kaob . Tigudiivan , tume mahagonist kirjutuslaud , seapõieruuduga aken . Ruti hämmastuseks asetab nõid ninale prillid ja istub väärikalt köhatades laua taha , kohendades enne hoolikalt suursärki , et see ei kortsuks . Rutt seisab laua otsa juures , käed kokku murtud , otsekui halb koolitüdruk direktrissi ees . " Nimi , " lausub nõid väga tõsiselt . " Rutt , " kostab Rutt aralt . Nimi kirjutatakse sulega kaustikusse , mis on kaanest kaaneni sõnu täis . " Kuhu sa panid piima , Rutt ! " Kuna koolis on kombeks üksteise peale kaevata ja õpetajad kuulavad alatasa üle , manab ta vaevata näole ilmsüütu naeratuse . " Vabandage , millisest piimast te kõnelete ? " pärib ta imestunult . " Igaühel on olnud piim ! " Rutt muutub kahvatuks . Need , kes tõid piima nõiale , olid helde südamega ja pääsesid koju , aga Rutt süüakse ära . Ka Xil oli piim , nüüd on ta ammu tagasi lahke perenaise juures ega aimagi , kuhu kadus Rutt . " See oli minu piim , " kostab Rutt ootamatult kõrgilt ning jätkab kogeldes . " H-hunt jõi ... " " Tean ! " urahtab nõid , " keegi ei ole aplam kui hunt . Mangub kooki , moosi , veinigi . Aga piima ei võinud hunt saada , piim tuleb lagendikul ära juua ! " Ta vangutab nõutult pead , võidunud juuksepahmak kõrvalt kõrvale loksumas , prillid hüplemas ninajuurel . " Sina lamasid maas ja töinasid ja kartsid hunti , puud tekitasid sinus hirmu , samuti pimedus . Juues oleksid saanud tugevaks , aga nüüd oli tugev hoopis korv . Loovutasid ka kulla hundile ega mõelnud , et võid sellega minu käest elu osta . Isegi tee unustasid . Mis on sul öelda , Rutt ? " Nõid vallandab särgi kaelusepaela . " Esimest korda elus nägin ukse taga hirmust kõverat lõusta , seni kõik edvistasid . Sellepärast , et sa ei joonud piima , Rutt ! " Ta kõneleb aeglaselt ja juureldes , rohkem endale kui tüdrukule . Lõpuks tõmbab särgipalaka üle pea ja piidleb Rutti , ihualasti , üleni kortsus ja abitu , ihul kananahk . " Sa ei taha ! " Mida Rutt ei taha ? Nõia keel libiseb üle korbatanud huulte , sammal krabiseb , kõri lõnksatab , juba limpsab keel Ruti silmi . Ning äkitselt libisevad Ruti sõrmed üle nõia tüükalise , seenesõõridega kaetud selja . Leidnud mõne muhu või konaruse , peatuvad viivuks ja sügavad ning tõttavad taas edasi , kerged ja hellad , avastavad järgmise vistriku ja seisatavad , avastavad , seisatavad . Tüdrukule meenub , kuidas ema teda sügas : ta heitis voodile ja ema kratsis tiivanukke . Pärast oli imeline tunne , ta lausa lendas mööda tuba . Nõid suunab vargsi Ruti kätt , kuni variseb kurnatult põrandale ja hakkab norskama . Rutt taganeb eesruumi . Kambri nurkades ripuvad suured vitstest punutud korvid . Ta jääb üllatunult seisma , sest kolmest korvist paistavad munajad paunad , mis sarnanevad inimpeadele , näha on isegi juuksesalgud ; üksnes neljas korv on teistsugune , kaetud rohelise hallituse ja ämblikuvõrkudega , kaas suletud . Paunad seiravad Rutti tardunud silmadega , hiirvaikselt . Rutt astub sammu ukse suunas – silmad järgnevad talle . Rutt peatub – peatuvad ka silmad . " Tere , " kohmab Rutt , ent silmad jäävad tuhmiks . Viimaks kostab vasakpoolsest korvist sosin : " Vanamoori ei paista . " Selgub , et silmade all on suu . Suu ja silmade vahel nina . Imekspandavalt heledavereline ja kaunis nägu . Rutt kahetseb , et see kuulub vastikule nõiaõpilasele – iga päevaga näib maailm talle üha ebaõiglasem , iga silmapilguga . " Armas neiu , " kostab teisest korvist malbe , mesikeelne hääl , " ära karda , me ei tee kärbselegi liiga , nii tõesti kui siin ripume . " Juuksed punased , põskedel tedretäpid . Kuid juba pilgutab silma kolmaski pea , must kui öö . Korv hakkab õõtsuma , nagina ja ähkimise saatel ilmub pea kõrvale käsi . Sõrmed haaravad ahnelt korviservast , nähtavale ilmub pikk , tugev , mustaverd noormees . Hüppab põrandale , tantsib varbatantsu , tõmbab Rutigi kaasa . Nad lendavad nagu kaks vesikiili üle põranda , natuke kohmakalt , natuke laperdades , ilusad ja säravad ... Seda nähes ei pea vastu ka punapea ning ronib samuti alla , veel kaunim kui mustavereline , ning kaisutab Rutti . " Mäss ? " küsib linalakk noormees silmi vidutades . " Läheks tööle , või äkki tõesti mäss ? " " Mäss ! " kinnitavad ülejäänud noormehed naerdes . Tantsides närivad Rutti hirmsad kahtlused : need korvid ei ole tavalised , vaid hällid , nõiakookonid ; aga neljas korv – alles küpsemata , alles hallitanud , alles väike nõiavagel ; noormehed , kellega ta kordamööda tantsib , on nukitsamehed , nende seljad sügelevad , miks muidu jändavad temaga ... Äkitselt tants lakkab . Nõid seisab uksel , käed puusas , suul mürgine muie , ta pilk tarretab noormehed veidratesse poosidesse nagu põõsad . Seejärel ronib punapea tagasi korvi ja piilub vargsi vitste vahelt . " Mis teiegi enam ootate , " kraaksub nõid teistele . Ent midagi on vahepeal juhtunud : noormeeste põlved küll nõksatavad , aga mitte enamat . " Meie pole need , kelle ette heidetakse parimad palad , " ütleb linalakk . " Need , kes vedelevad päevade kaupa kodus sooja ahju peal . Need , kelle mesikeel kurdistab kõrvad ja sulatab südame . Meie oleme ausad mehed , kes käivad metsa- ja põllutööl , me oleme kahe jalaga maa küljes kinni ega taha rippuda ! " " Tal on õigus , " kinnitab mustavereline . " Need me oleme . " Nõia palged on neid upsakaid sõnu kuuldes paberhallid . Tigedus pulbitseb ta näos . Ta on nii hirmus , et koguni Rutt , kõrvaline isik , poeks praegu korvi , kui saaks . Kuid midagi on tõesti juhtunud : tüdrukut märgates ruigab nõid hellalt , sädemed silmis . " Kõnele , armas laps , " lausub nõiamoor , kolmas silm , mis asetseb pealael , taktitundeliselt sulgunud , " kas viibis su vaim minu kambris ja manas esile imekauni unenäo ? Selle eest sulle tänusõnad ! Või toimus kõik ilmsi ? " Enne kui Rutt jõuab midagi taibata , hüüab punapea korvist : " Oo nõid , suurimatest suurim ! Sinu selg sosistab püha tõde ! Sind sügati ! " " See on hetk , mis raiutakse kuldtähtedega raamatusse , " habiseb nõid , krobelisel näol neitsilik kuma , " praegu oleks õilis surra . " " Suurimatest suurim , " ütleb punapea kavalalt , " halasta , sest kui sa sured , peame lahkuma siit õnneaiast ! " " Oh pojukesed , te olete sündinud haruldase tähe all , " naerab nõid , " nimelt ei saa nõiad surra isegi siis , kui seda väga tahavad , teadus on ammu kindlaks teinud , et nõiad on surematud . " Vari libiseb üle noormeeste nägude . Ruti süda tõmbub kokku ning jääb peaaegu seisma . Nõid märkab seda , tüdrukul peab olema väga halb , kõrge palavik , ta haarab Ruti pea kämmalde vahele ja silitab seda ja lausub loitse . " Kas ma tohiksin midagi soovida ... " pomiseb Rutt . " Muidugi ! " lausub nõid , rõõmus , et ta loitsud ei ole vahepeal lahtunud , kunst rooste läinud , tüdrukul on eluvaim tagasi . Kuid ta on mõistlik nõid ja lisab juurde : " Sa saad ainult ühe soovi . Nii et mõtle enne hästi järele . " " Andke need noormehed minule ! " Nõid hammustab meeleheitest keelde ning kraabib küüntega näo veriseks , vaevalt suutnuks tüdruk välja mõelda midagi halvemat . Kuid ta on andnud ausõna ega targuta . " Andestage , pojukesed , " kõneleb nõid , " minu sõgedus mängis teid maha . Tõotage teenida seda salakavalat neidu veel ustavamalt kui mind , sest tema on võimsam nõid kui mina . " Noormehed tõotavad ja lähevad hanereas läbi madala ukseava ; alles nüüd meenub Rutile , et õigupoolest oleks ta pidanud küsima Lumetüdrukut . " Kallis nõid , me ei taha , " karjatab punapea , " me ei kõlba maailma ! " See peab olema pilge , ent kõlab teisiti . Noormehed võtavad üles laulu – see on morn laul . Ruti süda seisab vaevas . Kiilaspäise mäe veerelt vaatab ta tagasi . Osmik on tõusnud tagajalgadele , uksest , mis praegu on katusepragu , lehvitab nõiamoor . Nad ei tea , kus on sündinud ja kas on sündinud ja kas sündinud üheskoos , sest sündi ei saa mäletada . Eluaeg koos rännanud , arvavad nad , et on vennad . Algas kõik nõnda . Linalakk vennas paistis maailma peale ja teised puhkasid . Punapea vennas paistis ja taas teised puhkasid . Aga kui paistis mustavereline vend , tuiskas läbi nende kehade kummaline tuulispask , mis pööras kõik segamini , ja nad tundsid , kuidas noorus kihab nende soontes , nad hullasid nurmedel , süütasid lõkkeid , sikutasid piigasid patsidest , tegid vallatust . Sirgudes hakkasid nad üha enam lugu pidama linalakast vennast , kes näitas imekauneid maastikke ja kirikutorne ja tõi raamatuid , millest hing lõi helisema valus kaugete paikade järele . Ent kui paistis punapea , tunti end kohmetult , nagu oleks midagi puudu , midagi olulist , ning punapea kurvastas : milleks on tema ? Milleks on hämarus varju ja valguse vahel ? Nõnda nad rändasid ja paistsid maailma peale , tuues valguse ja hämaruse ja pimeduse , kuni jõudsid üksildasse metsatallu , lummavasse ilus ja puhtuses , isegi orhideed õitsesid akna all . Iseäranis veetles neid talu perenaine , kes luges soove otse silmist , pakkus lüpsisooja piima , kattis laua seninägematute hõrgutistega , tegi üles kolm magamisaset . Nii viskasid nad , väsinud rännumehed , märkamatult oma kompsud voodite alla ja pikutasid linade vahel , und valvamas perenaise väsimatu lahke naeratus . Maganud , ringutasid magusalt ja leidsid , et ei tahagi minna edasi ; tahtsid valmistada perenaisele rõõmu , jäid appi talutöödele . Kui koputati uksele , lõhkus mustavereline puid , punapea keetis suppi , linalakk oli nagu alati koos perenaisega põllul viljapäid kuldamas . Lävel seisis imekaunis neiu , juuksed linavalged , hambad säravad kui kristallid . Mustaverelisel pudenes kirves peost . Punapeal kukkus kulp põrandale . " Minu päike ! " ahhetas punapea ja tormas , käed õieli , tüdruku suunas . Viimane , mida ta kuulis , oli mustaverelise urin : kui puutud , siis ... Siis oli ta ristseliti maas , nina verine , ukseava tühi , tütarlaps kadunud . Nad otsisid koos mustaverelisega läbi kogu hoovi , tuhlasid teineteist põrnitsedes nurgatagustes , kuid ei avastanud jalajälgegi . " See oli vanaema , " muigas perenaine koju saabudes . Ning juhatas nad kahekesi teele , kuigi linalakk manitses ahjukummilt , et kui nende kolme vahel kaob side , siis võlujõud kaob , sest nii olevat kirjutatud pärimusse ; aga nad ei kuulanud , sest linalaka elujärg oli liiga hea , ta naer liiga tugev , ta ilme upsakas , nad lahkusid temast meeleldi . Ei möödunud palju aega , kui hakkas paistma hütt . Silme ees tütarlapse pimestav ilu , ei märganud nad , et hütt tantsis künkal sõjatantsu ja kratsis närvisipelgaid . Nad isegi rüselesid uksel , kumb pääseb sisse esimesena . Punapea jõudis pool sammu ette . Eeskambrist ei leidnud ta hingelistki , tagakambris lebas kõval puulavatsil räpane vanamoor ja irvitas , suu sammaldunud . Enne kui punapea jõudis midagi taibata , kõlkus tal kaelas tugev silmus . Vanaeit sulges mõnuga silmad ja ümises üht igivana venivat laulu ning ta pealael avanes veel üks , kolmas silm , mis jõllitas parastavalt . Ta ümises kaua . Väga kaua ümises ta . Lõpetades heitis teise lingu , viiv hiljem siples selles mustavereline vend . Kolmas ling tõi linalaka . Vanaeit torkas orkpeene sõrmega mustaverelist ja kuulutas : " See mees valitsegu metsa üle ! " Linalakale lausus ta : " Arvan teadvat , mis närib sinu südant ega lase rahulikult kuulata . Olgu pealegi , las näitavad su silmad ka edaspidi mu väikesele Amaliele teed tema tegemistes . Aga ära iial unusta , et oled minu alam ja täidad minu tahtmisi . " " Lõpuks sina , " kõneles ta punapeale , " sina oled teistest armsam ja jääd minuga . " Ning alati , kui silmapiirile ilmus mõni rändav tütarlaps , tõttas linalakk valgustama lahke perenaise koda ja kasvatama vilja ja kuivatama heina lehmadele , et need võiksid anda piima . Mustavereline püüdis hullata tütarlastega metsas , kuid ükski neist isegi ei märganud pimedust , millega ta püüdis neid lüüa – keegi peale Ruti . Punapea juhatas külalised läveni ja viis nõiale sõna . Vennad aasisid teda , sest see ei olnud õige amet . Punapea kannatas naerdes . Ent jumal üksi teadis , kuidas ta veetis pikad päevad nõiamooriga tagakambris . Päid kokku pistes tõdesid nad , et ei olnud leidnud , mida otsisid . Suutsid veel vaid lõugu silitada , mõtlemise isu kadunud . " Aga mis sai külalistest , kes tulid majja ? " küsib Rutt , kui vennad lõpetavad . " Nõid sõi nad ära , " kostab mustavereline . " Nende kõrkus oli piiritu . Keegi ei süganud nõia selga . " " Üks viimaseid oli minu sõbratar , ta suitsetas , kuidas käis tema käsi ? " jätkab Rutt , kuid noormehed sammuvad õlgu kehitades edasi . Iga sammuga meenub Rutile aina enam , kuidas X usaldas teda lõpuni , aimamata , et Ruti sõprus on ehitatud tuiskliivale . Kuidas X sikutas lehma . Kuidas kruvis Ruti kingade küljest tiivad ja päästis ta hukust . Vaimustusest keeletu X , säde silmis . Ikka ja ainult elav X. Nüüd lebavad ta paljaksjäratud kondid raipeaugus . " Te peate minema tagasi ja äratama ta ellu ! Te olete minu alamad ! " karjub Rutt . Noormeeste silmis on õud ja igatsus . Siis hakkab õud kasvama ja surmab igatsuse ning nad raputavad pead . " Närukaelad ! " sisistab Rutt . " Kuidas te mangusite end kaasa , petsite mind , pimestasite , ja te ei eksinud , ma unustasin kõik . Muidu oleksin päästnud teie asemel Xi , tingimata ! Tema on mu sõbratar , aga kes teie olete ! " " Sa räägid seda enese rahustamiseks , " ütleb linalakk vend . Rutt heidab teeserva kummuli ja peidab näo lõikeheina . Nööbib särgi häbenemata lahti ning annab nööpaugule suud , temaga on lood halvad . Noormehed haaravad Rutil kätest ja jalgadest ning sammuvad edasi , üha nukramad , kas neil on üldse rõõmu süllekukkunud vabadusest , ainult metsad , orud , mered , mäed , ei ühtki inimest . Ujuvad üle seitsme mere ja ronivad seitsme mäe otsa , sumavad läbi metsade ja orgude , lõpuks kõnnivad sisse linnaväravast . Värav on suur , ristseliti lahti , hõõguv latern karniisil , näib neid lausa ootavat . Linnas on taevast ja mahedat tuuleõhku . Trahter , kuhu nad satuvad , on vaikne : lauad tühjad , ruum kõle . Mustavereline köhatab prooviks . Baarileti varjust kerkib nähtavale roosade põskedega ümar pea . " Ma olen aus inimene , " lausub trahteripidaja , higipisarad laubal . " Anun kogu perekonna nimel – seitse suud , vaesekesed – , otsige kogu maja läbi , ei ole mina murdnud kuninga seadust ... " " Ära vassi , vana känd ! " möirgab mustavereline , nad on pidanud liiga kaua viibima eemal ilmast ja seltsielust , et keerutada . " Oma käega rebin su tükkideks ! Ja mu kaaslased on samuti mehed selle töö peale ! Isegi tüdruk , kes sinu meelest magab nagu surnu ! Tema on veel kõige tugevam , ei käi praegu ainult sellepärast , sest ei taha raisata jõudu . Pistab su vardasse ja küpsetab ära . Sellised me oleme , sellisest põrgust teel . Too süüa , kui elu armas . " Trahteripidaja läheb vabisedes tagaukse poole , ent lööb siis käega . " Võite mind siinsamas mõõgaga pooleks lõhestada , " sõnab ta , silmad veekalkvel , " mida pole , seda pole . Kuningas käskis saata kõik toidud Kuningliku Kõrguse Kõrtsi ja poob üleannetud kardinapuu külge . Mina olen küll viimane , kes sooviks niisugust saatust , sest need , kes elavad homseni , hingavad tuuleõhku kopsudesse igavesti . " " Sina oled vist linna esimene lobamokk , " arvab linalakk . " Suu purustab sõnu nagu tatraveski . " " Seda küll . Ma ei raatsi minna isegi pidustustele , sest siis poleks pärast huvitav teistele jutustada , mis seal toimus . Vaatan teid ja imestan – ei ole nagu varem kohanud . Ega ma viimati eksi ? Ja kaasas tütarlaps – vist võõramaalane . Aga äkki ei ole ? Kui tõesti ei ole , siis saab ta meie pidustustele suureks takistuseks ja see ei ole hea . Peaks õigupoolest teatama kuningakotta ... Mis mehi te üldse olete , kui ei tea kuningriigi tähtsamaid asju ? " Igaks juhuks noormehed taanduvad ; tundub , nagu ootaks trahteripidaja tõerääkimise eest tasugi . Nad astuvad sajatades südalinna poole , ümberringi aina kõrgemad hooned , klaasist seintega , tulikirjadega , võrgutavate reklaamiplagudega , nagu kivimüür kahel pool teed , ei ühtki häälitsust , tänavad on inimtühjad . Ainult Ruti sonimine . Annate jalgadele valu , ah ! Mis on teid üldse elus hoidnud : üksnes anne . Oleks minul teie iseloom , aga puuduks teie anne , oleksin ammu surnud argusesse ; võtaksin oma käega endalt elu , et ei suuda täita nõrga tütarlapse tühist palvet , teil veab , te olete eriskummalised ... Argade päralt on olevik ! Lollide päralt on tulevik ! Noormehed haaravad oma paunad ja tõmbavad neist tarkuseraamatud . Loevad : " Kurb neiu . Silmad nutust kustunud . " " Vihma hämar loor koob võrku ümber videvikumõtete . " " Pilved hajuvad , särab päike . " Kuulnud need sõnad , tõuseb Rutt , puhanud ja kergejalgne ja läheb ülemeelikult puusi hööritades rahvahulga suunas , mis vaatab tänavanurgal klouni trikke ; imeb ammuli sui endasse linna tuledesära , püstoliraginat , ilurakette , naeru , inimesi , keda ta ei ole ammu näinud , kas ta oligi varem armastanud inimesi . Aga samas peavad kirikud kurbi teenistusi , lipud on longus , pooles vardas , mustade lintidega . Kõik on justkui hümn noormeeste argusele , saamatusele , südameloidusele : klounid leinalintide all ! Ning nende kibestunud südamed igatsevad tagasi hämarat kambrit , muretut lõõpi , pehmeid korvasemeid , kallistusi metsas , niidul , onnis . Oli hea ja rahulik elujärg , keegi ei kõrgendanud häält , ei soninud , ka nõid mitte , kõhud alati täis ... Tuhmub linalaka nägu ja ilm muutub tumedamaks , pikenevad varjud . Aga ükski linnakodanik ei märka seda . Mäletades majakest kühkal , priiust ja head naist , tusaneb punapea ; ilm tõmbub tinahalliks , aga ükski linnakodanik ei märka ka seda , ainult mõni muldvana mees ütleb mõtlikult , et tähtede seis on soodne ja ohvrit ei lükata tagasi . Kuhtub mustavereline vend ja taas muutub ümberringi valgeks , ja ükski linnakodanik ei märka midagi . Üle peade sirutub hiigelsilt " Kuningliku Kõrguse Kõrts " . Sajad inimesed järjekordades tunglemas , rahvariides näitsikud ei jõua küllalt kiiresti sööke ja jooke laiali kanda . Tänasel päeval ei tohi olla kurb , seletavad vanamehed ning tõmbavad noormehed endiga kaasa parki , kuhu valgub inimjõgi , kuhu tuuakse veini ja viina ja koguni konjakit , joovad isegi kõige väiksemad . Ei tohi , sest kuidas muidu elab see õnnetu üle tänase õhtu ? Vihjed , ärplemised , jutukatked , pilgud , ohked ; kuni selgub lugu . Linna taga mere ääres asub kalju . Kaljus koobas . Koopas olend , keda keegi ei ole ihusilmaga näinud . Sedavõrd ablas , et sööb iga nädal ühe ärarikkumata neiu . Tütarlaps jäetakse õhtul kaljuesisele , järgmiseks hommikuks on ta kadunud , ei kontigi . Ajapikku on sobivad neiud otsa saanud , järg on kuningatütre käes . Vana kurb lugu , mida ikka juhtub . Räägitakse veel , et pärast viimase kosimiseas neitsi ohverdamist saabub rahuriik , ei mingeid sõdu ega vallutusi ega hädasid enam , vili kasvab jõudsamalt , kari muutub rammusaks . Inimesed , kes on täna selles linnas , elavad igavesti . Seda juttu küll ei usuta , kuid räägitakse ometi ja igaüks natuke erinevalt . Rutti nähes astutakse lähemale , mõni ähvardab ta koguni tuleval nädalal pruudiks veristada . Kui vana sa üldse oled , mu pärlike ? Ent kõigi mõtted on kas laokil või vastupidi , ülearu kinni ühes punktis ja see punkt vahetub alatasa ning Rutt pääseb . Vanamehed võtavad ta oma hoole alla , valavad peekrisse punast veini , milles veikleb elutarkus , sest vein on vana , ja käsivad juua , üha voolab juurde kaugeid tulijaid kuningriigi äärealadelt ja merede ja mägede tagant . Ära ei lähe keegi . Seejärel pöörduvad vanamehed vennaste poole : " Teie plaan on arutu , pärit käärivatest meeltest . Kuid te olete andnud sõna ega saa taganeda . " Vennad haavuvad , millest niisugune sõge kahtlus ! Nendega on vahepeal midagi juhtunud . Punapea ja mustavereline hoiavad kinni jändrikust paplitüvest ja püüavad seda juurtega maast välja kiskuda , higised , taaruvad , juuksed salkus . Linalakk kuulab raskelt pead raputades vanameeste juttu ; kui ta üritab vahele möriseda , täidetakse muheldes ta klaas . Kas vanamehed on jõudnud unustada , millised kogemused on neil nõidadega ! Nad rüüpavad veini ja rebivad raevukalt puud , silmis pageva metslooma uje helk . Valgus virvendab , ent kes seda tähele paneb . " Tulevad ! " karjub keegi ja vend unustab venna , mees pudeli , sugulane sugulase . Põlvpükstes ja murumütsidega poisid , suul kuldsed pasunad . Tillukesed trummitüdrukud , kõlbmatud ohverdamiseks , meie homne päev . Piduvormis sõjaväelased . Kaarik kuninga ja kuningannaga , tagaistmel nõtke kuningatütar , lilled käes . Ta lehvitab ja me paljastame pea . Me silmis on pisarad . Kurbusest . Austusest . Rõõmust . Ta ohverdab end meie kõigi nimel . Kuulake kuninga otsust : kuningatütar on kuulutatud jumalaks , pühakuks , me kõigi esiemaks ! Linna keskväljakul süüdatakse homme lõke , mis jääb põlema igavesest ajast igavesti . Tagavaraheerold . Marsihelid . Kas tõesti liigub juba aastaid pidulik rongkäik igal nädalalõpul koopasuhu , küsib Rutt , inimeste pisaraist uimane , ja mitte keegi ei ole püüdnud õgardit ohjeldada ? Kasvõi selleks , et teda korraks näha ? Mitte keegi , mitte kunagi . Liiati ei ole suured rahvakogunemised sagedased , ainult vahest päris alguses pakkus sündmus huvi , ja pealtvaatajateta rongkäiku ei märkagi , vähesed katkestavad selle pärast kraamimise või jalutuskäigu . " Räägitakse , " sosistab keegi eitede hulgast , " et kolmel noormehel on mingi plaan . Kuulsin just oma parima sõbratari käest . Need on meie riigi kõige vapramad mehed ! " Rahvas vallutab värvist lõhnavad tribüünid . Sõdalased rivistuvad väljakule , moodustades sõna " Rahu " . Lasteorkester alustab pidulikku marssi , mis on algul veniv , siis aina sõjakam , see on kuningriigi hümn . Kuningas ronib sõjavankrile . See on teine kuningas Ruti elus – väike , närviline , meenutab püdelat nina . Ning tüdrukule tundub äkki , et Jeerup oli üks tõeline kuningas . Juttki vonkleb kõnelejal veidralt . Inimesed olevat tõug , kes leiab väärtused alles läbi mälestuste ja sellepärast sündmus , mis näitab elu selle vääramatus kustumises , tegelikult pühitseb elu . Seega ei tohi keegi seada needuse alla olendit , kes on mõistnud end erakusaatusele siinses hirmuäratavas paigas , sest ka tema toimib paratamatuse ajel oma ainuvõimalikul viisil . Paratamatuse vastu ei saa keegi , paratamatusele tuleb maksta lõiv , tehkem seda rõõmsal meelel ! Kuningas teatab lõpetuseks , et kui tänane ohver leiab koopast heakskiitu – ja me kõik usume seda – , oleme sammunud oma pika väärika tee lõpuni ja heidame puhkama igavese rahuaja lainetesse . Kuningas hakkab plaksutama ning inimesed , kes kõne ajal nihelesid ja lobisesid , virguvad ja suudlevad üksteist : kõik on siis ikkagi tõsi ! Kannatused ei olnud asjatud , lein paljudes peredes ! Kuningatütar jäetakse kinniseotult mustava koopasuu ette ; tropp suus , et ta ei lõhuks karjumisega härdust . Enamik rahvast pageb tuhatnelja linna . Ent auväärsed vanatargad heidavad pingiridade vahele piiluma ja nõnda jäävad paigale ka mõned pealtvaatajad , harjunud toimima tarkade eeskujul . Kui maha laskub jahe öökaste , trööstivad nad oma hirmu mõttega , et on harukordse sündmuse tunnistajaks , mida saab näha vaid kord elus . Kohiseb , lained murduvad vastu kaljut . Kaarik heidab tontlikke varje . Õudne , piinav vaikus , tühjus , pooluni . Kaarik napsatakse niivõrd kiiresti , et keegi ei näe midagi . Üksnes mustavereline märkab hiigelsuuri karvaseid kämblaid ja naeratus sureb ta näol – temagi tunneb , mis on hirm . Siiski pilkab ta koopa suunas minnes , et vendade käsivartes ei leidu rammu ega nõtkust ega hiilga nad julgusega ja nii tuleb tal võita koletis , kelle ees kõik on madalamad kui rohi , üksipäini ja paljakäsi , aga kuulsuse jagab ta kolme vahel võrdselt ! Tribüünid kahisevad talle järele , on sügav öö , mustaverelise öö . Koopast kostavad vandesõnad , tribüünidele tõuseb kõrbelõhna . Viivu pärast veereb mustavereline künkast alla tseremooniaväljakule , ihu põletushaavadest kirju , silmad pleekinud ja elutud , sest on neelanud endasse valgust lohe pilgust – on punapea kord . Tõusvates koidukiirtes ilmub nähtavale ka lohe : kolme peaga , tulenäärmetega , ta jõud toores , ta hingeõhk tulikuum . Üks peadest ripub lõdvalt küljel ning häirib võitlemist , ent juba tärkavad kaelast kolm uut pead nagu polüübid , alles liiga noored , et sülitada tuld , ent seda agaramalt püüavad tabada hammastega . Viimaks lohe tüdineb ning annab sabaga laisa hoobi , pühkides punapea kõrgele õhku . Prantsatusest tekib auk , sealt paistavad vaid jalad , needki ei tõmble kaua . Linalakal , vendadest väetimal , tuleks korjata kokku surnukehad ja matta nad auavalduste saatel ja mitte keegi ei heidaks talle seda ette . Ent üksipäini ei oleks tal maailmas asu ja nii otsustab hukkuda temagi . Rutt loodab , et lohele piisab kahest vägiteost , mida mäletada , ning ta tõmbub koopasse kuningatütart imetlema , kuid verest joobunud lohed on teistsugused – nagu meeletu tormab ta uue vaenlase suunas , hoolimata vigastustest , andmata uutele peadele kasvuaega , silmasõõrid õgimas meretuulest sasitud kollakasvalgeid juukseid . Üks pea kõlgub nagu kellapendel . Teine , mida räsis punapea , köhib kurnatusest . Aga ees ootab tõeliselt hõlbus saak ja ta on meeletu . Ometi takerdub ta samm . Miks on ümberringi pimestavalt valge ? Ja kuhu peidab end vastane ? Märgates linalakka heleda leegiga põlema süttivat , tõusevad inimesed tribüünidel püsti , paljud arvavad , et lohe on ta tuhaks põletanud . Ent linalakk veereb tulekerana koopa suunas . Lohe silmad jooksevad vett , ta käpad viskuvad abitult koonu ette , keel libiseb üle lõua alla , suus habiseb kahvatu leek ... Leek kustub , lohet vapustavad värinad . Viimast jõudu kokku võttes roomab lohe kaljuservale ja kukutab end alla . Tribüünidele kostab vaid tasane sulpsatus ; ja susin , otsekui kustuks midagi . Rahvasumm tormab möirates kangelast õnnitlema , kuid see istub murtult keset väljakut ja koriseb : " Päästke vennad , päästke vennad ... " Ka Rutti tõukab mingisugune imelik jõud linalaka poole , jõud , mis tuleb ta seest . " Tule minuga koopasse , " ütleb see jõud äkitselt , " pääsemine on koopas , " võibolla üksindus , võibolla kaastunne , Rutil on piinlik . Linalakk naeratab totralt ja silitab tüdruku pead , ahervare , kes ei tea , mida teeb või kõneleb . Nad hakkavad minema . Noormees kõnnib kinnisilmi , käed nagu kuutõbisel ette sirutatud , koperdades iga kivi ja juurika otsa , Rutt talutab teda nagu vanakest ; praegu võiks ta pugeda linalaka embusse , aga see ei märkakski , mõtleb ta . Mõelnud , valguvad Ruti palged verd täis , kunagi varem ei ole ta pea sünnitanud riivatuid pilte . Eespool on kaarik , selle astmelaual magab kuningatütar , kaunim kui allikavesi , hall villapundar suus , niineköied ümber keha . Aga elus . Kuum juga rinna all , kisub Rutt noormeest edasi : " Pärast äratame , küll jõuab ... pääsemine on koopas ... " Äkitselt hakkab kaarik nagisema . Minu sõnad ajasid kuningatütre üles ! ahastab Rutt . Linalakk avab silmad ning ta niigi kahvatu jume kaotab viimase värvi . Hiigelhüppega tõuseb ta kaarikule ja vallandab kuningatütre köitest . Päästetud kuningatütred kuuluvad lohetapjatele , kõlab vana kuningakodade seadus , mõtleb Rutt , tal on külm , ta hakkab värisema . " Oled ikka käpard ! " arvab kuningatütar , isu täis ringutanud . " Lasid mul nii kaua siin pimedas vedeleda . " Ta hääl on jämedavõitu , mitte sugugi ilus . Ning tedretäpid on tal samuti . " Hei , sina seal ! " röögatab ta Rutile . " Kas sa ei näe , et ma ei saa alla ! " Kuningatütar tõstab vitsa , mis lebab kaarikus , ja sihib sellega Ruti pead . Ent Rutt on kärme , põikleb eemale , suunurgas põlgus , südames viha . Ehk ulatakski ta kuningatütrele käe , kuid linalakk rühib juba edasi koopasügavusse , heites jalgade ette ähmast valgust , ja Rutt ei saa jääda maha , kummaline jõud on vallutanud ta üleni ; ongi kadunud , kõrvus vaid hüljatud hala . Nad kõnnivad läbi seitsme tühja kõleda saali . Lohetapja on tuim nagu tükk jääd . Las olla ta pealegi külm , mõtleb tüdruk kibedalt , sest soojenedes sulab jää olematuks . Hallid niisked seinad . Kusagil nõrgub vesi solinal läbi kivipõranda . Pehkinud naelakast . Siin on koopa lõpp . " Midagi peab siin olema , ma nägin seda lohe silmadest ! " hüüab linalakk , kiskudes nagu palavikus ära kasti pealmised lauad . Ta leiab veidrate varesejalgadega kaetud paberinutsaku ning näitab seda võidukalt Rutile , taas helendab temas elu , tüdruk soovib , et see hetk kestaks igavesti , koletise võitnud kangelase teod ei saa olla pühitsemata ... Elades raudkülma oja poolt kaljusse uuristatud ebamugavas koopas , pean tunnistama , et minu suurimaks õnnistuseks on soe toit . Sellepärast soojendan kõik liharaasud eelnevalt hingeõhuga üles , rikkudes peaaegu täiesti õrna maitse . Mis parata , on mul ju rõske õhu tõttu alatasa kurk haige . Pean tunnistama , et liha ei ole sugugi parim kurguravim ja ma ei julge seda soovitada kellelegi . Pealegi rikub soojendamine koopa õhu . Olen alles viimasel ajal hakanud harjuma , et minu kodulõhnaks on kõrbenud karvad . Veel ühe murena tuleb mainida , et suudan üksnes suurivaevu jagada liha nädalaks . Söön alguses tuharatükid , seejärel jäsemed ja lõpuks muud lihakillud . Olen pidevalt näljas . Kui mul ei oleks naelakasti , millel on hea puhata jalgu ja õhtuti mõtiskleda , sureksin vist igavusse . Naelakasti jättis keegi kunstnik , kes maalis minu kodulävel päikest ja mässavat merd . See oli ta ainus varandus peale värvide . Värvid sõin kohe , aga kasti hoidsin mälestuseks , sest ta oli tõepoolest hea kunstnik ja jättis sügava elamuse . Nimelt koosnevad tütarlapsed , kes mulle välja valitakse , peamiselt rasvkoest , mis ajab öökima , kunstnikud aga nahast , kontidest ja tailihast . Ta oli suurepärane vaheldus . Sooviksin ka edaspidi hõrgutada oma haiget kõri meessoost olendiga , samuti pintslikarvadega , mis kõditavad . Pärast pintslit ei valutanud kurk mitu päeva . See oli õnnis aeg , mil ma ei võtnud tütarlast suu sissegi . Leidsin kastist ka mõned rõivad . Need olid värvised ja maitsesid hästi , kuid siiski mitte ülearu , olles nätskevõitu , kuumutamisel aga läksid põlema . Kunstnik oli huvitavamaid kujusid , keda olen kohanud , sellepärast temast pikemalt . Minu näkku vaadates hakkas ta naerma ja teada saanud , et see suudab pursata tuld , avastas , et tänu minule ei ole ta elanud asjata ja läheb kerge südamega oma looja juurde . Selgitasin talle , et vaevalt pääseb ta kunagi , ka läbiseedituna välja minu koopast . Seepeale naeris ta veel hullemini ja soovis head isu . Võtsin tema sõnad tänuga vastu . Üldse naeris ta palju , kuid teistmoodi kui tütarlapsed , kes armastavad kõkutada . Ta soovitas mul maalida pilt tema suremisest , aga hiljem ei ole mulle toodud kunagi küllalt värve , et kõhtki korralikult täis saaks . Tunnen end ränga süüdlasena , sest see oli tema viimne palve . Nõnda heietas lohe kuhugi jõudmata mitu pikka lehekülge . Ilmnes , et temagi olnud kunagi inimesesarnane , kuid kaotanud siis jalad , Toimetaja : Kas lohel polegi jalgu ? ! kasvatanud nende asemele pika saba ja hakanud otsima pimedamat ja üksildasemat paika kui kõik teised maakeral . Lõpuks leidis ta selle siin koopas . Tuli koos naisega , ent sõi selle nälja sunnil . Igavusest asus korraldama elu naaberlinnas , kuni kõik olid väga rahul , nii tema kui kodanikud . Seejärel tõmbus ta elust tagasi ja jäi puhkama . Mida enamat võib üks lohe ihaldada vanaduspäeviks ? Lisan oma mälestusteraamatule ühe vitsa . See on aegade vältel lõbustanud paljusid tütarlapsi . Kui nad ilmutasid väsimuse või surma tundemärke , piisas alati ühestainsast vitsapuudutusest , et nad sipleksid elavnenult edasi , isegi veel siis , kui olid kaotanud kõik jäsemed või peaaegu täiesti ära söödud . Õilis rändaja ! Kui leiad sellelt naelakastilt mu surnukeha , ära kohku ega vala liigselt pisaraid , vaid koputa õrnalt vitsaga vastu mu laupa . Selle suuremeelse teo tasuks ootab sind , õilis rändaja , kuld- ja hõbetukatite mägi , mis praegu lebab mere põhjas ainult minule teadaolevas kohas . Anun sind , õilis rändaja , ära ole hoolimatu , ära ole isekas , täida minu alandlik palve . Tunnen end viimasel ajal üha põduramalt . Vaevalt jätkub mind kauaks . Erak lohe . Nad lausa lendavad tagasi , nüüd näitab linalakk hoopis tugevamat valgust . Rutt märkab , et koopaseinad on kaetud ahastavate värssidega , nähtavasti kraapisid õnnetud tütarlapsed seintele oma viimased sõnad . Kuid peagi hakkab ta kahtlema : isegi komad on paigutatud õigetele kohtadele , nagu tütarlapsed vaevalt suudavad . Olen elanud elu ma süüta , miks lahkuda tuleb küll rüüta ? Neist kirjadest ei õhku karjet , mida tunneks ka kõige tuimem inimene , kui liigestelt rebitakse liha . Läbi vemmalvärsside jääb lohe vaim igavesti koopasse elama , kuigi keha viisid lained . Kuningatütar seisab värisedes koopasuul . " Miks sa ise seda ei öelnud ! " karjub linalakk , haarates tal vitsa peost . " Mida ? " pärib kuningatütar . " Sa oled tervem kui kunagi varem ! " Rutt rõõmustab , et linalakk kohtleb kuningatütart kui jonnakat , üldse mitte ihaldusväärset plikat , kes oskab ainult nipsakalt põski prunditada , ei muud . " Ma olen kogu aeg terve olnud ! " – " Lohe kämblad muljusid sind , sa lausa ragisesid . Aga näha ei ole midagi ! " – " Sa eksid , kallis ! Lohe oli väga õrn ! " purskab kuningatütar . Kuid ta nägu on raagus nagu sügisene puu , silmad tühjad ja lagedad – tumm , mõttelage valu . Ta viipab käega jõuetult tseremooniaväljaku poole ja sosistab : " See oli isa ... " Avaneb kohutav vaatepilt : inimesed on kandnud hukkunud vennad tribüüniesisele mururibale ning puistanud nad üle lillede ja vanikutega , ent järsku on kellegi kuri käsi rabanud neid endid , nii kaugele kui silm ulatub , on kogu väli täis tükkideks raiutud laipu . " Sul on vits , " kohmab Rutt lõpuks . Linalakk puudutab vitsaga lähimat surnut . Vits pritsib veritsevale kaelale vett . Laibakuhjast veereb keha juurde üks pea ja hüppab kaela otsa . Mees hõõrub uniselt silmi . " Vaata , talumees , oma jalgu , " käsib linalakk . " Kas need ikka on sinu jalad ? Samuti käed ? Kompa ka lõuga ja nina – kas need on sinu omad ? " Mees ajab end pahuralt püsti , üksi turskem kui nemad kolmekesi . Kahtlemata teeks ta linalakale kerge vaevaga tuule alla , olgugi ta pea veidi muljuda saanud , kuid jääb siis jahmunult vaatama , kuidas sõbradki pannakse tükkidest kokku . Taas elus , kirjeldavad nad üksteise võidu , et keset rõõmupidu kihutasid väljakule tuhatnelja kuninga sõdalased ja nõudsid linalakka noormeest . Aga koopasse ei söandanud ükski neist minna , kuigi kuningas paiskas õhku hirmsaid needusi . Tõmmanud ninna väävlihaisu , mis oli viimne mälestus lohest , pöördus kuningas rahva poole , kurvem ja kortsukuivanum kui kunagi varem : " Inimesed , vaevalt suudate mõista kuritegu , millele olete oma sõgedas arus kaasa aidanud . Te purustasite rahuriigi . Keegi teist ei jää elama . " Edasi olid ainult välkuvad mõõgad . Vits äratab ellu vennadki . Esmalt kargavad nad ärevalt püsti , kartes hilineda taplusele , ent kuuldes rahva ülistuslaulu linalakale , hirmsa koletise hävitajale , rahva elluäratajale , looritab nende silmi kibe tõde . Lõpuks hakkab punapea naerma , sest ka vendadel on selles kangelasloos oma osa . Ent mustaverelise nägu tõmbub plekiliseks ning ta sammub maha vaadates inimestest eemale . Linalakk märkab venna pilgus midagi erilist , midagi jahmatavat . " Usu , sa ei ole lohe , " räägib ta ärevalt . " Lohe hulbib meres . Sina pead elama . Ära roni kaljunukkidele ! " Mustavereline peatub . " Ta lõi mind , " sosistab ta . " Mis sellest , lohe lõi ka punapead ! " " Me mõlemad oleme lohed . " Linalakk asetab käed venna õlgadele . " Küllap leiad ka sina omaenese kalju , " lohutab ta ning mustavereline tuleb tagasi . Süüakse , juuakse , kuulu järgi saabub palju neidki , kes ei viibinud kangelasteo juures . Tahetakse palgest palgesse näha tütarlast , kes oli väärt üle aegade kuulsat taplust , ning ollakse hämmastunud , sest linalaka noormehe kõrval on kaks tütarlast , kumb neist peaks olema mõrsja ? " Eks ikka see kõige nägusam , " kostetakse . Rutil tungivad pisarad silma ; arvatakse , et ta nutab kaastundest või väsimusest , nagu ikka tüdrukud , kelle süda ei ole kivist . Aga kuningatütar habiseb vihast , nagu tahaks teda surnuks pureda , ise nii kaunis , heledapalgeline , kuldkiharaline , otsekui päike , mis ootab koitu ... Rutt punastab juuksejuurteni , kust ammutas upsakuse tema , pardipoeg . Tooste lausuvad kuningriigi väärikaimad vanamehed . Nad olevat kartnud , et elu tardub : ei sündi , ei surma enam , nemad ise jäävad igipõlisteks tarkadeks vanameesteks ja muu rahvas kuninga orjadeks . Ent kui palju uusi võimalusi toob iga sünd maailma ! Jaa , üsna üheväärsed on elud , inimeste , jäneste , konnade , kiilide , sestap rüübakem , kallid kohalviibijad ! Rahvas palub vendi valitsejaiks , kuid nood , äsja üle noatera vangipõlvest pääsenud , raputavad pead , sest mis muud on valitseminegi kui lakkamatu vangipõli , ning lahkuvad kiiresti sellest linnast , kus ei ole kellelgi aru peas . Imevitsa jätavad nad ühele tündersepale . Mis vitsast edasi sai , sellest puuduvad teated . Pärast seitsmendat merd ja seitsmendat mäge ja seitsmendat kuningriiki juhtub noormeeste teele põlislaas , kus ei ole uidanud isegi karu jalg . Nad asetavad maha oma hinnalised kandamid : linalakk kuningatütre , punapea Ruti . Mustavereline vend sammub rusutult kõige lõpus , nõnda vaikselt , et ajuti tundub , nagu polekski teda teiste seas . Kuni nad puhkavad , laotab punapea oma ülekuue kuningatütre õlgadele ja pärib , ega tal külm ei ole . Kuningatütar tunnistab , et veidi on , ja punapea haarab ta embusse . Nõnda saavad nad kergesti jutu peale ning kuningatütar räägib punapea kõrvalesta napsates loo oma isast . Lohe tuli linna ja esitas jõledad tingimused . Kuningas loobus seepeale troonist ja läks lihtsaks künnimeheks maakolkasse . Samal ajal saabus linna ka üks õnne otsiv mees . Sul on väike tütar , lausus talle lohe . Ma tean , kostis mees , kasvatan ta sinule . Jutt meeldis . Saagu nõnda , ütles lohe , sa saad kuningaks , sinu alamad on surematud , sinu vili lopsakaim ja kari rammusaim , sinu riik igavene . Mees andis lohe keelele kolm veretilka ja valvas hoolega , et tütar kellegagi köögis ega ärklis kohtamas ei käiks . " Vaenelaps , " ahhetab punapea , " mäherdune koeraelu ! " " Jaa , " kostab kuningatütar , tõmbudes punapea süles kassina kerra . Siitpeale sammuvad ees punapea ja kuningatütar , nende järel ribureas linalakk , Rutt ja mustavereline . Mõned päevad Rutt laulab , ent ajapikku laul tuhmub , sest linalakk vaevleb kurva mõtte käes , aga mustaverelisele ei söanda ta läheneda , see on karm ja tumeda meelega ebameeldiv mees ja räägib unes . " Ühest saab liha ja teisest sült ja kolmandast mõlemat , " sonib mustavereline öösiti . " Aga mis saab piitsavarrest ? Kas keeta rindadest supp ja muu heita solgiauku ? See on priiskamine . Võtame näite , oletame , et süüakse mind . Luu ja nahk . Aga turgutame nende veidrate tubakajunnidega ja meil on suitsuribi ja taine singitükk ! Turgutame , kannatust , aina turgutame ! " Järgmisel ööl kordub sama , viimaks ühinevad teisedki , hüüdes kooris seda jaburat juttu , mis kõlab kui nõiasõna . Rutile meenub X. Iga ööga saab talle selgemaks , et nõid ei ole Xi ära söönud , X ripub neljandas , hallitusega kaetud korvis ja ootab oma saatust . " Tegin vea , " räägib Rutt linalakale , " et seltsisin teiega . Me ei ole saavutanud midagi peale huku ja üksilduse . " " See on nii , " tunnistab linalakk uniselt . Algamas on järjekordne sonimise öö . Rutt surub end talle ligi , ribi vastu ribi , ning sosistab kähedalt , süda kurgus , hingamine sassis : " Äkki saate ka minu sõbratari päästa . " " Nõiduse vastu ei tea me rohtu , " ütleb linalakk , unustanud kõik , ka kangelasteod . Ruti suust lipsavad mahedad mälestused Amaliest , lahkest perenaisest , kelle põllumaad on sööti jäänud ja majapidamine sassis , küllap on kängunud ka orhideed trepi kõrval . " Orhideesid ei ole , " lausub linalakk kummalise hellusega , " ta kinkis nad mulle . Neil polnud mõtet . " " Aga sa võiksid seal ära käia , vaatad kõik oma silmaga üle , kohendad , mis vaja , kasvatad uued lilled . Senikaua päästavad teised Xi . Nad saavad seeläbi taastada eneseusu , on õnnelikud . " Uudist kuuldes taheneb viivuks mustaverelise karm pale ja seda valgustab tarkus , näojooned muutuvad kirkaks , mälestus ammusest jõust . Ent punapea katkub juukseid ning taob inisedes laupa vastu puutüve , tema tuju on üldse heitlik nagu tuul merel ; ja kuningatütar iniseb kaasa . " Kahtlemata ei saa me sinu vastu , " katkestab linalakk nende kisa . " Olgugi armsal mustaverelisel vennal hiigeljõud ja minul terake oidu , on ometi tõsilugu , et vägevaim oled sina , kui me seda ka ei näe . Aga Rutt , kaunis tütarlaps , on teinud meile hindamatu heateo , meie kohus on teda aidata ja sa tead , et lahku hoides hääbub me imevõim nagu virvendus allikal . " Punapea tahaks lausuda krõbeda vandesõna ja järgneda kuningatütrele , nagu mees kõnnib naise kannul , aga lohetapjale peab ta alluma . Ta vallandab kuningatütre käed ning asetab tüdruku murumättale , ongi minekuvalmis . " Kallis Rutt , " sõnab linalakk noormees . " Meil tuleb moonduda . Inimestena ei söanda me ilmuda nõia palge ette . Koo meile , kui aega leiad , nõgestest särgid , et võiksime pärast taas inimesteks saada . " Kolm lumivalget luike lehvitavad hüvastijätuks tiibu ja lendavad üle puulatvade , kuningatütar saadab neid ulgudes . Aga Rutt tantsib ja plaksutab käsi , sest linalakk ütles , et moonduda saavad nad vaid siis , kui tütarlast , kes annab särgid , on kasvõi pisut armastatud . See tütarlaps pidi soovima oma kõige palavama soovi . Ja Rutt soovis ... Pilv ripub tardunud veekämbuna õhus , ähvardav , sünkmust . Ruti pilk eksleb abiotsivalt ringi , ent mets on kaugel , nad istuvad maasikavälul keset küpseid marju , kaks tütarlast , palged punased , huuled kriipsuks tõmbunud , nii kaugel teineteisest , et aja isegi juttu . Jaa , ta on teinud kõike muud kui otsinud Lumetüdrukut , on tolle ajuti hoopis unustanud ... Aga miks saabub karistus just nüüd , kui ta on viimaks tundnud , et ei ole asjatu kulgeja maa peal ! Pai pilv , sosistab tüdruk , hoia mind veel seekord , ma olen kogu aeg kõndinud juhatatud suunas . Neid sõnu kui mantrat lausudes nihkub ta tasahilju metsa suunas . Ümberringi kasvavad nõgesed , tüdruku nahk kobrutab villidest nagu mingi jäleda haiguse küüsis ; värsked nõgesed , mis kõlbavad särkide punumiseks , aga ta ei märka . " Ära mine ! " kostab selja tagant kartlik hüüd , nähtavasti on ka kuningatütar silmanud ähvardavat pilve . Kuid Rutt jookseb ummisjalu sihvakate puude poole , mis varjavad võradega taeva . Viimaks prantsatab järve , mis ilmus ootamatult ta ette . Järve ääres liivasel kaldal itkeb väike kala . " Sina , tüdruk , oled esimene õilis hing , kes mind märkab , " halab ta Rutile . " Olen juba seitse ajastaega kuival . Kujutad ette , millist pingutust nõuab see ühelt vaeselt kalalt ? " Kala on armetu rauk , kuid tema soomused läigivad kuldselt . Ta on kuldkala . Vaid pisarad on tal harilikud , soolveest ja läbipaistvad . " Miks sa ei lähe järve ? " pärib Rutt . Ta on rännaku vältel kohanud juba nii palju nutjaid ja ka ise nutnud , et ei pane enam midagi imeks . Eks ole kaladelgi õigus valada pisaraid . Kuigi kuival maal janus vaeveldes ei ole see tark tegu . " Õnn on neid täiesti pimestanud , " ohkab kala . Paraku ei ole ta leebe mõttelaadiga nagu Rutt , vaid krimpsutab kurjalt nägu , meenutades milleski vanaisa ; ka abitud on nad ühtmoodi . " Aga ega sina ole parem , ära loodagi , tüdruk ! Ja mina , vaeseke , uskusin , et inimesed tunnevad mulle kaasa ja tahavad aidata ... " Lõpuks märkab ka Rutt , et järv on kaetud tiheda jääkaanega . Kala peidab suu pettunult liivasse . Rutt hakkab kahtlema , kas kalal ei ole mitte jalutuskeppi külje alla peidetud . Igaks juhuks hoidub ta veidi kaugemale . " Ma aitan hea meelega , " surub Rutt läbi hammaste . Kuhumaani on ta langenud : Lumetüdruku otsimise asemel kuulab ta kala heietusi . Kuidas ta saakski aidata – tal ei ole küllalt jõudu , et raiuda jäässe auku , kui kala peaks seda soovima . " Hea meelega ! " röögatab kala . " Sa pead ! Su kohus on viia mind teise järve ! Ma olen kuldkala ja täidan kolm sinu soovi ! " Rutt imetleb väljapääsu lihtsust , küllap lihvis kala seitse pikka aastat oma mõtet , kuni sellest sai teemant . Kala on tilluke ja habras , tuulest kuivanud , päikesest pleekinud , ei paista peopesalt väljagi . Vaene krobeline kala , mõtleb Rutt kaastundlikult . " Kus sa ronid , koperdis ! " karjub kala , hammustades teda sõrmest . " Kas siis järv on seal ! Mis ajast ! Mis ajast ! " Nad pöörduvad vastassuunda , hõreda männisalu taga veiklebki järvesilm . Tüdruk laseb kala vaiksesse kaldavette , imestunud , miks kala ise sinna ei roomanud , kasvõi ajaviiteks , kuid vaikib , kartes , et sõnast sünnib sõna . Ootab , kuni kala tunneb vee tõmmet , annab sabaga hoogu ja ongi kadunud . Piilub taevasse : ei ühtki pilvevarju . Ent kala ei uju minema , vaid õõtsub küljelt küljele , pool keha veest väljas , ning sisiseb : " Sa pead soovima , tüdruk ! Soovi ja kohe ! " Vahest on see tänu , ehk ei oska kala maailma enam ilma vihata kõnetada . Näib , et veel väike raevusööst ja kala lõhkeb . Ning Rutt annab järele . " Too minu juurde Lumetüdruk , " ütleb ta . Kala silmis on õud . " Soovi midagi muud ! " röögib kala ja väriseb . " Too mulle kolm nõgessärki ! " lausub Rutt kõva ja selge häälega , kuigi teab , et kala , pettur ja piinaja , ei täida ka seda soovi . Ent vaevalt jõuavad sõnad üle huulte , kui tüdruku käsivarrel lebavadki särgid , lõhnavad ja rohelised , kaunid nagu mahlast tiine südasuvine aas . " Täna heategijat ! " kraaksub kala . " Kes teine koob sedavõrd peene koega särke ! " " Aitäh , kala , " kostab Rutt vaguralt . " Kuldkala ! " parandab kala . " Korda ! " " Aitäh , kuldkalake , " ütleb Rutt . " Nüüd järgmine soov ! Ma ei viitsi siin ometi igavesti vedeleda ! " Rutt näeb , et ei vabane niipea kala kammitsaist , mitte enne , kui ootamast tüdinud pilv ta kaasa võtab . " Saagu sinust havi , " lausub ta naeratades . " Oh raiskuläinud plika , " oigab kala ja puristab vett . " Ainult pidulauad on sul meeles ... ja raha ... " Rutt sulgeb kõrvad ja näitab kalale keelt . Pikk liivariba on nende vahel ja taevas pilvitu , ta on julge . Kala hakkab paisuma , ta soomusnahale ilmub hõbejas jume , ta lõuad venivad suureks , hambad muutuvad nõelteravaks , suu on neid äkki täis , pilk nagu surmamõistetul . Rutt tormab ehmunult järvest eemale . Aga just nüüd , kui ta on teinud midagi halba ja väärib karistust , just nüüd on taevas rahulik . Kusagil kaugel selja taga lööb kuri väsinud haug tugeva lupsu , vana nürivõitu sabauimega , veepinnale ilmuvad laisad sõõrid . Needki kaovad kohe . Kõige ees lendab kõige suurem luik . Laugleb väärikalt tiibu sirutades tüdruku poole , kael õieli , ja teised tema kannul . Juba lennul heidab Rutt neile kaela nõgessärgid . Mustavereline vend laskub tüdruku ette põlvili ning puudutab laubaga maad . Ta sirutab käe sõnatult ette , peopesal pikk kollane hammas , nõia purihammas . Ootab , kuni Rutt võtab hamba ja silitab tänades pead , ning lahkub siis , rind uhkelt kummis , musklites mängimas jõud . Aga punapea kaob vargsi , tüdrukut tervitamata . " Too X minu palge ette ! " käsutab Rutt . Ent linalakk raputab etteheitvalt pead , X lohutavat praegu kuningatütart ja ka vennad on sinnapoole teel . Rutt muutub pahuraks ning jutustab noormehele kalast , kelle tegi õnnetuks . Ilma linalakata läheb kõik allamäge . Nad peavad olema koos . Minagi mõtlesin kogu aeg sinule , kostab linalakk vend , lohetapja . " Aga lahke perenaine ? " küsib Rutt valvsalt . " Lebas murtult soojal ahjukummil ega tundnud mind ära . Üldse oli kõik teisiti , mets hiirvaikne , ei lennanud luuad , ei laulnud linnud , uudiseid ei olnud ammu . " Rohkem ta ei jutusta . Ka mitte nõiast , kuna Rutt ei pärinud . Nõid kargles neid nähes nagu arust ära ja päris käekäigu järele ja pakkus ise Xi , keda ei suutnud süüa , ja elustas ka teiste tütarlaste kondid . Tütarlapsi oli äraarvamatu hulk , praegu venib nende lõputu rivi linna suunas , tallates mäed ja metsad ja sõtkudes kinni jõesängid . On teadmata selle paljukannatanud linna saatus , mille lohe sõi kord tütarlastest tühjaks . Nõid kahetses , et nad ilmusid luikedena ega saa jääda kauaks , sest pikapeale käivad linnud närvidele , ning tänitas tütarlapse kallal , kes mässis tema ja vennad häbitult ümber sõrme . Siiski uskus kõigest hoolimata , et head ajad tulevad tagasi . Hüvastijätul kinkis suust pudenenud hamba . Kõik murenes , kõik pudenes . Nad jätsid jumalaga , teades , et ei kohtu enam . " Vahest on ta elu tavalise haugina õnnelikum , " arvab linalakk . Ta puudutab Ruti sõrmi ning neab oma imevõimeid , neid kasutuid , neid kängitsevaid . Kuid ennustuse järgi ei too ka vabanemine talle õnne . Rutt märkab , kuidas punapea ja kuningatütar kahanevad täppideks silmapiiril . Kollane päikeseketas ripub üürikese hetke taevavõlvil ning kaob samuti . Kõik mureneb , kõik pudeneb . Metsaalune on tükk aega kummaliselt vaikne ja helendab hõbejalt . Nüüd viimaks näeb Rutt Xi . X on veel kolletum kui enne , ta kael ja nägu kortsus , hing unustanud lubaduse järgneda Rutile kuni lõpuni , et pärast üheskoos tagasi pöörduda , ta ameleb mustaverelise vennaga kadakapõõsaste vahel , sigaret sõrmede vahel tuhaks pihustumas . Rutt ei tunne taaskohtumisest rõõmu , niidid on nende vahel katkenud . Nii nad hullavad , mõtleb ta , seistes harkisjalu rohus , pimestavalt kaunid , kuu ja päike , päike ja kuu ja kummaline vaikus . Nemad kahekesi ongi veel järel . Parajasti tõusevad teineteist toetades mööda seitsmendat nõlva , neil ei ole kiiret . Jõudnud tippu , leiavad halli habemega vanamehe lossi . " Sina tuled mulle naiseks , " kuulutab halli habemega vanamees Rutile . Rutt puhkeb naerma . Sest mida saab teha üks vanamees , olgu ta pealegi jõukaim ümbruskonnas , olgu või kogu maailma valitseja , kui Rutt on lubatud teisele . Linalakk lausub , et on valmis kerge südamega loovutama tüdruku , kui vanatoi võidab teda kiviheitmises , vägikaikaveos , niidi nõela taha viskamises ja teistes kunsttükkides . Ning nad naeravad kolmekesi koos . " Hommepäev panen teid paari ! " otsustab halli habemega vanamees . Rutt teab , et on alles liiga noor , ja punastab , kuid siinmail näib kehtivat teine moraal ning see nõuab ülesronimist hiigelsuurest kristallmäest , mille pind on peegelsile ja heidab igasse ilmakaarde kiiri . Kõikjalt , kuhu seletab silm ja kuuleb kõrv , voorib mäe alla peigmehi , peades sumisemas kumu imelisest tüdrukust . Nad vaatavad aukartlikult Ruti ja halli habemega vanamehe siluette mäetipul , mis sirutuvad taeva taustale otsekui jumalad . Enamik libastub kohe . Ent keegi suudab joosta kolm sammu , enne kui vihiseb pea ees tagasi alla . Need , kes proovivad hobustega , ei jõuagi mäeni , hobused põiklevad rabeldes kõrvale , nähes , et ülesronimine on võimatu . Rutti läbistab koletu mõte : võistlus on vanamehe riugas , et linalaka ogar , rännakust vintsutatud aru taas selgiks ja ta lahkuks , vaevalt heidab keegi silma temasugusele tüdrukule , peigmeesteks on labased palgaveiderdajad . Rutt jääb konutama peegelsiledale mäele , üksinda , igavesti , vanatüdrukuna . " Pats alla ! " kuuleb ta läbi udu vanamehe käsku . Haarab patsist ja heidab selle üle rinnatise ääre . Alati on tal olnud poisipea , sirged inetu tukaga juuksed , aga praegu ta seda ei mäleta . Pats kasvab kiiresti maani . Linalakk püüab selle osavalt kinni ja hakkab ronima . Küünib varmalt poolde mäkke , ent seejärel ta ramm raugeb ning Rutil ei ole jõudu aidata . Kuidas võis linalakk nõustuda sellega , et vanamees muutis võistluse palaganiks ! ahastab Rutt . Nüüd kõlgub ta , laup märg , juuksed ligased , maa ja taeva vahel , nägu pööritusest kriitvalge ! Viimaks kerkib linalaka pingutusest auku vajunud näolakk üle rinnatise ääre , ent selles on kurnatus ja vaev , ei piiskagi rõõmu , kas ta segane üldse märkab tüdrukut . Kui noormehe külm käsi küünib tüdruku sõrmedeni , pats katkeb . Ükskõikne , külmem kui kala , laskub Rutt trepist . Nähtavasti on ta siiski määratud erakuks , petetud ja sõpradeta . Ent seal , kus teed hargnevad , valib ta vale trepi ning satub kristallmäe sisemusse , pikka hämarasse võlvkäiku , mille seinad krabisevad hullutavalt . Ta tahab pöörduda tagasi , kuid märkab vanameest , kes on kõndinud varjuna ta kannul . Vanamees vadistab tühiasjadest . Linalakk ei olevatki saanud surma ja üritavat uuesti . Praegu salvivat tema nahka kuningriigi parimad hõõrujad . Rutt tahaks südametäiega sülitada , ent on tüdruk ega tohi . Pealegi viirastub talle vanamehes midagi tuttavat . Siis ta taipab : see on kuningas Jeerup ! Peigmehed on õukondlased . Kristallmägi on piinakamber . Rutt mäe otsas – täpselt samamoodi seisis ta kunagi ühel rõdul ja paistis rahva peale . On karistuse tund , sest ta ei suutnud leida Lumetüdrukut , peaaegu ei otsinudki teda . Ta viiakse kristallkupli alla ja maetakse elusalt . " Ma olen sinu vanaisa , " lausub halli habemega vanamees naeratades . Rutt raputab pead . " Vanaisa ei naernud kunagi . " " Sinu nägu peegeldab mälestusi , mis ei ole meeldivad . Ent kujutle oma vanaisa tervena ja võimsana , ümberringi aupaiste – ja sa näed , kuidas ta võtab sind sülle ja silitab hellalt juukseid . Kas ma olen olnud halb sinu vastu , Rutt ? " Tüdruk ei tea , kas ta on halb . Kas pole kosimine libedal mäel seesama mis kepihoop kuklasse ! " Ka kodus polnud halb , " ütleb tüdruk ettevaatlikult . " Paraku ei olnud ma teistega päris sarnane ja pidin minema rändama . Teades , kui väsitav on rännata , ei lahkuks ma ilmaski kodust . Põetaksin vanaisa kasvõi eluotsani . " Halli habemega vanamehele meeldivad ta sõnad . " Täna paneme su paari , " lausub ta , " vaevalt sa pärast seda enam rändad . " " Aga ma pean ! " karjatab Rutt . " Pean leidma Lumetüdruku , muidu ei saa minust naist , midagi ei saa , sõba silmale ei saa ! " " Sa oled tõesti alles väike , " ütleb vanamees meeleliigutusega , " et ei näe peeglita , kui palju on sinus juba naist . Kas mäletad kuldkala , Rutt ? Ja jäätunud järve ? Seal elabki Lumetüdruk – vetevana kosis ta , nad on ärarääkimata õnnelikud . Tänu sinule leidis pilv Lumetüdruku ja viis ta puudutuse tõendina kuningas Jeerupile . Taas mängivad õukonnas kõik pillid . Vetevanale on andestatud . Ja sina , laps , oleksid võinud viimased ööd rahumeeli põõnata , kui oleksid teadnud . " Ent Rutt ei ole rõõmus . Hoiatus on täide läinud , ta on tuhisenud lõpust mööda seda märkamata , kuhu kannavad tiivad ta nüüd ? Ning ta näeb , kuidas mööda kõrbe komberdab vanaldane kortsus naine , sigaret huulte vahel , seljas ahervare – turske mees , jalad põlvist maha lõigatud , köndid ripnemas , mustavereline vend . Taamal on tume mäerünt . Ilma veeta , ilma saludeta , skorpionideta . Aegajalt X peatub , et koguda jõudu , siis astub edasi , tume sakiline kuju kõrbes . " Kas mäletad tarkuseraamatuid ? " küsib halli habemega vanamees Rutilt , hääl seekord kalk nagu vanaisal . Rutt mäletab . Noormehed lehitsesid neid mõnikord , kuid suurema eduta , nende arusaamine sõnadest oli vähene . Vanamees jätkab : " Mängupõrgutes laristas ta oma raha ja laskis käest petta tarkuseraamatu ja kakles põrguväravas . Ta enese mõõk lõikas tal jalad alt . " Ta kõneleb veel : " Naine päästis ta oma au hinnaga . Aga tema ei olnud hea oma naise vastu . " X pöörab oma paakunud näo hääle suunas . Janus , kuumas ja liivatormis on ta kaotanud silmad . Ära hõika mind , Rutt , me läheme mäe otsa , kus on tema riik , ja varjume kaljuprakku mässava mere kaldal , kuhu ei ole kunagi astunud inimese räpane jalg . Ära tervita , Rutt , ära oota endaga , me rändame . Ja selleks ei vaja me hääli ega silmi , mu mees valgustab teed läbi suletud laugude . Mäes on vete poolt uuristatud kivine koobas . Seal saame nägijaks , kangelastemaal . Mustaverelise suust purskub tulelõõm , lahvatades tontlikult kõrbetühjuses . Ta kaelast võrsub kaks väikest peanuppu , nagu lillkapsapead , alles kaetud lootekilega , kuid needki pragisevad juba ja löövad sädemeid . Jää hüvasti , sosistavad Ruti huuled . " Ta on sinu õde , " tähendab halli habemega vanamees . " Vanem õde . Olnuks võimatu teda üles kasvatada . Elasime tillukeses toas , ema õppis , ta oleks pidanud kooli pooleli jätma . Me ei teadnud , et saame maja . See oli üllatus . " " Ei ! " karjatab Rutt . Mäejalale on kogunenud veel rohkem rahvast . Täristatakse trumme ja taotakse tamburiine ja paljud hüüavad " elagu ! " , et olla tõelised alamad ; nende naised kannavad pruuni sametkleiti ja selle all helekollast kuldtikandiga särki ning paistavad hernehirmutistena , sest nii kummalised lõiked sobivad vaid Rutile . Kinni tuhandetes pilkudes , naeratab Rutt , kuninglik pruut , varjates pisaraid . Naeratab ka siis , kui kuulutatakse , et linalakk noormees üritab uuesti . Nüüd , mil vennad on puhutud tuulehoona laiali ja linalakk kaotanud imevõimed , ei suuda ta astuda kristallmäel sammugi . Ootamatult põletab ümbrust tulikuum leek ; inimesed viskuvad pikali . Linalakk kerkib maast , otsekui kannaksid teda jumalikud tiivad , ning jõuab imelise kergusega mäetippu , särades ja sätendades oma helenduvas rüüs . Ta pilk põletab kui ahi . Kogu maailmas leidub vaid üks tütarlaps , kes suudab seda kannatada . Linalakk haarab selle tütarlapse oma kuumade käte vahele ja surub ta laubale õrna suudluse , siis kõrvadele , siis silmadele , ninaotsale – siis suule . Rutt on noor ja alles suudlemata , aga ta huuled liigahtavad , ta keha muutub udusuleks , ta hõljub noormehe tugevatel kätel ja linalakk hõljub mäe kohal õhus ja kogu maailm hõljub koos nendega ja pea pöörleb kui vurr ja maailmas ei ole , ei ole , ei ole maailma olemaski , halli habemega vanamees kuulutab pidulikult : " Noormees , hoia hästi oma aaret ! " Ent linalaka naeratus kuhtub . Ta võtab paunast raamatu ja ulatab Rutile . " See on kõik , mis mul on , " lausub ta pead vangutades . Ning nad suudlevad veelkord . Raamat on raske . Rutt tahab tänada , sest see on kalleim kingitus ta elus , ent seal , kus oli linalakk noormees , krooksub harilik roheline konn . Ettevaatamatult kalpsates satub konn libedale kaldpinnale ja tuhiseb mäest käkaskaela alla . Imetlev rahvasumm võtab konna vastu juubeldustega . Kummalise hingerahuga tõmbab Rutt sõrmuse oma sõrmest ja surub huuled vastu kivi rohelist sätendavat pinda . Seejärel viskab sõrmuse konnale järele . " Elavad kolm venda , " kõneleb halli habemega vanamees ta kõrval . " Nad rändavad mööda laia maailma . Kuni tõuseb tuul ja puhub nad laiali . Ja selsamal hetkel sünnivad mõnes teises maailma paigas uued vennad . " Ta vangutab mõtlikult pead . " Juba konnad krooksuvad . Sügis on käes . " Toimetaja : Konnad krooksuvad kevadel ! Et Rutt üleliia ei nukrutseks , ulatab vanamees tüdrukule ühe lille . Järsku tunneb Rutt sõnajalaõielõhna . " Otsekui algaks suvi ! " hõiskab ta . " Muidugi , " muheleb halli habemega vanamees ega ole praegu üldse vanaisa moodi . Rutt teab , mis tuleb tal teha . Ta võtab põuest , õnnesärgi alt tiivad ning kinnitab kingade külge . Veel enne viisipäraseid hüvastijätusõnu rebib imeline jõud ta õhku , võimas jõud , mis hoovab tema enese seest . Ta teeb lahkumistiiru üle rahvahulga , juba liiga kõrgel , et kõnelda , ning üksnes naeratab ja lehvitab , süda nii puhas , nii tühi , miskipärast ei tunne ta üldse muret , kuhu kannavad tiivad , kas koju või edasi või koguni kuningas Jeerupi õukonda , kus on rõõmupidu . Ta tahab midagi soovida , sest üll on õnnesärk ja südame kohal sõnajalaõis . Ta soovib , et kuningas määraks oma õuenõunikuks pilve , kes halastas Lumetüdrukule ja lubas tal järgneda õnnele , lubas tal saada Lumenaiseks ja Lumeemaks ja Lumevanaemakski , kes teab . Ta laugleb majesteetlikult üle puulatvade ja lendab tükk aega kõrvuti ühe viiuliga , mille kaas on nukralt irvakil . Toimetaja : Viiulikastil on kaas ! Soovib , et kaas kiiresti paraneks ning ennäe , see plaksatabki kohe kinni , viiul jätab ägisemise . Kaugel all on väike saar , selle keskel lösutab kaks väheldast taret . Ta lehvitab nendegi poole , uskumata küll , et keegi teda märkab , ja avab raamatu . Kui nad surnud ei ole , siis elavad igavesti , algab see .