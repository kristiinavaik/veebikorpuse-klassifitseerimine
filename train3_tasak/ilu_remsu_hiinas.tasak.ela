kirjak	ilu_remsu_hiinas.tasak.ela	Olev Remsu Hiina ainus riik maailmas , mille ajalugu on kestnud rohkem kui <arv> aastat katkestamatult . Hiinas on olnud suuri segadusaegasid , on peetud pikki ja veriseid sõdu , on olnud ühekorraga mitu keisrit ja mitu riiki , Hiina on olnud võõrvallutajate võimu all , aga kunagi pole olnud sellist aega , et Hiinat ja hiina kultuuri poleks olnud olemas , nagu ei ole enam Mesopotaamiat , vanu juudi riike , Muinas-Egiptust , Muinas-Kreekat , Roomat ja Bütsantsi , ning nende kultuuridki on tänaseks välja surnud . Tänase Kreeka ja Muinas-Kreeka ( Hellase ) , tänase Egiptuse ja Muinas-Egiptuse vahel haigutab paarituhandeaastane tühjus . Itaalias on aetud taga uhkust ning tehtud katseid siduda tänapäeva identiteeti vana Rooma identiteediga , aga sellest pole midagi välja tulnud – mis kokku ei sobi , see ei sobi kokku ka kõige suurema punnitamisega . Hiinas pole vaja niisuguseid katseid teha , sest vana ja tänase Hiina vahel ei ole mingit tühjust . Pikk , väärikas ja katkestamatu ajalugu on Hiina identiteedi üks tähtsamaid osiseid . Oma <arv> aasta jooksul on Hiina olnud maailmas liider umbes <arv> aastat . Kuidas me seda teame ? Seda , kas keegi on või ei ole maailmas liider , saame öelda alles pikalt distantsilt , alles siis , kui me näeme , et ülejäänud maailm on tõesti tükk aega liikunud sinnapoole , kus see või teine kultuur oli pikalt ees . Nõnda võime täna kindlalt öelda , et aastal <arv> e.Kr. liikus kogu ülejäänud maailma arenenum osa selles suunas või oli juba jõudnud sinna , kus Hiina oli <arv> aastat varem , seega aastal <arv> e.Kr. Täna teame ka , et aastal <arv> m.a.j. liikus maailm selles suunas , kus Hiina oli aastal <arv> m.a.j. Vaadates tänase pilguga aastat <arv> , tekib meil Hiina liidrikohas juba kahtlusi ; me võime öelda , et Hiina tammus toona nagu paigal ning et Hiina ja Euroopa ei liikunud enam ühel ja samal kursil . Euroopa oli tegemas oma otsustavat pööret tänapäevaste ühiskonnasuhete poole , sõjanduse , kaubanduse ja tööstuse kiire arendamise suunas . Maailma aeglane areng hakkas lõppema , Euroopa kutsus kõiki võidujooksule , millest Hiina algul eemale jäi . Miks ? On üldiseks kombeks muud maailma ja Hiinat vastandada . See komme on nii Hiina-poolne kui ka muust maailmast lähtuv . Sellel , kes on <arv> aastat olnud maailmas liider , on muidugi raske uskuda , et ka mujal võib midagi head ja eeskujuväärset olla . Eurooplastele ja euroopa kultuuri pinnal võrsunud muule maailmale on Hiina olnud üsna kauge ja mõneti võõrastav põhjusel , et hiina keel , kultuur ja inimsuhted on olnud mõistetamatud . Tänaseks on kõik muutunud . Hiina on hakanud eeskuju võtma muust maailmast , seda isegi nii võimsalt , et me võime näha kiiremat amerikaniseerumist kui mujal . Hiina kultuuriline eripära on aga osavalt muudetud turismimagnetiks , mis just liidab inimesi , sest kutsub Hiinasse umbes <arv> miljonit inimest aastas . ( Rohkem välisturiste käib ainult Hispaanias . ) Mina jõudsin Hiinas arusaamisele , et hiinlane ei erine oma mõttelaadilt ning suhtumiselt maailma ja iseenda asjadesse millegi poolest eurooplasest , kaasa arvatud eestlasest . Hiina vastandamine muule maailmale on ksenofoobne , vahest isegi pisut rassistlik nähtus . Kes on tänase päeva liidrid ? <arv>-protsendiliselt õige vastuse sellele küsimusele võime anda alles aastal <arv> , kuid oletatavasti me ei eksi , kui peame selleks USA-d , Lääne-Euroopat ja Jaapanit . Ka Hiina on kõrvalehoidmise ammu lõpetanud ning hakanud liidritele väga kiiresti ja väga võimsalt järele kihutama . Kuni <arv>. aastateni oli Hiinale eeskujumaaks kahtlemata Venemaa ( toona Nõukogude Liit ) , kuigi Hiina kommunismi erinevus Vene kommunismist oli kaunis suur . Pettumus eeskujus oli aga niivõrd suur , et kahe suurriigi vahel peeti Ussuuri jõel lahinguid . Vastuvõtul Hiina kultuuriministeeriumis öeldi meile , et aastal <arv> möödub Hiina USA-st rahvusliku koguprodukti poolest ühe elaniku kohta . Seda kuulda oli üsna ootamatu . Mina olen põlvkonnast , kes mäletab hästi toonase NLKP Keskkomitee esimese sekretäri ja NSV Liidu Ministrite Nõukogu esimehe Nikita Sergejevitš Hruštšovi kampaaniat , milles lubati minna ette USA-st . See hooplemine sünnitas hulga vaimukaid anekdoote , mida me üksteisele sosistades suure mõnuga jutustasime . Etteruttamine lõppes katastroofiga , millest Venemaa ei ole tänaseni jagu saanud . Küsisin täpsustuseks , ehk mõeldakse rahvuslikku koguprodukti üldse . Selge see , kui praeguseks on Hiinas umbes <arv> miljard <arv> miljonit elanikku , USA-s <arv> <arv> miljonit , <arv> aasta pärast on Hiinas vahest sama palju ( või vähem ) , USA-s umbes <arv> <arv> miljonit inimest , kusjuures täiskasvanute suhe on umbes <arv> : <arv> , siis võib ka kuus korda väiksema tööviljakusega saavutada võrdse rahvusliku koguprodukti . Sain vastuseks : mõeldakse rahvuslikku koguprodukti ühe elaniku kohta , rahvusliku koguprodukti kogumahult läheb Hiina Ameerikast ette juba <arv>. aastal . Kõige muu seas tähendab rahvusliku koguprodukti näitaja ühe elaniku kohta ka elustandardit ja elatustaset – lihtsamalt väljendudes peaksid aastal <arv> hiinlased elama materiaalses mõttes jõukamalt kui ameeriklased . Alul olin üsna skeptiline . Alles seejärel , kui olin kolm nädalat Hiinas ringi reisinud , ei tundunudki mulle see ettevõtmine enam päris võimatuna . Terve Hiina on täis ülikõrgeid pilvelõhkujaid , aga veel rohkem on ülikõrgeid tornkraanasid , sest pilvelõhkujate kõrvale ehitatakse uusi pilvelõhkujaid . Hiinas võib sõita kiirteedel , mille sarnaseid ei ole ma kusagil mujal maailmas näinud , isegi mitte Saksamaal . Ja teid ehitatakse Hiinas kõikjal , nii laiu kiirteid kui ka kitsamaid . Hiina siseliinidel lendavad Boeingute ja aerobusside viimased mudelid . Ainult Hiina moodsaid kiirronge ei juhtunud oma silmaga nägema , kuid hotellitoas , televiisoriekraanil , võisin imetleda neidki . Tänaval kõndiv ja telefoniga rääkiv inimene pole Hiinas küll nii sage nähtus kui meil ja Soomes , aga ikkagi sagedasem kui Ida-Euroopas . Majanduse tõus saab alata ainult siis , kui transpordi- ja sidevahendid on korras . Ja Hiinas on see kõige kiiremini arenev majandusharu . Hiinlased väljaspool Hiina Rahvavabariiki on juba võitnud esimesi positsioone , meenutagem ainult Hongkongi ja Singapuri ülikiiret arengut . Hiinlased veavad majandust paljudes Kagu-Aasia riikides , teiste hulgas ka Indoneesias ja Malaisias . Ka Taiwani areng on kiire ja eks seegi tõestab hiinlase töökust , oskust kohaneda tänapäeva majanduse , kaubanduse ja rahandusega . Hongkong jõudis enne Hiinaga liitumist mööduda oma emamaast Suurbritanniast rahvusliku koguprodukti poolest ühe elaniku kohta . Hongkongis on ka täna kõrgem elatustase kui Inglismaal . Hongkonglase elukvaliteet on kõrgem kui londonlasel – hongkonglane on rikkam , haritum , saab paremat meditsiiniteenindust kui londonlane , Hongkong on turvalisem Londonist . Hiinlased Mandri-Hiinas ei taha enam välis- ja poolvälishiinlastest maha jääda . Shanghai on njuujorklikum kui New York , peale selle palju puhtam ja turvalisem . Peaaegu kõigi pilvelõhkujate sissekäikude ees seisab kolm kõrget varrast , milles lehvivad lipud – üks Hiina Rahvavabariigi , teine firma ja kolmas kas USA , Jaapani , Lõuna-Korea või mõne muu maa lipp , mis peaks näitama emafirma asukohta . Kõige rohkem on USA lippe , mis kõneleb selget keelt , et Hiina ja USA suhted ei saa eriti hulluks minna , käigu propagandakampaaniad kui tahes ilmatu hooga . Raha liidab . Need kaks üliriiki ei lange teineteise kaenlasse , nagu Stalini ajal N. Liit ja Hiina , ent ei hakka kunagi ka relvi täristama , nagu tegid samad riigid Brežnevi ajal. Hiina ameeriklaselt kuulsingi anekdoodi , mis vajab eelteadmist , et Hiina on maailma suurim Boeingu lennukite ostja . Kui kahe riigi suhted kipuvad päris sassi minema , helistab Boengu president USA presidendile ja annab käsu leebem olla . Keegi ei soovi rahast ilma jääda . Mina olen kogu aeg mõelnud , mida mõtleb ja kavatseb inimene , kes ei ehita maailma kõrgeimat hoonet , vaid kümmekond meetrit ja mõned korrused madalama , kes ei pane katusele isegi torni , et tema ehitis küüniks teistest üle . Hiinas sain sellele küsimusele enda jaoks vastuse . Niisugune mees mõtleb : oot-oot , minu ajad on ees , küll ma varsti ka kõige kõrgema ehitan , aga ma teen seda täpselt õigel ajal. Ka Eesti Vabariigi ajutine asjur Hiina Rahvavabariigis , Andrei Birov , kellega kohtusin oma reisi lõpus , ütles , et küllap varsti kerkib Hiinasse ka maailma kõrgeim hoone . Aastani <arv> , mil Hiina peaks mööduma USA-st , on jäänud <arv> aastat . <arv>-aastase ajaloo juures on see pisike aeg . Noorem põlvkond saab näha , kuhu Hiina jõuab . Meie Hiina-reis kestis <arv>. aprillist <arv>. maini <arv>. Pekingis oli kevad , Shanghais varasuvi , Lõuna-Hiinas Guilinis lõõskas südasuvine palavus , Kesk-Hiinas Chengdus oli paras soe ilm , mägedes Tiibeti jalamil sadas vahel vihma . Ma olin Hiina-reisist unistanud lapsepõlvest peale . Mul oli isegi väike Hiina postkaartide ja suveniiride kogu , mille ma olin kokku ostnud Tartu ja Tallinna antikvariaatidest . Nüüd nägime koos fotograaf Tõnu Nooritsaga kõike oma silmaga . Ja ma ei oskagi öelda , kumb Hiina mulle rohkem meeldis – kas uus Hiina , mida hoogsalt ehitatakse ja mis tekitab suurlinnavaimustuse , või vana Hiina , milles võid imetleda inimpsühholoogia väga sügavat tundmist ning mida vahepeal küll hoogsalt hävitati , nüüd aga turistide ligimeelitamiseks taastatakse . Tahan tänada Eesti Vabariigi kultuuriministeeriumi , Hiina Rahvavabariigi Suursaatkonda Eesti Vabariigis ja Hiina Rahvavabariigi kultuuriministeeriumi , kelle kaasabil see sõit teoks sai . Püüan nähtut edasi anda vaheldumisi reportaažide ja seletavate peatükkidega . Etteruttavalt olgu öeldud veel niipalju , et Hiina ja hiinlased jätsid mulle hoopis teistsuguse mulje , kui olin varem arvanud . Olin endale loonud Hiinast mingi eelarvamusliku pildi , aga Hiinas olles pidin tõdema , et paljud minu teadmised olid kas täiesti valed või kuidagi kallutatud , igatahes mitte täpsed . Minu printsiibiks on kirjutada ainult sellest , mida ma oma silmaga nägin ja oma kõrvaga kuulsin , tahan pakkuda vahetuid elamusi , unustades kõik selle , mida ma varem teadsin , sest see jõudis minuni läbi tsensuurifiltri . Tsenseerijaks olid minu enda eelarvamused , millest ma nüüd tahan lahti saada . Juba koguneb Vantaa lennujaama <arv>. värava lähedusse musta peaga ning mandlisilmadega , meist kõrgemate põsesarnadega mehi-naisi . Vaatan ja uurin : kas nad on ikka ühesuguse näoga ? Kuulan : kas see on tõsi , et nende keeles puudub r-häälik ? Vantaas teeb Hiina esindaja Pekingisse lendajate kontrolli . Teine selline riik , kes kasutab eelkontrolli , on Iisrael , aga Iisraeli kontroll võõramaa lennujaamades , on märksa tõsisem : inimestel tuleb vastata küsimustele , miks nad sõidavad Iisraeli , kust ja kuidas said viisa , kus kavatsevad Iisraelis peatuda . Hiina esindaja Vantaas ei lausu ainukestki sõna , vaatab naeratades passi ja viisat , kontrollib , kas pilt passis ja lennukilemineja nägu on sarnased või mitte . Mina sain viisa Hiina Suursaatkonnast Tallinnas , viisa anti tasuta lühikese vestluse järel saatkonna teise sekretäri , konsul Zhang Jianiga . Minu sõidu eesmärgiks on kirjutada raamat Hiinast , aga seda ei küsi minult keegi . Finnairi MD-<arv> stardib täpselt . Finnairi ajakirjast Blue Wings ( Sinitiivad ) , mida võib võtta lennujaama stendidelt ja lennuki istmetaskutest , loen , et kokku on Finnairil neli MD-<arv> tüüpi õhuhiiglast , mis lendavad vahemaandumisteta ülipikki marsruute – veavad turiste Kanaari saartele ning teevad regulaarreise Pekingisse , Tokiosse , Bangkokki ja Singapuri . Enamik lendajaist on soomlased . Tähendab – täna lendab ligi <arv> soomlast Pekingisse , võib-olla ka <arv>. Ja enamik neist ei ole turistid . Meesterahvast vaadates ütled kohe ära , kas inimene on turist või ärireisija . Viimased kannavad ülikonda , sinakat triiksärki ja ilusat lipsu . Hiinlased eelistavad sinakale särgile lumivalget , ka lips ei ole neil eriti poosekas ja kirevalt silmatorkav . Naise puhul on inimese sõidueesmärki määratleda raskem , ehkki võimalik . Kui kaks korda nädalas lendab Pekingisse mitusada soomlast , siis tähendab see tihedaid sidemeid Soome ja Hiina vahel . Hiinas elab <arv>,<arv> miljardit inimest , Soomes <arv> miljonit . Pekingis on <arv> miljonit elanikku , Helsingis koos satelliitlinnadega Vantaa ja Espoo peaaegu miljon . Miks ei peaks nende vahel jätkuma sõitjaid kaheks edasi-tagasi lennuks nädalas , mis tähendab umbes <arv> inimese vedamist ? Keegi ei paneks ju lennukit ilmaasjata käima , sest üks selline lend maksab miljoneid . Ja kui tühi tohib olla lennuk , et lend end ära tasuks ? Muidugi on see ärisaladus , aga kuskilt olen kuulnud , et piisab <arv>-protsendilisest täitumisest . Omal ajal oli küll Moskva ja Havanna vahel lennanud iga päev jumala tühi Tu-<arv> , hiljem Il-<arv> , aga nende lennukite eesmärgiks ei olnud arendada riikidevahelisi suhteid . Too Tu ja too Il olid propagandalennukid ja lendasid kahe diktatuurimaa vahel . Tänapäeval ei tehta nii viletsat propagandat sel lihtsal põhjusel , et see ei mõju . Õigemini – mõjub küll , aga vastupidises suunas . Ja meie lennukis on ainult üksikuid vabu kohti . Millal Eesti ja Hiina suhted nii tihedaks muutuvad , et oleks mõtet lennuk Tallinna ja Pekingi vahel käima panna ? Kuuldavasti seda kavatsetakse . Igatahes on valitsusvaheline tsiviillennunduslepe alla kirjutatud . Kas leidub kompanii , kes sellise riski peale läheb ? Teleekraanilt saab kogu aeg informatsiooni – kui kõrgel ja kui kaugel meie lennuk asub , millise kiirusega lendab , kui külm on väljas . Näen , kuidas väike lennuk teleekraani kaardil siseneb Laadoga järve ligiduses Venemaa õhuruumi . Väljume sealt alles mitme tunni pärast Baikali lähedal . See väike lennuk ekraanil on meie suur lennuk tegelikkuses ning ka mina olen tolles väikeses lennukis seal ekraanil , täpselt samuti nagu ma olen suures lennukis , mida too väike lennuk kujutab . Lend kestab <arv> tundi ja <arv> minutit , lennata on <arv> kilomeetrit . Muide , tagasilend kestab ligi poolteist tundi kauem , sest tagasi tuleb lennata maakera pöörlemisega samas suunas . Venemaa on suur , enam-vähem täpselt kaks korda suurem kui Hiina . Kui Soome ja Mongoolia õhuruumis lendu ei oleks , võiks öelda , et lendame pindalalt maailma suurima ja pindalalt maailma suuruse poolest kolmanda riigi õhuruumis . Aknast näen Uurali mägesid , päikesetõusu ja suuri Siberi jõgesid . Olen seal igal pool olnud , päike muidugi välja arvatud , kuigi just sinna tahaks kangesti minna . Olen ka varem tähele pannud , et Finnairil on kõige vanemad stjuardessid maailmas . Küllap on see feministliku liikumise võit koostöös ametiühinguga – feministid ütlevad , et naise väljanägemine ei ole kaup tööturul , ja ametiühing ütleb , et kedagi ei või vallandada või teisele tööle suunata tema väljanägemise loomuliku arengu pärast . Ja Finnairi stjuardessid teevad oma tööd tõesti hästi . Ei peakski ju stjuardesside ülesandeks olema ärgitada lennukis igavlevate meeste fantaasialendu , vaid reisijaid ( nii naisi , mehi kui ka lapsi ) teenindada . Panen tähele , et hiinlased võtavad lennukis kohe kingad jalast ning käänavad viigipükste sääred üles kuni põlvedeni . Mõne mehe põlved on näha , teisel mehel jäävad põlved siiski kaetuks , paljad on ainult sääred . Hiljem Hiinas näen seda kolme nädala jooksul kogu aeg – nagu on kuskil väike puhkus , nagu on kuskil väike istumine , nii võtavad hiina mehed kohe kingad jalast ning käänavad püksisääred põlvini . Ei ole mingit kahtlust , et see on tark tegu – jalad puhkavad , sääred saavad õhku . Minagi võtan jalast oma botased , jään sokkide väele . Tõesti on mõnusam . Aga püksisääri üles käänata ma esialgu ei söanda – seegi on kultuuribarjäär , olgugi et üsna tähtsusetu . Nädala pärast Hiinas käänan üles ka püksisääred . Ja meie autojuht noogutab seepeale heakskiitvalt – näe , üks eurooplane on kah hakanud asjadest õigesti aru saama ! Enese , eriti enese tervise eest hoolitsemine on hiinlase maailmapildis vahest esikohal . Lennukid on seest ja väljast päris ühte moodi , lennaku nad Hiinasse või Ameerikasse . Lennuk on viimasel ajal saanudki mu koduks . Olen koguni õppinud istudes magama , mida ma varem kuidagi ei suutnud teha . Lennukid globaliseerivad inimkonna , teevad seda koos muu tänase atribuutikaga – arvutitega , autodega , pilvelõhkujatega . Pole ju võimalik toota rahvuslikku lennukit , rahvuslikku arvutit , rahvuslikku pilvelõhkujat . Viimase puhul eksin . Hiinas näen rahvuslikke pilvelõhkujaid – pilvelõhkuja katus on pagoodikujuline , katuseääred üles käänatud kõigi hiina traditsioonilise ehituskunsti reeglite järgi . Ja öösiti illumineeritakse just pilvelõhkuja hiinapärast katust – see on efektne , see on meeliköitev ! Kokku on liidetud Ameerika ja Hiina . Ameerika poolt on klaas- ja peegelseinad , Ameerika poolt on tihe neoonreklaam pilvelõhkuja seintel , Hiina poolt katus . Hiina rahvuslik lennuk peaks olema siis draakonikujuline , rahvuslik arvuti hiina omapärase arvelaua moodi , mis erineb euroopa arvelaudadest selle poolest , et ühel traadil on kaks rida ketasnuppe – üks paremal ja teine vasakul ning neid ei saa kokku klõpsutada . Hiljem näen , et Hiinas on palju lennukompaniisid , kuid mitte ühegi embleemiks ei ole draakon , isegi mitte lastedraakon , see on tuulelohe . China Airwaysi lennukite sabasse on aga maalitud fööniks – hiinlaste jaoks on fööniks sama tähtis sümbol kui draakon ja tänapäeval ehk tähtsamgi . Märgina on fööniksil eurooplase ja hiinlase jaoks sama tähendus – uuestisünd , kukkumise , põlemise ja hävimise järel uus ja parem elu . Ainult et joonistavad hiinlased seda fööniksit eurooplastest erinevalt , nõnda , et mina ei tundnudki sabalinnus ära fööniksit , pidasin seda algul tulikukeks . Muidugi ei saa hakata maid jagama , kumb joonistab fööniksit õigemini – kas hiinlane või eurooplane . Fööniks on fantaasialind ning hiina ja euroopa fööniksite võrdlemisel saab võrrelda Hiina ja Euroopa fantaasiate erinevust . Aga vahest pole kõige õigem see , kui lennukimaaling vihjab pisutki kukkumisvõimalusele ? Lühike öö möödub lennukis kiiresti . Igavust aitab peletada kolm söögikorda . Kihutame maakera pöörlemisele vastu . Kas see niit , mida ma näen mööda mäekülgi looklemas , on tõesti Hiina müür ? USA astronaudid on tõdenud , et ainuke inimese ehitatud objekt Maal , mis on palja silmaga Kuult näha , on Hiina müür . Mõelda vaid – <arv>-kilomeetrine Hiina müür ehitati <arv> aastat e.Kr. , vahepeal on Maal toimunud <arv> aastat hoogsat ehitustegevust , aga ikkagi pole valmis saadud millegi niisugusega , mis oleks Kuult paista ! See oleks liiga ilus , kui minu tutvus Hiinaga algaks Hiina müüri nägemisega õhust . Aga miks ei võiks elu olla ilus ? Oma <arv>-nädalasel reisil tõden , et Hiina on muu maailmaga enam-vähem ühte moodi , on meie maailma loomulik osa oma meeldivate ja kütkestavate eripärasustega . Hakkame laskuma . Näen rohelisi põlde , näen vilgast tegevust põldudel . Olgu põllud suuremad või väiksemad , ikkagi paistavad nad nelinurksed ja korrapärased . Mõni mees töötab väikese traktoriga , teine on truuks jäänud härjale . Maandume . Mõnel maal on tavaks plaksutada hetkel , mil lennuki rattad maad puudutavad ning kui lennuk maandumisrajal pidurdama hakkab . Ma ei oskagi öelda , mida see plaksutamine märgib – kas tänu lennuki meeskonnale ja lennukompaniile või enese hirmu ületamist , enesele teadvustamist , et ohtlik aeg on möödas , nüüd sisenetakse rõõmuga ohutusse aega . Igatahes on see ilus komme ja lennusõiduga ei kaasne mingit ohtu . Statistika ütleb , et kõige ohtlikum on sõita autoga linnas , veidi vähem ohtlik on sõita autoga maanteel , veel vähem laevaga merel , siis laevaga sisevetel , siis rongiga ning alles seejärel ja kõige viimasena lennukiga õhus . Meedia ei jõuagi meieni tuua kõiki katastroofe tänavatel ja maanteedel , aga iga pisemgi avarii , isegi avariivõimalus õhus on meedia tähelepanu fookuses . See on loonud mulje õhusõidu ohtlikkusest , minagi tean inimesi , kes kardavad lennukiga lennata . Muide , Finnair on maailma kõige ohutum lennukompanii ( mitte ühtki õnnetust ja väga vähe avariiohtlikke olukordi ! ) , nagu ka Helsingi–Vantaa on üks maailma mugavamaid ja viisakamaid lennujaamu , mis võidab ühtepuhku vastavaid konkursse . Soomlased mõnikord plaksutavad lennuki maandumisel , mõnikord mitte . Ma ei olegi aru saanud , millal nad seda teevad ja miks nad mõnikord ei tee . Pole lihtsalt alustajat , kes asja ette võtaks ja teistele eeskujuks oleks ? Pekingis maandudes ei plaksutatud ja mul oli sellest kahju , sest mina tahtsin plaksutada . Ja seda põhjusel , et olin südamest rõõmus , kuna olin jõudnud maale , millest olin lapsepõlvest saadik unistanud . Ka lennuväljad ja lennujaamad ei erine palju üksteisest , täpselt samuti nagu lennukid . Kõik need on tehtud globaalinimeste poolt teistele globaalinimestele , kes suunduvad sinnapoole , kus inimkond oli enne Paabeli torni ehitamist . Ainult nimed katuseäärtel on erinevad , ja mõned lennujaamad on teistest võimsamad . Pekingi lennujaam , ingliskeelse nimega Capital on väga võimas , selle taga on <arv>,<arv> miljardit Hiina kodanikku ja võrdlemisi tsentraliseeritud riik , mis tähendab seda , et <arv>-miljonilist pealinna külastab väga palju inimesi . Nii sisemaiselt kui ka rahvusvaheliselt käiakse oma asju ajamas ikka Pekingis , ehkki Capital pole ainus rahvusvahelisi liine teenindav lennujaam ei Hiinas ega isegi mitte Pekingis . Lennujaama katuseäärel näen põlemas punases neoonkirjas kaht hieroglüüfi ja inglise keeles Beijing . Mõnikord kirjutavad hiinlased oma pealinna ladina tähtedesse translitereeritud nime lahku : Bei Jing ; teinekord kokku : Beijing . Meie harjumispärane nimekuju Peking on laenatud saksa keele vahendusel : sakslastel olid head kontaktid Shandongi provintsiga , kus linna nime hääldatakse enam-vähem samamoodi , nagu meie oma tähtedega ( häälikute vastetega ) kirjutame . Nimekuju Beijing on aga hiina omaladina kuju , mis vastab Pekingist käibele läinud ametlikule hääldusele . Laskun lennukitrepist alla , panen alul ühe , seejärel teise jala maha Hiinamaal , lennuvälja betoonplaadil . Nüüd olen siis kohal . Kas olen kuidagi teistsugune ? Parem või halvem ? Sisemiselt rikkam ? Ei saa aru . Igatahes on siin soe ja see on meeldiv vaheldus meie hilise kevade jahedusele . Paljud turistid tahavad fikseerida ajaloolise momendi , mil nad on Hiinasse jõudnud – lasevad end enne lennuväljabussi astumist pildistada tulikirja Beijing taustal . Minagi tahaksin seda teha , kuid siiski suudan edevuse endas maha suruda . Bussist maha astudes ja Pekingi lennujaama sisenedes loen : " Please feel free to contact our grand staff ! " ( " Ärge häbenege pöörduda meie suurepärase personali poole ! " ) . See on väga meeldiv julgustus , olgugi et ma pole niisugust varem kuskil kohanud . Mida see peaks tähendama ? Kas nii algabki kuulus idamaa külalislahkus ja viisakus ? Või teavad maa peremehed , et välismaalasel võib Hiina suhtes olla esialgne kohmetus , isegi tõrge , eelarvamustest pärit suurem või väiksem võõristus , ning selle soovitusega püütakse psühholoogiline barjäär ületada ? Küllap nii üht kui ka teist , ja positiivne eelhäälestus on loodud , vähemalt niipalju , kui see siltide ja soovitustega on võimalik . Passi- ja viisakontroll on meeldivalt lihtsad . Kohe , kui ületame lennujaamasisese riigipiiri ja jõuame seejärel sirmi taha , näeme vastu tulnud rahvast . Paljud hoiavad käes silte inimeste ja asutuste nimedega . Sildid on ladinatähelised , neil on peamiselt Soome turismifirmade nimed . Giidid ja reisisaatjad on tulnud oma klientidele vastu . Muide , hiljem näen ma soomlastest turismirühmi peaaegu kõigi Hiina vaatamisväärsuste juures , ja see teeb südame soojaks , kuna toob kodu lähemale . Meie lennukist koos minuga tulnud hiinlased ei etenda kohtumisel oma ootajatega rõõmsaid ja kirglikke taasnägemisstseene , embamisi ja suudlemisi , mis torkavad silma Lõuna-Euroopas ja ning aladel , mis asuvad Eestist vähem ida pool kui Hiina . Hiinlased on vaoshoitud rahvas , emotsionaalsuselt ja temperamendilt üsna sarnased eestlastele . Võiks koguni öelda , et oma vastandlikkusest hoolimata õpetavad hiina kultuuri peamised mõjutajad – taoism , konfutsianism ja budism – ühte ja sedasama : kuidas taltsutada oma kirgi ilma stressi ja frustratsioonita , kuidas leida sisemine rahu ja tasakaal . Minu meelest on erinev ainult nende õpetuste lähtekoht – taoism jõuab inimeseni sotsiaalses mõttes alt , konfutsianism samas mõttes ülevalt ning budism inimese seest . Juba niisuguste õpetuste teke ( budism tekkis küll Indias ) ning nende püsimine ja vajadus paari tuhande aasta jooksul tõestab , et sisemiselt on hiinlased üsna emotsionaalne rahvas . Kiretutel inimestel pole selliseid õpetusi tarvis . Ühelt valgelt sildilt leiame enda nimed . Ehtsa hiina korrektsusega ollakse meil vastas . Tutvume , vahetame nimekaarte . Meid tervitab proua Wang Li Yuan ( Wang Liyuan ) , Hiina Kultuuriministeeriumi välisvahetuse keskuse ametnik . Wang Li Yuan jääb kolme nädala jooksul meie saatjaks . Wang Li Yuan on Kanadas , Montrealis , õppinud prantsuse keelt ja ta teeb ettepaneku rääkida prantsuse keeles . Kahjuks ei oska , kuigi tahaks . Aga hiina keeles ? Ka hiina keeles ei oska , ehkki kohe väga-väga tahaks . Jääme siis inglise keele peale , saame ikkagi teineteisest aru . Hiinas on nimekaardid vist kõigil inimestel , kellel neid vähegi tarvis läheb , ning igal Hiinasse sõitjal soovitan võtta oma nimekaarte kaasa hästi palju , kui ei taheta jääda piinlikku olukorda – nimekaarte läheb igal sammul vaja . Isegi rikšamees võib pedaalidesõtkumise katki jätta , end näoga sinu poole pöörata ning põuest nimekaardipaki tõmmata . Minul oli niisugune juhus Lõuna-Hiinas Guilinis ning loomulikult oli rikšamehel pärast mulle nimekaardi andmist õigus küsida sõidu eest suuremat raha , sest nimekaart tegi temast astme võrra kõrgema teenindaja . Olgu öeldud , et tasu oli Euroopa teenuste hindasid arvestades ikkagi tühine – <arv> jüaani ( <arv> krooni ) pika sõidu eest õhtupimeduses , neoonreklaamide valgel , kuigi enne olime umbmäärases keeles toimunud pika ja mõnusa tingimise järel kokku leppinud kolmele jüaanile . Ja milles väljendub korrektsus ? Kolme nädala jooksul ei teki meie sõitudes mööda Hiinat ainukestki tõrget – kunagi ei ole nii , et mingi asi ei klapi , et kohal pole inimesi , kes peaksid olema kohal , et hotellides , laevadel , lennukitel , teatris , muuseumides , templites ja mujal pole vabu kohti või ei pääse mingil muul põhjusel sisse , ühesõnaga , kunagi ei juhtu mingit apsakat ega prohmakat , kõik sujub suurepäraselt . Ootame oma kompse pagasitransportööri juures . Käru eest tuleb maksta <arv> jüaani ( mõnikord kirjutatakse eesti keeles ka juan , mis on selge venepärasus ) . Rahvapäraselt nimetatakse jüaani ka kuaiks . Hiina rahad ei jaotu kaheks ühikuks , näiteks kroonideks ja sentideks , nagu meil , vaid kolmeks , jüaanidest kümme korda odavamad on jiao'd , rahvakeeli maod , sada korda madalama väärtusega fen'id . Kuna mõlemad suuremad rahatähed on paberist , siis tekitab see esialgu segadust . Te lihtsalt näete , et ühtesid kupüüre teilt võetakse vastu , teisi mitte , ning esialgu ei saa te aru , miks teised ei kõlba , kuigi nii ühtedel kui ka teistel on peal araabia numbrid – need teised ongi jiao'd , jüaani kümnendikud . Muide , ka kõige pisemaid rahamärke , <arv>-fen'ilisi on paberist , aga neid liigub nii kasinalt , et nende numismaatiline väärtus on tunduvalt suurem ostujõust – viimast tegelikult ei olegi . Mul õnnestub pangas Saksa marku Hiina rahaks vahetades saada uhiuus <arv>-jiao'ne . Metallraha on vähe ja seda kasutatakse peamiselt õnnerahana tiikidesse ( tiigisaartele ) , basseinidesse , kaljuniššidele ja kaljupragudesse , samuti Buddha kujudele viskamiseks . Just viskamiseks ja mitte niisama asetamiseks ! Niisugused õnneviskamised on Hiinas populaarsed : väga paljudes kloostrites , iluaedades ja mujalgi võib näha suuri metallrahahunnikuid , kuhu kogu aeg loobitakse raha juurde . Kirjanduse järgi tean , et nii on Hiinas raha loobitud aastatuhandeid – võib-olla see ongi teinud selle rahva õnnelikuks ? Metallraha puudumise tõttu kerkivad keisrite mausoleumides ja Buddha varvaste vahel ka paberrahahunnikud , mis vahest ei too täielikku õnne , kuna neid ei saa visata – õnneotsijal jääb rituaal täitma ja emotsioonid täielikult välja elamata . Hiinas on üsna levinud veel teinegi õnne sepistamise viis – paberraha põletamine – , aga sellest teeme juttu edaspidi . Välisvaluutat saab Hiina rahaks vahetada ainult hotellides ja pankades , Hiina Panga ametlikes vahetuspunktides . <arv> dollari eest saab <arv>–<arv> jüaani , <arv> Saksa marga eest <arv>–<arv> jüaani . Rahavahetuspunkte on vähe , aga veelgi vähem on valuutaspekulante , kuigi esimeste kasinus peaks teiste arvu suurendama . Aga nii see pole ning see annab tunnistust korrast ja distsipliinist . Postkommunistlik üleminekuaeg sünnitab mõlemaid tohutul hulgal , veidikese aja möödudes kaovad aga spekulandid hoopis olematuks ( neist saavad legaalsed ärimehed ) ja rahavahetuspunkte jääb üha vähemaks ja vähemaks , sest kodumaine valuuta tugevneb ning oma inimesed ei rutta jalamaid oma raha välisvaluutaks vahetama , seda teevad ainult turistid . Näiteks Tšehhis on üllatavalt palju rahavahetuspunkte ja vahetusspekulante – nende üleminekuaeg kestab juba kahtlaselt kaua . Rumeenias ja Slovakkias on neid väga vähe , samuti endisel Ida-Saksamaal . Rumeenias ja Slovakkias pole majanduslikus mõttes veel postkommunistlikku aega peaaegu jõutudki , endisel Ida-Saksamaal on see aeg vuhinaga läbitud . Kus paikneb sellel skaalal Hiina ? Selle pean oma reisi lõpuks välja selgitama . Siin saab hotellides vahetada peamiselt USA dollareid , Jaapani jeene ja Hongkongi dollareid , mis on ainult pisut-pisut kallimad Hiina jüaanidest . Pankades ja suuremates hotellides kõlbavad vahetamiseks kõik tähtsamad valuutad , ka Soome margad ja Rootsi kroonid , kahjuks mitte Eesti kroonid . Vähemlevinud rahatähti võetakse vastu väikese torina ja pahameelega . Kursid erinevad vahetuskohtades minimaalselt , nõnda et pole mõtet soodsamat võimalust otsida , ainult päris keskpangas võib saada oma raha eest mõned jüaanid rohkem kui muudes rahavahetuspunktides . Kõik see annab tunnistust stabiilsest ja ohjatud finantssüsteemist , mis on aga tõusva majanduse aluseks . Esimesi eravahetajaid näen alles reisi viimasel kolmandikul Chengdus , Edela-Hiina <arv>-miljonilises hiidlinnas . Seal on neid küllaltki palju , sagivad hotellide ja pankade ees ning on kohe päris tüütud ja hakkajad , kisuvad sind varrukast , kisavad change ! change ! , teevad kätega selgeks , et tahavad USA dollareid vahetada – nemad muud valuutat ei tunnista . Sõnad change ja dollar häälduvad nende huultel nõnda , et esialgu on neist päris raske aru saada . Hiinlaste inglise keel on lisaks kõigele muule mõjutatud ka veel pidžininglišist , hiina-inglise segakeelest , kus inglise sõnu hääldatakse hiinapäraselt . Paljud eravahetajad on invaliidid . Kas kaastunde äratamiseks , või on invaliididele pisut rohkem lubatud kui teistele inimestele ? Kursi tipivad eravahetajad taskukalkulaatori ekraanile . Tunnen huvi , kui palju erineb ametlik kurss tänavakursist – see on ju võimalus teha tähelepanekuid riigi majanduse kohta . Eravahetaja pakub <arv> dollari eest <arv> jüaani ! Tänaval võid esialgse pakkumisega saada rohkem kui neli korda vähem ! Meil oli omal ajal vastupidi – tänaval maksti tunduvalt kõrgema kursi järgi kui riigipangas või selle filiaalides . Aga Hiinas küsitakse kauba eest alati kaks-kolm korda kõrgemat hinda ( rahavahetuse puhul siis vastupidi , madalamat kurssi ) , kui pärast kauplemist kokku lepitakse . Nõnda ei tehta ainult Hiinas , vaid ka mujal Aasias , samuti Aafrikas . Hinnad on nähtaval ainult suurtes kauplustes ja kaubamajades , see muudab aga ostja valvsaks , kui ta peaks oma ostu sooritama näiteks turul , tänaval või pisemas poes . Muide , ka siis , kui hinnalipik on kauba küljes või kauba ees letil , võib hinda kõvasti alla kaubelda , mis tähendab seda , et hind ei olnud õige . Meie võime nimetada niisugust kavalust petmiseks või petmiskavatsuseks , Idamaade traditsioone me ei muuda . Tegemist oleks nagu personaalse ja liikuva hinnaga , mis määratakse igale ostjale eraldi . Hinda ei määra niivõrd kauba , kuivõrd ostja kvaliteet . Kui ostja tõestab oma oskust kaubelda , tõestab austust kohalike tavade vastu , siis hinnatakse kaup kauplemise jooksul mitu korda ümber – idamaalase meelest on kõik hinnad , mis ta ütleb , antud ajamomendil õiged , sest müüja teeb järjest uuemaid otsuseid ostja kvaliteedi kohta . Kui ostja osutub väga heaks , siis on müüja nõus kahjumiga kauplema , kusjuures kahjumiks peab ta seda osa kasumist , mis tal hinna langemise tõttu saamata jäi . Kaupleja tahab lisaks elatiseteenimisele saada ka suhtlemisrõõmu , mida pakub isegi sõnatu tingimine . Pika ja hasartse tingimise järel oleks tänaval <arv> dollari eest mõne jüaani ehk rohkemgi saanud kui ametlikes valuutavahetuspunktides , kuid ma ei hakanud vahetama . Esiteks pole mul mingit tahtmist sattuda vastuollu külalislahke maa seadustega , teiseks olin ma tähele pannud , et kõik müüjad kontrollivad vastu valgust piinliku hoolikusega suuri rahatähti – <arv>- ja <arv>-jüaaniseid . Tihti kutsutakse appi isegi sõbranna kõrvalletist , et too ütleks oma otsuse , kas tasub kupüüri vastu võtta või mitte . Niisugune tegevus annab tunnistust võltsrahatähtede liikumisest ning kui sa ei oska ehtsat rahatähte võltsitust eristada , siis ära tänaval parem raha vaheta . Lennujaama katuseaknast langevad hämarusse kevadpäikese kiired . Eestis olid ilmad külmad ja kõledad , siin aga paistab hele päike . Saame kätte oma pakid – praegu on neid kaks , kui tagasi hakkame lendama , siis juba neli . Hiinas tehakse paganama ilusaid ja peibutavaid suveniire , mida kohe ei raatsi jätta ostmata . Kui võtan oma koti pagasitransportöörilt , tunnen alkoholilõhna . Tohoh ! Ma ei ole aastaid pitsigi viina võtnud , nüüd jätan vastuvõtjatele vist küll kentsaka mulje . Hotellis selgub , et kingituseks mõeldud viinapudelil on õhurõhu muutumisel kork läbi laskma hakanud – olgu see etteheiteks Eesti viinatootjatele , eriti neile , kes viina pudelisse villivad ning pudelile kehva korgi peale panevad . Kingituste tegemine on Hiinas üsna obligatoorne , tunduvalt levinum ja vajalikum kui meil . <arv> aasta vanuses kultuuris on välja settinud olulisemad suhtlemismoodused . Kingituste tegemine on sinu sõnum , õigemini dialoog ( sest loomulikult tehakse kingitusi vastastikku ) , kus külaline ja võõrustaja avaldavad teineteisele lugupidamist – kingituse kaudu selgub sinu lugupidamise ning sinu isiksuse sisu ja suurus . Kui tahad endast jätta halba muljet – siis ära tee kingitusi või kingi midagi hästi odavat ja halba , nõnda et kingituse ootajat valdab pettumus . Autojuht tõstab pakid mikrobussi , sõidame parkimisplatsilt ära . Parkimisplatsilt väljasõidu eest tuleb maksta . Tasuta parkimist Hiinas ei paistnud olevatki , ehk ainult kuskil äärelinnas või maakohas . Hiinas tuleb enam-vähem kõige eest väheke maksta , päris tasuta teenuseid ei olegi . Kiirteele sõitminegi maksab , aga nii on see peaaegu kõikjal . Kiirtee ise on aga niisugune , missugust ma ei ole varem näinud : neli rida kummalgi pool haljastatud keskvööndit , muudkui kihuta viaduktidel ja sildadel . Erinevus Saksamaa ja Rootsi kiirteedest ei ole niivõrd kvaliteedis , kuivõrd teematerjalis . Hiina teed on valdavalt betoonplaatidest , nagu kolmekümnendatel ka Saksamaal , mujal maailmas on asfaltteed . Ju sõltub see kohalikust toormaterjalist . Hiljem tuleb mul sõita ka mägiteedel . Needki on betoonplaatidest , olgu nad kõrgemates kohtades kui tahes kitsad ja kurvilised . Alles päris suurtes kõrgustes ning päris kaugetes külades muutuvad betoonteed kruusateedeks , aga nendel sõitmist oli meil üsna vähe . Hiina maanteedel sõitmist häirib ainult üks asi , mida aga ei saa kuidagi pahaks panna . Nimelt käib peaaegu igal pool tee-ehitus – teid kas laiendatakse , õgvendatakse , remonditakse või ehitatakse neile sildu ja viadukte . Ehitajaid on alati näha väga palju , neid on terve teeveer täis , mõnikord kannavad nad kive kanderaamiga , teinekord on moodustatud rivi , kivi liigub käest kätte . Hiina peab oma <arv>,<arv> miljardile kodanikule tööd leidma , peab valvama sellegi eest , et mehhanismid inimestelt tööd ära ei võtaks . Ja kindlasti on inimesi palgata odavam kui kallist tehnikat osta . Täna valmistab tee-ehitus pisut ebamugavust , homme on selle eest jälle etem . Pekingi lennuvälja esmaklassiline tee on aga valmis , siin ei ole enam midagi ehitada või remontida . Erilist rõõmu sisendavad õites puud kiirtee ääres ja terenduv mäeahelik kuskil kaugemal . Lapsepõlve pildiraamatust pärit pildil , mis siiani loob mu meeles Hiina-visiooni , ongi õitsevad puud mäejalamil – tähendab olen kohal , olen Hiinas ! Mis puud need on ? Kas kirsid ? Või õunapuud ? Või mingi erisugune hiina viljapuu ? Ma ei tea kumbagi , ei seda , mis puud olid lapsepõlve juturaamatus , ega seda , mis kasvavad teeääres rivis . Teadmatus samastab esimese teiseks . Ja miks nad ei võikski olla üks ja seesama ? Pilvelõhkujaid on näha juba enne kiirtee lõppu , nad otsekui asendaksid silmapiirilt kadunud mägesid . Algab <arv>-miljoniline hiidlinn , ehkki ametlik linnapiir on siit kaugel selja taga . Euroopas ja Ameerikas on suurlinnad paisunud oma piiridest ammu välja , mitmeteistmiljonilise linna ametlikul territooriumil elab vaid paar miljonit inimest , sest riigisiseseid administratiivpiire on päris võimatu muuta . Hiinas on vastupidi – suurlinnade ümbrus , ka agraarsed piirkonnad ümber linna , on allutatud linnavalitsusele , see oleks justkui linna taga- ja reservmaa , mis on nähtud ette linna laienemiseks . Maa kuulub riigile , seda ei saa ei osta ega müüa , riik võib küll anda maa kellelegi kasutada üsna pikaks ajaks , kuid administratiivpiiride üle jääb alati otsustama riik ise . Niisugune süsteem on ühelt poolt halb ja teiselt poolt hea – halb siis , kui otsuseid tehakse kergekäeliselt , tihti ja valesti ; hea siis , kui piirkonna administratiivse kuulumise otsuseid tehakse väga harva ja need otsused on alati õiged . Need , mida ma algava linna veeres näen , on korterpilvelõhkujad , mitte bürood . Püüan lugeda korruseid – kogu aeg läheb lugemine sassi . Saan umbes <arv> korrust või isegi natuke rohkem . Niisuguseid korterpilvelõhkujaid olen näinud veel Ladina-Ameerikas ja Kairos , Euroopas ja Põhja-Ameerikas on kõrghooned tavaliselt hotellideks või büroodeks , ehkki büroohoonete ülakorrustel võib olla ka kortereid . Kiirtee lõpeb , pilvelõhkujate järel algab ühe- ja kahekorruseline Peking . Sukeldume jalgratturite parve . Kummalgi pool laia tänavat on jalgrattateed , mis on meie keskmise sõidutee laiused . Südapäeval on seal natuke rohkem ruumi , aga hommikustel ja õhtustel tipptundidel sõidavad jalgratturid ja rikšajuhid seal ühtse müürina tihedalt koos – küünarnukk küünarnukis kinni . Keskpäevaks tõmbub pilviseks , Pekingis juhtub seda harva . " Teie , Põhjamaa poegade auks , " ütleb Wang Li Yuan . " Et päike meid kohe esimesel päeval uimaseks ei kõrvetaks , " ütlen mina . Ilm mängib hiina kultuuris ja igapäevases elus märksa suuremat rolli kui Eestis . Eestlane , eriti tuim linnaeestlane , tavaliselt ei märkagi , kas sajab vihma või paistab päike , vaid pusib , nina maas , oma asjade kallal . Hiinas on aga kõik ilmasse puutuv olulise tähtsusega , isegi TV-päevauudised kulutavad ilmateatele märksa pikemat aega , kui seda tehakse meil , Euroopas või Venemaal . Peatume ühe büroohoone ees , Wang Li Yuan läheb asju ajama . Järsku märkan , et büroohoone fassaadil on hieroglüüfreklaam telefoninumbriga , mis on väga sarnane minu koduse numbriga – neli esimest ja kaks viimast numbrit langevad kokku , erinevus on veel selles , et mul kodus on <arv>-kohaline , siin seinal aga <arv>-kohaline number . Edaspidi näen , et Pekingi kesklinnas on palju <arv>-ga algavaid numbreid , muuseas ka Eesti saatkonna number , ka ajutise asjuri Andrei Birovi number . See tundub mulle samasuguse imelise kokkusattumusena nagu kohata siin võõral maal tuttavat inimest . Muide , ka niisugune uskumatult ebatõenäoline asi juhtub Pekingis , kus teadaolevalt elab <arv> eestlast , kellest kahte ma tunnen . Sõidame edasi , autojuht loovib osavalt jalgratturite meres , tuututab kogu aeg signaali . Tuututajaid on siin sama palju kui Gruusias , vaata et veel rohkemgi . Iga mehe üksik tuut mattub üldisesse pasundamisse , kärast kostavad välja vaid rikšameeste hõiked ja heledad kellatilistamised . Meie peatuskohaks saab kolmetärniline Asia Jinjiang Hotel Beijing , mis asub esimese ja teise ringtee vahel , seega kesklinna ääre peal . Meie hotelli ees kasvavad palmid , ümbruses on palju pilvelõhkujaid , meie oma <arv> korrusega oleme koguni üks ümbruskonna madalamaid maju . Pekingi linnasüdant piirab kolm ringteed , mis tegelikult on neljakandilised ja kindlasti pole see juhus – neljakandiliselt on müüridki ümber ajalooliselt tähtsate hoonekomplekside nagu Keelatud linn , Taevatempel jne. Esimese ringtee südames asub Tiananmeni väljak , Parlamendihoone , esimees Mao memoriaal , keisripaleede kompleks , mida kutsutakse Keelatud Linnaks , ning Zhonghai , Beihai , Nanhai , Xihai , Qianhai ja Houhai järv ning Beihai tempel ja Beihai park Behai järve kaldal . Järvistut kasutas omal ajal keiser Keelatud Linnast Suvepaleesse jõudmiseks , sest pikk kandetoolis õõtsumine tüütas ära , kuid minu teada on nüüdseks Peking ainus linn maailmas , mille südamesse on jäetud nõnda palju vett – Hiinas osatakse loodus- ja tehiskeskkonda siduda , seda on mitu tuhat aastat osatud ning tehakse ka tänapäeva suurlinnades väga kenasti . Esimesel ja teisel ringteel ning nende vahel asuvad tähtsad valitsushooned , kõik kolm ringteed on palistatud pilvelõhkujatega , mis on kas hotellid , pangad või välisfirmade peakorterid . Ühekorruselist Pekingit võib aga näha igal pool , kuigi seda agaralt lammutatakse . Juba Tiananmeni väljakust vaid kümmekond meetrit eemal algavad kvartalid kitsaste ja käänuliste tänavatega ning pisikeste majalobudikega , mis on tihedalt üksteises kinni . Tundub , et ühekorruseline Peking on jagatud kaheks – see osa , mis lammutatakse , ja teine , mis on juba renoveeritud või mida kavatsetakse renoveerida . Näiteks meie hotelli ümbruses lammutati agaralt , kuid südalinnas seda eriti ei tehtud . Kui me pärast tiiru ümber Hiinat tagasi jõudsime , oli kvartal , milles ma oma esimese Hiina-päeva hilisõhtul jalutasin , juba kadunud , vaid buldooserid ja ekskavaatorid seisid lagedal väljal pilvelõhkujate vahel tummade tunnistajatena , mõned inimesed otsisid hunnikuks kokkulükatud lammutusprahist mingeid asju . Samas seisis alusel hiigelplakat tulevase pilvelõhkuja pildiga : ah-aa , siis niisugune ehitatakse siia . Mind ei häirinud Pekingis ühekorruselised kvartalid , pigem <arv>–<arv>-korruselised nn. vabaplaneeringu järgi ehitatud hruštšovkad , mida on pikkade kilomeetrite kaupa ning mis on väga sarnased Moskva elurajoonidele – neis uidates jääbki mulje , nagu eksleksid sa Moskvas . Arhitektuuris kajastub alati poliitika – need kvartalid ehitati ajal , mil Peking Moskvast tõde ja õigust otsis . Ühekorruselistes linnarajoonides hulkudes võib näha ehedat elu , saada kentsakaid elamusi , kuna paljud uksed on lahti nii varajastel hommikutundidel , kui inimesed magavad , kui ka päeval ja õhtul , kui inimesed askeldavad õuedes või neile kuuluvates kööktubades . Viskan pilgu sisse , kuigi pole eriti ilus rikkuda teiste inimeste privaatsust . Näen , kuidas mees ja naine magavad selili puuvoodis pliidi kõrval , mehel suu lahti . Kogu inimeste varandus – riided , tööriistad , isegi jalgrattad – on seintele riputatud , sest mujal pole ruumi . Lisaks võrdlemisi laiale puuvoodile on kööktoas pliidi kõrval vaid väike laud , ainukese pisikese akna all . Lähen edasi . Näen , kuidas neiu hoolega peseb ümaras silmapesuvannis oma pikki juukseid , pärast kallab seebivahuse vee kitsale tänavale . Huvitav on prügivedu . Spetsveoauto niisugustes kvartalites sõitma ei mahu , küll aga spetsrikšad . Nii toovad prügirikšad prahi laiema tänava äärde , ootavad , mil prügiauto kohale jõuab . Näen ootamas paarikümmend rikšameest oma prügiga . Oo , seda sagimist ja õpetamist , kui lõpuks prügiauto kohale jõuab ! Prügiauto ise on tavaline , endise N. Liidu ZIL-i baasil ehitatud veoauto prügiveoseadmete ja konteineritega . Rikšamehel pole kerge kallata rasket rikšakonteinerit prügiauto sisemusse , suurele võlltransportöörile . Paistab , et tegemist on ka hierarhiaga – automehed on ikka tähtsamad kui rikšamehed , nemad ja mõned hakkajamad mehed publiku hulgast kamandavad väiksemaid ametivendi . Olen hulkunud ka Ladina-Ameerika vaestekvartalites . Seal on majad tehtud kas telliskividest või papist ja taarakastidest , kuid igatahes pole neil uksi ja aknaid , kuigi on vastavad avaused seintes . Tubades on obligatoorselt kolm eset – mingi madrats põrandal , televiisor , mida kogu rohkearvuline pere jälgib , ning täieliku ootamatusena ventilaator või koguni klimaator , mis külma teeb . Pekingis elatakse sellistes linnajagudes jõukamalt , ehkki ventilaatorit ei näinud ma kuskil , ventilaatori asemel oli hoopis korralik pliit . Korterpilvelõhkujate ja ühekorruselise Pekingi vahel on kaks suurt erinevust . Esiteks loomulikult vahe elatustasemes – korter pilvelõhkujas on üsna kallis ning nõuab inimeselt soliidset sissetulekut . Pekingis ja Shanghais on inimese keskmine palk umbes <arv> dollarit kuus , Hiinas keskmiselt vaid <arv> dollarit kuus . Korterpilvelõhkujas elamiseks peaks teenima umbes <arv>–<arv> dollarit kuus . Veelgi suurem on erinevus sotsiaalpsühholoogias – ühekorruselises Pekingis möödub elu kõigi , nii naabrite kui ka juhuslike möödajalutajate , silme all , sotsiaalne kontroll märkab väiksemaidki pisiasju inimese elus . Korterpilvelõhkujate elanikud aga tõmbuvad oma karpidesse . Hruštšovkade rajoonides võib näha , kuidas inimesed tulevad õhtuti majade ette ja taha ( aga mitte hoovidesse , sest hoove ei ole – nagu meilgi vabaplaneeringuga linnaosades ) narti , doominot ja kaarte mängima või niisama istuma . Põhjusi on kaks – esiteks tehakse seda vanast harjumusest , meenutades elustiili ühekorruselistes linnarajoonides , teiseks sel põhjusel , et hruštšovkades on palju ühiskortereid , nõnda et korteris on kitsas , tänaval aga saab vabalt hingata . Korterpilvelõhkujates enam ühiskortereid ei ole ja sealt on ka üsna pikk maa alla õue tulla – maja kõrgus lõikab läbi sidemed naabritega . Renoveeritud ühe-kahekorruseline Peking on aga tõesti ilus ning väga hiinapärane . Või täpsemini : just selline , mida minusugune eurooplane kogu varasema informatsiooni ja eelarvamuste põhjal hiinapärasuseks peab . Kõikjal , nii Pekingis kui ka mujal , näeb tänavapoolne elamine välja päris ühtemoodi . Kui maja on ühekorruseline , siis on tänava pool ilmtingimata mingi pood , söögikoht või töökoda , hoovi pool ühetoaline kööktuba elamiseks . Tänavapoolne sein üldse puudub , mõnikord on olemas sirm või kardin , mida saab ette tõmmata , tavaliselt ei ole sedagi . Hoovi pool on sein siiski olemas , aga uks hoovi on alati lahti , nõnda et võib visata pilgu kööktuppa . Ka siis , kui sa oled tänavapoolses äriruumis , on üsna tihti näha , mis kööktoas tehakse . Tänavapoolsetest töökodadest on kõige levinumad jalgratta- ja rikšaparandus , rehvide vulkaniseerimine , õmblus- ja puutöökojad , suveniiride sepistamine või päris sepikojad , mitmesugused laod , kus hoitakse kaupa kottides ja tünnides . Kogu töötegemine on tänavale näha , see on ühteaegu reklaamiks kui ka sotsialiseerumiseks . Ka mõlemal naabril , samuti töökojal teisel pool kitsast tänavat pole esiseina , nõnda tekib ühise pere tunne , seda enam , et ruumide jaotus elu- ja tööruumideks pole üldsegi range . Tööruumides elatakse , vaadatakse televiisorit , aetakse naabritega juttu , mängitakse mitmesuguseid mänge ja istutakse niisama , kui parajasti ei juhtu kliente olema . Mulle tundub , et just ühise pere tunne on siiani läbinud kogu hiina ühiskonda . Kas see tunne on loonud vastava arhitektuurse lahenduse , kus kogu inimeste elu on kõigile näha , või vastupidi – arhitektuurne lahendus on õpetanud inimesi elama teiste silmade all , sellele ei oska ma vastata , aga tulevikus on vastus ootamas – näis , millist elustiili hakkavad viljelema inimesed , kes juba kaks-kolm põlvkonda elavad omaette korterites , kus pereelu jääb ühiskonna eest varjule . Kui maja on kahekorruseline , on eluruumid ettevõtte peal , ja neid on rohkem kui üks kööktuba . Ometi ei lahuta korrus maast kõrgemal elamine perekonda naabrusest , sest enamus elu möödub perekonnal ikkagi allkorrusel või tänaval . Hiinas ei ole elu ja töö nii teravalt lahutatud nagu meil – Ameerika professoril ei ole kodus isegi raamatuid , sest miks peaks ta tegema tööd kodus ? Hiinas käib töötegemine ja elamine ikka koos , nagu see on olnud meilgi aastasadu – siis , kui me elasime oma rehielamutes maal . Vaba aega meie mõttes ei olegi – see veedetakse oma töökojas naabrite silme all , ka süüakse töökoja ees kõigi nähes . Kui tänav on laiem ja kõnniteega , siis süüakse kogu perega kõnniteele asetatud laua taga , kui tänav on väga kitsas , siis süüakse töökoja lahtisel uksel . Elutoas käiakse ainult magamas . Enamik selliseid töökodasid , söögikohti ja ladusid on lahti terve ööpäev . Sa võid alati sisse astuda , istuda laua taha ning tavaliselt pole sul hüüda või kellukest helistada vajagi , kohe tuleb und silmist pühkides tagantpoolt lahkelt naeratades peremees või perenaine ning on valmis . Öösel ja varajastel hommikutundidel on see naerataja küll natuke unerähmane , aga seda parem meel on tal kliendi tuleku üle . Muide , ka Euroopas hakkab taas levima elu kõigi silme all – Amsterdamis nagu mujalgi Hollandis armastatakse õhtust süüa möödujate nähes , majade ette asetatud laudadelt , ka seal jäädakse pärast sööki laua taha pikemaks ajaks vestlema . Prantslased elavad õhtutunnid maja all olevates kohvikutes ja restoranides . Kas see tähendab pööret individualismilt kollektivismile , argset katset suunduda tagasi aastatuhandeid vanale elustiilile ? Juba sissesõidul Pekingisse näen oma hotelli lähedal rikšasid kõnniteel ja samasse asfaldile laotatud linasid , nende peal kaupu . Kui olen end hotelli sisse möllinud ja hetke vaba aega saanud , tulen seda turgu vaatama – ja seda turgu enam ei olegi . Möödub mõni päev , enne kui mõistan , et turud on liikuvad nii ajas kui ka ruumis . Hommikul müüakse hommikukaupu , peamiselt toiduaineid , enamasti puuvilju ja rohelist , keskpäeval on samas kohas meie mõistes täika , õhtul on jälle õhtukaupade aeg , pakutakse kõike , mida õhtusöögiks vaja läheb . Eriti suurejooneline on Pekingi südalinn – klaaspilvelõhkuja fassaad peegeldab naaberpilvelõhkujat , tulireklaam katab seinu maast katuseni . Kust tuleb raha , et ehitada nii kalleid hooneid ? Vastus on lihtne – välisinvestoritelt . Need on põhiliselt välishiinlased . Suured ja moodsad kaubamajad suurlinnade südames on uhked , kuid võrdlemisi inimtühjad , kuna hinnad on kõrged . Ilmselt napib veel sissetuleku poolest kesk- ja kõrgklassi kuuluvaid ostjaid . Pekingis leian ühe niisuguse efektse <arv>-korruselise klaasiluduse ülakorruselt ootamatult massaažisalongi , mida ma ei ole näinud kuskil mujal maailmas . Kohe , kui ilmun eskalaatoril nähtavale , kutsuvad mind ennast turgutama paarteist neidu , igaüks oma massaažilaua taga – parajasti ei ole ainukestki klienti . Oh , millist kaunist lõdvestust ja pakatavat tervist pakub maailm , kui oleks vaid raha , millega seda osta ! Lugeja kahemõtteliste assotsiatsioonide vältimiseks olgu öeldud , et selles massaažis ei ole midagi seksuaalset . Salong asub selleks liiga soliidses kohas ja massaažilauad on kõigile nähtaval . Hoolimata kolmest ringteest ja linnasisestest paljude viaduktidega kiirteedest on Pekingis tipptundidel suured ummikud , autod liiguvad teokiirusega , märksa kiiremini jõuavad edasi jalgratturid ja rikšad . Kõik juhid tuututavad oma signaale , kuigi teatavasti oleks rammimisest niisugusel juhul rohkem kasu . Ju tuututatakse iseendale , tõestatamaks , et ei olda kehvem mees kui kõik teised ummikus seisvate autode juhid . Ühetasapinnalised ristmikud on kõik valgusfooridega , ometi juhib ristmiku keskel liiklust sauaga reguleerija , kes tihti kannab hapnikumaski . Kõnni- ja jalgrattateede ristumiskohtades laia sõiduteega on punase käisesidemega reguleerijal mõnikord abiks valjuhäälditega abimehed , kes jala- ja rattameeste vooge kinni hoiavad , lastes neil edasi minna ja ristteed ületada ainult siis , kui reguleerija seda lubab . Valjuhääldi või ka lihtsalt koonusekujuline torbikhäälekõvendaja on Hiina igapäevaelus päris tavaline riistapuu , sellega ajavad asju mitmed korraldajad – ekskursioonijuhid , valvurid , inimvoogude juhtijad vaatamisväärsuste juures . Hiinas võib peamiselt parkides näha keelusilti , millist ma polnud näinud mitte kuskil mujal maailmas – punases ringis on valjuhääldi , millele on punane kaldkriips peale tõmmatud . Hotelli ees avab autoukse uksepoiss , pakikandjad haaravad kompsud ning panevad need kärule . Ei tule kõne allagi , et sa ise peaksid uksi avama või oma pakke kandma . See oleks üsna kummaline käitumine , mida siinkandis hästi ei mõistetaks . Kõik hiina hotelliteenijad on uhkelt , isegi väga uhkelt riides – nende vormirõivastus sarnanevat viimaste keisrite aegse armeevormiga . Pakikandjateks on pikka kasvu ilusad noormehed . Nad ootavad kannatlikult seni , kuni paberiasjandus retseptsioonis on lõppenud ning kuniks sind on hotelli tšekitud , nii saavad nad teada sinu toanumbri ning on su toa ukse ees enne , kui ise sinna jõuad . Iialgi ei tule pakikandjad oma käruga sinuga ühte lifti . Seda isegi väiksemates hotellides , kus on ainult üks lift . Sel juhul pakikandja ootab ning sõidab üles pärast sind . Kui pakikandja on sinu toas kompsud riiulile pannud , jääb ta hetkeks ootele . Kui sa selja pöörad ja hakkad midagi tegema , lahkub ta kohe vaikselt toast . Kui aga talle anda <arv>-<arv> jüaani ( <arv>–<arv> krooni ) , siis paneb ta peopesad rinna ees kokku ning tänab kummardades . Ka tema silmades peegeldub siiras tänu ja rõõm . Peatusime kokku seitsmes hotellis , kõigi nende teenindustase oli võrdlemisi kõrge , kuigi perifeerias mõnevõrra madalam . Hiina hotelliteenindaja teeb oma tööd nõnda , et teda näha poleks . Ta ei tule kunagi tuppa , kui külastaja seal on , vahel harva märkate teda koridoris , aga siis tõmbub ta kohe varju – kaob vähemalt samba taha , kui ei saa kõrvalkoridori minna . Alati , kui sa oma tuppa tagasi jõuad , on tuba koristatud , sest vähemalt mõne lina , vaiba või käteräti oled jõudnud ikka kortsu ajada . Sussid , hambaharjad , seebid ja šampoonid , isegi vannimüts ning hotelli hiina- ja ingliskeelse nime ja embleemiga pastakas on pandud uued isegi siis , kui neid pole kasutatud , vaid veidike nihutatud või teise kohta tõstetud . Tihti on kirjutuslauale pandud värske ajaleht , perifeerias toodi hiinakeelne , millest oli mõnus pilte vaadata , Pekingis ja Shangais ingliskeelne China Daily . Hoiatus " Don't disturb ! " ( " Mitte häirida ! " ) , mille võib Hiinaski nagu igal pool mujal maailmas oma toa uksele riputada või seal tulikirjas põlema panna , muutub siin mõttetuks – kui sa oled toas , ei tule keegi sinu rahu rikkuma , kui sind aga ei ole ja sa oled sildi oma uksele unustanud , on tuba ikkagi korda tehtud . Mujal maailmas on aga niisugusel juhul tuba koristamata jäetud . Ja ma ei olegi aru saanud , kas koristajad kasutavad unustamist ettekäändena vähem tööd teha või on neil ette nähtud tuba segi jätta . Muide , niisuguseid ametimehi nagu koristajad ei ole enam ammu . On cleaning lady ja cleaning master . Kõlab nõnda uhkelt , et kellelgi ei peaks olema midagi selle vastu , et seda tööd teha . Ainult et kuidas neid termineid eesti keelde tõlkida ? Kas proua puhastaja ja härra puhastaja või puhastusproua ja puhastushärra ? Tunnistan üles patu – hakkasin hotellide firmapastakaid koguma , Tallinna tagasi jõudnud , lugesin üle . Häbi , häbi ! Neid oli paarkümmend . Aga kui mõnus on neid kinkida ! Kui hotellide koha pealt midagi ette heita , siis seda , et vahel heliseb öösel su laual telefon , mõnikord isegi paar korda . See , kes ja miks sulle helistab , jääbki selgusetuks , sest ingliskeelse küsimuse peale kuuled hiinakeelset imestust . Usutavasti on siiski tegemist mõne sinusuguse kliendiga , kes lihtsalt on oma toas valinud numbri valesti , sest helistamine on hotellides üsna keerukas – eri kaugusega kõnedeks tuleb ette võtta eri koode ja see võib asja segamini ajada . Pekingis ja Shanghais oli näha CCN-i , ka venekeelset RTV-d , Guilinis inglis- ja saksakeelset DW TV-d ( Deutsche Welle – Saksa Laine ) , mujal olid kõik Hiina kanalid , üks neist annab vahel ingliskeelseid uudiseid . CCTV-l ( Hiina Kesktelevisioon ) on kaheksa kanalit ! Väga palju näidatakse sporti ja hiina klassikalist kunsti – kontserte , oopereid , rahvuslikke mänge ja spordialasid . Mängufilmide süžeed põhinevad peamiselt Hiina ajalool , neis on väga palju taplemisi , ja mehiselt tapeldakse kõigi hiina klassikaliste võitluskunstide võtete järgi . Tundub siiski , et taplemistest rohkem on nendes filmides armastust , mis on alati seostatud kauni looduse ja ilusa ilmaga . Ka Hiinas on parimale vaatamisajale jõudnud Ladina-Ameerika seebikad , sest inimesed on kõikjal ühesugused . Päevauudiste eesotsas on ja võtavad palju aega intervjuud juhtivate valitsustegelastega , nende kohtumised teiste riikide esindajatega ja nende muud tegemised . Esimestel päevadel olid Jugoslaavia-uudised võrdlemisi tagasihoidlikult päris viimasel kohal ja vahel ei näidatud neid üldse , tundub , et neist ka ei räägitud mitte sõnagi – oleksin ju aru saanud , kui diktorid oleksid lausunud sõnu Jugoslaavia , Kosovo . Hiinal on endal liiga palju tegemist , Euroopa jaoks ei jätku tähelepanu . Mulle jäi mulje , et Hiina ei taha rikkuda oma häid suhteid USA-ga konflikti pärast kuskil kaugel Euroopas , ehkki Hiina toetas kogu aeg Belgradi valitsust , aga tegi seda märksa mõõdukamalt , märksa tagasihoidlikumalt kui Venemaa . On ju mõlemal suurriigil separatistlikke piirkondi , seetõttu on Jugoslaavia keskvalitsuse toetamine loogiline . Pärast Hiina Belgradi-saatkonna õnnetut pommitamist USA juhitud NATO poolt oli aga televisioonis juttu ainult sellest ja ei millestki muust . Tund aega kestvas uudistesaates räägiti pommitamisest <arv> kuni <arv> minutit ning seda saadet korrati <arv>-<arv> korda päevas . Näidati protestimeeleavaldusi USA saatkonna ees Pekingis ning mujal USA konsulaatide ja peakonsulaatide ees . Ja viimaseid on Hiinas hästi palju ! Koosolekutel sõjaväeosades teatasid sõdurid ja ohvitserid , et nad on valmis kätte maksma . Hästi palju intervjueeriti koosolekutest ja miitingutest osavõtjaid . Nägin ise pealt raevukat protestimeeleavaldust Chengdus , kus põletati maha USA peakonsulaadi residents . Mina põletamist ei näinud , nägin vaid vihaselt marssivaid kolonne . Välisriigi kodanikuna oleksin pidanud eemale hoidma , ent uudishimu tõukas sündmusi jälgima . Hiina oli nördinud , aga meelepahaks oli rituaal ! Meil Eestis on kasinalt riituslikke protseduure , <arv>-aastases riigis aga võtab peaaegu iga tegu tseremoniaalse värvingu , kõutsidki teevad emakassi pärast kiskudes rohkem teatrit . Pole õige see , nagu oleks eurooplasel või ameeriklasel olnud ohtlik Hiina linnade tänavatel jalutada . Kinnitan : Hiina on absoluutselt turvaline maa , turvalised on nii pilvelõhkujate kui ka ühekorruseliste majade rajoonid oma kitsaste tänavatega ning seda ka ajal , mil üle kogu maa käivad Ameerika-vastased massidemonstratsioonid . Minu kõrval kõnniteel seisis rühm heledapäiseid skandinaavlasi , meil ei tulnud pähegi , et me peaksime midagi kartma , pilgust rohkemat tähelepanu ei pööranud meile ei sõiduteel marssivad ega kõnniteel sagivad hiinlased . Kui ma kolme nädala pärast tiiruga Pekingisse tagasi jõuan , võtab mind vastu Andrei Birov , Eesti Vabariigi asjur Hiina Rahvavabariigis , ning temalt kuulen põhjust , miks USA-vastased demonstratsioonid olid nõnda ägedad ja rahvarohked . Ükski hiinlane ei uskuvat , et USA pommitas saatkonda kogemata . Tõepoolest olid ameeriklaste argumendid nigelad – võimatu on ju uskuda , et Luure Keskagentuur ei teadnud , kus asub Belgradis Hiina saatkond . Käib ju suur osa luuretegemist saatkondade kaudu ja saatkondade vastu , ka vastuluurete peamiseks huviobjektiks on saatkonnad . Tegemist oli kindlasti USA viimase aja ühe kõige suurema veaga . Ajal , mil ohvrite tuhk toodi kodumaale , nuttis vist terve Hiina . Meie Pekingi hotellis on õhtuti vestibüülis klassika ja džässiklassika klaverikontserdid , pianistide nimede ees on palju tiitleid ja konkursivõite . Igatahes ei ole nad teise järgu mehed ja naised , arvatavasti Hiina tipud . Akustika on hea , kuulama koguneb alati soliidne publik . Hommikusöögi hind on nagu igal pool hotellides majutushinna sees , lõuna- ja õhtusöögi eest käib maksmine allkirjaga . Tellid ja sööd , kui palju soovid , lõpus toob kelner arve , millele kirjutad oma toanumbri ja allkirja , arve dublikaat jääb sulle . Kui hotellist lahkud , siis näed , et söögiarved on üldarvesse juba liidetud , aga enne maksmist näidatakse kõiki sinu allkirjaga kviitungeid ja sa võid veenduda , et sohki pole tehtud . Samamoodi makstakse muude teenuste eest – kui lased oma rõivad pesta ja triikida , kui kasutad soome sauna , kui proovid hiina massaaži . Ma ei ole kunagi Euroopa hotellides ( rääkimata Venemaast ) näinud , et teenindajad teeksid oma tööd rõõmuga , isegi uhkusega , silmis heameel . Aga Hiinas on see nõnda igal pool . Hiina hotelliteenindaja tahaks nagu haihtuda olematusesse või vähemalt anonüümsusesse , kindlasti ei suru ta ennast peale , mida Euroopas tihti juhtub . Isegi Rootsis , rääkimata näiteks Türgist , võid sa mõnikord tunda , nagu oleks hotellis peremeheks sinu teenindaja . Hiina hotellides ei juhtu seda kunagi , kuid näiteks rikšameeste ja taksojuhtide kohta see ei käi – nemad on suured jutumehed , isegi siis , kui ainult hiina keelt oskavad . Kui jutt juba teeninduse peale läks , olgu öeldud seegi , et väga mugav on sõita taksoga . Autod on küll väikesed ( peamiselt Shanghai Volkswagenid ) , aga see-eest odavad ; juht on eraldi kabiinis nagu Londoni taksodeski , aga juhikabiin on juhil endal plekist ja pleksiklaasist kokku klopsitud . Kilomeeter Pekingis ja teistes linnades maksab <arv>.<arv> kuni <arv>.<arv> jüaani ( <arv>.<arv>– <arv>.<arv> krooni ) , taksomeeter lüüakse käima , kohe tiksub ette miinimumtariif <arv> jüaani , aga järgmine arv tuleb ette alles siis , kui <arv> jüaani eest on sõidetud . Ja see on pikk maa . Shanghais maksab kilomeeter <arv> jüaani , Hongkongis kuuldavasti sama palju . Kuidas on löödud majja kord taksonduses ? Kindlasti ei ole Hiina taksojuhid teistsuguse iseloomu ja huvidega kui nende ametikaaslased meil ja mujal Ida-Euroopas . Tundub , et kõigepealt on olemas tahe luua kord ja distsipliin nii linnamajanduses kui ka kogu ühiskonnas ning seejärel võimuinstrument , mis seda tahet ellu viib . Ja kui tarvis , siis küllaltki rangete abinõudega . Igatahes ei laiuta Hiinas keegi käsi , et näete , ei saa nende taksojuhtidega hakkama , nagu seda juhtub meil . Väga mõnus on sõita velorikšaga , ainult siis mitte , kui sinu vedajaks on naine . Võib-olla väljendub selles minu meesšovinism , kuid mul on üsna ebamugav lasta end naisel sõidutada . Kogu aeg on tunne , et tegelikult peaks nagu olema vastupidi – mina pedaale sõtkuma ning tema taga istuma . Naisrikšajuhi saan ma juhuslikult . Lõuna-Hiinas , Guilinis , on turu ääres rikšad kobaras koos , nende juhid kükitavad veidi eemal ja ajavad juttu . Mina jään seisma ühe rikša juurde , mis minu meelest on järjekorras esimene , kuigi ma ei tea , kumb ots on järjekorra algus ja kumb lõpp . Suur on mu üllatus , kui minu juurde tuleb naine ja küsib , kuhu ma soovin . Tahan hoopis ära minna või teise sõiduki valida , aga see kindlasti solvaks teda . " Hotel Hobo , " ütlen lootuses , et ta võib-olla ei tea , kus see asub . Aga loomulikult on see rumal lootus . Rikšajuhiga peab ise hinnas kokkuleppele jõudma , aga madalamaks kui poole peale saab tingida harva . Ma tean , et ma pean hinna enne sõitu teada saama , sest kui teenus on kasutatud , kui asi on pöördumatu , nõnda et mul pole enam võimalust loobuda , siis öeldakse väga kõrge hind , mida naljalt alla ei lasta . Aga kuidas tingida naisega , kes sinult silmanähtavalt liiga kõrget hinda küsib – kirjutab endale pastaka südamikuga peopesale arvu <arv> , mis tähendab pooltsada jüaani . Nõnda võid oma hinge lõhestada – sa oled temaga valmis sõitma , sest surud endas maha meesšovinistliku naisekaitsmisinstinkti , aga sa ei hakka temaga kauplema , kuna pead teda meesšovinistlikult ja daamikultuslikult madonnaks , kellega ei kaubelda . Tema aga kasutab sinu nõutust ning küsib tasu , mida makstes võid sa ainult lolliks jääda – ka küsija silmis . Näitan käega , et ma pole selle hinnaga nõus , ütlen veel " No , no ! " , aga istun rikšasse . Sõit läheb läbi öise , valgusküllase linna . Tuleb läbida ka mõned väga pimedad tänavad . Hotelli ees ulatan naisele <arv>-jüaanilise , ise mõtlen , et olen väga väiklane . Aga naine tänab mind suure kummardusega , mis viib mind mõttele , et võib-olla maksin veel liiga palju . Hindadega on üldse Hiinas asjad küllaltki keerukad . Alati võite te maha kaubelda , ja pikapeale muutub see üsna tüütuks . Kindlasti ei tohi aga arutleda nõnda – müüja kavatses teid petta , ütles enne mitu korda kõrgema hinna . Hiina korrektsus väljendub selles , et maksmisel annab müüja raha täpselt tagasi , olenemata sellest , kui suure rahatähe sa müüjale ulatad ning kui palju sa oled enne hinda odavamaks kaubelnud . Araabia-maailmas , endise N. Liidu Kaukasuses ja Kesk-Aasias on teisiti . Seal on suured rahatähed nuhtluseks , sest ükski müüja ei taha sulle raha tagasi anda . Mõnikord on hinnakõikumised tõesti suured . Kauni suveniiri – punasest puust Buddha-komplekti viisakas karbis – võib osta lennuvälja tax free poest <arv> jüaani eest , tänavalt aga <arv> eest . Käsitsi kootud siidvaiba ( <arv>,<arv> m korda <arv> m ) võib kaubamajast osta <arv> jüaani eest , tänaval küsitakse minult samasuguse eest <arv> jüaani – tingin maha <arv> peale . Masin teeks niisuguse vaiba valmis paarikümne sekundiga , inimesel läheb aega paar kuud . Isegi spetsialistil on raskusi eristada masina ja inimese tööd vaiba mustripoolse külje järgi . Oskaja ja teadja saab aru , millega on tegemist siis , kui vaatab tagantpoolt , kuidas on punutud vaiba niitide sõlmed . Minul pole ka tahapoole vaatamisest kasu . Masinavaip kuluvat pisut luitunuks umbes aastaga , käsitsi kootud vaip pidavat vastu sadakond aastat . Mida ma peaksin tegema , et teada saada , kas mind peteti või mitte , kas mul on ehtne või masinal kootud vaip ? Ma peaksin selle esikusse maha panema ning päevast päeva seda tallama , siis saaksin ma vahest kaheteist kuu pärast vastuse teada . Aga ma ei raatsi vaipa esikupõrandale panna . Või ei taha ma teada tõde ? Kõik Pekingi tutvustamised algavad Tiananmenist , mis on aastasadu olnud Hiina südameks , alates ajast , mil keisririigi pealinn toodi Pekingisse . Enne seda vaheldus pealinna asukoht õige tihti . Pekingi tegid <arv>. aastal Yanjingi nime all pealinnaks mongoli vallutajad , kes on Hiinas tuntud Yuani dünastia nime all . Nüüdseks on Peking ( tõlkes Põhjapealinn ) mõningate väikeste vaheaegadega ( Mingi dünastia algus , Jaapani okupatsiooniaeg ja sellele järgnenud Guomindangi valitsusaeg ) olnud pealinnaks ligi <arv> aastat – veidi kauem on olnud vaid Luoyang ja Xi'an . Nagu kogu Hiina , nii on ka Peking elanud üle paremaid ja halvemaid aegu . Nagu Euroopas , nõnda pole Hiinaski olnud varem ühtset identiteeti , riigi praegusel territooriumil on asunud varem palju väikesi riike ja riigikesi , kes on omavahel pidevalt sõdu pidanud . Sõdade pidamine aga tähendab pealinnade vaheldumist , sest kaotaja kaotab oma pealinna , võitja aga kuulutab oma pealinna ka võidetud ala pealinnaks või ehitab võidujoovastuses hoopis uue pealinna . Pekingi nimi oli algul Ji , tõlkes karuohakas , pikk ja peenike umbrohi purpurste õitega . Ja need õied säravad tänagi Tiananmenil täies ilus , ehkki linna nimi on ammu muutunud . Ji oli provintsilinn . Pärast viimase keisri kukutamist puhkesid Hiinas segadused ja Ji'st sai Peking . Linn oli küll mitme armee peakorteriks , kuid päris pealinna mõõtu välja ei andnud , sest Hiinas puudus ühtne , tsentraliseeritud poliitikaelu . Jaanuaris <arv> lahkus Guomindangi garnison Pekingist vabatahtlikult läbirääkimiste tulemusel ning <arv>. oktoobril <arv> kuulutati Tiananmeni väljaku väravatornist välja Hiina Rahvavabariik , ja alles siis kinnistus lõplikult Pekingi kui pealinna staatus ka uusimal ajal , seda enam , et uue valitsuse peaülesandeks oli ära hoida Hiina lagunemine paljudeks väikesteks riigikesteks , mida Hiina ajaloos on olnud tunduvalt kauem kui ühtset Hiinat oma praegusel territooriumil . Kui Taiwan välja arvata , siis tuldi ülesandega toime , aga loomulikult tähendas see eelkõige tsentraliseerimist , karmi tsentraliseerimist . Tiananmeni nimi tõlkes on väga hiinalik – see on Taevane Rahu . Tõepoolest otsivad kõik Hiinat valitsenud ideoloogiad rahu ja korda , nii taevast kui maist , olgugi et just maist rahu on olnud raske saavutada . Ja maistele vaevadele vastukaaluks on kõigi harmooniaseaduste järgi taevane rahu . Eelpool ei kõrvutanud ma juhuslikult Hiina ja Euroopa ajalugu . Euroopa on oma eesmärgiks seadnud liitumise , ühtse identiteedi kasvu . Hiina on ammu liitunud , Hiinat ei liitnud niivõrd sõjad kui hieroglüüfid . Sisesõjad on püüdnud lõhkuda Hiinat , hieroglüüfidel on tulnud pärast sõdu kõik kokku liita . Hiinat saab vabalt võrrelda sellise Euroopaga , kus prantslased , hispaanlased , sakslased , itaallased , inglased ja kõik teised indoeuroopa keelkonna rahvad elaksid ühes riigis . Kujutage ette , et Karl Suure Frangi riik ei oleks lagunenud ! Siis ei oleks vaja olnud Pan-Euroopa liikumist , Euroopa Liitu ega Euroopa Nõukogu , oleks olnud vaja vaid ühte pealinna , kust oleks kogu aeg aetud tsentraliseerimispoliitikat . Hiina keele murded olid tollal üksteisele vahest võõramadki kui toonased indoeuroopa keeled , Hiinas räägitakse praegugi raskesti mõistetavaid murdeid . Euroopa viis lahku , Euroopa muutis eri riikideks hääldusel põhinev kiri . Oleks Karl Suur taibanud ladina keelele kui riigikeelele hieroglüüfid juurde mõelda , oleks Euroopa võib-olla kokku jäänud , sest näiteks Hiinat on keskvalitus periooditi suutnud koos hoida , hoolimata kõikidest sisesõdadest ja üksikute vürstide ja vürstikeste eraldumispüüetest . Muuseas , veel praegugi pole maha maetud mõtet teha hieroglüüfidest ülemaailmne , kõikidele inimestele mõistetav esperanto . Inimesed räägiksid eri keeli , inimesed ei saaks omavahel lävida suitsi vesteldes , kuid võiksid istuda kohvikulaua taga ja suhelda kirja teel , pikad ja keerulised jutud kirjutades maha pidada . Ajaloos ei saa kunagi küsida , mis on hea ja mis on halb . Me võime ainult tõdeda , et hiinlased elavad praegu ühtses riigis . Me ei tea , kas eurooplastele on meeldinud elada eri riikides või mitte ( vist küll ) , kuid me näeme , et Euroopas on liitumistendentsid võitmas eraldumispüüet ning Euroopa liigub täna suunas , kuhu Hiina on jõudnud . Kui ühe riigi ühtsus põhineb hieroglüüfidel , kas see on siis nõrk või tugev ühtsus ? Ka sellele küsimusele ei saa vastata , kuid Hiinas pole kunagi hieroglüüfe peetud väga kindlateks liitjateks ning on alati aetud tugevat tsentraliseerimispoliitikat . Tiananmeni väljak on ühtse Hiina Rahvavabariigi sümboliks kõigi oma valudega . Nii suureks nagu praegu tegid väljaku kommunistid pärast võimuhaaramist <arv>. aastal , lammutades suure osa kuulsast diplomaatide linnajaost . Euroopas ja Ameerikas vaadatakse kurbi , väga kurbi sündmusi Tiananmenil <arv>. juunil <arv> kui demokraatiavastaseid , kui tegevust millegi uue ja hea ehitamise takistamiseks . Hiinas on seda mõistetud teistmoodi . Kommunistlikud võimurid on selles näinud samme riigi kooshoidmiseks , kui tegevust millegi vana ja halva taastamise , riigi osadeks lammutamise takistamiseks . Ajalugu on juba niisugune , et me ei saa mitte kunagi teada , mis oleks juhtunud , kui tankid poleks üle sõitnud tuhatkonnast dissidendist , peamiselt tudengist . Hiina ametlik propaganda väidab , et valida oli kas kaose või stabiilsuse tee . Kaost näeme Venemaal , stabiilsust Hiinas . Muide , nendeski SRÜ riikides , kus on tegemist autoritaarse juhtimisega , valitseb suhteline stabiilsus , samuti Põhja-Koreas . Protsessid , mis on hakanud toimuma N. Liidu ja nn. sotsialismileeri lagunemise järel , sunnivad esitama saatanliku küsimuse : kas Lääne demokraatia on ikka universaalne valitsemisvorm , mis sobib kõikidele kultuuridele ja kõikidele kliimavöönditele ? Klassikaline demokraatia on ainult paarsada aastat vana , see tähendab , liiga noor selleks , et saaksime sellele küsimusele vastata . Toonased dissidendid Tiananmenil püstitasid väljakule Madam Liberty , New Yorgi Vabadussamba koopia . Praegu võib väljakult leida grafitit , kus USA nimi on kirjutatud nõnda , et keskmine S on haakristikujuline . Kas tõesti tähendab see märk Hiinas sama mida meilgi ? Näe , ühel õnnetul protestijal ongi haakristi otsad murtud vasakule ( mitte paremale , nagu natsidel ) , kuid need mõlemad kujud on iidne budistlik eluringluse märk , mis oli kasutusel kaks ja pool tuhat aastat enne natse ning mille sisu ja sõnum on Hiinas positiivne . Lühend NATO aga dešifreeritakse grafitil kui New American Terrorist Organisation . Hiina riiki on ühtsena hoitud konfutsianismi abil , mida viimasel poolel sajandil on nimetatud taktikalistel kaalutlustel kommunismiks . Ametlikult valitseb Hiinat praegugi <arv> miljoni liikmega Hiina Kommunistlik Partei , ametlikult on praegugi Hiina sihiks sotsialismi ehitamine . Keegi ei tea , millised peaksid olema sotsialism ja kommunism tegelikkuses , nagu keegi ei oska adekvaatselt kirjeldada ei taevariiki ega paradiisi . Aga sellist sotsialismi , mida me nägime omaaegses N. Liidus , Hiinas küll ei ehitata , samuti mitte sellist sotsialismi , mida näeme praegu Rootsis . Küllap on sotsialismil sama palju vorme kui kapitalismil ning parimad sotsialismi vormid kattuvad kapitalismi parimate vormidega . <arv>-miljoniline võimupartei peaks tagama riigi stabiilsuse isegi suurte muutuste ajal majanduses ja ühiskonnas . See seletab ka , miks püütakse maha suruda Falungongi budistlikku koolkonda , milles olevat üle kuuekümne miljoni liikme . Just stabiilsus toob Hiinasse praegu meeletul hulgal väliskapitali , millest <arv> protsenti tuleb välishiinlastelt . Maailma pankades on hoiul sadu ja sadu miljardeid dollareid vaba raha , mis lihtsalt otsib endale paigutuskohta , kus oleks võimalik intressidest suuremat raha teenida . Raha paigutatakse ainult riikidesse , kus ei esine ei poliitilisi ega sotsiaalseid vapustusi . Venemaa ei saa talle lubatud laene kätte , Hiinal ei ole suurte laenude saamisega raskusi , kuigi Venemaad ei juhi kommunistlik partei ja Hiinat juhib . Tänu väliskapitali suurele sissejooksule on Hiina majandus viimasel poolteistkümnel aastal arenenud kiiresti . Hiinas loodetakse majanduse riikliku juhtimisega vältida Jaapani ja Lõuna-Korea majandust tabanud katastroofe . Me võime lõpmatuseni vaielda , kas see on võimalik või ei ole , tõde ei selgu niikuinii mitte kunagi . Me võime väita , et Lõuna-Korea majandust tabas hoop just riigi sekkumise tõttu majandusse ning me võime vastupidiseks näiteks tuua , et USA tuli oma kõigi aegade suurimast kriisist aastatel <arv>–<arv> välja just tänu sellele , et riik hakkas agaralt majandust juhtima . Aga sama hästi võime me öelda , et USA oleks kiiremini toibunud , kui riik poleks otsustavalt sekkunud , nagu me võime ka öelda , et Lõuna-Korea poleks siis , kui riik oleks algusest saadik majanduse juhtimisega tegelenud , raskustesse sattunudki . Ja Tiananmen on Hiina tänase poliitika sümboliks . Tiananmen erutab meeli oma tohutu suuruse ja argisusega – nagu kogu Hiinagi . Ka Tiananmen pretendeerib maailma suurima linnaväljaku uhkele kohale , kõrvuti Buenos Airese <arv>. Juuli avenüüga ning Bukaresti Sotsialismi väljakuga ( endine nimi ) . Mulle tundub , et alust on Buenos Airese ja Pekingi pretensioonidel , Bukaresti puhul on tegemist vist blufiga . <arv>. Juuli avenüü on siis kõige laiem , Tiananmen aga kõige suurema pindalaga väljak , Sotsialismi väljaku puhul pole selge , mis mõõde on aluseks võetud . Võõras tuleb Tiananmenile otsima sakraalsust , leiab eest aga argisuse . Käisin Tiananmenil kolm korda – oma esimesel , neljandal ning <arv>-ndal ( seega eelviimasel ) Hiina-päeval – ning alles kolmandal korral harjusin selle argisusega ära , see hakkas mulle koguni meeldima . Esimesel korral olin tõesti üllatunud , et väljakul käib igapäevane sagimine – ehitajad ehitavad , rikšamehed ootavad kundesid , kaubitsejad müüvad oma hilpe ja muud träni kõnniteele asetatud vaipadelt , postkaardimüüjad pakuvad valjuhäälselt oma kaupa . Nägin koguni inimest , kes sülitas väljakul maha , ning , tõtt-öelda , see mees üllatas ja solvas mind pisut – no , kuulge , mida te teete , kas te ei tea , kus te asute ! ? Alles haavumise järel tuli mulle meelde , et Hiinas nagu mõnel muulgi Idamaal , suhtutakse keha eritusprotsessidesse hoopis teisiti kui meil ja seepärast on mahasülitamine seal üldine . Tiananmeni Keelatud linna poolsel küljel voorivad aina turistid ja turistid , kuid suures osas ei ole need eurooplased nagu Tallinnas Raekoja platsil või mujal Euroopa linnade tähtsamatel väljakutel , vaid taivanlased , lõunakorealased ja jaapanlased . Üllatusin , et Hiinas on mõnevõrra arenenud ka siseturism , kuigi seda takistavad ülilühikesed puhkused ja sissetulekute madal tase . Oma eelarvamuses olin kõiki hiinlasi pidanud vaesteks , kes loevad kokku viimaseid sente , et osta pere näljasurmast päästmiseks piaalitäit riisi , leidsin aga palju niisuguseid , kes reisivad ringi mööda oma maad , peatuvad <arv>-<arv>-tärni hotellides ning lasevad giididel tutvustada vaatamisväärsusi ja jutustada oma maa ajalugu . Ja vaatamisväärsusi on Hiinas nõnda palju , et keegi ei jõua neid isegi terve oma elu jooksul vaadata . Hiina-reisi eelviimasel päeval kuulen Eesti Vabariigi ajutiselt asjurilt Andrei Birovilt , et Hiinas on keskmise jõukuseni jõudnud perel kombeks teha kaks kuni kolm omamaist turismiretke aastas . Oleks ka eestlastel selline komme , siis turismitalud ei kiratseks ! Mul puuduvad statistilised andmed , aga mulle tundub , et Hiinas pildistatakse maailmas kõige rohkem . Tiananmenil tehakse endast , samuti oma perest ja reisikaaslastest pilti sissepääsu ees Keelatud linna , samuti esimees Mao portree ees . Tihti ulatatakse pilditegemiseks valmis seatud fotoaparaat võõrale inimesele ja palutakse , et see aparaadi nupule vajutaks ja klõpsu teeks . Ka minul palutakse seda Tiananmenil paar korda teha , hoolimata asjaolust , et ma ei näe sugugi hiinlase moodi välja . Tähendab , hiinlastel ei ole võõrastepelgust . Keelatud linna sissepääsu valvavad vahisõdureist tunnimehed ning nende kõrval ennast pildistada ei tohi , kuigi mujal maailmas on just selline asi toredaks kombeks . Mis see on ? Kas rudimendid vanast ajast , mil kõik , eriti aga see , mis sõjaväge puudutas , oli range riiklik saladus ? Esimees Mao portree on küll üheksa meetrit kõrge , aga ta ei domineeri hiigelväljakul , ehkki asub kõige prestiižikamas ja väljapaistvamas kohas . Huvitav , et esimees Maol pole väljakul kuju . Kogu väljakul käib suure hooga remont ja ehitustegevus , enamik territooriumi on eraldatud taraga , Mao memoriaal ja parlamendihoone on kaetud tellingutega . <arv> . oktoobril <arv> möödus Hiina Rahvavabariigi väljakuulutamisest <arv> aastat ning loomulikult oli pidustuste keskuseks Tiananmen . Kas lugeja suudab arvata , millise maja ees sagib Tiananmenil kõige rohkem noori ? Vastata on lihtne , kui pidada Hiinat meie maailma loomulikuks osaks . Kui aga otsida Hiinast ainult eriskummalisusi , arvata , et Hiina on muust maailmast eraldunud ja täiesti endassetõmbunud , siis on õige vastuse peale raske tulla . Meeldigu see meile või mitte , aga kõige noorterohkem koht Tiananmenil on McDonald'si restoran – nagu Tallinnas , nagu Prahas , nagu Moskvas , nagu Roomas . Ja " Mäkke " on Tiananmenil koguni kaks , sest Hiina on väga suur , Peking on väga suur ja Tiananmen on väga suur . Kahel korral kõndisin ma ümber väljaku jala , kolmandal tegin tiiru velorikšaga . Sõidutaja küsis alul <arv> jüaani ( <arv> krooni ) tiiru eest , kauplesin hinna <arv> peale . Kohtumisel Pekingi eestlase ja Hiinas elava Indrek Pargiga kuulen , et õige taks on <arv> , kuigi mõned mehed on maksnud ka <arv> jüaani . Ju ei näinud ma nii esinduslik välja , minult ei hakatud küsima kõige kõrgemat hinda . Igatahes valmistab tingimine mulle samasugust kõhedust , mida tundsin Petlemmas Jeesuse haua juures , kus tahtsin osta hauda valvavalt preestermungalt kimpu pühasid , igavesti põlevast tulest läbitõmmatud küünlaid . Küünlad maksid <arv> dollarit , minul aga oli <arv>-line . Oli kuidagi väiklaselt kahju loovutada <arv> dollarit , kuigi Jeesuse haual ei peaks ju rahanumbrite suurus midagi tähendama . Saanud <arv>-dollarilise ja andnud selle eest vastu tulega pühitsetud püha kauba kimbu , vaatas kõhukas , vööni habemega papp mulle küsivalt otsa . Noogutasin . Mees nihutas kõigepealt eemale oma habeme , kergitas seejärel üles sutaanihõlma , voodrita siseküljele oli traageldatud suur madratsiriidest tasku , mis oli täis rahapatakaid . Papp tõstis sealt välja suure pataka kupüüre , nägin vist kõiki maailma tähtsamaid valuutasid , pika otsimise järel leidis mees kolm ühedollarilist ning andis need mulle . Kui tema käitumine poleks olnud loomulik ja igapäevane , siis ei oleks ma söandanud raha vastu võtta . Tiananmenil kaupleb ja tingib rikšapoiss suure rõõmuga , ehkki minu arvates oleks ta pidanud ütlema : " Siin on püha koht , siin rahast ei räägita , makstakse see , mis on ette nähtud . " Tiananmeni ümber ei ole pilvelõhkujaid ja neid ei ole siit peaaegu paista . Aga kui väga teraselt vaadata , siis on ikkagi näha , kuidas kauguses terendavad sinakad kõrghooned . Kõikide Hiina linnade keskused näevad välja väga ameerikalikud . Tõsi , Pekingis võib näha hiinapäraste , ülespoole käänatud servadega katusega pilvelõhkujaid ( mujal ma selliseid ei märganud , kuigi mu pilk neid otsis ) , kuid linnasüdame ameerikalikku väljanägemist need suurt ei muuda . Hiinapärasus oleks kolinud otsekui interjööridesse . Kujutage ette – te lähete ameerikalikult tänavalt , klaas- ja kivimürakatega palistatud linnasisesel kiirteel ameerikalikust uksest sisse ning olete keset hiinalikku maailma , mis on just selline , nagu ma mäletan oma lapsepõlve pildiraamatutest . Kolmekorruselises Lao She teemajas on taastatud sajandivahetuse atmosfäär , seda on tehtud silmapaistva luksusega . Kõik teenindajad ja esinejad on rahvarõivastes , kõik esemed seintel , vitriinides ja põrandal on rõhutatult hiinalikud . Vaibad , kardinad , lava kõrval näen vähemalt viie meetri kõrgust kauni mustriga dekoratiivvaasi . Suuremat pole ma kuskil märganud . Aga väiksemad vaasid ei jää suurele ilu poolest alla . Hiina vaasid erinevad kreeka amforatest selle poolest , et need seisavad oma põhjal püsti . Hellenid olid nutikad , panid aluse Euroopa kultuurile , aga nende anumad ja muud potsikud-pätsikud lärtsatasid siruli nagu jonnijad marakratid . Hiinas oldi tasakaalukamad , hinnati tasakaalu . Laest ripuvad kuulsad punasest siidist kõrvitslambid , neidki on väga mitut tegumoodi . Klassikaline hiina interjöörikunst särab oma täies ilus , loob meeldiva meeleolu . Nagu kõigi teiste turismiobjektidegi puhul , nõnda on ka siin tegemist suveniiridekaubamaja ja kultuurikeskuse sümbioosiga . Erinevalt Jeesusest ei arva tänapäeva maailmas , et kaubitsemine riivaks pühadust . Ja osta võib kõike , mis iseloomustab vanemat Hiinat – igas suuruses ja igas poosis Buddha kujusid , mida on loendamatul hulgal , lehvikuid , kivikesi , teeserviise , rahvarõivaid ja kõike-kõike muud . Mineviku kirevad rahvarõivad on suuremas kontrastis tänapäeva ühetaolise riietusega , mida kannab terve maailm , kui kõik muu , mida Hiinas nägin . Aga eks nii ole see igal pool . Meilgi on setu ja kihnu rahvarõivad kütkestavamad kui pusad , tagid ja teksad , ülikondadest rääkimata . Meil ja mujal Põhja-Euroopas kantav igapäevane sportlik või koguni lohakas riietus alles hakkab Hiinas levima . Tavaliselt on Hiina mehel seljas tume ülikond ja valge särk , kaelas tumedam lips , seda ka vabal ajal. Rahvarõivad on tumeda ülikonna kõrval nagu hoopis teisest maailmast – nad on uskumatult värvikirevad ja lausa fantastilise tegumoega . Ka Lao She teemajas ei domineeri välismaised turistid , siin on neid suure saali kohta ainult paar laudkonda . Näen , et need heledapäised inimesed vaatavad meid poolehoiuga , minagi tunnen nende vastu pisut solidaarsust ning olen täiesti kindel , et see ei ole minu poolt rassism , ehkki just niisuguselt pinnaselt võiks rassism areneda , kui puudub lugupidamine veidi teistmoodi elu ja inimeste vastu . Üks asi , mille ma Hiinasse kinkimiseks kaasa võtsin , on Märt Läänemetsa tõlgitud ja Loomingu Raamatukogus ilmunud hiina kirjanduse klassiku Lao She näidend " Teemaja " . Kas ma oleksin võinud uneski näha , et kingin kaks eksemplari oma saatjatele sellessamas teemajas , milles näidendi tegevus toimub ? Ja pealegi Lao She enese büsti all ? Aga nii juhtub ja see valmistab meile kõigile heameelt . Kas kirjutada pühendus tiitellehele , nagu Wang Li Yuan palub ? Lao She seda teha ei saaks , sest teda enam ei ole , ka Linnart Mälli õpilane Märt Läänemets on juba Hiinast Tartusse tagasi kolinud , nõnda pean siis kirjutama mina , kuigi ma ei ole olnud tegev ei selle raamatu kirjutamisel , tõlkimisel ega kirjastamisel . Eestlaste teostest on hiina keelde jõudnud ainult Hans Leberechti vilets , kommunistlik ja valetav jutuke " Valgus koordis " ( mis rangelt võetuna ei kuulugi eesti kirjanduse hulka ) , eesti keeles on aga hiina kirjanduse parimad teosed olemas . Lao She eluloo võib leida igast entsüklopeediast , ütlen vaid , et ta on hiinlastele sama tähtis <arv>. sajandi kirjanik kui meile Tammsaare . Meil oli enne Tammsaaret vaid neli-viis kirjanikku , keda me liigitame austavalt klassikute sekka , Hiinas enne Lao She'd tuhatkond või veelgi rohkem . Lao She'l oli Tammsaarest märksa raskem klassikuks saada ja igavest lugupidamist teenida , sest tema teosed väärtustusid teravas konkurentsis kirjanduse poolest tohutu rikkas kultuuris . Serveeritakse õhtueine . Veel ei oska ma pulkadega süüa , aga nädala pärast juba oskan . Kui kelner näeb , et keegi on pulkade käsitsemisega hädas , toob ta kohe kahvli ja noa , nii on see kogu teekonna jooksul kõigis restoranides . Algab etendus , mis kestab paar tundi . Kuuleme klassikalist hiina muusikat , laule , näeme balletti , kõik on kütkestav . Juba rahvuslikud muusikariistad on atraktiivsed . Tantsudes vihmavarjudega mõjub kostüümide ja vihmavarjude ilu , kehade ja vihmavarjude liikumise vastandlik rütm . Väga palju on tsirkusenumbreid . Olen juhtunud lugema suhteliselt positiivset raamatut Hiina kohta , milles hiinlaste armastust tsirkuse vastu peetakse nende lapsemeelsuseks ja naiivsuseks – tsirkust näeb Hiinas tõesti tihti , väga palju ka teleekraanilt – , kuid minu meelest on niisugune väide liiga europotsentristlik . Mulle tundub , et tsirkusenumbrite puhul on tegemist rahvakunstiga , tsirkusenumbrid on ehitatud rohkem meeleolude kui trikkide peale . Kogu õhtu jooksul on laul , tants , muusika , dialoogid ( neist ei saanud küll aru ) ja kokakunst lahutamatud , nõnda on etendus ühekorraga kõrvadele , silmadele , ninale ja keelele . Ma ei tea , kas etendust läbib ka mingi süžeeline ühismõte , minu jaoks seob õhtu tervikuks imepärane õhuline stiilsus , tabamatu kaunidus , mis valmistab tõesti heameelt . Kuidas Hiinas reageeritakse ? Täpselt samuti nagu meil – oma vaimustust ja imestust avaldatakse vaoshoitult , tunduvalt kammitsetumalt kui mujal Idamaades . Hiina turisminduse juhtidelt tasub õppida müütide müümist , müütide levitamist ja võimendamist . <arv> protsenti või isegi rohkem turiste tuleb ainult müüte vaatama , müütide materiaalset kinnitust oma käega katsuma , väga vähe on neid , kes tahavad midagi ise avastada , veel vähem nurgatagustes eksootikat otsida . Mõni rikkur võib rajada maailma suurima , ilusaima ja huvitavaima ükskõik missuguse asja või nähtuse , aga seda ei tule keegi vaatama , kui see asi või nähtus pole ümbritsetud müüdiga . Müüti aga ei suuda keegi välja mõelda , isegi mitte parim propagandist ja kihutustööline . Müüdi küpsetab ajalugu . Eestimaa kaunimates kohtades käib vähe rahvast põhjusel , et puuduvad müüdid . Ja kui meil ongi mingid pisikesed müüdid , siis ainult sellised , mis ei ulatu meie rahvusest kaugemale . Hiina keisrite elu on aga ammugi muutunud ja muudetud allikaks kõiki haaravatele müütidele , mis peibutavad kohale turiste kogu maailmast . Seejuures tõmbavad võõramaalasi ligi keisrimüütide mõlemad pooled – huvitav on nii see , mis on sarnane Euroopa kuningate ja teiste valitsejate müütidega , kui ka see , mis on erinev . Sarnasus juhib mõistma erinevust . Hiinlastele endile Euroopa müüte vaja ei lähe , ammugi ei rutta nad võrdlema hiina ja euroopa müüte . Hiina on oma müütidest pungil , juba nende tundmaõppimisele ja nende materiaalsete kinnituste oma silmaga nägemisele kulub hiinlasest turistil aastakümneid kui mitte rohkem . Ma ei oska öelda , kas Keelatud linna müüt tähendab eurooplasele ( ameeriklasele ) ja hiinlasele üht ja sedasama , aga võrdselt kütkestab see kõiki inimesi maailmas . Juba nimi Keelatud kutsub kõiki kohale , ehkki omal ajal pandi see just selleks , et inimesed ei tuleks sinna , kuhu nad ei või tulla . Keelatud linn on endine keisripalee Pekingi südalinnas , kuhu võib siseneda kahest väravast – Shenwu väravast Tiananmeni väljakult ja Wumeni väravast järvede poolt , Beichangi tänavalt . Palee ajalugu on pikk ja keeruline nagu ajalood ikka . Aastatel <arv>–<arv> elas siin kokku <arv> Mingi ja Qingi dünastia keisrit , troonist ilma jäänud viimane keiser Pu Yi sunniti sealt lahkuma küll alles <arv>. aasta sügisel . Keelatud linna rajamine on seotud Hiina sisevõitlusega võimu pärast . Mingide dünastia asutaja Zhu Yuanzhang oli <arv>. aastal rajanud pealinna Nanjingi ehk Nankingi ( tõlkes Lõunapealinn ) , temalt päris võimu pojapoeg Zhu Yunwen . Zhu Yuanzhang oli oma neljanda poja , prints Zhu Di määranud garnisoniülemaks kaugesse provintsi Pekingisse . Zhu Yunwen aga kartis pealinnast eemal olevaid garnisoniülemaid , oma sugulasi , ning püüdis nende võimu vähendada , nagu tsentraliseerimispoliitikale kohane . Zhu Di vihastas , kuulutas end ise keisriks Yong Le nime all , tegi oma asukoha Pekingi pealinnaks , pidas paar aastat verist sõda ning vallutas Nanjingi . Kohe pärast võimuhaaramist <arv>. aastal algas ka uue keisripalee ehitamine , <arv> <arv> kunstkäsitöölist ja miljon lihttöömeest tegid selle valmis <arv> aastaga . Mulle ei avalda muljet niivõrd need suured arvud , kuivõrd organisatsiooni- ja juhtimiskunst , mis selle tohutu massi inimesi tööle pani , nõnda et ehitusel segadust ei tekkinud . Kuidas ikka õnnestub oma tahet peale suruda Eesti-täiele inimestele ? Kuidas neid ära mahutada paarile hektarile , kuidas neid toita ja katta ? Õnneks polnud vaja neile palka maksta , sest orjad teevad oma tööd tasuta . Täna juhitakse sellesama kunsti reeglite järgi lõpmatuid inimvooge Keelatud linnas . Siiski on väravatel võrdlemisi tüütud postkaardimüüjad , nii pealetükkivaid pole isegi Araabia-maailmas , ehkki Hiina kaupmees on muidu oma kauba kaelamäärimisega Araabia ametivennast tagasihoidlikum . Keelatud linn on ümbritsetud kõrge müüriga , millest praegu paistavad üle ainult üksikud pilvelõhkujad . Veel mõnikümmend aastat tagasi võis siin aga nautida eraldiolemist , võis tunda end ainukesena maailmas . Tallinna vanalinna kohta on kasutatud terminit katusemaastik . Veel paremini sobib see Keelatud linna kohta . Esmalt jääbki pilk pidama kõigi väravate ja ehitiste imelistel katustel . Keiser oli taevapoeg ning taevale kõige lähem asi on katus , seega pole sugugi ükskõik , missugune katus välja näeb . Mõtlen , kas taevapoja müüdist ei tule otsida tänaste hiinlaste armumist pilvelõhkujatesse ? Kas nad ei taha sinna tagasi , kust nad on tulnud ? Nõnda oleks ilusti ühendatud mütoloogia ja praktitsism – on ju pilvelõhkujaid odavam ehitada kui suurt hulka väiksemaid maju . Ka Hiina pagoodkatustikus on imepäraselt ühendunud praktiline vajadus vihmavett koguda ning soov nautida selle nii vajaliku vee lausa muusikaks muudetud vulinat , kui vesi katusekorruselt katusekorrusele langeb . Nõnda on inimene katustest teinud muusikariista , mida ta ise mängima ei pea , aga mis talle puhast vett kogub . Katusenurkades on keisrivõimu sümbolid – draakonikujulised vihmaveesülitid . Hiinas märgati , et välk lööb rohkem katusenurkadesse ja nõnda pandi sinna draakonid välgupurustusi ära hoidma . Tänaseks on draakonitele igaks juhuks abiks pandud siiski piksevardad . Eestis olid lihtrahva eluasemed puust ja härradel kivist , Hiinas ehitati just paleed puidust , lihtrahvas tegi oma onnid kas savist või kividest . Hiinas teati , et puidust hoones on elada tervislikum , kuigi tulekahjuoht on suurem . Järgmine asi , mis turistile pärast paari komistamist silma torkab , on väga kõrged lävepakud kõikidel ustel ja väravatel . Keisritel polnud sellest hoolt , sest nemad jala ei käinud , neid kanti kandetoolides ning kandjad juba teadsid , kui kõrgele peab jala tõstma . Kõrged lävepakud sisendasid hierarhiakuulekust , millele oli rajatud konfutsianismi õpetuse järgi keisrivõim . Mõelge ametniku peale , kellele langeb korra või paar elus osaks õnn pääseda Keelatud linna juhtnööre saama . Arhitektuur on inimese psühholoogiale rajatud lavastus . Lävepakkudest üleronimine paneb põlved nõtkuma , tekitab sisemist kõhedust , ametnik heidab meelest kõik keisrivaenulikud mõtted ja intriigikavatsused enne , kui ta keisri palge ette jõuab . Pärast viiendat komistamist on ta täiesti truu . Hierarhiakuulekust sisendab Keelatud linnas iga detail , veel rohkem aga kogu hiigelkompleksi sümmeetriline ülesehitus . Inimesed jagunevad kaheks – tohutu enamus ihkab , et nende elu oleks reglementeeritud , tühine vähemus mässab reglementeerituse ja korra vastu . Autoritaarne võim heidab selle vähemuse julmalt kõrvale , olgu selle esindajad ükskõik kui andekad ja loomisvõimelised . Mida on keisril teha inimesega , kes ei ole talle lojaalne ? Ainult üht – surma mõista , sest see inimene takistab keisril rahva eest hoolitseda . Tänases Hiinas võib iga soliidsema asutuse ukse ees näha lõvipaari – isalõvi hoiab käpa all palli ( mida on trakteeritud maailmana ) , emalõvi oma poega . Algselt on need siiski keisrivõimu sümbolid , mis tohtisid olla ainult siin , Keelatud linnas . Alles pikapeale , detailide nautimise järel hakkan tajuma Keelatud linna kui tervikut ning siis hämmastab haruldane sümmeetria , mis tuleneb harmooniaideoloogiast . Meenutagem , et Euroopagi valitsejad armastasid klassitsismi ja ampiiri , mis tähendab korrapära ning manitseb alluma . N. Liidu arhitektuuris tekkis isegi stalinlik ampiir , kus naabermajade tornikesed olid enam-vähem ühesugused ning suure väljaku keskel end <arv>-kraadiliste pööretega ringi keerates leidsid viisnurga ning sirbi ja vasara täpselt ühest ja samast kohast . Niisugust harmooniataotlust ja sümmeetriat kui Hiina keisripaleedes ei ole ma küll kuskil näinud . Kogu Keelatud linna arhitektuur on ideologiseeritud , see räägib meile arhitektuuri keeles mees- ja naisalgest ning elu ja Maa põliselementidest , millele on rajatud kogu hiina klassikaline kultuur . Kõigil sammastel , värvidel , loomaskulptuuridel on oma tähendus . Mitu hoonet siin kokku on ? Palju , väga palju , kuid ikkagi mitte nii palju nagu Moskva Kremlis . Võtan audiogiidi ja kuulan . Meeldiv meeshääl teatab kiretult fakte , ainult fakte , väljendamata suhtumist . Tavaliselt on need audiogiidid liiga emotsionaalsed , ideoloogilised ja õpetajalikud , mõeldud inimestele , kel millestki aimu ei ole . Siinsele ma etteheiteid ei tee . Tuleb välja , et iga keiser on teinud endale uue värava , need väravad ei asetse paleed ümbritsevas müüris , vaid Keelatud linna sees , kuuludes seega arhitektuuriansamblisse ja täites mitmesuguseid funktsioone . Kõrgeim värav on <arv>,<arv> -meetrine , viie sissepääsuga , ehitatud <arv>. aastal , tänaseks ümber ristitud Tiananmeniks ning saanud Hiina sümboliks . Tõesti , värava tipus lehvib kaheksa Hiina Rahvavabariigi punalippu , kummaski küljes neli . Lipud siiski ei domineeri , kuna ei ole katusel ja kõige kõrgemal , vaid hoopiski madalamal , väravat ümbritseval väravamüüril . Domineerivad katus ja hiiglaslikud kõrvitslambid . Lippude asetus räägib pieteeditundest oma ajaloo ja rahvusliku arhitektuuri vastu . Keelatud linna ümbritseva müüri igas nurgas seisab <arv>-korruselise kallakkatusega vahitorn , mille räästad on rattasse painutatud <arv> ülespoole pööratud kurviga , moodustades kokku <arv> katuseviilu ja <arv> katuseharja . Meile tunduvad kõik hiina rahvuslikud katused ühesugused , ometi on tegemist katusearhitektuuri koolkondadega , mis kõik on viljelenud kindlat ajastupärast stiili . Ka katusenurkades asuvaid draakoneid oli vanas Hiinas õige mitut liiki . Kui silm harjub vaatama , näed tõesti , et ei katused ega draakonid ole ühesugused . Keskpäeva ( Wumeni ) värav , mille teine nimi on Viie Fööniksi värav ja millest mina sisenesin , on kõige laiem . Kui kõige kõrgemat ei sobinud ehitada , sest mõnikord ei ole taktikalistel kaalutlustel kasulik eelmisest keisrist parem olla , siis võis ehitada kõige laiema . Juba selle suurus sisendab aukartust . Sellel väraval on <arv> sissepääsu : keskmist võis kasutada ainult keiser , kaks äärmist olid ainult selleks , et paleesse eksamitele lubada õpilasi , kes kandideerisid mitmesugustesse ametitesse . Aa , jaa ! Hiina valitsussüsteem ei tunne teravat jaotumist aadlikeks ja lihtrahvaks , nagu on mitmel pool ( aga mitte kõikjal ) Euroopas , sest keisrid kartsid põlisaadlikest endale võimukonkurente . Hiinas võis kõrgesse ametisse pretendeerida ka lihtrahva hulgast pärit poiss . Kooli mindi <arv>-aastaselt , koolis käidi <arv> aastat ning <arv>-aastaselt jõudsid mõned õpingutes nii kaugele , et said tulla keisripaleesse eksamile . Üheks eksamineerijaks oli keiser ise . Niisugune süsteem valis välja parimad ja lojaalsemad ametnikud . Neid , kes eksami hästi sooritasid , ootas ees väga kõrge ja töörohke amet , mille eest tasuti heldelt . Läbi Keelatud linna voolab kaunisse , skulptuuridega palistatud kanalisse sängitatud jõgi , mida kutsutakse selge ja särava vee järgi ka Nefriidivööks . Lähen üle valgest marmorist silla , kokku on niisuguseid sildu viis . Keiser Kang Xi ( <arv>–<arv> ) on lasknud ehitada Kõrgema Harmoonia värava , kust tema juurde käisid tema ministrid . Värava sammassaalil on imepärane värviline lagi , millele on maalitud keisrisümbolid draakonid ja fööniksid ning õitsvad lilled . Suured kandetalad olid kunagi kaetud kullaga , sisendades autoriteeti keisri vastu . Jälle pronksist ema- ja isalõvi , isal parema käpa all võimusümbol pall , emal võimu järjepidevuse sümbol – poeg . See värav jaotab Keelatud linna poolkeelatud ja päriskeelatud osaks . Eespool võisid käia tähtsamad külalised , tahapoole pääsesid ainult kõige kõrgemad ametnikud ja eunuhhid . Keiser võttis oma ametnikke vastu kell <arv> hommikul – kes kohtumisele hilines , ei olnud keisrile lojaalne . Muide , hiinlaste päev algab ka nüüdsel ajal väga vara . Kohe , kui kella <arv>-<arv> ajal valgeks läheb , on tänavad ja pargid täis võimlejaid , tantsijaid ja palvetajaid , nende kõrval tekib samas hommikuturg , kust võib osta hommikukaupa . Bambustrepid , mis kaunilt klõbisevad . Hiina lühtrid , aga pronksist ja elektripirnidega . Keisripalee elektrifitseeriti <arv>. aastal , aga pronkslühtrid olid tarvitusel juba siis , kui gaasileek valgust näitas – et ei puhkeks tulekahju . <arv>-tonnine laugjas marmortrepp kauni ning süžeeliselt jutuka dekoratsiooniga . See toodi kohale väga külmal talvel , mil maas oli lumi , mida Pekingi kandis juhtub harva . Rahn lõigati marmorimurrust lahti , lumi niisutati jääks , rahn veeti mööda libedat teed Keelatud linna . Järgnevad Keelatud linna kolm peahoonet – keisri ja keisrinna palee ning Danbi ( keiserlik terrass ) . Abiellumispalee . Hiina keisril oli üks keisrinna ning mõniteist kuni paarkümmend liignaist , kellelt kokku saadi tavaliselt palju lapsi . Ühel keisril oli magamissaalis <arv> voodit , nii mõnigi keiser on surnud infarkti naistega hullates . Keiser ja keisrinna veetsid abiellumise järel kolm esimest ööd Taevaliku Õnne palees , et seejärel enam mitte eriti tihti kohtuda – kummalgi olid ajada oma asjad ja kumbki ei soovinud teist segada . Selle palee katusel on fööniks , mis sümboliseerib rõõmu . Selle palee trepil lähevad noored turistid kuidagi elevile , kui nad teineteist pildistavad ; näen , kuidas noormees sosistab midagi neiu kõrva ja neiu punastab . Hiinlased punastavad täpselt samuti nagu meiegi ! Huvitav , mida see neiu teeb viimase keisrinna Cixi Draakonvoodit nähes ? Keisrinna on Hiina ajaloos sama kuulus kui Messalina . Või keiserlike konkubiinide magamistube vaadates ? Konkubiinid , vaesekesed , pidid veetma enamuse oma ajast kibedas üksinduses ja meeleheites . Keiser käis keisrinna palees ainult keisrinna sünnipäeval . Liignaisi teenindasid eunuhhid . Eunuhhideks võeti Pekingi noormehi , kes paleesse tulles kaotasid õiguse sealt enne surma väljuda – lobisejatest polnud võim huvitatud , just keisrivõimu ümbritsev salapära hoidis keisri autoriteedi kõrgel . Perekond ei näinud eunuhhiks antud poega enam kunagi , kuid sai suure osa eunuhhi palgast . Hiina pikas ajaloos on nii mõnigi eunuhh saavutanud palees suure võimu , valitsenud keisri ja keisrinna üle ning määranud riigi saatust . Ka liignaistelt pärit lastest võis saada keisri järeltulija . Vähe sellest ! Hiina keisritel oli komme lapsendada noormehi ja neide , ka nendel olid kõik samasugused õigused nagu keisri bioloogilistel lastel . Miks vajas keiser nii palju lapsi ? Keiser andis oma lapsed provintsiülematele ja sõjapealikutele või nende poegadele ja tütardele , sidudes nad kõvemini enda külge ajal , mil aastaid võis puududa igasugune side keisri ja tema kaugel asuva alluva vahel . Oma järeltulija määras keiser ise , segaduste ja isehakanute pretensioonide vältimiseks kasutati ehthiinalikku kavalust . Keiser koostas võimupärimisdokumendi kahes eksemplaris , üks müüriti kõigi nähes seina , teine oli keisril pidevalt kaasas . Keegi ei teadnud , kellele pärandab keiser võimu , nõnda teenisid pojad üksteise võidu isa , lootes , et valik on neile langenud . Ka mässumõtted haihtusid , sest mis sa ikka mässad , kui on täiesti võimalik , et sa võid seaduslikult keisriks saada ? Kui keiser suri , loeti kõigepealt läbi eksemplar , mis oli keisril , seejärel müüriti lahti peidukoht seinas ning alles kahe eksemplari sõnumi kokkulangemisel pärandati võim sellele pojale , kellele oli selle määranud keiser . Kui kahe eksemplari sõnum kokku ei langenud , siis eelistati müüris olnud eksemplari ning asuti otsima võltsijat . Troonimissaal , mille laes ripub suur pall – see pidi kukkuma pähe valevalitsejale , kes ei olnud ehtne taevapoeg . Ka muu sümboolika , samuti hieroglüüfkirjad paleede seintel tuletavad keisrile kogu aeg meelde kohustust olla töökas ja õiglane – Euroopas seda teha ei juletud . Kui Euroopa kuningate võimusümboliks oli pigem troon , siis Hiinas oli troonist tähtsam tempel , neid oli väga suuri , isegi inimestest suuremaid . Pronksvannid , millesse koguti katusemuusikat teinud vihmavesi . Taevakeiser armastas juua taevavett , samuti oli kogutud veest abi tulekahju puhul . Näiteks on Harmooniapalee ajaloo jooksul neli korda maha põlenud , kuid alati taastatud veel võimsamana ja ilusamana . Päikesekell sümboliseerib keisrit kui põllumajanduse kaitsjat . Hiina keiser viskas riisikülvil esimese külimiti seemneid põllule , kederluu kõrgusesse vette . Hiina keiser oli ka esimene siidikasvataja , tema vastutas selle eest , et siid oleks kvaliteetne . Need olid tseremooniad , millesse suhtuti täie tõsidusega – keiser pidi hoolitsema , et rahvas nälga ei sureks , see oli keisri kohus . Just rituaalide täitmise täpsus hoidis keisrivõimu , keisrivõim oli aga hea kaua ja hoolikalt koolitatud ametnikele . Näete nüüd – igasugused pidulikud lindiläbilõikamised , esimesed labidatäied uue maantee ehitusel ja esimesed kellutäied mörti uue ametihoone ehitusel pole meie päevade väljamõeldis . Ja alati võime küsida : kellele niisuguseid tseremooniaid on rohkem vaja , kas rahvale või võimule ? Paleesid on palju , nende funktsioon võis aja jooksul muutuda . Näiteks oli viimane , Qingide keisridünastia mandžud , kes olid alul usutunnistuselt šamanistid . Nende tulekuga muutusid religioossed tavad ja pühakojad . Mandžud tegid keisrinna paleest kultusehoone , kus kaks korda päevas , õhtul ja hommikul , tapeti šamaanitantsu ja -trummi saatel lammas . Lammas küpsetati jumalate jaoks , pärast liturgiat söödi aga koos praetud siga , mille sisikond visati pühadele varestele . Varesed olid kord päästnud mandžude riigi tänapäeva Põhja-Hiinas , hakates vaenlasvägede tulekul kraaksuma ja äratades sõjamehed . Sellest ajast saadik pidasidki mandžud vareseid pühadeks lindudeks . Hiina keisritele kuulus võimutäius , millest Euroopa valitsejad ei osanud unistadagi . Euroopas on ikka võimu jagatud kas aadli või parlamendiga . Ometi on võrreldes Euroopa paleedega Hiina keisrite paleede väljanägemine ja interjöör kasin , võiks öelda , et isegi askeetlik . Isegi keiserlik abieluvoodi on tagasihoidlik baldahhiiniga puusäng , kus oldi siis , " kui päike oli loojunud ja kuu esimeses veerandis " . Selle põhjuseks on Euroopa riikide korduvad karistusoperatsioonid , mille käigus kadusid ka kuld ja kard . Keelatud linna paleede territooriumil on korrapära harmoonias ainult korrapäraga . Enamik rajatisi on rangelt kas nelinurga- või ringikujulised , tasakaalustades nõnda mees- ja naisalget . Keelatud linna juurde kuulub ka keisriaed , mis aga pole üldse korrapärasusele rajatud – nõnda on paleestiku korrapära harmoonias ka aia korrapäratusega . Puud ei ole ju sirged , linnud lendavad , kuhu tahavad , ei liigu ettenähtud distsipliini järgi , kaljusid ja kaljukoopaid võiks <arv>-kraadistesse nurkadesse tasandama hakata ainult loll . Ka aed on seatud täpselt ilmakaarte järgi , see on põhja-lõuna suunas <arv> meetrit pikk ning ida-lääne suunas <arv> meetrit lai , siin <arv> lehtlat , kus keisrid kirjutasid luuletusi , terrasse ja torne , fantastilise kujuga grotte , küpressi- ja bambusesalusid , kuid võrdlemisi vähe lilli . Euroopa kultuuriareaalis on luuletamine kaotanud oma algse mõtte , seda tehakse teiste silmis kuulsuse saavutamiseks . Hiinas on luuletamine pööratud iseendasse ja iseendale , seda tehakse oma hingepuhastuseks ja meeleolude loomiseks . Paljudes paviljonides on eri keisrite aegu olnud raamatukogud . Vähemalt <arv> aastat vanad küpressid , mõned neist tüviti kokku kasvanud , moodustavad veidraid võrasid . Klassikaline hiina aed oli tohutult ilus , kuid enamjaolt ilma lilledeta – lilled oma pealetükkiva kaunidusega võisid segada hingerahu ja sisemõtisklusi , võisid endale liialt tähelepanu tõmmata . Laskem kõlada ainult nimede poeetikal – Keelatud linna aiapaviljonid kannavad nime Nelja Jumala lehtla , kus kohtusid Sinine Draakon , Valge Tiiger , Punane Lind ja keiser Xuan Wu . Keiser avaldas siin austust neljale ilmakaarele ja iseendale ning valitses nõndaviisi maailma . Kõrge kaljurahnu otsas asub Keiserlik Vaatamise lehtla ( Yujingting ) . Kaljurahn toodi Taihu järve äärest ning iga aasta kuukalendri <arv>. kuu <arv>. päeval pidid keiser ja tema kaaskond kaljut pidi üles ronima ning imetlema loodust nii keiserlikus aias kui ka väljaspool aeda . Karmiinpunase Lume paviljon ( Jiangxuexuan ) , <arv> <arv> Kevade paviljon ( Wanchunting ) , Hõljuva Roheluse paviljon ( Fubiting ) , <arv> Sügise paviljon ( Qianqiuting ) , Täieliku Õndsuse paviljon ( Chengruiting ) , Igavese Hiilguse Paviljon ( Yuanhuige ) jne. Kõigil paviljonidel on oma pikk ja keeruline ajalugu , mis on tarkades raamatutes kirjas ning mis üldjoontes jaguneb kaheks – ehitusajalooks ning paviljonis toimunud sündmuste ajalooks . Näiteks elas Looduse Harimise Stuudios ( Yuanxinzhai ) , mis keiser Qian Longi ajal oli raamatukogu , Hiina viimane keiser Pu Yi ( <arv>–<arv> ) , kes kaotas võimu <arv>-aastaselt <arv>. aastal . <arv>. aastal tegid jaapanlased temast Mandžukuo keisri . <arv>. aastal langes ta vangi venelaste kätte , kes andsid ta <arv>. aastal Hiinas võimule tulnud punaste kätte . Venemaal suhtelises vabaduses elanud Pu Yi pandi vanglasse . Kuigi teda ei hukatud , sai talle kümnekonna aasta vältel osaks täielik ajuloputus ( mida on suurepäraselt kujutatud Bertolucci filmis " Viimane keiser " ) . Vanglast vabanemise järel töötas Pu Yi aednikuna botaanikaaias , seejärel uuris vanu käsikirju ning õpetas inglise keelt . Toona oli soovijaid vähe , täna õpib inglise keelt kogu Hiina , kõik , kes vähegi tahavad elus edasi jõuda . Vangla-aastad ruineerisid ta tervise aga niivõrd , et vabaduses suri Pu Yi suhteliselt noorena . Keiserlikke aedu on Pekingis ja selle ümbruses rohkesti , neist kõige kuulsam on kahtlemata Keiserlik Suvepalee . Keelatud linnast Suvepaleed näha ei ole , küll aga Suvepaleest Keelatud linna – töö ajal polnud keisril vaja puhkusele mõelda , puhkuse ajal ei tohtinud keiser unustada oma põhiametit . Keiser sai Keelatud linnast <arv> kilomeetri kaugusel asuvasse Suvepaleesse sõita järvede , jõgede ja kanalite süsteemi pidi keiserlikul laeval , mis on ikkagi mugavam kui lasta kanda end kandetoolil , sest isegi meisterlikemate kandjate puhul kandetool õõtsub . Taas tuleb läbida õige mitu kaunist ja efektsete katustega väravat , enne kui palee territooriumile jõuab . Esimesel väraval tervitab sisseminejat hieroglüüfkiri : " Mõista vett ! " , mis tähendab soovitust olla vaikne , loomulik ja rahulik . Suvepalee on tegelikult <arv> hektari suurune aedade ja hoonete kompleks , millest <arv> hektarit võtab enda alla Kunmingi järv , mille ümber asetsevadki <arv> mitmesugust rajatist , kaasa arvatud koopad , millest mõned on algul olnud looduslikud , kuid mida inimkäsi on muutnud keisrile elukohasemaks . Suvepalee oli siin isegi enne seda , kui Peking sai pealinnaks , tema nimeks oli siis üsna tõlkimatu sõnademäng – üheaegselt Tasase Lainevirvenduse Aed , aga ka Puhta Naerusumina Aed . Siia tahtis keiser Wan Yuanjing ( valitses <arv>–<arv> ) teha pealinna , kuid hiljem loobus oma ideest . Kallis lugeja ! Pane palun silmad kinni ning kujuta ette kõike kaunist ja puhast , mida tead Hiina kohta ! Just niisugune ongi Suvepalee . Selline arhitektuur ja sellised aiad sisendavad rahu ja helgust ühtmoodi Hiina keisritele ja minusugusele Euroopa lihtsurelikule – järelikult oleme kuskil hingekandis päris sarnased . Paljud puud ei ole veel lehtedes , ometi on raagus oksad täis suuri õisi ning juba lendlevad mesilased ja liblikad ümber võra . Kuulen proua Wang Li Yuanilt , et need puud on magnooliad , mis toodi siia <arv> aastat tagasi Lõuna-Hiinast , kus praegu on kõrvetav suvi , et nad varakult õitseksid , kevade meeleolu looksid . Ja seda nad teevadki . Adidase dressides ja Miki hiire seljakottidega pioneerid tervitavad meid lõbusalt ingliskeelsete hüüetega . Hiinas ollakse avalad , ei vanemad ega õpetajad keela lastele rõõmsaid tundepuhanguid , pigem hõiskavad ise kaasa . Papliehmed juba lendavad , ekskurisoonile tulnud kooliplikad , valged tutid juustes , proovivad neid kinni püüda . Oh seda lõbu , kui üks vatiehmes peo vahele jääb ! Teised ujutavad jalgu keiserlikus järves , keiserlikud punased kalad ilmuvad uudistama plikade varbaid . Üks punane kala on surnud , ulbib pinnal , kõht ülespoole , nagu päris harilik kala . Surm muudab kõik võrdseks . Punaste kalade all ujuvad mustad kalad , ei tule pinna lähedale eputama . Võib-olla häbenevad oma tagasihoidlikku välimust ? Kohe-kohe peaksid lahti minema vesiroosid . Enamik hiinlasi on siia kaasa võtnud oma söögid-joogid ning peavad murul väikeses seltskonnas piknikku nagu inglased Hyde Parkis . Selja tagant kihutab kellukeste ja kõristite helinal mööda kauni sametkatusega lõbusõidurikša , kuldtutid katuseräästas kõikumas . Hoolimata kallist hinnast proovivad hiina turistid tihti keiserlikke lõbustusi – lasevad end kanda ja tantsitada luksuskandetoolidel , lasevad end sõidutada patjade vahel luksusrikšadel . Mina lähen keiserlikule draakonlaevale , et sõita üle Kunmingi järve . Hiina madrus seob köie kai küljest lahti täpselt samamoodi nagu Euroopa madrus . Hiina turistid kiljuvad vaimustusest , kui laev kaldast eemale jõuab ning üha uued ja uued vaated silme ette jõuavad . Hiinlased ei häbene oma tundeid . Kõik on nagu vanasti – ainult et sõudjate asemel on tasase surinaga mootor . Kõrgetele kallastele on ehitatud paleed ja pagoodid , küpressid , elupuud ja mägimännid kasvavad välja mullatuist kivilahmakaist . Terve järv on sõudepaate ja vesijalgrattaid täis . Hiina turistide pildistamiskirg on üle kasvanud filmimiskireks . Randume Heatahtlikkuse ja Pika Eluea palee ees . Siin veetis enamuse oma ajast kurikuulus leskkeisrinna Cixi , kulissidetagune manipuleerija , Hiina tegelik valitseja mitmekümne aasta jooksul Qingide , viimase keisridünastia viimasel ajal. Ajan Suvepalee teatmikust näpuga rida , et teada saada , kuidas nimetatakse treppi , millest me üles läheme . Meie kirume mõnikord koha- ja muude nimede ümberristimist . Hiinas on aga peaaegu iga keiser sellele järvistule ning nendele paleedele järvede saartel ja kallastel andnud oma nimed , mis on talle varasematest nimedest õiglasemad ja paremad tundunud . Heatahtlikkuse ja Pika Eluea palee kandis varem nime Hoolsa Valitsuse palee , kuid keisrinna Cixile ei meeldinud nimes peituv täpne informatsioon . Palees on poodiumisaalis keisritroon , seda ümbritsevad kaunid sirmid , lehvikud ja toonekurekujulised pronkslaternad . Ühe keskmise suurusega siidsirmi tikkimiseks kulub terve aasta . Kogu see kompleks on oma pika ajaloo jooksul mitu korda hävinud ning taas üles ehitatud , seda ka päris viimasel ajal. <arv> . aastal , Teise oopiumisõja ajal vallutasid Inglise-Prantsuse väed Pekingi ja tegid Suvepalee tähtsamad hooned maatasa . Enam-vähem sama asi kordus <arv>. aastal . Peab ütlema , et hiinlased ei ole oma pika ajaloo jooksul kordagi sõrme külge pannud ei Buckinghami ega Versailles' paleedele , kuid Tiibetis on nad viimasel <arv> aastal küll teinud masendavat hävitustööd . Hoolimata rahva vaesusest ja riigi täielikust laostumisest , laskis toonane tegelik valitseja keisrinna Cixi Suvepalee esimesel võimalusel taastada veel kaunimana , kui see oli enne . Valitsejad tahavad alati olla surematud , nagu paljud teisedki inimesed . Sama soov valdas keisrinna Cixit , kes suutis erinevate keisrite ajal riiki juhtida <arv> aastat . Meenutame , et see oligi igaveste imperaatorite ajastu – Austria-Ungaris oli Franz-Joseph võimul ligi <arv> aastat , Inglismaal kuninganna Victoria sama kaua . Selleks , et elada igavesti , ei ristinud Cixi ümber ainult palee nime . Keisrinna võttis ka spetsiaalset igavese elu rohtu ; näeme meie käsikivisarnast nõud , kus hoiti magusat vett , millesse imerohtu segati . Nõu kannabki nime Pika Elu Allikas . Nefriitlaine palee oli keiser Guangxu'le koduaresti paigaks tema konstitutsiooniliste reformide läbikukkumise järel . Guangxu kutsus <arv>. aasta <arv>. septembril sellesse paleesse armeekomandör Yuan Shikai ning käskis tal armeega toetada reforme . Mida aga tegi Yuan Shikai , kellele oleks pidanud olema seaduseks iga keisri sõna , iga pilk , iga mõtegi ? Yuan Shikai pöördus kinnituse saamiseks intriigikeisrinna Cixi poole , kes laskis keisri vahistada ! Selleks , et asjaolusid varjata , ehitati telliskivist vanglamüür palee sisse , keisriga suhtlesid vaid Cixi erilise usalduse võitnud eunuhhid . Just keiser Guangxu tahtis oma reformidega keisri absoluutvõimu vähendada , tahtis Hiinast teha Euroopa-sarnast konstitutsioonilist monarhiat . Cixi oli aga reformide vastu , tema arvates oli taevapoja keisrivõim pärit taevast ning mitte miski maine asi ei tohtinud seda piirata . Piiramatu võimu säilitamiseks piiras Cixi taevakeisri võimu ning laskis ta müüri taha pista . Guangxu magamistuba . Sama voodit , sama tekki , samu patju , mida ma näen , kasutas vangistatud keiser <arv> aasta jooksul . Samas voodis ta ka kahtlastel asjaoludel <arv>-aastaselt <arv>. novembril <arv> suri , päev hiljem tegi siin oma viimase hingetõmbe Cixi . Rippuvate Lillede värav , Päikeseloojangu paviljon , Sündsuse lodža . Siinsetes magamistubades veetis aega keisrinna Longyu , keisrinna Cixi vennatütar , kellest Cixi tegi keisrinna selleks , et hoida keisrit oma kontrolli all ning nõnda oma võimu säilitada . Auto , mille armeekomandör Yuan Shikai kinkis Cixile , oli esimene auto Hiinas . Cixi eelistas siiski kuld- ja siidrikšat , mille talle oli kinkinud Jaapani keiser . Pika Eluea saalis elas eunuhh Li Lianying , keda Cixi usaldas täielikult . Eunuhh Li Lianyingi voodiriided olid samast kollasest kuldsiidist , mis Cixilgi , eunuhhi paleed ümbritsesid sama uhked punasest puust sambad , tema paleel oli sama kaunis hall katus nagu koduarestis keiser Guangxu paleel . Vooruse ja Harmoonia aed , Tervise ja Õnne palee , kus Cixile etendati teatritükke . Cixi vahakuju troonil . See pandi troonile ka Cixi eluajal , siis , kui päriskeisrinnal oli muud tegemist kui troonil istuda . Cixile meeldis väga vaadata linnukesi kuldpuuris , ka kellavärgiga mehhaanilisi linnukesi , mida kinkisid talle välismaa saadikud . Kui Cixi oli juba üle <arv> aasta vana , maalis Hollandi kunstnik Herbert Vos temast portree – pildil on Cixi noor ja ilus naine kaunis kuld- ja siidriietuses , hoiab käes lehvikut . Ka Guinnessi rekorditeraamatus kirjas olev maailma pikim katustatud promenaad algab väravaga Kutsu Kuud ! ning lõpeb Pilvi Hajutava väravaga . Vapustavalt ilus promenaad on <arv> meetrit pikk ja jaguneb <arv> sammastatud sektoriks ( kõigil neil on kaunikõlalised nimed ) , ühendab paleesid ja viib lõpuks järvesadamasse . Kõigist sektoritest avanevad jahmatama panevad vaated paleedele , kaljudele , järvedele ja budistlikele pagoodidele . Männipalee seisab kõrgetel jalgadel , on sel moel peidetud mändide kaharate okasvõrade sisse , meenutab natuke onni , mida meiegi poisid armastavad puudesse teha . Kannatlikkuse ja Alandlikkuse palee asub järve ääres kõrgel kaljul , sinna treppi mööda ronimine paneb lõõtsutama . Järveväraval tervitab tulijat kiri : " Hiilgavate Pilvede Nefriidiräästas " ja lahkujaga jätab hüvasti kiri : " Tähed Ümbritsevad Nefriitsüdant " . Suvepalee Tagamäel kasvavad kaljudel iidsed puud ning sealt algavad usutemplid . Nelja Suure piirkonnas on Tiibeti-stiilis templid , mis lõhuti maha <arv>. aasta Oopimisõjas ning taastati alles paar aastat tagasi . Esivanemate Pitsatite Healõhnaline Kalju sümboliseerib budistide püha mäge Xumit . Templis on kolm suurt kullatud Buddha-kuju , suurim neist on Šakjamuni , ning tema ümber <arv> päris suurt pühakut-bodhisatvat , kõik erinevates asendites lootosepoosis . Buddha tempel on ümbritsetud pagoodidega , neist Varakambri pagoodil on Glasuurkatus . Glasuurpagood on <arv>-korruseline ja <arv>-külgne , selle all on suur Buddha-kuju . Kõigi Buddhade ees on suured paberrahahunnikud , näen , kuidas inimesed panevad kogu aeg annetusi juurde . Lamaistlikud templid on võrdselt kasutusel nii muuseumi kui ka kultusekohana , üks funktsioon ei sega teist . Mõned inimesed palvetavad , teised aga lasevad endast Buddhade taustal pilti teha , enamik külastajaid aga teeb nii seda kui ka teist . Kommunistlik partei on Hiina juhtinud postkommunistlikusse aega ning inimesed otsivad uut identiteeti . Budismi mõju Hiinas kasvab . On ennustatud , et budismist võib saada praegu veel ilmaliku Hiina riigiusk . Küllap seepärast kardavadki võimud Falungongi levikut . Elame , näeme . Muidugi ei jõua ma kirjeldada kõiki paleesid , aedu , terrasse , sildu , torne , paviljone , laevu ( ka marmorist ) , ei jõua nimetadagi . Öeldakse , kui jätta millegi vaatlemine pooleli , siis saab sinna paika tagasi tulla . Ja Suvepaleesse tahaks kohe väga ja väga kunagi tagasi tulla – nagu igale poole mujalegi Hiinasse . Tee Pekingist Hiina müürini on parim , mida ma olen kuskil näinud . Mäed algavad peaaegu kohe , kui linnast välja jõuame . Kiirtee mägedes on alati suurejoonelisem kui lauskmaal . Kihutame viaduktidel ja tunnelites . Miski juba lookleb mäekülgedel . See on jäänus esialgsest müürist , mis ei ole turistide käsutuses . Vanasti , kui mu liikumismarsruudid piirdusid ainult ühe kuuendikuga planeedist , ei käinud ma üldtuntud kohtades , otsisin eksootikat mujalt , isegi šokeerivatest nurgatagustest , kuhu turistid ei satu kunagi . Elasin paar aastat Moskvas , vältisin kogu selle aja Punast väljakut ja Kremlit , et mitte endale paha tuju tekitada . Järsku otsustasin ümber , käisin isegi Lenini mausoleumis , mõtlesin , et kindlasti on kuulsatesse paikadesse kristalliseerunud mingi ajastu kvintessents , mida ei suuda rikkuda isegi need , kes ajastu valega ümbritsevad , selle omakasupüüdlikult ümber mõtestavad . Seejärel hakkasin kuulsate paikade külastamise järel tundma tavaliselt pettumust , milles on nii enda kergeusklikkuse kui ka lennuka fantaasia tajumist . Louvre'i olin vaimusilmas ette kujutanud märksa majesteetlikumana , antiikaja maailmaimesid – Giza püramiide , Efesose Artemise templit , Helicarnassose ( praegu Bodrumi ) mausoleumi tunduvalt kõrgematena , Picadilly Circust suuremana , Püha Peetruse väljakut rahvarohkemana , ainult Nutumüür Jeruusalemmas oli võimsam ja atraktiivsem , kui ma eales oleksin osanud arvata , ja see valmistas rõõmu . Hiina müüri nägemine valmistab mulle teistsugust rõõmu – müür on enam-vähem samasugune , kui ma oma vaimusilmas olin varasema informatsiooni järgi ette kujutanud . Jälle sagib palju turiste , nagu kõikjal Hiinas . Suveniiriletid ja muud müügiputkad moodustavad pikki tänavaid enne müüri . Müüakse kõige tavalisemat turistide pudi-padi – T-särke , pesapallimütse , postkaarte , esimees Mao välgumihkleid , pandakaruvõtmehoidjaid . Suured ingliskeelsed reklaamid kutsuvad müürileminejaid üles ostma head Hiina köögimööblit . Budistid etendavad oma tantsurituaali , kannavad suuri , poole inimese suurusi nukke pea kohal , kandjad keiserliku kandetooliga ühinevad nende tantsuga . Tantsivad nii nukud kui ka nende tantsitajad . Kas ma saan kunagi teada , mis sõnum peitub selles tantsus ? Kas tantsijad ise teavad seda ? Saja jüaani eest võid istuda kandetooli ja lasta end kohapeal tantsitada , paarisaja eest viiakse sind kandetooliga müürile . Mina tõmban alati kõikide teenustepakkujate ja müüjate tähelepanu , mul on tihti raske tüütutest kaelamäärijatest vabaneda . Aga näe – seda teenust ei tule mulle pakkuma keegi , ju mõeldakse kandetooli vastupidavusele ja oma jõuvarudele . Ega siis midagi , tuleb minna omal jalal . Pealegi oleks kandetooli kabiinist vaateväli liiga ahtake – ainult ettepoole . Müürile minejaid tervitab ingliskeelne loosung : " Suur Müür – inimkonna monumentaalseim töö väljendab hiina hinge ! " Kuigi USA astronautide sõnul on Hiina müür on ainus inimkäte rajatis planeedil Maa , mis on Kuult palja silmaga näha , paneb müüri kitsus selles väites veidi kahtlema . Müür pole kitsas müürina , vaid kitsas Kuu pealt vaatamiseks . Teiseks on müür mägedega enam-vähem üht värvi ning suurem osa müürist on varemeis ja sootuks metsastunud , selle peal ja külgedel kasvavad samad puud , mis kasvavad välja kaljumägede pragudest . Tänagi on müüri sees suuri rändrahne , mis on täiesti looduslikud ja on jäetud müüri ehitades oma kohale . Aga enne , kui ise pole Kuul asja uurimas käinud , ei sobi vaielda . Ja pealegi ei ole ma isiklikult kuulnud ühtki astronauti seda müüri-asja väitmas ning ma tean , kui kerged on igasugu müüdid ja müüdikesed tekkima . Hiina müür on mütologiseerunud nähtus ning on varmas sünnitama enda kohta uusi müüte . Uskumatu , aga ka eestlastel on üks müüdike Hiina müürist . Meenutagem lorilaulu Eesti piirist , mille kohta kõik teavad ainult kahte rida – kas neid rohkem ongi ? Müür on selles kohas , kus mina käisin , <arv>,<arv> meetrit lai ning enamjaolt <arv>,<arv> meetrit kõrge . Müür pidi saama <arv> <arv> li'd pikk ning tema esialgne nimi ongi olnud <arv> <arv>-li'ne Suur Müür . <arv> <arv> li'd on <arv> kilomeetrit , kuid tegelikkuses tuli müür <arv> kilomeetri jagu kavatsetust pikemgi – <arv> kilomeetrit . Müüri ehitamist alustati <arv> aastat tagasi , lõpetati vähem kui <arv> aastat tagasi . Nõnda ehitati seda rohkem kui <arv> aastat . Selle aja jooksul sai müür strateegiliselt teise mõtte – alul oli tegemist põhjapoolseid vasallriike üksteise eest kaitsva müüriga , pärast Hiina ühendamist kaitses müür Suur-Hiinat põhjast tulevate vaenlaste , mongolite ja mandžude eest . Barbaritevastase müüri ehitamine algas Qingide dünastia ajal ning seda hakati taastama Mingide dünastia ajal. Taastamine kestis <arv>. aastast kuni peaaegu <arv>. sajandini . Selge , et inimelu saab hoopis teise mõtte , kui ehitamist planeeritakse nõnda pikaks ajaks . Kellele siis üldse ehitatakse ? Isegi keisrid ei ehita iseenda jaoks , sest nendegi elu ei ole igavene , kuigi nad seda loodavad . Ehitatakse riigi jaoks , ehitatakse riigiga identifitseeruva dünastia jaoks . Kui müür kõigepealt valmis sai , siis oli sellest ka kasu , sest see suunas hunnid läände , mille tõttu nad ka Euroopasse jõudsid . <arv>. sajandi alguseks oli aga müür lagunenud ja mongolid vallutasid Hiina . Seetõttu hakkasidki Mingid müüri taastama . Tuli aga välja , et nüüd ei olnud sellest mingit kasu – põhjast tulevad mandžud allutasid Hiina . Tänaseks on taastatud ja turistidele avatud vaid üksikud lõigud . Meie külastame neist kõige populaarsemat – Pekingist loodes asuvat Badalingi lõiku , mis on ainult <arv> kilomeetrit pikk . Ka teised turistidele avatud müürijupid on umbes sama pikad , sest tänapäeval asjatut tööd ei tehta . Nüüdisaeg ei hinda gigantsust , vaid funktsionaalsust ja optimaalsust . Aga ka praegu on meeldiv müüril ringi uidata ning usutavasti on tore müüri Kuu pealtki vaadata . Müüri ehitamise mõte oligi suunatud tulevikku , aga keegi ei osanud aimata , et sajad inimpõlved teevad oma ränka tööd turistide lõbuks . Ja ka minul oleks kuidagi nadi ehitajaid ja ehitajate tagantsundijaid tänada , et nad selle müüri valmis tegid minu tuju tõstmiseks . Müüril on võitlusavad ainult põhja ja loode poole – sealt oodati vaenlast . Iga paarikümne meetri järel on aga kaitsetornid ning tornidel on avad kõigisse nelja ilmakaarde . Siis , kui vaenlane olekski jõudnud müürile või isegi üle müüri , oleksid tornid jätkanud vastupanu . Tornid on mitmekorruselised , tornide ülakorrused on turistide jaoks suletud . Ja loomulikult on poisse , kes ihkavad ainult sinna . Politseinikepaar kamandab ulakad poisid tornist maha , need kuulavad sõna , laskuvad alla , ootavad , mil korravalvurid edasi kõnnivad ning ronivad uuesti keelatud kohta . Näe , kahe müürijupi vahele on tehtud korvpalliväljak , kindlasti ajaks see meie muinsuskaitsjaid-fundamentaliste vihale . Pakutakse sõitu kaameliga ja hobusega pikki müüri . Mööda müüri sibavad suured sipelgad , kes on kevadiselt lõbusad . Magnooliad müüri ümber on õide puhkemas . Müüril voorib rahvast tihedamini kui Pekingi metroos , ikka põrkad kellegi vastu või puudutad niisama kellegi keha . Ka siin on palju meenetemüüjaid , ka siin saab vähemalt poole hinnast maha kaubelda . Ostan postkaardikomplekti , kahjuks ei ole mul väiksemat raha kui <arv>-jüaanine . Müüja keeldub algul seda vastu võtmast , viimaks nõustub , kuid laseb kupüüri kohe sõbrannal üle kontrollida – kas on ikka ehtne ? Sõbranna on kojanaine , kes müüri luuaga pühib . Sõbranna vaatab raha vastu kevadpäikest ja noogutab – ehtne mis ehtne . Müür lookleb kord alla- , aga enamjaolt ikka ülesmäge . Mõned hiinlased püüavad allamäge kohtades käsipuudel liugu lasta , nagu teevad minu pojad Ott ja Rein . Kas tänapäeval on üldse paikseid traditsioone ? Palju on buda munki , nad on mungarüüs , aga mitte palja jalu , isegi mitte sandaalides , vaid botastes . Ka munk hindab mugavust ja funktsionaalsust , haavadeta tallad ja konnasilmadeta varbad võimaldavad end paremini mediteerimisele pühendada . Kuidas sa ikka süüvid teispoolsusesse , kui vill veritseb ? Ikka üles ja üles ! Norralased turnivad müüril lühikestes pükstes , mõned hiinlased on kasukates . Hiina turistid ronivad selle sektsiooni kõige kõrgemasse punkti , tõstavad seal kaks sõrme V-kujulise võidumärgiga püsti ja lasevad end pildistada . Kõige kõrgemas punktis saab osta märke ja T-särke ingliskeelse kirjaga " Ma alistasin Hiina müüri " . Üks hiinlane annab oma fotoaparaadi minu kätte , palub , et ma teda pildistaksin . Ei tea , kuidas ta üksik on ? Kõigi meeleolu on sõbralik , kõik müüril olijad oleksid nagu ühe suure ürituse kaasosalised , hea tuju on nakkav . See on tõesti rõõm , suur rõõm , mis siin turnijaid liidab . Näen , et kõige kõrgemasse punkti saab ka köisraudteega sõita , ilmselt on see mõeldud vanureile ja invaliididele . Ja jumal tänatud , et nemadki saavad müüri nautida . Mis on järgmine asi , mille inimene valmis teeb ja mida oleks Kuult näha ? Loodame , et see tuleb pisut mõttekam , loodame , et tegijad ka ise oma tööst tulu leiavad . Kas inimene saab mõjutada nähtusi , mis nagu ei ole mõjutatavad , mis jäävad looduse või siis jumalate valdkonda ? Pekingis ja selle ümbruses on palju altareid ja mausoleume . Neist kõige kuulsam on kahtlemata Taevatempel Lõuna-Pekingis , mis ehitati <arv>. aastal ning kus kahe viimase dünastia keisrid käisid tegemas seda , mis oli keisri kohus – palumas keeruliste rituaalide keeles head saaki kevadel , vihma suvel ning andsid talvel ohvriande järgmise kevade saagi nimel . Taevatemplisse viib <arv> meetri pikkune ja <arv> meetri kõrgune kuivamaasild , mille ületamine on nagu hingeline ettevalmistus argimaailmast pühadusse . Ja tõepoolest – igal pool kilkavad ja lõbusad õpilasekskursioonid muutuvad siin päris vaikseks , koolipoisid ja -tüdruku püüavad jalataldagi tasaselt maha panna . Vilgas ja argine Peking kaob silla lõpus olematusse , inimene jääb oma mõtetega üksinda jumalate palge ette . Taevatemplis on kõik ringjas ja nelinurkne , mees- ja naisalgeline . Õigupoolest on nelinurkne ainult kahekordne müür , kõik ülejäänu on ümmargune . Vanas Hiinas peeti Maad tasaseks ja Taevast ümmarguseks , nõnda ümbritseb Maa ( müürid ) Taevast ( templid ) , takistab meil iseseisvalt jõudmast Taevasse . Tee sinna viib ainult jumalate abiga , kuid jumalaid tuleb mõjutada palvetamisega . Taevas oli yang , mehelik ja positiivne , Maa oli yin , naiselik ja negatiivne . Maapinnal seistes on raske tajuda hoonete ehitust . Ostan postkaardikomplekti ning näen ühel postkaardil Taevatempli pilti linnulennult , jumalate perspektiivis . Taevatempli korrapära lööb pahviks . Milline harmoonia ! Milline kaunis puhta geomeetria mäng ! Kui ilusti üksteisesse suhtuvad proportsioonid ! Milline ruumi ja mahtude kooskõla ! Kindlasti pidi see jumalatele meeldima , kui keiser ka ise oli tubli mees . Ma ei saa aru , miks kõikvõimalikud njuueidžlased pole oma pilke siia pööranud , miks nad ikka jamavad oma püramiididega . Taevatempel meenutab kohe esmalt tänase päeva käibemütoloogia unelmaid – kontakte tulnukatega või UFO-dega . Hea Saagi Eest Palvetamise palee on <arv> meetri kõrgune , asub kolmekordsel , ringjal , bastionisarnasel muldalusel , on ise ringjas ja kolmekordne ning lisaks veel kolmekordse ja ringja katusega . Küsimus ja kahtlused jumalate olemasolust langevad hoopis ära , sest niisuguses ruumis lakkab argiteadvus domineerimast sakraalse alge üle inimeses . Rituaali puhul ei teki ka teeskluse ja ehtsa pühendatuse probleemi . Kindlasti palvetasid siin paarkümmend viimast keisrit tõemeeli ja võib-olla oli nende palvetest kasugi – igatahes ei vajunud keisrite-Hiina kokku viletsate saakide või toidupuuduse tõttu . Seda enam , et keisrite palveid saatis Taeva-preestrite astroloogiline ja üsnagi materialistlik astronoomiline tegevus . Näe , keiser Qianlong võttis oma kohust vastutada hea saagi eest nii tõsiselt , et laskis endale <arv>. aastal , oma <arv>. sünnipäeval , müüri teha lisavärava , mille kaudu sai Keelatud linnast otse palvetama tulla ega pidanud tegema suurt ringi , lastes end kanda peavärava ja kuivamaasilla kaudu . Hea Saagi Eest Palvetamise palees on altarid Suurele Hiilgusele ( Päikesele ) , paljudele planeetidele ja tähtedele . Palee varalaegas on katuse all , seda hoiavad neli siseringi sammast , mis vastavad neljale aastaajale . Välisringis on <arv> sammast , mis vastab <arv> tunnile päevas ja <arv> kuule aastas . Kogu templistiku ja altarite arhitektuur on üles ehitatud numeroloogiale ja arvumaagiale . Eurooplane arvab , et astronoom ollakse teleskoobi abil , eurooplane ei tule enam selle pealegi , et astronoom võib olla ka mõtisklustesse süüvides ja palvetades . Tänagi näeb templis taevakummardajaid palvetamas , nõnda kaob siingi piir muuseumi ja pühakoja vahel . Taevakummardajate austuse objektiks oli ikkagi keiser , esimene taevapoeg taevapoegade seas , taeva maapealne esindaja , kogu usk teenis keisri ja riigi püsimise huve . Keda austavad tänased taevakummardajad , kui viimase keisri Pu Yi surmast on möödas üle <arv> aasta ? Lisaks kahele nelinurksele müürile on Taevatempli ümber veel ringjas Kajamüür – sosista ükskõik kus müüri ligidal , ikka on su tasaseimgi hääl kogu Kajamüüril kuulda . Proovime järele – jah , ka eestikeelne sosin on kuulda , akustikaseadused ei erista keeli , kehtivad alati . Muidugi sünnitab säärane <arv>. aastal püstitatud arhitektuurne ime legende . Ma võin eksida , aga minu teada ei ole ehituse eesmärki õnnestunud selgitada , kindlasti oli oma osa liturgial . Jutud salapolitseist , kes tahtis kontrollida palvetajate palvete lojaalsust , mida ma juhtusin lugema ajakirjandusest ajal , mil Hiina ja Nõukogude Liidu suhted olid väga halvad , tunduvad naiivsed , sest esiteks oli Kajamüüri heli edasikandev efekt kõigile teada ja teiseks oleks pidanud säärane salapolitsei olema <arv> protsenti ateistlik , sest vähegi usklik salapolitseinik oleks kohe arvanud , et Taevast kontrollitakse temagi tegevust ja kindlasti ei meeldi suurele otsustajale seal Taevas , et temale määratud palvet kuulatakse pealt . Kahe nelinurkse müüri vahele on püstitatud mobiiltelefoni tugijaama kõrgune mast , samas küpressisalus korjavad inimesed hapuoblikaid . Võib-olla on Taevatempli territooriumil moodne tehnikagi tegusam ? Võib-olla saavad siin hapuoblikad vitamiinisemaks ? Ja hapuoblikakorjajad kannavad kauneid päikesevarje , millest on abi ka vihma puhul . Nagu igal pool Hiinas , on ka siin näha tuulelohede lennutajaid . Just siia sobivad need kirevad ja eredad paberlinnud väga hästi , täpselt samuti nagu pilvelõhkujate peegelfassaadide ette . Ja lennutajaiks ei ole ainult lapsed , ehkki neid võib näha seda keerulist mängu mängimas rohkem kui täiskasvanuid . Kas väljendub lohelennutamises igavana püüd Taevasse jõuda ? Või vähemalt Taevaga mingi kontakt sisse seada ? Mehelikule Taevatemplile Lõuna-Pekingis vastab naiselik Maatempel Põhja-Pekingis ( need jäid Keelatud linnast võrdsesse kaugusesse ) , mis on juba rohkem observatooriumi kui pühakoja moodi , kui nende kahe vahel saab üldse vahet teha . Keskaegseid observatooriume on Pekingis ja selle ümbruses rohkemgi , aga veel rohkem on pühakodasid . Olgu vahemärkusena öeldud , et Hiina suhtes ei klapi hästi europotsentristlik periodiseering vana- , kesk- ja uusajaks , sest need sõnad tekitavad meis assotsiatsioone , millega Hiina ajalool ei ole mingit pistmist . Hiinlased periodiseerivad oma ajalugu keisridünastiate ja keisrite valitsemisaja järgi , ja see sobib neile ilusti , kuigi marksismi võidukäigu aegu prooviti ajutiselt kasutada euroopalikku malli – ilma selleta poleks saanud marksismi jutlustada , lugu poleks välja tulnud , koodid ja paroolid oleksid hakanud tühjalt susisema . Hiina on iidsetest aegadest saadik olnud polüreligioosne maa , siin on tegutsenud mitmed usud ja usuvoolud . Eriti sel ajal , mida Euroopas nimetatakse keskajaks ning mil Euroopas peeti hoolega ususõdasid nii moslemite vastu kui ka kristluse sees , paistis Hiina silma oma tolerantsusega , mis on tänaseski Euroopas malliks saanud . Pekingis ja selle ümbruses domineerivad budistlikud pühakojad . Küpse ja Metsiku Mooruspuu templi ehitamist alustati <arv> aastat tagasi , tegemist on vanima kultusehoonestikuga Pekingis . Ehitist jätkati rohkem kui <arv> aasta jooksul Jini , Yuani , Mingi ja Qingi dünastia ajal ning praeguseks on seal rohkem kui <arv> pagoodi . Just see tempel sobib suurepäraselt budistliku arhitektuuri ajaloo uurimiseks . <arv> . aastal avastasid arheoloogid Pekingi lähedalt Piksemürina koobastiku , kus on tuhandeid sambaid , igal sambal üsna palju Buddha-reljeefe . Kirjade järgi on kindlaks tehtud , et Piksemürina koobastik uuristati <arv>. aastal . Dharmamere templis Cuiwei mäe jalamil on suured budistlikud , värvilistena säilinud seinamaalingud . Taevassiniste Pilvede templis Lõhnavate mägede jalamil on <arv> kalliskividega kaetud arhati kuju ja Teemanttrooni pagood . Seal on ka Hiina Vabariigi ( <arv> ) rajaja marssal Sun Yat-seni memoriaalsaal . Budistlikus templis ! Aga seegi fakt tõestab sallivust – nii budismi kui ka vabariiklaste sallivust . Hõbemägedes , Dharma Hiilguse templis oli <arv> munga- ja nunnakloostrit , praegu võib seal imetleda pagoodide metsa – mitmest ajastust pärit pagoodid on tihedalt üksteise kõrvale püstitatud . Kohe Taevassiniste Pilvede templi kõrval on ( Poollamaskil ) Nõjatuva Buddha tempel , kus lamav , kuid küünarnukile pead toetav Buddha-Šakjamuni annab surres oma <arv> viimast õpetust . Šakjamuni pronkskuju on <arv> meetrit pikk ja kaalub <arv> tonni . Harmoonia ja Rahu laamaklooster oli mandžust keisri Yongzhengi ( valitses <arv>–<arv> ) residentsiks siis , kui keiser veel alles prints oli . <arv>. aastal muudeti residents laamakloostriks , täna võib selle seintelt leida mandžu- , mongoli- ja tiibetikeelseid kirju , mille erinevus hieroglüüfidest torkab silma isegi treenimata pilgule . Sama kloostri Otsatu Õnne tornis võime imetleda Buddha-Maitreja <arv>-meetrise läbimõõduga <arv> meetri kõrgust kuju , mis on välja lõigatud ühest jämeda puu tüvest . Kuju kinkis <arv>. aastal Qingi dünastiale seitsmes pantšen-laama . Virgumise templis on Avatansaka kell , mis on suurim maailmas – see on <arv>,<arv> meetrit kõrge , läbimõõduga <arv>,<arv> meetrit ja kaalub <arv>,<arv> tonni . Kella mõlemale küljele on graveeritud <arv> <arv> hieroglüüfi . Kell on valatud <arv>. sajandil ning selle kumedaid , madalakõlalisi lööke oli kunagi kuulda kümnete kilomeetrite kaugusel . Hiina on taoismi sünnimaa . Käime oma reisi lõpupoole ära isegi taoismi ühes alguspunktis – väikese järve ääres suure mäe tipul . Pekingis on aga taoistlik Valgete Pilvede tempel , mis on ehitatud <arv>. sajandil . Esialgu ei saa arugi , mille poolest taoistlik tempel erineb budistlikust , sest tempel on nii seest kui ka väljast enam-vähem samasugune – hiilgav värav ja lõvikujud templi ees , punasest puust sammastega sammassaal , kaunis , dekoreeritud värvilagi , peaaegu samasugused kardinad seintel , peaaegu samasugune altar . Siis aga lööd endale sõrmedega vastu laupa ning imestad , kuidas võis jääda tähele panemata tohutu suur erinevus – taoistlikus templis ei ole loomulikult Buddha-kujusid , kuigi muud kujud on seal olemas . Pekingis Härja tänava kandis elavad peamiselt Hiina moslemid , seal on ka nende kõrge minaretiga mošee . Jesuiidid on Hiinas alati teinud head misjonitööd , pöörates katoliku usku palju inimesi . <arv>. aastal ehitatud Pekingi Xishiku katedraalis mul käia ei õnnestu , küll aga külastan nädala pärast Xujiahui katedraali Shanghais . Varem arvasin , et küllap see on täis välismaalasi . Aga ei . Mulle tundub seal koguni , et ma olen ainus välismaalane , teised kõik on hiinlased – preester , preestri abilised , küünalde müüjad eeskojas , aga eelkõige palvetajad . Ka ei juhtunud ma kuulma sõnagi ladina ega muud imelikku keelt , minu arvates oli kogu liturgia hiinakeelne . Vist vastab tõele , et kommunistid sundisid oma katoliiklased lahti ütlema sidemetest Roomaga . Kultuure ja tsivilisatsioone iseloomustab kõige paremini suhtumine surma , see , kuidas inimesed surmaks valmistuvad , ning see , mida arvatakse tulevat surma ( maise elu ) järel . Meie kristliku põhjaga ( pool ) ateistlik kultuur on siinjuures kõige labasem – meie kultuur ei arva surmast õigupoolest mitte midagi ; meie , eurooplased , oleme surmale selja pööranud , ei tee surmast väljagi . Meie suhtumist iseloomustab sentents : surm pole meie asi , sest kui oleme meie , siis ei ole surma , ja siis , kui on surm , pole jälle meid . Meile vastukaaluks on olemas kultuure , näiteks mehhiko-indiaani kultuurid , milles kogu elu on ettevalmistus surmaks , eluks teispoolsuses . Ka vanas Hiinas usuti elusse pärast surma . Keisri tegevus ei lakanud surmaga . Pekingis ja selle ümbruses on väga palju hauakambreid ja arheoloogid avastavad üha uusi . Paljude mausoleumide asukohad on teada , kuid neid pole veel uuritud , sest tänapäeva täppiskaevamine nõuab aega ja kannatlikkust . Võib päris kindel olla , et eelolevad aastad ja aastakümned pakuvad meile põnevaid uudiseid selle kohta , kuidas elati ja surdi sadu ja tuhandeid aastaid tagasi . Praeguseks välja kaevatud ja turistidele vaatamiseks avatud hauakambrid erutavad meie meeli , panevad mõtlema elu põhiküsimuse üle . Eelkõige lööb pahviks niisuguste arhitektuuriliste mängude ulatus . Keisrile läks surma järel vaja märksa suuremat territooriumi kui eluajal . Hauakambrite kompleksi kuulub alati looduslik mägi , mille jalamil hauakamber asub , kujudega palistatud tee , maapealsed tornid ja pühakojad ning suured maa-alused ruumid , mis on täis mööblit , sõjariistu ning muud vajalikku . Ühe dünastia hauakambrid ehitati ühte paika . Näiteks kasutasid Mingid <arv> ruutkilomeetri suurust ala , kuhu püstitati mausoleume <arv> aasta jooksul ning mida ümbritses <arv> kilomeetri pikkune müür . Iga hauakamber asus ise mäe jalamil , hauakambrist hauakambrisse viis rohkem kui <arv> kilomeetri pikkune Püha Tee , millel oli palju tohutu suuri väravaid ning mille kummaski ääres olid kas loomade või inimeste kujud . Üks , <arv>. aastal ehitatud värav on <arv> meetri kõrgune ja <arv> meetri laiune . Värava sees on veel omakorda <arv> paari inim- ja loomakujusid . Inimkujudeks on kolme liiki ametnikud , keda keisril läks vaja eluajal ning kes aitavad tal riiki juhtida ka pärast surma – sõjaväe- , tsiviil- ja kultusametnikud . Saame teada ka , milliseid loomi läheb keisril tarvis pärast siinsest ilmast lahkumist – lõvisid , greiffe , ükssarvi , kaameleid , elevante ja hobuseid . Mida ta küll nendega tegi ? Changlingi torni alus on rohkem kui kilomeeter lai . See on ehitatud <arv>. aastal keiser Chengzu mausoleumi peale , mausoleumis on peidus Aarete Linn , mille pindala on <arv> <arv> ruutmeetrit . Eluajal tuli keiser toime palju väiksema ruumiga , sest elu on vaid ettevalmistus surmaks , elu on igavese elu eelmäng . Maa alla ehitatigi terved paleed , kuhu oli valmis pandud kõik eluks vajalik , sealhulgas ka kõige tähtsam , ilma milleta keisri elu on mõttetu – troon ja troonimispink . Qingide dünastia hauakambrid asuvad Pekingist idas , Mingide omad loodes . Hauakambrite lahtikaevamine jätkub , sellega ei kiirustata . Mõned hauakambrid pakuvad arheoloogidele ning hiljem kõigile ajaloolastele ja ajaloohuvilistele suurima üllatuse kui mis tahes kallis varandus – need on tühjad , neis ei ole keisrite ega keisrinnade põrme , on ainult kõik surmajärgseks eluks vajalik . Mida see tähendab ? Sellele küsimusele ei ole suudetudki vastust anda . Võib-olla elavad keisrid tõesti edasi Taevariigis , seal , kust nad ajutiselt Maa peale tulid , et inimesi aidata ? Igatahes ei ole nad kaasa võtnud mitte ühtki asja , mis oli neile kaasa pandud . Ka hauakambrite juures on palav kevad , õnneks on maa all meeldivalt jahe . Keisrite troonipingid maa all on kujunenud kultuskohtadeks , nende ette on loobitud suur hunnik paberraha . Kas seda tehakse keisri või iseenda heaks ? Kui eestlasi on miljon ja Eesti Vabariigi kultuuriministeerium on kolmekorruseline , siis kui kõrge peaks olema Hiina kultuuriministeeriumi hoone , arvestades seda , et hiinlasi on miljard ? Hiina kultuuriministeerium on siiski ainult <arv>-korruseline ja meie Hiinas-oleku viienda päeva õhtul annab ministeeriumi Välisvahetuse Keskuse asedirektor Lu Jun meie saabumise puhul piduliku õhtusöögi . Liftist väljumise järel läbime pika , kauni vaibaga koridori , mille kummalgi pool on kabinettide uksed , uksevahedes aga kenad neiud , kes seisavad meie auks spaleeris , naeratavad meile kaunist hiina naeratust . Dineeruumi uksel tervitab meid härra Lu Jun. Õhtusöök on üks kõige jutustavamaid ja märgirohkemaid asju hiina kultuuris , nagu see vanasti oli ka Euroopa kultuuris . Kahju , et tänapäeval on õhtusöögi tähendus Euroopas kadumas , protestimaiad kriitikud ja boheemlased peavad seda operetliku diplomaatia või veel operetlikumate aadlirituaalide osaks . Hea , et Hiinas on õhtusöögi tähendus säilinud , mis räägib lugupidamisest oma kultuuri ja ajaloo vastu . Istume ümmarguse laua taha , mina härra Lu Juni paremale ja fotograaf Tõnu Noorits vasakule käele . Peale meie kolme võtab õhtusöögist osa veel Välisvahetuse Keskuse Ida-Euroopa ja Kesk-Aasia osakonna juhataja Yuan Jianwu , välisvahetuse ekspert Lou Baiqian , meie saatja Wang Li Yuan ning hiina-inglise keele tõlgid . Ümmarguse laua peal on mustjast klaasist ringjas ketasalus , millele pannakse kõik road nõnda , et soovija saab ketasalust keerutades nihutada endale ligemale roa , mida ta parajasti soovib võtta . Serveeritakse eelroad , jutt käib meie kavatsustest . Tahame teha Hiinast kaks raamatut – ühe rohke tekstiga ja väheste piltidega , teise paljude fotodega ja vähese tekstiga , teist võiks nimetada fotoalbumiks . Üksteise järel tuuakse uued ja uued road . Kahtlemata on jututeemad ja road omavahel seoses , ja kunagi tahaks selle endale selgeks teha . Härra Lu Jun räägib meile Hiina majanduse saavutustest . Aastaks <arv> peaks Hiina mööduma USA-st rahvusliku koguprodukti kogumahu poolest ning aastaks <arv> rahvusliku koguprodukti poolest ühe elaniku kohta . Kui seda oleks öeldud mulle meie saabumise esimesel päeval , siis oleksin olnud skeptilisem . Nüüd olen aga näinud juba säravaid pilvelõhkujaid , veel rohkem ülikõrgeid tornkraanasid uusi pilvelõhkujaid ehitamas , pikapeale kaldun uskuma selle projekti reaalsusse . Põgusalt ja diplomaatiliselt puudutame olukorda Venemaal . Võib-olla meie välisministeerium hakkab minu peale pahandama , aga ma ütlesin – esindades küll Eesti Vabariiki – oma isikliku arvamuse : Eesti sõber on Boris Jeltsin . Maailmas seisab tohutul hulgal vaba raha , mis ainult otsib kohta , kus oma suurust kasvatada . Hiinasse voolab sadu miljardeid dollareid , Venemaal on raskusi võlgade saamisega . Venemaad tabas demokratiseerumise järel täielik kollaps , Hiina sammub õitsengu teed . Investeerijate põhitingimuseks on poliitiline stabiilsus , alles teise punktina vaadeldakse soodustusi , mida kapitali paigutajale tehakse . Hiinas on soodustused väga suured , suur osa Hiina rannikulinnadest kuulub mitmesugustesse erimajandustsoonidesse , mis meelitavad Hiinasse tohutul hulgal välisraha , mis omakorda annab tööd <arv>,<arv> miljardile hiinlasele . Aga eelkõige valitseb Hiinas poliitiline stabiilsus . Hiinat juhib endiselt kommunistlik partei , millel on <arv> miljonit liiget ( rohkem kui Itaalias või Suurbritannias elanikke ) , põhiseaduse järgi ehitab Hiina endiselt sotsialismi . Septembris <arv> , kompartei <arv>. kongressil , kuulutati juhtivaks ideoloogiaks Deng Xiaopingi sotsialistliku turumajanduse teooria . Siin-seal Hiinas võib näha üksikuid Mao Zedongi ja Deng Xiaopingi kujusid , neid on tunduvalt vähem kui Türgis on Kemal Atatürgi ja Venetsueelas Simon Bolivari või omaaegses ENSV-s Lenini kujusid , siin-seal torkavad mõnel majaseinal või tahvlil silma marksistlike autoriteetide hüüdlaused ( ka inglise keeles ) , ka neid on vähe ja kord oli Marx kirjutatud ilma r-täheta , sest hiinlased ise r-häälikut ei häälda . Lisaks kommunistlikule parteile tegutseb juba aastakümneid kaheksa väikeparteid , aga neid oli ka Saksa Demokraatlikus Vabariigis . Mingit mõju neil muidugi ei ole . Loetlegem ! Guomindangi Hiina Revolutsiooniline Komitee ( asutatud jaanuaris <arv> , <arv> <arv> liiget ) ; Hiina Demokraatlik Liiga ( asutatud oktoobris <arv> , <arv> <arv> liiget ) ; Hiina Rahvuslik Demokraatlik Ülesehitamise Assotsiatsioon ( asutatud detsembris <arv> , <arv> <arv> liiget ) ; Hiina Demokraatia Edendamise Assotsiatsioon ( asutatud detsembris <arv> , <arv> <arv> liiget ) ; Hiina Talupoegade ja Tööliste Demokraatlik Partei ( asutatud augustis <arv> , <arv> <arv> liiget ) ; Hiina Zhi Gong Dangi Liikumine ( asutatud oktoobris <arv> , <arv> <arv> liiget ) ; Jiu Sani Ühing ( asutatud detsembris <arv> , <arv> <arv> liiget ) ; Taiwani Demokraatliku Omavalitsuse Liiga ( asutatud novembris <arv> , <arv> liiget ) . Võib oletada , et rahapaigutajate ja Hiina juhtide huvid langevad kokku – ei mingeid samme , mis võiksid põhjustada ebastabiilsust . Raha ja võim manitsevad ettevaatusele , Hiina pikk ajalugu õpetab talitama targu , mitte kiirustama . Kõik kiirustamised Hiina ajaloos on lõppenud halvasti . Minu põlvkonnale meenub eelkõige kultuurirevolutsioon , ent ka keisririigi lõpp <arv>/<arv> . aastal põhjustas suuri segadusi . Isegi valitseva partei nimemuutus võiks saada ebastabiilsuse allikaks , põhjustada suuri vaidlusi . Missugust nime võiks kanda Hiina valitsev partei ? Arengupartei ? Rahvapartei ? Edupartei ? Jätame selle siiski hiinlaste endi otsustada , aga spekuleerime edasi . Teeme seda , mida ajaloolane , sinoloog ja politoloog teha ei tohiks , aga mis on literaadile leivaks . Võib oletada , et kui N. Liidus oleks KGB ülem ja NLKP peasekretär Juri Andropov valitsenud tunduvalt kauem , kui saatus talle oli määranud valitseda , oleks N. Liit valinud Hiina tee . N. Liidus oleks säilinud küllaltki autoritaarne üheparteisüsteem , N. Liit oleks jäänud lagunemata ( ka Eesti poleks saanud vähemalt Andropovi valitsemisajal taasiseseisvuda ) , majandus oleks korda tehtud ja tohutu enamik toonasest elanikkonnast ei oleks osanud paremast elust unistadagi , ja seda sugugi mitte üksnes Vene Föderatsioonis . Poliitilist demokraatiat vajab väga väike osa rahvast , majanduslikku demokraatiat läheb tarvis juba natuke suuremal osal inimestest ning selle oleks Andropov pikapeale toonud . Kui Baltimaade ja Kaukaasia rahvad , Moskva , Leningradi ja teiste suurlinnade intelligents välja arvata , oleks rahvas Andropoviga võib-olla rahul olnud . Andropovi järel pääses N. Liitu valitsema Andropoviga võrdselt põdur Konstantin Tšernenko , kes tahtis taastada brežnevistlik-stalinlikku režiimi ning see ainult kiirendas järgmise valitseja Mihhail Gorbatšovi demokraatiasarnaseid reforme , mis olid nii harjumatud , et N. Liit kärises mitmest otsast puruks . Piisas ainult suhtelisest sõnavabadusest , ja koloss oligi prantsatanud kraavi . Kui Hiinas ei oleks olnud väga kurbi sündmusi Tiananmenil , kui Hiinas oleksid etteotsa pääsenud ja jäänud Gorbatšovi-taolised liberaalkommunistid , oleks arvatavasti Hiinagi lagunenud õige mitmeks osaks , mis ei oleks sugugi meeldinud USA-le . USA on alati toetanud ühtset Hiinat , tegi seda juba rohkem kui sada aastat tagasi oopiumisõdade järel , kui Hiina oleks lagunenud algul koloniaalriikide mõjutsoonideks , hiljem nende tsoonide järgi eri riikideks . Aga siirdugem tagasi õhtusöögiteemade juurde . Hiinas on rahvusliku koguprodukti kasv üle <arv> protsendi aastas juba tosinkonna aasta jooksul , seda peetakse majanduse riikliku juhtimise saavutuseks . On suudetud vältida katastroofe , mis vapustasid Brasiilia , Mehhiko ning Lõuna-Korea samuti enam-vähem riiklikult juhitavat majandust . Ameeriklased on muidugi teist usku – nende arvates põhjustab finantssüsteemi kokkuvarisemisi just riigi sekkumine majandusse , ent ka nemad tulid oma suurimast , <arv>. –<arv> . aasta kriisist välja alles siis , kui president Franklin Delano Roosevelt pani majanduse taha riigivankri . Võib muidugi lõpmatuseni vaielda , kas sellest oli kasu või mitte , liberaalid olevatki tõestanud , et kriis oleks riigi sekkumata lõppenud varem . Minu meelest on siin tegemist usuküsimusega . Riigi osalus majanduses ei tee majandust ei halvaks ega heaks . Majanduse efektiivsuse otsustavad hoopis teised asjad ning eelkõige vist juhtimise oskus ja paindlikkus . Kui riik ikka mitukümmend aastat ainult halba nõu annab ning ainult parteibürokraate kõrgetele kohtadele sokutab , siis kõrbeb majandus põhja ; kui aga riiklikult suunatava majanduse juhtimine on õigel teel , võib suurt ja kiiret edu saavutada . Riiklikult juhitavas majanduses on aga riskifaktor suurem , sest üks riiklikult tehtud viga hõlmab tervet majandusharu või koguni riigi majandust tervikuna . Erafirmas tehtud viga hõlmab ainult seda firmat ning võib põhja viia ainult ühe firma . Aga mis siin vaielda ! Kümnekonna aasta jooksul on meil vastus käes , näeme , kas riiklikult juhitavas Hiina majanduses on suudetud vältida majanduse tsüklilist , kriisideta arengut . Seni on vastu peetud . Edasi puudutame olukorda Jugoslaavias ( veel ei ole NATO raketid tabanud Hiina saatkonda Belgradis ) , ütleme , et Eesti valmistub peavarju andma viieteistkümnele Kossovo põgenikule . Lu Jun küsib tõlgi kaudu üle , kontrollib , kas temani jõudis ikka õige arv . " Jah , viisteist . Põgenikke vastu võttes täidame Euroopa Liidu ettekirjutusi , kuigi see moodustab tohutu suure hulga meie immigrantide kvoodist , " kordan ja täpsustan . Härra Lu Jun on selleks liiga viisakas ja liiga palju diplomaat , et arvu <arv> puhul naeratada , sest seda võiksime me tõlgendada üleolekuna . Ainuüksi Pekingis elab kümme korda rohkem inimesi kui Eesti Vabariigis , Eesti osaks on olla üks Pekingi linnaosa . Hiina dimensioonid on tõesti hiiglaslikud . Hõlmamatu on nii vertikaalmõõde ( ajalugu ja kultuur ) kui ka horisontaalmõõde ( territoorium ja elanike arv ) . Uurisin Hiina statistikaraamatust Hiina provintside ja elanike arvu . Kõik näis algul klappivat , siis aga märkasin , et Pekingis elab nende andmete järgi ainult <arv>,<arv> miljonit inimest . Kuskil pidi olema viga . Ja siis tabasin . Tavaliselt tuleb arvudele tulbas lisada kolm nulli , nõnda et ühest saab tuhat , tuhandest miljon . Hiina statistikaraamatus aga peab otsa panema neli nulli – nii neile numbritele , mis näitavad provintside pindala , kui ka neile numbritele , mis näitavad elanike arvu ! Nõnda – Hiina keskmine provints on Saksamaa-suurune ja selles elab umbes nõnda palju inimesi nagu Hispaanias . Suurimad provintsid on Xinjiangi Uiguuri Autonoomne Regioon <arv>,<arv> miljoni ja Tiibeti Autonoomne Regioon <arv>,<arv> miljoni ruutkilomeetriga , suurimad provintsid elanike arvult on Henan <arv> miljoni ja Shandong <arv> miljoniga . Ma ei pane tähelegi , kui oleme oma õhtusöögil jõudnud kõige teravama teemani – Hiinas viljeldava ühelapsepoliitikani . Hiinlasele omase distsipliini- ja hierarhiatunnetusega on valitsuse poliitika üldiselt ellu viidud , nõnda et mingeid karistusvahendeid ei lähegi nagu vaja . Siiski kaotab perekond , kuhu sünnib teine laps , õiguse sotsiaalabile , isegi arstiabi ja kool muutuvad tasuliseks . Nii on Hiina perekondades peaaegu kõikjal üks laps , ka linnapildis on näha vähe lapsi ja raskejalgseid naisi , ainult mägedes ja vähemusrahvuste juures ning kuuldavasti ka hiljuti liitunud eriõigustega Hongkongis kilkavad teedel ja tänavatel rõõmsad lastesalgad . Välismaailmale , eriti religioossetele ringkondadele ja ateistidest feministidele , on see üks mõistetamatuid aspekte Hiina sisepoliitikas . Kuidas ikka keegi võtab õiguse teise eest otsustada , kui palju lapsi tema endale teeb ? On ju ema- ja isainstinkt mitmepalgeline : mõnes peres armastatakse suurt lastekarja , teises aga soovitakse olla sootuks lasteta . Mõni isa kohe vajab poega , teisel on ainukese tütregi üle hea meel . Kas elu ja lapse sünd ei kuulu hoopiski jumala valdkonda , kuhu inimene ärgu oma nina toppigu ? Taas jõuame põhiküsimuseni : kas inimene on kõige mõõt , iseväärtus ja lõplik üksus või on ka inimene millegi suurema osa , mida seesama inimene peab teenima ja mille nõudmistele alluma . Kui ma ei eksi , siis on see probleemiks ainult euroopaliku individualismi pinnal sündinud ja kasvanud inimesele . Kollektivistlik-religioosse mõttelaadiga inimesed mõistavad Euroopas hiinlasi kahtlemata paremini . Hiinas on kogu ajaloo vältel teatud , et inimene on riigi , ühiskonna osa . Inimene pühendab ennast mingi kõrgema idee teenimisele , mitte ei rabele iseenda mugavuse nimel . Lu Jun räägib , et paljulapseline Hiina jääks vaesusesse , riigil jääksid saavutamata kõik püstitatud eesmärgid . Oma reisi eelviimasel päeval vestlen Pekingi eestlase Indrek Pargiga , kes samuti toetab ühelapsepoliitikat , ütleb , et ka kõige kriitilisemalt oma riiki suhtuvad hiinlased pooldavad just sisepoliitika seda aspekti . Välismaal kõige vaieldavam suund Hiina sisepoliitikas on Hiinas konsensuslik , keegi ei vaidle sellele vastu . Hiina suurlinnade tänavatel võib tänagi näha lapskerjuseid , kes lausa ründavad välismaalasi , mangudes neilt raha . Eriti palju on neid Shanghais . Ühel öösel hilja tulen Shanghais oma hotelli poole . Reklaam pilvelõhkujatel on juba kustutatud , põlevad vaid tänavavalgustuslambid . Peatun aeg-ajalt , et linnaplaanilt kontrollida , kas ma lähen ikka õiges suunas . Aga kaarti lahti voltida on võimatu – nagu ma seisatan , nii ründavad mind kümned poisikesed , kes lausa nõuavad minult raha . Pekingis näen , kuidas taksojuht peab viietärnihotelli ees kinni takso ning kohe on poisikeste parv ümber auto , et rünnata välismaalast , kes peaks autost välja astuma . Juhtub hoopis nii , et taksojuht peletab poisikesed eemale ning alles siis avab ukse kliendile . Hiljem kuulen , et need poisikesed ei olegi ei Pekingi , Shanghai ega teiste suurlinnade elanikud . Nad on toodud küladest . Vanemad mehed on poisid pannud kerjama , et endale elatist teenida . Nõnda – eurooplane ning feministid ja inimõiguslased kogu maailmas võivad tõesti võidelda selle nimel , et iga perekond otsustaks ise , kui palju ta lapsi muretseb . Aga küllap peaks lapsearmastus ning ema- ja isainstinkt suunama perekonna tegevust juba enne lapse muretsemist ning hoolitsema selle eest , et laps ei sünniks vaesusesse . Ja nüüd jääb küsida : kes armastab lapsi rohkem , kas see , kes töötab välja ühelapsepoliitika juurutamise küllaltki karmid meetodid , või see , kes tahab suurearvulisi perekondi , nagu neid veel praegugi võib näha Hiina mägikülades ? Hiina statistika järgi on viimase <arv> aasta jooksul täielikust vaesusest välja toodud <arv> <arv> miljonit inimest . See on omalaadne maailmarekord . Ka kirjaoskamatusest hakatakse jagu saama . Ja seda kõike on tehtud ühelapsepoliitika abil . Ei ole vist mõtet kasvatada kirjaoskamatute lapskerjuste hulka suurlinnade öistel tänavatel , tarvis on ajada niisugust poliitikat , et ei oleks ei lapskerjuseid ega mehi , kes õnnetud väikemehed enda huvides kerjama panevad . Mis saab tulevikus ? Õige pea läheb India elanike arvu poolest Hiinast mööda , uue sajandi teisel poolel tõenäoliselt ka Indoneesia , Brasiilia , Pakistan , Bangladesh ja Nigeeria . Hiina rahvas vananeb , pensioniealised moodustavad üha suurema ja suurema osa rahvastikust . Aga pole viga . Eespool kirjutasin , et pisikesed poed ja töökojad on Hiinas lahti terve ööpäev , et hiinlase päev ei jagune tööajaks ja vabaks ajaks . Tundub , et hiinlase eluigagi ei jagune tööaastateks ja pensionieaks : hiina mees ja naine teevad tööd kuni surmani , juhul kui nende amet on seotud isikliku omandiga . Kuigi ei julge ennustada , kas niisugune tava püsib või mitte , peab ometi ütlema , et nõnda on see olnud aastatuhandeid . Noori jääb üha vähemaks , konkurents positsioonikate kohtade peale üha väiksemaks . Tööpuudust ja vaesust ei ole ette näha . Aga esitagem julgem küsimus : mis saab traditsioonilisest hiina kollektivismist ? Kas ühelapsepoliitika ei tekita euroopalikke individualiste ? Ei tea , ei tea . Piduliku õhtusöögi lõpul kingib härra Lu Jun meile hiina klassikalise muusika CD-plaatide komplekti , Tõnu Noorits kingib oma suure fotokalendri , mina näidendiraamatu Ungern-Sternbergist , mille tegevus toimub osalt ka Põhja-Hiina territooriumil . Hiina oopereid ja klassikalise muusika kontserte olen õhtuti kuulnud ja näinud televiisorist , esialgne tõrge on haihtunud ning hiljem kuulan ka kingitud plaate suure huviga . Ka lahkumistseremoonia on täpselt paigas – näitsikute spaleer koridoris kummardab ja naeratab , kui me mööda vaipa nende vahelt läbi , lifti poole läheme . Eks me kõik ole väheke ksenofoobid ja rassistid , eks meil kõigil on eelarvamusi teiste rahvaste suhtes , eriti niisuguste suhtes , kellega kontaktid puuduvad . Vanasti , kui meie rahvas päris paikne oli , sosistati imelikke kuulujutte isegi lätlaste kohta . Nõukogude ajal , kui rahvas sunnismaiseks tehti , omistati veidrusi ja kummalisusi soomlastele . Hiinlaste kohta on aga kumu jäänud , sest Hiina on kaugel ja hästi põnevaks aetud , ergutab rahva fantaasiat . Üks püsivamaid jutte , mis eestlaste hulgas liigub , on see , nagu oleks piiblis maagiline ennustus , et hiinlased saavad maailma valitsejaks ning et kollane rass võidab . Võiks ju küsida , kas niisugune kuulujutt on hiinlased meie rahva jaoks meeldivamaks või ebameeldivamaks muutnud ? Ma võin eksida , aga mulle tundub , et ühtaegu on see tekitanud hirmu ja ka meeldivamaks muutnud , hiinlased on saanud eestlaste kujutluses missioonirahvaks , kellel on tulevikus täita kindel ülesanne . Enamgi , seesama küllaltki laialdaselt levinud ja omaksvõetud kuuldus omistab hiinlastele endalegi teadmise , nagu saaksid nad kunagi maailma valitsejaks , ning kogu Hiina elu nähakse kui salakavalat ettevalmistust tulevikuks . Ennustus tuleb piibli tahtlikult omapärasest tõlgendusest ja ei vasta tõele . Ka on sellel ennustusel enam-vähem negatiivne märk , kuid kuulujutus on see unustatud . Kui ma satun mõne võõra rahva hulka , kes väljanägemiselt selgelt erineb meist , eestlastest , siis hakkan ma otsima tuttavaid nägusid . Ja alati leiab . Hiinas nägin Haapsalu kirjaniku J.P. teisikut , samuti täpselt samasuguse näo ja miimikaga naist , nagu on Tallinna kirjanikul ja telesaatejuhil K.H-l. Seda on vähe , väga vähe . Tavaliselt kohtab enam-vähem tuttavaid nägusid tunduvalt rohkem . Ometi sai minu Hiinas viibimise põhitõdemuseks see , et hiinlased on täpselt samasugused nagu meie , nagu eurooplased , nagu kõik maailma rahvad , kui otsestele rassilistele tunnustele nagu mandlisilmad , mustad juuksed ja kõrged põsesarnad mitte tähelepanu pöörata . Hiinlaste miimika ja žestikulatsioon on täpselt samasugused nagu meil , nõnda et hiinlase juttu võib natuke mõista . Vähemalt on tema reaktsioonid selgelt loetavad , samuti see , kas miski asi valmistab talle hea- või pahameelt . Kui hiinlane on sinuga nõus , siis noogutab ta pead , kui ta ei ole nõus , siis raputab pead . Kui hiinlane on väga nõus , kui ta on rõõmuga nõus , siis noogutab ta kiiremini ja sügavamalt . Hiinlase silmad löövad rõõmu puhul täpselt samamoodi särama nagu eestlase silmad . Hiinlane hoiab istudes täpselt samuti jalga üle põlve ja kätt põsakil , nagu seda teeme meie , lõuga ja ninagi kratsib hiinlane eestlase moodi ja jutupauside ajal , näib , et mõttejärje meenutamiseks – täpselt samuti nagu eestlasedki . Shanghai suures kaubamajas tabas mu pilk müüjannat , kes samba varjus salaja võimlemisharjutusi tegi . Esmalt manas neiu näkku veidike tõsise ilme , seejärel kõhistas sõbrannadele lõbusat-süüdlaslikku naeru . Samamoodi kihistasid kooliplikad , kui nad Pekingis , Keiserliku Suvepalee järve betoonkaldal istudes oma jalgu vees hoidsid ning nägid , kuidas kuldkalad ujusid nende varbaid uudistama . Huvitav – ühed kirjutavad hieroglüüfidega ja teised tähtedega , ometi on naeratusel enam-vähem samasugune tähendus . Kas meie miimika ja žestikulatsioon on pärit meie geenidest ? Vist küll – võib ju ahvidegi mure ja rõõmu nende käitumisest lugeda , aga inimahvi geenistruktuur on <arv> protsenti sarnane inimese geenistruktuuriga . Aeg-ajalt püüan ettevaatlikult nalja teha , kardan , et mind ei mõisteta . Aga koodid lähevad kohale , meie saatja proua Wang hakkab naerma , naljatab vastu . Tähendab , kuskil väga sügaval tajume ja mõõdame me maailma ühtmoodi , me saame aru , milline maailm on nihestatud , ja samuti saame aru , mis eesmärgil on maailm nihestatud . Kas tähendas minu kartus , et järsku ei saada aru minu soovist nalja teha , pisut nihestatud koodis rääkida , minupoolset rassismi ? Või vähemalt eelarvamust ? Ja naljadega saamegi lahti ametlikust hoiakust , tuleme teineteisele nagu lähemale – täpselt samuti nagu meil . Kindlasti on hiinlased vaoshoitumad kui lõunaeurooplased , nad on vaoshoitumad isegi venelastest , sarnanevad temperamendi poolest meile , eestlastele . Hiina mehed kannavad tavaliselt rangevõitu ülikonda ja valget triiksärki , kuid on üsna tihti ilma lipsuta , mis veidi kahandab ranget üldmuljet . Kirjutasin juba , et hiinlased on rahvas , kes vist pildistab kõige enam . Mõnikord võib näha , kuidas mehed laenavad üksteisele lipsu , et fotol viisakam ja korrektsem , normide ootustele vastav välja näha . Boheemlikumat ja sportlikumat rõivastust kohtab harvemini kui meil , samuti ei armastata botaseid . Hiina mehel on tihti jalas valged sokid , kingad on peaaegu alati läikima viksitud . Esimees Mao ajast pärit frentši kohtab harva , see tundub lähimineviku pärandina , millel on üsna selge kasarmusotsialistlik sõnum . Hiina naised kannavad meesteülikonda märksa sagedamini , kui seda teevad eesti naised . Väga vähesed hiina naised värvivad oma juuksed heledamaks , seda tehakse tunduvalt harvemini kui Türgis , aga sagedamini kui Araabia riikides . Kas see , kui hiinlanna oma pea valgeks teeb , tähendab oma identiteedist loobumist ? Türgis ja Araabia riikides on see kindlasti islami eitus ja Euroopa-Ameerika elustiili ülevõtmine . Näib , et Hiinaski liiguvad asjad selles suunas , kuid võrdlemisi aeglaselt . Poodide ja kaubamajade mannekeenid on heledapäised , ja küllap on kindlaks tehtud , et see ei sisalda negatiivset , eemalepeletavat sõnumit , vaid on just külgetõmbav ja reklaamiv . Ostuhullus on jõudmas ka Hiinamaale ning hiina naised armastavad kõikide maailma naiste kombel endale hilbupoodides rõivaid valida , aga eriti meeldib neile endale arvuti abil kleite ja mantleid selga panna ning siis ennast imetleda . Tavaliselt koguneb arvuti taha pisike sõbrannade seltskond , kes muudkui ahhetab , kui neist ühe neiu pilt ekraanil üha uuemaid ja kallimaid riideid selga saab . Hiinlannad valivad ostetavat kaupa kaua ja põhjalikult . Isegi kilpkonnamunade ostmine turul võtab tükk aega , ikka uuritakse sinakaid mune , mis minu arvates olid kõik ühesugused , ikka pannakse vana tagasi ja võetakse uus , enne kui paar tükki neist välja valitud saab . Mis siis rääkida nii tähtsast asjast nagu rõivastus , nagu peibutuskate , mille ülesandeks on lahendada tähtsaim probleem naise elus ! Ka meeldib hiina naistele istuda juuksurisalongides , seal juttu ajada ning klantsajakirju sirvida . Kas tänapäeva maailm on üldse mõeldav ilma ostuhulluseta , määrimata inimestele pähe kaupu , mida nood ei vaja ? Mu viimane lootus oli Hiina , aga seal pidin tõdema , et küllap vastupandamatu kirg oli ka sinna jõudnud . Ja nagu igal pool mujal maailmas , nõnda ka Hiinas , alluvad salakavalalt kehtestatavatele normidele eelkõige naised . Jääb üle küsida , kas reklaami abil teadlikult nakatatav ostuhullus on ilmtingimata tarvilik majanduse edenemiseks ? Või saaks ka ilma selleta hakkama ? Küllap mitte . Hiina poisid aga ei vali kaubamajades kaupu , vaid mängivad ja sõidavad eskalaatorite ja liftidega , püüavad üles joosta liikuvat treppi pidi , mis rahvast alla toob . Peatselt on aga ostjad nemadki , sest juba on nad kaubamajadesse sisse peibutatud . Suurlinnades sõidavad neiud ja noormehed rulluiskudel rohkem , kui seda tehakse meil , kuid mitte nii palju kui Helsingis ja Stockholmis . Mõnel hiina neiul on koguni rist kaelas , kuid seda ei oska öelda , kas see on lihtsalt kombe ülevõtmine ( nagu Euroopas , kus ristikandmine ei tähenda , et tegemist on kristlasega ) või midagi sügavamat , sest paljuusulises Hiinas on juba keskajast saadik olnud mõni tühine protsent rahvastikust kristlased . Miniseelik on suur haruldus . Nägin vaid üht väljakutsuva käitumisega naist , kellel oli pool keha paljas , kes oma ehteid kõlistas ja suitsu ülbelt suust välja puhus . Hiinas on erootika üldse ja traditsiooniliselt tagaplaanil , aga juba on välismaa firmade reklaamitahvlitel näha poolpaljaid neide , kes kohalikele kaunitaridele eeskuju pakuvad . Ainult Shanghais pakuti mulle paar korda öisel tänaval " Special English girl for you " , teistes linnades ei märganud ma ööelu üldse , veel vähem prostituudi kaelamäärimist . Räägitakse , et eriti hoogne on sellelaadne tegevus Hongkongis , mis on kõige euroopalikuma-ameerikalikuma kombestikuga . Hiinas minnakse vara magama , sest Hiinas tõustakse ka üles väga vara – selline komme oli juba keisritel , miks ei peaks seda järgima hiinlased ka praegu ? Naised lõhnastavad end seni tagasihoidlikult , aga psühholoogilise barjääri murdekoht on näha – kõik kohad on täis parfüümireklaami , Lääne lõhnaõlifirmad on juba haistnud piiritut , seni veel lõhnatut turgu . See tundub mulle aga veidi imelik , et hiinlannad kasutavad vähe parfüüme . Mina pidasin enese lõhnastamist ürgnaiselikuks , isegi ürgemaloomalikuks käitumiseks , sest teatavasti lõhnastavad end isaste ligimeelitamiseks kõik emaloomad , mitte ainult imetajad , vaid isegi putukad ja molluskid . Ka kõrvarõngaid ei kanta kuigi palju , rääkimata rõngastest huultel , kulmudel ja mujal . Nabarõngaste kohta aga ei oska midagi öelda , sest hiina naine ei näita tänaval oma naba , isegi mitte siis , kui ilm on väga palav . Lõuna-Hiinas sai ujumas käidud . Ujudes kannavad naised ühes tükis trikoosid , mis keha korralikult katavad ja varjavad . Juba välimuse , riietuse ja käitumise järgi võib öelda , et rikkaid hiinlasi on üsna palju . Suudlevaid ja teineteise külge liibuvaid paarikesi peaaegu ei kohtagi , kuid selliseid , kes käest kinni hoiavad , on üsna palju . Hiinlane ei näe selles midagi taunimisväärset , et ta tuleb uudishimulikult sinu juurde ja vaatab , mida sa märkmikusse kirjutad . Kui ta näeb , et need ei ole hieroglüüfid , siis avaldab ta imestust . Kui ma palun tal viipekeeles minu märkmikusse mõned hieroglüüfid kirjutada , siis on ta sellega meeleldi nõus . Välismaalasi tervitatakse rõõmsalt , ikka hüütakse hello ! hello ! või how are you , eriti teevad seda lapsed . Väga populaarne on lohelennutamine . See tuhandete aastate vanune tava sobib eriti hästi pilvelõhkujate vahele . Ilus on vaadata , kui pisikese plika juhitud paberlind jõuab kõrghoonest kõrgemale . Aga seesama plikagi võib paberlinnu juhtimise töö pooleli jätta , sinu juurde tulla ning demonstreerida oma inglise keele oskust , hakates arve lugema : one , two , three jne. Oma vaoshoituses tunneb hiinlane end sama vabalt kui inglane . Hiinlasedki võivad end pilvelõhkujate vahele murule pikali visata või seal piknikku pidada . Nägin kallites ülikondades mehi , kes sääraselt haljasalalt hapuoblikaid otsisid , kui leidsid , siis rõõmustasid , hakkasid kohe maitsma ning kommenteerisid maitset omakeskis . Kevadised taimed pidid olema kõige vitamiinirohkemad . Kindlasti ei korjanud need mehed hapuoblikaid vaesuse tõttu . Lihtsalt nende side maa ja taimedega on teistsugune , tihedam ja emotsionaalsem kui võltshäbi käes vaevleval linnastunud eestlasel . Olen jälginud , mida teevad võõrad inimesed , kes on juhuslikult sattunud lennukis kõrvuti istuma . Itaallased hakkavad tavaliselt kohe lobisema , rootslased istuvad kõrvuti tundide kaupa ega lausu omavahel mitte ühtki sõna . Hiinas hakkavad naised rääkima , mehed mitte . Ja naiste jutt muutub üsna varsti hoogsaks ja žestiderohkeks vestluseks , mille käigus peetakse pikki monolooge , püütakse teist poolt milleski veenda . Kahjuks ei tea , kas see õnnestus . Kui lennuk hakkab maanduma , siis vahetatakse nimekaarte – kas selleks , et juttu jätkata , või leiti , et kontakti pidada on majanduslikult kasulik . Paar korda nägin , et perekonna rahakott on naise käes . Mees valib kaubad , naine maksab . Eks see tikub paljudes peredes ka meil nõnda olema , ainult et meie naised ei lase meestel kaupu valida . Kord nägin , kuidas naine maksis isegi hotellitoa eest , kuhu mees ja naine pärast maksmist suundusid . Kas matriarhaat tuleb tagasi ? Või pole see kunagi ära kadunudki ? Pulmakombed on väga euroopalikud , kõik on nagu meil – ilusad , euroopalikult dekoreeritud autod , valged pruudid , mustad peigmehed , šampus . Auto taga lohiseb ja kõriseb nööriga tagaraua külge kinnitatud plekkpurk – komme , mis meile ei olegi jõudnud , aga on Lääne-Euroopas väga levinud . Ainult et pulmad on kollektiivsed , neis on peategelasteks mitu noorpaari . Ise nägin paar korda pulmarongi <arv>-<arv> noorpaariga , China Dailyst lugesin pulmadest <arv> noorpaariga . Kindlasti on niisuguseid pulmi odavam pidada ja Hiinas juba osatakse majanduslikult mõelda nii riiklikult , firma huvidest lähtuvalt kui ka perekonnas . Siiski eeldab kollektiivpulm individualismi puudumist või mahasurumist . Ükski perekond ei taha näidata oma vägevust ja rikkust , kõik on nõus tähelepanu ja sära , mida pulm tekitab , teistega jagama . Kas see oleks ühe euroopalikult rikutud inimese huvi , kui ta küsiks , kas pruudid pulmas omavahel konkureerivad , kellel on kaunim kleit ja kes on kõige ilusam ? Või ei teki sellist probleemigi , sest kõik on võrdsed , keegi ei tahagi silma paista ? Võib-olla soovib pruut teise pruudiga olla just võrdselt sama ilus ja mitte ilusam ? Juhtusin nägema , kuidas ühes juuksuritöökojas pruuti meigiti . Seda oli tänavale , töökoja suure akna ette kogunenud vaatama hulk inimesi , kes ettevõtmist kommenteerisid . Ma loodan , et ma ei eksi , aga mulle tundus , et pruut nautis oma tähtsat positsiooni , ka oli tal hea meel , et tõmbab endale tähelepanu . Üks pruut oli lasknud tähtsa päeva puhul oma juukseid pruunistada ( see on blondeerimise eelaste , lühike samm enne pikka ja otsustavat sammu ) , kõrvades kandis ta rippuvaid riste . Oma elu tähtsamal päeval ei tahtnud ta välja näha hiinalik või vähemalt mitte selline , mida meie oleme harjunud pidama hiinalikkuseks . Nägin , kuidas noorpaarid lasksid end pildistada koos , ja arvatavasti jääb nende vahele mingi side ja soe tunne kogu eluks . Juhtusin nägema , kuidas peigmees jättis pruudi embamise pooleli , sest taskus helises mobiiltelefon . Ega armastuse ja abielu pärast tohi äriasjad ajamata jääda ! Varem põhimõtteliselt võimatud lahutused olevat Hiinas üliharuldased , kuigi viimasel ajal sagenevad needki . Ja keegi ei oska öelda , kas see on hea või halb . Kõigil on selles küsimuses oma kindel seisukoht , aga raske on otsustada , kas see seisukoht on ka õige . Sagenevad abielud välismaalastegagi , mis oli varem ennekuulmatu asi , ja eks seegi tõstab lahutuste arvu . Hiina noorte lemmikpaikadeks linnades on McDonald'sid , ja see on uskumatu , millise jõuga tungib see Kanada kiirsöögikett Hiinasse , kus on maailma vanim ja omapäraseim köögi- ja lauakultuur . Mida see tähendab ? Kas seda , et tegelikult on ikka kõik inimesed maailmas ühesugused ning ainult geograafiline eraldatus on vorminud nende kombed erinevateks ? Ja nüüd , mil kontaktid aina surevad ja suurenevad , kaovad ka isemoodi kombed , kõik globaliseerub üheks totaalseks McDonald'siks ? Ainult sellest ei saa aru , miks võidab McDonald's , aga mitte rahvuslik toitumisviis ? Ei ole ju kahtlust , et hamburgerite kugistamine on võrratult labasem tegevus kui hiina peened lauakombed . Pealegi on kõik burgerid ühetaoliselt maitsetud , kui neid võrrelda hiina köögi hõrgutavate roogadega . Hiinlased lihtsalt soovivad kõiki asju koos teha , üksmeeles leiavad nad tuge . Üksikult konutavat hiinlast kohtab harva , inimene on üksik ainult siis , kui ta kuhugi ruttab või kui ta midagi ostab . Tundub , et hiinlased on kogu aeg niisugused , nagu meie olime laulva revolutsiooni ajal. Hommikuti on pargid ja jõgede kaldapealsed täis võimlejaid , õhtuti tantsijaid . Suured inimrühmad võimlevad makimuusika või ettenäitaja-treeneri käskluste järgi , kuid rühmi ise on mitmesuguseid – on neidki , kus harrastatakse samasugust võimlemist , mida meil nimetati omal ajal kas tootmis- või virgutusvõimlemiseks . Siiski on rohkem neid rühmi , kus tehakse hiina klassikalist võimlemist , mis on ühtaegu nii mediteerimine , palvetamine kui ka vana võitluskunsti demonstreerimine . Õhtuti aga harrastatakse just pimeduse saabumisel tantsimist , selleks sobivad hästi suured , sel ajal autodest tühjad parkimisplatsid . Tantsud on kõik samasugused nagu meilgi . Ka tantsijad jagunevad rühmadesse , kuigi ühel maa-alal tantsitakse ühel ajal ainult ühte tantsu . Tantsijad jagunevad oskuste järgi – kuskil parkimisplatsi ääre pool on päris algajad , need on harilikult vanemad inimesed , kes kogu aeg jälgivad juhendajat . Keskel on umbes mõnisada paari , kes löövad tantsu hoogsalt ja keskmise oskusega , parkimisplatsi teises servas aga meisterpaarid , keda on päris nauditav jälgida . Ka Hiinas tunnevad naised tantsu vastu meestest suuremat huvi , mõne paari moodustavadki ainult nemad . Veidi aega tantsitakse ka pimeduses , siis istutakse jalgratastele ja sõidetakse koju . Tantsimisväljakute äärde aga tekib kohe turg , sinna kogunevad kaubapakkujad , nõnda ostavad mõned tantsijad endale midagi õhtusöögiks ja alles seejärel istuvad jalgratastele . Mida siis pakutakse ? Lastepesuvannis elusaid kalu , kilpkonni ja muid vee-elukaid . Üks mees seab ostu pagasiraamile , kuid kohe vingerdab tal pool angerjat kilekotist välja ning jääb kodarate kõrvale rippu . Ei tea , kes see angerjas jõuab selle mehe õhtusöögilauale ? Hommikul võib samas kohas näha juba võimlejaid ning kindlasti on kohal ka turg , aga eelkõige sigarettide müüjad . Hiinlased on maailma suurimad suitsetajad . Emei kloostris Tiibeti jalamil nägin kahte vanemat , aga hästi ja kallilt riietatud naist , kelle jalalaba ei olnud suurem minu peost . Nad kõndisid kepi najal ning tagusid kloostri suurt vaskkella . Üks põmm maksis ühe jüaani ning seda pidi lööma täpselt nii mitu korda , kui palju on parajasti täistunde – siis pidid täituma kõik soovid . Nendel naistel olid jalalabad lapsepõlves olnud kinni seotud , et need suureks ei kasvaks . Iluideaal jõudis väikest jalga . Midagi ei sünni tühjale kohale , kõigel on oma eesmärk . Ehk ei tohtinud naine kodunt lahkuda ? Ja mida oligi tal mujal teha ? Teenijad tõid koju kõike , mida tarvis läks , naine istus ja jälgis teenijate tegevust . Selleks ei läinud aga suuri jalgu vaja . Väga palju on tänavatel ja parkides ajalehelugejaid , on neidki , kes , ajaleht käes , jalgrattal sõidavad või mööda kõnniteed sammuvad , pilk ainiti hieroglüüfidel . Meil on tänaval lehelugejate õilis sugu välja surnud , küllap sellepärast , et kadusid ära laternapostid , mille vastu oma pead orienteerumiseks põrgatada . Hiina linnades on aga huvi informatsiooni vastu väga suur , isegi taksojuht haarab punase tule ees seistes ajalehe ja hakkab seda hoolega lugema . Mida ta loeb ? Ajalehe tagakülge , kus on Ameerika profiliigade tulemused ( saan arvutulpadest aru ) ja Euroopa vutisangarite suured fotod . Kui me hotelli ees peatume , siis tuleb taksojuht autost välja , et sõitjale ust avada . Hiinas on inimeste abivalmidus suurem , kui olen juhtunud märkama mujal maailmas . Seegi hoiak on pärit kollektivismist , tihedast elamisest üksteise kõrval rannikuplatoo suurlinnades , jõgede kallastel ja orgudes . Ja tõesti , hiinlane pakub sulle alati teed , isegi Pekingi ja Shanghai metroos ei tormata sind jalust maha , vaid oodatakse , millal sa vagunisse astud . Hiinlane kõnnib punase tule all üle tänava sama tihti kui londonlane , kuid erinevalt Londonist on Hiinas tänava keskel ees punase varrukalindiga korrapidaja ( ühiskondlik liiklusinspektor ? ) , kes korrarikkuja kõnniteele tagasi käsutab – tihti kas vilet vilistades või ruuporisse pahandades . Väga levinud on igasugune horoskoobindus , sellega tegeldakse kõnniteedel ja tihti arvutite abil . Ennustatakse ka peopesa ja Euroopa horoskoobi järgi . Nõnda hoogsat ennustamist olin ma varem näinud ainult Venemaal . Ka on hiinlased suured hasartmängijad . Kaarditagujaid ja nartiharrastajaid on kõik pargid täis , uue kombena on juurde tulnud aktsiate ostmine ja müümine . Pangakontorid , kus seda teha saab , on isegi väikelinnades lahti hilisõhtuni , ja rahvast kenasti pungil . Olen lugenud , et Hiina müür ehitati Keno loto tuludest , nõnda et hiinlaste hasartmänguharrastusel on pikk ajalugu ning seda on osatud rakendada riigi huvides juba väga ammu . Kui mina noor olin , siis õpetati mulle koolis , et kõik , mis on maailmas vähegi väärtuslikku , on leiutanud vene isemõtlejad – küll elektrilambi , küll raadio , küll aurumasina , küll raketid ja hästi palju asju veel . See sünnitas anekdoote ja põhjustas koolitundides protestimist , sest poistel olid teistsugused andmed , mille järgi enam-vähem kõik on eurooplaste-ameeriklaste leiutatud . Mäletan naljalugu , mille järgi aurumasina leiutas vedurijuhi poeg , vene isemõtlejast talupoeg Polzunov . Algul tundub , et Hiinaga on sama lugu . Ent kontrollimisel selgub , et Lääne entsüklopeediadki tunnustavad hiinlaste prioriteeti trükitehnika , püssirohu , kompassi ja paljude muude asjade leiutamisel . Sealjuures sündis see kõik mitusada aastat varem kui Euroopas – esialgne kompass leiutati juba <arv>. sajandil e.Kr. , praegusaegne <arv>. sajandil m.a.j. , Euroopasse toodi kompass alles <arv>. sajandil . Kas on võimalik näo järgi öelda midagi hiinlase iseloomu kohta ? Kas see eestlase puhul on võimalik ? Paljud arvavad , et nemad suudavad inimesele otsa vaadates üht-teist inimese kohta järeldada . Teatavasti nõuavad eri rahvused enda ümber kas rohkem või vähem vaba ruumi . Skandinaavlane ei salli , kui sa talle lähedale tuled , venelasele meeldib see väga , tema püüab sinuga isegi kokku puutuda . Hiinlased jäävad kuhugi sinna vahele . Nad elavad tihedalt koos , kuid minu arvates nad ei tõukle , ei puutu kokku , neil ei teki juhuslikku füüsilist kontakti isegi tipptundidel metroos . Kolme Hiina-nädala jooksul jõudsin selgusele , et loomulikult pole hiinlased ühesugused , nagu mulle oli varem piltide , filmide ja kirjelduste järgi tundunud . Ka hiinlased on ääretult mitmekesise temperamendi , iseloomu ja isegi rääkimisvajadusega , kuid näoilme järgi ei saa midagi järeldada iseloomu ja harjumuste kohta – nagu ka eestlaste puhul . Kordan lõpetuseks : kui välimus unustada , siis kolme nädala jooksul ei suutnud ma leida mitte ühtegi erinevust eestlase ja hiinlase vahel . <arv>-miljonilise Pekingi ja <arv>-miljonilise Shanghai vahel lendab iga paari tunni tagant Boeing <arv> , õhuteele lisaks on maantee- ja raudteeühendus . Tihedam võiks liiklus olla vahest ainult <arv>-miljonilise Sao Paulo ja <arv>-miljonilise Rio de Janeiro vahel , kindlasti ka <arv>-miljonilise New Yorgi ja <arv>-miljonilise Los Angelese vahel . Keegi Hiinas käinu ütles mulle paar aastat tagasi , et Hiina siseliinidel on stjuardessideks maailma kaunimad neiud . Tuleb välja , et hoolimata väikesest liialdusest vastab see enam-vähem tõele . Paljud hiinlased hakkavad kaarte mängima juba enne , kui lennuk õhku tõuseb . Päris mõnus on Pekingi pilvelõhkujaid õhust vaadata . Tundub , et need on ehitatud altvaatajale imetlemiseks ja kaela õieli ajamiseks , ülaltvaatajale aga rahustamiseks – ei ole nad nii kõrged midagi , ehk ainult paar-kolmsada meetrit ja mitte rohkem . Siseliinidel pakutakse einet , mida tuleb süüa noa ja kahvliga , mitte pulkadega . Mina olen juba terve nädala vaeva näinud pulkade käsitsemisega , nüüd saan ma näha , kuidas hiinlased kohmitsevad nuga ja kahvlit käes hoides . Igatahes tunnevad nad end kindlamini kui eestlane , kes peab pulkade taga higistama . Shanghai on Hiina kuulsaim linn . Meile , eestlastele , on tähtis vahest see , et Shanhgai on üks kahest Hiina linnast , kus on olnud Eesti klubi . ( Teine on Harbin . ) Kahekümnendail aastail , kui Shanghais Eesti klubi tegutses , sai siin kommunistliku ja luurajakarastuse ka hilisem EKP Keskkomitee esimene sekretär Karl Säre , kelle salapärane isik on hiljem tekitanud lausa fantastilisi legende . Jutud on käinud hästi kõrge kaarega , kuni sinnamaani välja , et Säre oli Mao Zedongi väimees ja Briti luuraja , kes oma elu lõpuaastad veetis äia Euroopa-nõunikuna . Ilmselt on see kõik väljamõeldis , aga oma karjääri algul oli Säre kohe kindlasti pisiasjamees siinses Nõukogude konsulaadis ( samas oli kõrgel kohal tema vend ) ning ta pandi mingi kriminaalse sulitembu pärast kuueks kuuks vangi , kuna tal puudus diplomaatiline immuniteet . On oletatud , et just vanglapäevil värvati Karl Säre Saksa agendiks , sest tollal puudus Kominternil ja Nõukogude luurel vanglate üle kontroll ning vanglas sai inimene teha , mida tahtis – hakata näiteks vaenlase agendiks , ilma et nn. omad sellest teada oleksid saanud . Shanghai Eesti klubi ajalugu alles vajab uurimist , ent on teada , et peamise osa liikmetest moodustasid meremehed ja pankurid . Eesti soost meremeeste arv kasvas jõudsalt eriti pärast Vene Kaug-Ida täielikku sattumist bolševike kätte kahekümnendate aastate alguses ning natuke ka pärast juunit <arv> , kui nn. rahvavalitsuse peaminister presidendi ülesannetes Johannes Vares andis kõikidele Vaiksel ookeanil viibivatele Eesti Vabariigi lipu all seilavatele laevadele käsu jätta katki oma töö ning pöörduda jalamaid Vladivostokki . Tööd ei jätnud katki mitte keegi , kuid hiljem sai mõnegi laeva kodusadamaks Shanghai . Ka pankurite lugu on seotud bolševismi võidukäiguga Venemaal . Tsaari-Vene tohutu suurtes pankades oli kombeks panna andekaid noori vahetult enne kõrgele kohale edutamist paariks aastaks tööle kaugetesse provintsidesse nii sise- kui ka välismaal , kus tuli tegutseda omal käel , ise langetada tähtsaid otsuseid , ise need ka teoks teha . Alles seejärel , kui inimene oli ennast provintsis kõige paremast küljest näidanud , toodi ta tagasi panga keskjuhatusse Moskvasse või Peterburi ning tema juhtida anti mingi tähtis valdkond . Pärast pankade natsionaliseerimist Venemaal jäid osakonnad tegutsema iseseisvalt , neist kasvasid välja uued pangad . Aga parajasti oli Hiinamaale stažeerima saadetud nii mõnigi eesti soost pangaametnik . Pikapeale kogunesid nad Shanghaisse , kus neist saigi Eesti klubi põhituumik . Mingi hulga liikmeid sai klubi ka Vladivostoki lähedal asuva Liivi-nimelise eesti küla pudenemisest . Ma ei tea , kas Karl Säre käis Eesti klubis või mitte . Kui ta aga seda tegi , siis kindlasti oli tal Nõukogude Vene poolt luureülesanne jälgida , millega kodanlus tegeleb . Neli päeva , mis ma Shanghais viibisin , mõtlesin õhtuti tänavail jalutades ikka suguvendade peale . Nad hingasid täpselt sama suure jõe Huangpu ja Ida-Hiina mere õhku . Nad nägid euroopaliku-ameerikaliku suurlinna teket , kus juba enne sõda ehitati <arv>-korruselisi maju , mis on tänaseni alles . Mine tea , vahest on veel praegugi mõni eestlane siin ametis , mis sest , et täielikult hiinastunud ? Kui mitte tal endal , siis vähemalt mõnel tema järeltulijal on Eesti vastu südamlikult soojad tunded ? Jah , üht hiinastunud eestlast tahaks küll näha , temaga vestelda , näiteks inglise keeles . Mõtlesin sellele , kuidas eestlased kõndisid siinsetel vanadel tänavatel , kuidas käisid luterlikus kirikus , mis Shanghais tegutseb siiamaani . Kui juba olla kodumaatu , siis olla seda hästi kaugel . Stockholm on paguluseks kuidagi liiga lähedal , Torontos on jälle ülearu palju eestlasi . Vaat Shanghai sobib kohaks , kus võiks valutava südamega kodumaa järele igatseda . Shanghaid on alati võrreldud New Yorgiga . Paralleelideks on põhjust andnud asjaolu , et mõlemad on riigi suurimad linnad , kuid ei ole pealinnad , mõlemad on internatsionaalsed sadamalinnad , kus põhirahvuse kõrval on alati domineerinud teised rahvad . New Yorki on peetud maailma pealinnaks , Shanghaid Ida-Aasia pealinnaks . Kindlasti ei ole juhus , et vana Shanghai peatänava nimeks inglise keeles on Broad Way . New York jõudis paar aastat olla maailma suurim linn , kõigi kasvukõverate järgi graafikutel oli näha , et kohe-kohe möödub Shanghai New Yorgist , ent siis algasid Hiinas segadused , seejärel peeti võitlust superurbanisatsiooni vastu , seejärel hakati pidurdama sündivuse kasvu . New Yorgist läks algul ette Tokyo , seejärel teised linnad . Shanghai pidas vastu igavesel teisel kohal , kuniks langes esimese kümne lõpupoole . Shanghaist suuremad linnad maailmas on Mexico City , Tokyo , Sao Paulo , Calcutta , Bombay , Rio de Janeiro – seda siis , kui arvestatakse ainult linnu ja selle eeslinnu . Kui aga arvestada aglomeratsiooni , see tähendab kokku kasvanud linnu , siis on esikohal BosWash , teisel kohal Shanghai ümber koondunud linnad ja kolmandal SanSan . BosWash on linnade ahelik Atlandi ookeani kaldal Bostonist Washingtonini , sinna kuuluvad New York , Philadelphia ja New Jersey . SanSan on linnadeahelik Vaikse ookeani kaldal San Franciscost San Diegoni , sinna kuulub ka Los Angeles . BosWashis elab umbes <arv> miljonit inimest , Shanghai ümber umbes <arv> miljonit , SanSanis umbes <arv> miljonit . Nõnda – tegemist on nii või teisiti maailma ühe keskusega , mis magnetina tõmbab enesesse nii kapitali kui ka rahvast . Hiina ksenofoobsuse ja endassetõmbumise perioodil Teise maailmasõja järel minetas Shanghai oma maailmalinna mainet , nüüd püütakse kaotust kiiresti tasa teha . Shanghail on euroopalik süda ja euroopalikud äärelinnad . Shanghais võib kümnete kilomeetrite kaupa ringi sõita , saamata aru , et sa viibid Aasias . Majad ning aiad nende ümber on täiesti euroopalikud , meenutavad kohti Põhja-Pariisis suurtest bulvaritest natuke äärelinnade poole . Selle linnaosa peatänava ingliskeelne nimi oligi enne ümberristimist Avenue Joffre France . Aga kesklinn , eriti Huangpu vasak kallas on täis pilvelõhkujaid . Mitte kuskil maailmas ei ole neid nõnda palju kui Shanghais . Pilvelõhkujad sobivad sinisesse , pilvitusse taevasse . Pilvelõhkujate ette sobivad õitsvad aiad , haljasalad ja pargid kõrgete puudega , mis võrdleksid otsekui looduse ja inimese püüdlusi . Puud , isegi eukalüptid , ei kasva kõrgemaks kümnendast korrusest , kuid peegelduvad elegantselt pilvelõhkuja klaasfassaadil . Puudest sadakond meetrit kõrgemal pestakse fassaadi , mehed teevad oma tööd rippuvas korvis . Pilvelõhkujad kerkivad lausa uskumatu kiirusega . Ja neid ehitatakse aina juurde . " Nad ehitavad sellepärast kõrgele , et nad ise on alla arssina mehed , " põlastas kord üks Hiina-uurija . Jubedus ! Rassismi leidub isegi sinoloogide seas . Mulle aga meenub pilvede all freudistlik teooria lääne- ja idakristluse sakraalarhitektuurist . Lääne vertikaalselt taevasse sööstev kirikutorn kehastab falloslikku tungi omal jõul ja nõul jumala poole , õigeusu sibulakuplid aga kingitust ootavat üska . Shanghai möllab ise , vajamata ei taevaseid ega maiseid armuande . Kahe pilvelõhkuja vahel on Shanghai tähtsaim hoone – börs , mis käibe suuruse poolest kuulub kümne esimese hulka maailmas ning kus on alati väga rahvarohke . Jin Mao Buildingus asub maailma kõrgeim hotell Grand Hyatt Shanghai ja mõnikord nimetatakse hoonet hotelli nime järgi . Teisel pool , päris jõe ääres , on <arv> meetri kõrgune Shanghai telemast Oriental Pearl Tower , mis on Aasia kõrgeim ehitis ning maailmas kolmas . Sellest kõrgemad on ainult Moskva Ostankino oma <arv>,<arv> ja Toronto telemast <arv>,<arv> meetriga . Muide , ka Oriental Pearl Tower on ehitatud konkurentidest hiljem , mis tähendab seda , et ei ole tahetud nendest etteminemisega lõigata propaganda ja kuulsuse profiiti , on lähtutud majanduslikest vajadustest . Mäletan seda propagandakära , mis kaasnes Ostankino projekteerimise , ehitamise ja valmimisega . Teletorn tehti maailma kõrgeim , et oleks millega uhkustada , ning see läks kirja kui sotsialismi saavutus . Suur oli kommunistide nördimus , kui kanadalased Torontosse <arv> meetrit kõrgema masti rajasid . On andmeid , et Moskvas otsiti tõemeeli võimalusi Ostankino kasvatamiseks , et esikoht taas endale saada . Ja Hiina ei võtagi võitlusest prestiiži nimel osa ! Ei taha endale ei maailma kõrgeimat hoonet ega maailma kõrgeimat ehitist ! Olen käinud Ostankino telemastis , nüüd siirdume Oriental Pearl Towerisse . Tegemist on vaatamisväärsusega ning loomulikult looklevad piletikassade ees suured järjekorrad – nagu kõikjal Hiinas . Sabasseisjate igavuse peletamiseks esinevad välistreppidel klounid ja muud artistid oma trikkidega , näen jälle Hiina klassikalist tsirkust , mis töötab rohkem numbrite ja kostüümide ilul kui närvikõdil ja efektidel . Torni jala ringjas vestibüül on kaunis , seintel on suuremõõdulised , nii umbes <arv> korda <arv> meetrit valguspildid maailma tähtsamatest ja väärikamatest turismiobjektidest . Kes ja mis on siin tõstetud esile , see tähendab kelle ja mille hulka loeb Oriental Pearl Tower ennast kuuluvaks ? Niagaara juga , Giza püramiidid , Veneetsia Püha Markuse väljak , Louvre Pariisis , Londoni panoraam Picadilly Circusega ja City of Westminsteriga koos Westminster Abbeyga , World Trade Center New Yorgis ning mulle suure üllatusena metsane kuppelmaastik , mida ilmestavad tohutu suurte hambatüügaste kujulised kaljud . Olen sellist näinud Krasnojarski lähedal Jenissei kaldal Sajaanides , proua Mang ütleb mulle , et siinsel pildil on aga Guilin Lõuna-Hiinas . Paari päeva pärast näen seda loodusimet oma silmaga ning ahhetan vaimustusest . Lift tõuseb väga kiiresti . Tabloole süttivad korruste numbrid ainult kümne kaupa . Vaateplatvormi tablool on täpselt kirjas , millistest ehitistest maailmas ma kõrgemal asun – Eiffeli tornist , Cheopsi püramiidist , Empire State Buildingust ja veel mõnest . Loetlen neid Hiinale võõramaiseid kuulsaid ehitisi sellepärast , et tegemist on omapärase ideoloogilise läbimurdega . Siiamaani on Hiina elanud omaette , vajamata oma suuruse ja ilu tõestuseks võrdlusi välismaaga . Oriental Pearl Toweris on seda tehtud ning see tähistab oma eraklikkusest lahtisaamist , muu maailmaga kokkusulamist . Allavaade on hurmav . Pilvelõhkujaid on silmapiirini ja veel kaugemalegi . See on vaade Lääne poole , kus asuvad Lujiazui ja Pudongi erimajandustsoonid . Kuidas kasvatada pilvelõhkujaid ? Tegelikult on nipp üsna lihtne – kuuluta mingi territoorium erimajandustsooniks , loo välismaisele investeerijale soodsad tingimused , pea kinni lepingutest ja lubadustest – ning mõne aasta pärast on endisele tühermaale kerkinud pilvelõhkujate mets . Ent ka ida pool , kus valitsevad samasugused seadused nagu kogu Hiina Rahvavabariigis , jätkub pilvelõhkujaid küllaga . Praegused erimajandustsoonid pole Shanghais esimesed . Shanghai avati välisriikidele Nankingi <arv>. aastal lepingu järgi , mille Suurbritannia Hiinale peale surus Esimese oopiumisõja lõpetamiseks . Hiina pidi Suurbritanniale loovutama Xianggangi ( Hongkongi ) ning avama laevatamiseks <arv> sadamat – teiste hulgas ka Shanghai , millest sai kiiresti arenev maailmalinn ja vabasadam . Toonasel ja praegusel moderniseerimisel on loomulikult suur ja põhimõtteline erinevus – toonane suruti Hiinale peale , praegune toimub hiina rahva tahte kohaselt . Toonane moderniseerimine sünnitas imepärase Shanghai vanalinna , tänane toob kaasa pilvelõhkujad . Shanghais ja Hollandis on elanikke umbes võrdselt . Täna kujutab <arv>-miljoniline Holland endast ostujõulisemat turgu kui <arv>,<arv> -miljardiline Hiina , aga nii ei ole see kauaks . Pilvelõhkujad näitavadki usku tulevikku . Nende ehitajad ja finantseerijad on kindlad , et asi tasub end ära , asjata ei raiskaks keegi miljardeid dollareid , mis kulub ühe niisuguse ehitamiseks . Vaatan alla . Olen kõigist pilvelõhkujatest ja tornkraanadest kõrgemal , tunnen end õnnelikuna . Näen rõõmu ja vaimustust teistegi turistide silmis . Madalamate pilvelõhkujate katustel on aiad palmidega . Huangpu jõel on elav liiklus , sildade alt sõidavad läbi ookeanilaevad , puksiirid lükkavad praame , milles on ehitusmaterjal uute pilvelõhkujate püstitamiseks . Ülesvoolu , täislastis sõites on ühe puksiiri ees <arv>-<arv> praami , allavoolu sõites veab üks puksiir enda järel <arv>-<arv> tühja praami . Siit jääb Ida-Hiina mereni umbes <arv> kilomeetrit , aga enne merrejõudmist peab Huangpu jõgi voolama veel Changjiangi jõkke . Näen ka kohta , kus Huangpu suubub Changjiangi . Viimast tundsime meie rohkem Jangtse ( Yangtze ) nime all ning tegemist on Hiina pikima ning Niiluse , Mississippi ja Amazonase järel maailma pikkuselt neljanda jõega , mis ühtedel andmetel on <arv> ja teistel <arv> kilomeetrit pikk , aga see ei muuda kohta edetabelis . Vooluhulga järgi suudmes on Changjiang Amazonase ja Kongo järel kolmandal kohal . Keskmiselt kolm-neli korda sajandis ajab Changjiang ( tõlkes Pikk jõgi ) üle kallaste ning põhjustab tohutuid pahandusi , ka tuhandete inimeste surma . Hiina keeles on jõe nimeks veel Yangzijiang ( Ookeani laps ) , kust on tulnud meile nimi Jangtse , kuid viimasel ajal kasutavad hiinlased ainult Changjiangi . Roosad lillepeenrad ümber pilvelõhkuja tunduvad ringja vaibana . Sadam suurte kraanadega . Näen , kuidas lammutatakse madalamaid hooneid , mis peavad ruumi tegema pilvelõhkujatele ja kiirteedele . Mulle on alati pilvelõhkujad meeldinud ning ma pean lausa naeruväärseks jampsfreudistlikku teooriat , et pilvelõhkujaigatsuses väljendub potentsi kaotanud mehe alaväärsuskompleks . Minu meelest tähistab pilvelõhkuja inimese püüdu taeva ja jumala poole , nõnda nagu kirikutorngi . Vaadake õigeusu sibulkirikuid – need oleksid otsekui jumala kingitus inimesele . Jumal on kiriku maa peale pannud sõrmedega sibula idust kinni hoides . Katoliku-protestantliku kiriku kõrged tornid oleksid nagu inimese tahte sirutus jumala poole , tähistavad inimese tegutsemisvõimsust , mitte almuste ootamist . Ja seda suunda jätkavad täna pilvelõhkujad . Meie ei peatu Shanghais aga pilvelõhkujas , vaid neljakorruselises Donghu hotellis Shanghai vanalinnas pilvelõhkujate vahel . Shanghais loetakse vanalinnaks rajoone , mis on ehitatud enne sõda . Hiljem selgub , et meiegi hotellil on oma pilvelõhkujakorpus , aga meid see ei sega . Hotellil on oma lääne stiilis aed , mis on Hiinas suureks harulduseks , sest Hiina rahvuslik aiakultuur on üldtuntud . Kui Shanghai uuslinn on täiesti ameerikalik , siis vanalinn jaguneb kaheks – hiinalikuks ja euroopalikuks . Vanalinnas sõidavad <arv>-korruselised puitkerega ( võib-olla on tegemist imitatsiooniga ) bussid , mis loovad ennesõjaaegse meeleolu . Kõige mõjusam on Shanghai vaadatuna Bundilt , kaldapealselt , kus Wusongi jõgi voolab Huangpu jõkke . Üle jõe on pilvelõhkujate mets , samal pool jõge aga ennesõjaaegne suurlinn paarikümnekorruseliste hotellide , pankadega ja raekojaga . Bund joovastab nii päeval kui ka öösel , siin on alati rahvarohke . Öösel on pilvelõhkujad illumineeritud , Grand Hyatti kohal ripub täiskuu . Neoonreklaami on rohkem kui Las Vegases , tantsivad ja vilkuvad tulikirjad peegelduvad mustavas jões . Üsna palju on Nokia reklaami ning see muudab kauge paiga veidike kodusemaks , olgugi et Nokiat peavad siin kõik Jaapani firmaks , nagu ka mujal maailmas . Kahjuks olen hiljaks jäänud , muidu oleksin soomlastel soovitanud ristida oma Nokia Väinämöiseks või millekski muuks Soome-päraseks , millel oleks väga palju täppidega tähti . Või on just oma Soome-identiteedist loobumine toonud kaasa globaalse edu ? Pimeduses kostavad jõelt laevade jämedad pasunad . Kaubitsejad pakuvad hamburgereid ja hot dog'e ning hiinlased söövad neid hea meelega . Mina tahaksin midagi hiinapärast . Taas pakutakse igal pool sigarette , mõned pakkujad teevad seda salaja . Kaldapealse promenaadi all on kohvikud , promenaad on nagu katuseks kohvikutele . Teiste hulgas leian ma Café de la Seine'i , ehkki kirjutasin juba , et üldiselt ei ole Hiinas kombeks ennast võrrelda välismaailmaga . Meenub , et Iisraelis , Haiffas , Karmeli mäel , leidsin ma kunagi restorani nimega Beverly Hills – kokku oli viidud suurim pühadus ja suurim labasus . Café de la Seine ei sobi samuti Bundile , sest Seine on märksa väiksem ja kitsam jõgi kui Huangpu ning Pariisis ei olegi nii uhket ja võimsat kaldapealset , kui seda on Bund Shanghais . Bund on umbes poolteist kilomeetrit pikk ning lõpeb Huangpu pargiga , kus on monument hiina rahvale . Üsna huvitav objekt Bundil on observatoorium , millelt Bund on oma nimegi saanud . Varem kutsuti kaldapealset Yan'ani teeks , nüüdseks on see tee ja see nimi alles , kuid jõeäärne jupp kannab Xujiahui observatooriumi järgi Bundi nime , sest prantslased kutsusid seda Bundi observatooriumiks . Observatooriumi rajas Prantsuse rooma-katoliku kirik ilma ennustamiseks – nagu näha ei usaldatud nõnda tähtsat tööd jumala hooleks ning nagu näha oli misjonil muidki ülesandeid peale õige usu levitamise . Ausalt , pärast Bundilt lahkumist tahaks silmad maha lüüa , vaevalt , et miski saab olla ilusam . Käin Bundil kokku kolm korda ning tahaks sinna ikka ja jälle tagasi minna . Joome kohvi hotelli Peace katusekohvikus , Bundil voogav katkematu rahvavoog jääb otse meie alla . Rahvas on kuidagi kõrgendatud meeleolus , inimeste näost on näha , et nad on vaimustatud ja neile siin meeldib . Bundist ida poole suunduvad Nanjingi , Sichuani ja Huaihai tänavad , mis moodustavad tohutu suure täiesti euroopaliku linnaosa . Siin on suured kaubamajad , mis avasid oma uksed juba enne sõda . Daisekai Arcadial on tipus konstruktivistlik torn , mis meenutab Stalini-aegseid maju , ent on ehitatud nendest <arv> aastat varem . Ka hiiglaslikul peapostkontoril , mille fassaadi moodustavad kõrged sambad , on torn . Samuti raekojal ja tollihoonel . Näib koguni , et tähtsaid maju ilma tornita ei ehitatudki Astun Xujiahui katedraali , mis on Shanghai piiskopkonna keskuseks ning kannab katoliiklikku nime Shanghai Jumalaema kirik . Katedraal on ehitatud prantsuse ( pseudo ) gooti stiilis , kogu jumalateenistus on hiinakeelne , mis on mulle väikeseks üllatuseks . Lootsin kuulda paari ladinakeelset sõna . Ka preestrid ja preestri abilised on hiinlased , nagu ka kõik palvetajad . Shanghai lähedal Sheshani äärelinnas , ametlikult Shanghai linnavalitsusele allutatud territooriumil , on püha mägi , kus asuvad <arv> palveränduri säilmed ja mis on praegugi palverännakute kohaks . See on Kaug-Ida esimene ja kõige tähtsam katoliiklik pühamu . Lähedal on veel moslemite Songjiangi mošee ja judaistide Ohel Moosese sünagoog . Shanghai on ikka tõeline maailmalinn ! Shanghai hiina vanalinn Nandao ( Lõunalinn ) on korralikult renoveeritud . Nankingi teemaja oleks siia toodud nagu otse Indiast . On näha , et kõrgustesse on Shanghais püüeldud ammu . Siin võib näha <arv>-<arv>-korruselisi traditsioonilisi hiina maju , milliseid ei ole kuskil mujal . Kui hiinlasel peret juurde sündis ning oli vaja oma maja laiendada , siis ehitas ta toa või kaks maja kõrvale . Shanghais aga maja kõrval ruumi ei olnud , Shanghais pidi laienduseks ehitama uue korruse . Nõnda on näha , kuidas klassikaline hiina maja etapiti korrus-korruselt kõrgemaks kasvas . Keset Nandaod , mis on <arv>-<arv>-korruselistest hiinapärastest kaubamajadest ja restoranidest ümbritsetud , asub Yuyuani aed , mis on üle <arv> aasta vana ning asutati juba Mingide dünastia ajal tähtsate ametimeeste poolt . Seda tegid isa ja poeg Pan Yun'id , poeg oli Sichuani provintsi administratsiooni ülem , isa aga karistuseminister ja ülemkohtu kaitseministri asetäitja . Yu tähendab mugavust , järgmine silp yuan tuleb asutajate nimest . Aias on tõesti mõnus ja vaikne , aeda minek tähendab otsekui ühest maailmast teise jõudmist – nagu see ongi aegade jooksul ette nähtud . Puude varjus ja katustatud välikoridorides ei usu , et siit ainult mõne sammu kaugusel , teisel pool müüri , tungleb nõnda palju rahvast , et ka nõel ei saaks maha kukkuda . Aia pindala on ainult <arv> hektarit ( Tartu botaanikaaed on <arv> hektarit ) , kuid tänu liigendatusele ja muudele arhitektuursetele nippidele tundub see olevat Tartu botaanikaaiast märksa suurem . Siin on väike järvistu , kus ujuvad kuldkalad , ühest järvest läheb üle siksakiline sild . Hiina rahvusliku arhitektuuri üks ilmekamaid väljendusi on tiigid ja basseinid kalade , veetaimede , purskkaevude ning sildade ja purretega . Tavaliselt ei ole sild Hiinas kunagi sirge või ainult väikese kaarega . Sild on mingi efektse viguriga – leidub siksakilisi , trepjaid , käänulisi , ümarate käsipuudega ja tont teab missuguseid sildu . Ka üsna pikad sillad on mingi vimkaga , üksnes päris uued ja võimsad transpordisillad on sarnased neile , milliseid näeme Euroopas ja Ameerikas . Aga ka need erutuavad hiinlaste meeli , ka neid käiakse vaatamas , ka neile korraldatakse ekskursioone ja müüakse pileteid . Sillad ei ole Hiinas ainult tarbe- , vaid ka iluasjad ja psühholoogilised mõjutajad , mis loovad lõbusa tuju . Mina arvan nõnda , et üle vee minek tähendab inimesele nii või teisiti teatud hingeseisundit . Hiina sillaehituskunstis on see ära kasutatud , silla arhitektuurse lahendusega on hingeseisundile antud teatud suundumus . Inimesed peatuvad sillal , imetlevad vett , suuri laevu või kuldkalu vees , räägivad sosinal . Silla keskel on lehtla , kus võib istuda ning vett , purskkaeve , vesiroose ja kalu nautida . Ma ei ole kuskil maailmas nii palju kuldkalu näinud kui Hiinas . Silla keskel on ka õnneviskamise paik – nagu neid Hiinas on kõikjal . Pisikese metallmündi pead sa viskama kunstvesiroosi õide . Kui keegi tabab , siis reageerib rahvas valju heakskiidu ja tunnustusega . Rohkem kui tabajaid on aga möödaloopijaid , juhtun nägema , kuidas tiigivaht tuleb paadiga ning hakkab nii vesiroosist kui ka tiigi põhjast korjama münte . Kuhu ja kellele need lähevad ? Aias on koobastikuga kunstkaljusid ja ehtsaid hiina paleesid , neil kaljudel pagoode ja torne mitmekorruselise katuseräästastikuga . Need kannavad nimesid nagu Harmoonia , Nauding , Kuuvaatamise kamber , Huangpu Lainetest Mõnutundmise torn , Rahulike Kiviloomade Nautimise hall jne. Kaljudelgi ja koobastelgi on nimed , näiteks Nefriitgrott . Eksponeeritud on hiina mööblit ning koduseid tarbeesemeid viimasest paarist sajandist . See on tõeline puhkepaik keset väsitavat suurlinna . Ühel hommikul sõidame maale . Mida see Hiinas , tihedalt asustatud rannikualadel tähendab ? Hiigellinna lähedal , Pudongi vabakaubandustsoonis , kohas nimega Sunqiao , kuhu Shanghai pilvelõhkujad on veel paista , on firma Moodne Põllundus – see on tohutu suur maa-ala , täis kasvuhooneid , tiike ja kanaleid , kus kasvatatakse kõiki lõunamaised köögivilju ja kalu . Teed on firmas kenasti asfalteeritud , töötajad sõidavad kasvuhoonete vahel kas jalgratastega või mopeedidega . Oma sõidul näen ka hiina klassikalist põllumajandust , siin-seal satume lausa külla . Näen , kuidas väikestel , toasuurustel üleujutatud põllulappidel tehakse ränka tööd riisipõldudel , olgu siis abiks härg , eesel või pisike traktor . Sunqiao firma pindala on <arv>,<arv> ruutkilomeetrit , selle asutamise eesmärgiks oli liita superurbanisatsioon ja põllumajandus – ning seda on suudetud ka teha . Nii väärikas linnas nagu Shanghai kohe peab olema prestiižikaid hooneid , mis lisavad linnale lugupidamist ning näitavad linna rahalisi võimalusi . Shanghai muuseum ja teater on teineteise lähedal Rahvaste pargis , euroopaliku ja ameerikaliku linna piiril , mõlemad on ehitatud esindusarhitektuuri ülimoodsas stiilis . Shanghail jätkub võimalusi , et tellida projekte maailma tipparhitektidelt , et korraldada nende vahel isegi konkursse . Teatri fuajees ongi kõrvele jäänud projektide näitus . Kõik nad tekitavad imetlust , kõigi autoreiks on kuulsused ning küllap koosnes žüriigi teistest kuulsustest , kes oskasid nii heade asjade hulgast ühe välja valida . Visuaalse mõju ja mahtude rütmi poolest tundub mulle paari projekti väliskuju ehk efektsemanagi , kuid ilmselt määrasid võidu muud asjaolud . Seestpoolt on teater aga ilusaima ja moodsaima interjööriga , mida ma eales olen näinud . Teatri fuajee on turismiobjekt , ka seda käib vaatamas ekskursioon ekskursiooni järel ja kõik ostavad sissepääsuks piletid . Muuseum ei jää teatrist palju maha , samuti pilvelõhkujad Rahvaste pargi ümber . Kõik see sisendab sõnumit – meie areng ja meie tulevik on kindel , meie majandusse võib investeerida ilma riskita . Nefriit-Buddha tempel on üheaegselt muuseum ja tegutsev kultusehoonestik , kus mungad ei etenda näitemängu , vaid teevad tõesti hoolsasti taevase vahenduse abil maailma asjade ja iseenda muutmise ja mõjutamise tööd . Näen , kuidas ema õpetab pisikest tütart õigesti padjale põlvili laskuma ja palvetama . Loendamatute Buddha-kujude hulgas on siin kõige tähtsam <arv>,<arv> meetri pikkune Buddha-Šakjamuni kuju , mis on tehtud ühest nefriiditükist . Teiseks on huvitav lumivalge lamaskil Buddha kuju . Muide , Buddha kujud ei ole kuskil ennastpiinavas asendis , ikka on nad sisse võtnud mugava poosi . Ja see kõneleb üsna palju budismi kohta . Kristlased otsivad tõde masohhismis ja lunastuses , kristlane nagu otsiks talle kui süütule tehtavat ülekohut , et siis põhjuseta karistuse järel üleneda . Budismile on niisugune hoiak täiesti võõras – budist üleneb sisemiselt õilistudes . Vapustava mulje jätab rippsild üle Huangpu hiigeljõe . Sildade olemus liigutab inimese südant , üle silla minek on sümboolse väärtusega ega jäta viimastki mühkamit ükskõikseks , ning hiina rahvuslik arhitektuur on selle ära kasutanud . Silla alt sõidavad läbi ookeanilaevad , kõnniteedel on silda imetlevad turistid oma piknikulauad laiali löönud ning maitsevad head ja paremat . Huangpu sild on vaatamisväärsus , millele müüakse pileteid , silla laiad kõnniteed on täis turiste , müüakse suveniire ja tehakse atraktsioone . Sild teenib raha – auto või bussiga üle silla sõit maksab , kuid ka turistid pääsevad seda arhitektuuriimet vaatama ainult piletiga . Silla ees on neljakorruseline rõngasviadukt , kus ristuvad eri tasapindades Shanghaid läbivad kiirteed . Rõngasviadukti keskmik on kujundatud pargiks , kus peetakse valgeid tuvisid . Kõik see tundub kuidagi väga hiinalik – keset tehnitsistlikult suurejoonelist lahendust , keset mitmes korruses kihutavaid autosid kõnnivad aeglaselt ja väärikalt keset vaikust täiesti rohelisel muruvaibal täiesti valged tuvid , kes elavad nõnda , nagu nad aegade algusest saadik on elanud , kes ei tea mitte midagi uude aastatuhandesse tormavast Hiinast . Vahel kipun mõtlema , kas ei vea Lääne inimest ateismi ja egoismi just tung lõpetada enesepiinamine ? Soov hakata tegelema enese sisemise rikastamisega ? Idas niisugust tarvidust ei ole , sest mitte ükski usk Idas ei propageeri enese mahasalgamist . Shanghail ei õnnestunud saada maailma suurimaks linnaks elanike arvult . Aga Shanghais on kõige rohkem jalgrattaid maailmas , neid arvatakse seal olevat üle seitsme miljoni . Lisada tuleb veel paar miljonit rikšat ning muud jalgrattasarnast ja jalgratta baasil ehitatud sõidukit . Hiinas on kahtlemata söömise kultus . Hiinlane armastab süüa ning võib teha seda võimaluse korral viis-kuus tundi päevas : hommikul tunni , lõunal ja õhtul kaks tundi või kauemgi . Ja ometi ei näe Hiinas tüsedaid inimesi . Minusugune priske mees äratab Hiinas imetlust ja vaimustust , mind võrreldakse Buddhaga või mõne teise õnneliku inimesega , näiteks mõne keisriga . Kumb väldib Hiinas rohkem ülekaalulisust , kas õigesti valitud road või sõit jalgrattal ? Rattureid on Hiina linnades rohkem kui Amsterdamis ja Kopenhaagenis . Jalgratturite vood on eriti nauditavad siis , kui taevast tuleb alla sahmakas vihma . Siis mässivad sõtkujad end keepidesse , mis kirendavad sajas värvitoonis . Paljud sõitjad haaravad vihmavarjud , mõnel on see ratta juhturaua külge kinnitatud spetsiaalse kronsteiniga . Kui juhtub , et sõtkuja veab pakiraamil teist sõitjat , aga seda juhtub väga tihti , siis hoiab priiküüdi saaja sõtkuja kohal kombekalt vihmavarju . Kui päike paistab , võib näha jalgrattal kurameerijaid , isegi embajaid ja kallistajaid . Suur osa elust möödub jalgrattal ning miks ei peaks sel ajal armastus südamesse pugema ? Vähe kohtab abimootoriga sääreväristajaid , aga mopeedide arv on kasvamas . Üldine reegel on aga niisugune – mida väiksem sõiduriist sul on , seda kiiremini pääsed sa edasi . Maanteedel lasevad jalgratturid end vedada mopeedidel , mootorratastel ja autodel , mõnikord isegi härjal . Kiirteedel on jalgratturite tarvis eraldi viaduktid ja tunnelid . Näib , et naised eelistavad jalgrattaid ja rikšasid , mehed on üle minemas taksoteenindusele . Rikšaga sõita on odav , kuid hinnas tuleb ise kokkuleppele jõuda . Ka rikšasid on mitmesuguseid – päris viletsaid ja üsna uhkeid , tõlla moodi , millel on sametvoodriga kabiin ja pehme , padjaga iste . Mulle tundub , et kõige kallimate jalgratastega maailmas sõidetakse Eestis . Meil kohe peab inimesel olema uhke firmasõiduriist , muidu häbenetakse sadulasse istuda . Meist kümneid kordi rikkamas Hollandis ja Taanis sõidetakse vanadel logudel , seda tehakse ka meist seni veel vaesemas Hiinas . Päris tihti näeb uljaid noormehi , kes sõidavad , käed juhtraua küljest lahti . Hiinas võib jalgrattal näha kõrgete pagunitega ohvitseri ja efektse soenguga daami , kes vahest ooperisse läheb . Ometi on üldreegel Skandinaavia ja Hollandi jalgratta-eelistajatele vastupidine : Hiinas sõidavad ülemused autoga ja lihtsam rahvas jalgrattaga , Euroopas on peaaegu vastupidi . Euroopas on ministreidki nähtud jalgrattal , Hiina meelelaadi juures oleks see võimatu . Enamik turukaupu müüakse kas jalgrattakärult või kaubarikšalt , sealjuures on nii kärusid kui ka kaubarikšasid loendamatu arv liike . Velorikšale võib laduda väga kõrge ja raske koorma , nõnda et koorma tagant ei näe ei sõtkujat ega teed . Jalgratastel müüakse hilpe , jalgratastel on jalgrattaparandus- ja juuksuritöökojad , šašlõki- ning bataadiküpsetuseks vajalikud riistapuud , näiteks lõõts ja ahi . Nii mõnigi mees on oma jalgratast täiendanud putka moodi gondliga . Hoolimata sellest , et sõidetakse tiheda massina koos , ei juhtu kokkupõrkeid . Mina nägin ainult ühte . Kaks teineteise kõrval sõitvat valjult lõkerdavat naist olid nõnda lõbusas tujus , et sõitsid mõlemad vastu turuletti . Ja nad ei ajanud end krapsti ! püsti , vaid itsitasid tükk aega edasi , külili oma jalgratta kõrval . Pidi see ikka rõõm olema ! Enamikes töökodades , mis asetsevad väikeste majade esimesel korrusel vastu tänavat , parandatakse rattaid . Hommikul ja õhtul , kui tänavatel sõidavad tohutud ratturite laviinid , võib näha aga ka niisugust pilti , et keegi on kõnniteele asetanud lina , linal löönud lahti oma rattaparanduse , ning nüüd jälgib see mees hoolega mööduvaid rattureid – kui kuskil näeb viga ratta küljes või tühja kummi , siis kutsub ta ratturi enda juurde asja korda tegema . Paistab , et naisratturid ei armasta ise kumme täis pumbata , vaid kasutavad tihti rentsli ääres istuvate ja ootavate pumpajate abi . Pärast N. Liidu kadumist ajaloo prügikasti , kadus kahjuks ka veenev alternatiiv amerikaniseerumisele . Moskva püha võitlus selles küsimuses oli kohati naeruväärne ja iseendalegi kahjulik , aga see oli raudselt olemas , ning oli tunduvalt tugevam kui tänasel Venemaal . Tänaseks on kõikuma löönud isegi Prantsusmaa . Hiinasse sõites olin ma minuni jõudnud informatsiooni järgi üsna veendunud , et Hiina võitleb amerikanismiga , hoiab kinni oma klassikalistest väärtustest ja võib-olla peatabki anglosaksi kultuuri võidukäigu . Aga ei . Hiina on küll poliitiliselt USA vastu ( eriti tugevnesid Ameerika-vastased meeleolud pärast Hiina Belgradi saatkonna õnnetut pommitamist ) , kuid majanduses ja kultuuris Hiina ja USA vastasseisu ei ole , veel vähem on seda Hiina ja Euroopa vahel . Tundub koguni , et hüsteerilised miitingud pommitamise järel olid mõeldud amerikanismi leviku peatamiseks või vähemalt pidurdamiseks , aga näib , et seda ei juhtunud . Õppisin brežnevismi kõrgajal Moskvas ning panin tähele kummalist nähtust – rahvas ühel ja samal ajal vihkas ja armastas Ameerikat . Algul tundus mulle kaua , et üks neist ( ma arvasin , et vihkamine ) peab olema silmakirjalik . Alles tüki aja pärast tabasin , et mõlemad on ehtsad , et üks tunne ei välista teist . Perestoikaga kaasnes kohati armastuse paisumine , tänaseks on meeled puhutud ka Moskvas Ameerika-vastasteks . Hiinaski märkasin mõlemat korraga – nii kriitilist kui ka vaimustavat suhtumist . Ajal , mil USA saatkonna ja konsulaatide ees Ameerika lippe põletati , lehvisid need üsna kaunilt pilvelõhkujate ees varrastel , ilma et keegi oleks neid puutunud . Üsna huvitavaid järeldusi riigi eelistuste kohta saab teha võõrkeelte järjekorra järgi mitmetel siltidel . Hiinas on esimeseks võõrkeeleks <arv>-protsendiliselt inglise keel ; teiseks enamikul juhtudel jaapani , harvemini prantsuse keel ; neljandal-viiendal kohal on saksa keel ; vene keelt peaaegu ei kohtagi , seda näed sama harva kui hispaania keelt . Ja veel paarkümmend aastat tagasi oli vene keel võõrkeeleks number <arv> ! Rahvusvahelise suhtluskeelena propageeris Hiina siis esperantot , ja on koguni natuke kahju , et see asi on katki jäänud . Suulise esperanto külge oleks kirjaliku vormina saanud liita ( võib-olla pisut lihtsustatud ) hieroglüüfid ning nõnda oleks võinud sündida kombineeritud keel , mille vastu poleks kellelgi midagi olnud . Hieroglüüfid levivad maailmas nii või teisiti , isegi Hiina on üle võtnud Euroopa hieroglüüfe – liiklus- ja orienteerumismärke , reklaamiembleeme ja tänavagraafikat . Kõik me saame ühtmoodi aru märgist , mis näitab meile , kus asub tualett , olgugi et seda sõna hääldab iga rahvas isemoodi . Samal alusel oleks mõeldav kasutada tuhatkonda hiina hieroglüüfi vajalike mõistete kirjalikuks väljendamiseks . Hiljem oleks sellele liitunud esperanto , mille levimist ei saaks keegi pidada kultuuriimperialismiks , isegi mitte poolakad ja juudid , ehkki esperanto on Poola juudi loodud . Tänaseks on esperantost jäänud ainult kirjastuse nimi , mis ingliskeelseid raamatuid Pekingis välja annab – China Esperanto Press . Hiinas õpivad kõik noored hoolega inglise keelt ja püüavad välismaalastega seda praktiseerida . Nii mõnigi kord võid hotellide juures näha neide , ja nad ei ole seal selleks , mida mõtleb eurooplase rikutud aju . Neiud püüavad sinuga inglise keelt rääkida ! Astuvad sinuga sadakond sammu kaasa , esitavad küsimusi , räägivad iseendast ja Hiinast . Televisioonis on pikad-pikad inglise keele saated , mulle öeldi , et need on ühed vaadatavamad . Õige mitu korda nägin lennukis ja metroos inimesi , kes õppisid inglise keelt . N . Liidus oli Stalini ajal esimeseks võõrkeeleks saksa keel . Stalin lähtus postulaadist , et vaja on õppida vaenlase keelt , muuks kui maailmavallutamiseks temal rahvusvahelisi kontakte tarvis ei olnud . Inglise keelt hakati N. Liidus õppima seoses muutunud vaenlasega . Hiinas õpiti paarkümmend aastat tagasi massiliselt vene keelt kui parima sõbra keelt , alles seejärel kui N. Liidust sai vaenlane , pöörduti lühikeseks ajaks esperanto poole ( sest ka Inglismaa ja USA olid vaenlased ) ning hiljem inglise keele poole . Kas inglise keelt õpiti alul kui vaenlase ja hiljem kui sõbra keelt ? Või on see tänaseni jäänud mõlema , nii vaenlase kui ka sõbra keeleks ? Raske öelda , igatahes on inglise keele leviku suurimaks võiduks ajaloo jooksul saanud see , et Hiinas on võetud see esimeseks võõrkeeleks ning on hakatud seda ehthiinaliku usinusega õpetama ja õppima . Täna räägib inglise keelt emakeelena ja esimese võõrkeelena natuke rohkem kui miljard inimest , Hiinas võiks sellega potentsiaalselt liituda teine miljard – ning siis ei peata amerikanismi võidukäiku enam mitte miski maailmas . Ja võib-olla ongi õigem . Elame ju ühisel planeedil ning kui Vana Testamenti uskuda , siis rääkisime kord ka kõik ühist keelt . Vana Testamendi legendid annavad tunnistust meie lootustest . Kas inglise keele levikuga on siis täitumas meie unistused ühisest suhtluskeelest , mis oli olemas enne Paabeli torni ehitamist ? Rajame Paabeli tornist kõrgemaid torne ning saame kingitusena tagasi ühtse keele ? Kummati on hiinalik inglise keel niisugune , et kohati ei saa aru isegi pärisnimedest ( London , Italy , Mongolia ) , mida hiinlased hääldavad kuidagi hoopis teisiti . Näib , et alles päris noored räägivad puhast ingliseameerika keelt , vanemate inimeste inglise keel on mõjutatud pidžinist . Ka televisioonis õpetatav inglise keel on selge ja arusaadav . Pilvelõhkujate vahele ja kiirteedele inglise keel kuidagi sobib , kuid sedasama keelt püütakse rääkida ka külades . Mägedes võib kitsastel teedel näha koolist tulevaid lastesalku , kelle seljakottidel on samasugused mikihiired ja piilupardid nagu meilgi . Ja kust tuleb soov kanda selliseid seljakotte ? Televisioonist . Inimesed ei soovi end TV-le vastandada , vaid püüavad samastuda , olgugi et teles näidatav keskkond on hoopis erinev kohalikest oludest . Aga koos TV-kangelastega hakatakse armastama ka keskkonda , kus need kangelased viibivad . Televisioon on tõesti huvitav nähtus – selle kaudu saab levitada isegi budistlikke ja muid religioosseid saateid , kuigi religiooni võiks ju levida ise , ilma maiste levitajateta . Aga ei levi . Jumal ( ad ) pole kunagi religioone levitanud , seda on ikka teinud inimesed , olgu siis jumala suunamisel või omal algatusel , ning mulle oli üsna kõditav näha ingliskeelset saadet budismist . Ja kindlasti oli see misjonliku , mitte ajaloolis-kultuurilise suundumusega . Budism saab Hiinas üha mõjukamaks , pole sugugi välistatud , et ühel päeval võib budism mängida Hiina elus sama osa , mida mängib õigeusk Vene elus . Kas see on siis Hiina vastumanööver laiutavale amerikanismile ? Muidugi on tänapäeval ka teisi puujumalaid . Näib , et kogu maailm tunneb ainult kaht spordiliigat –NBA-d ja NHL-i , mis on uskumatult populaarsed ka Hiinas . Osav müügistrateegia võidab paikkondliku patriotismi , mõni mees armastab Los Angelese meeskondi rohkem kui kodulinna omi . Mõnikord näib , et Hiina identiteeti hoiab ainult tuulelohede lennutamine , mida tehakse tõesti massiliselt . Aga ei . Hiina köök on vahest võimsaim tugipunkt amerikanismile , kuigi ka Hiinas levivad massiliselt burgerid ja McDonald's . Kas europlane-ameeriklane on siis hea olla ? Igatahes kaasneb sellega mugavus ja kõrge elatustase , mis meelitab rahvast alati rohkem kui ükskõik milline ideoloogia , religioon ja ükskõik kui fanaatiline natsionalism-šovinism . Lõpuks taban , et minu kahtlemine , kas Hiinal ikka tasub üle võtta olmemugavusi , mis amerikaniseerumisega kaasnevad , oleks nagu minupoolse rassismi ilming . Mida siis armastada ? Kas rahvast , territooriumi , kultuuri , riiki või iseennast ? Aga miks ma küsin seda ? Kas inglise keelt oskav hiinlane armastab siis Hiinat vähem ? Shanghaist Guilini lendab aerobuss A-<arv> , mis kuulub Shanghai Airwaysile . Hiinas on üsna palju riiklikke lennukompaniisid ning kõik nad konkureerivad omavahel . Riigimajanduses on likvideeritud soiutav monopolism , see on viidud turumajanduse olukorda . Guilini ei leia igalt kaardilt , sest Hiina jaoks on tegemist väikelinnaga . Guilin on lõunapoolseim punkt , kuhu me Hiinas satume , see asub umbes Vähi pöörijoonel , seega siis Põhja-Aafrika laiuskraadidel . Linnas elab napilt üle poole miljoni elaniku , eeslinnade ja munitsipaalalaga kokku on rahvaarv Eestiga enam-vähem võrdne . Aga linnas ja selle ümbruses elab <arv> väikerahvust , neil on Guilinis oma keskus , kus nad tegelevad rahvakunsti ja käsitööndusega . Guilinis ja selle ümbruses on vapustavalt omapärane ja ilus loodus , Guilin ongi turistide Mekaks . Tegemist on tohutu suure karstialaga . Maa peal näeme üsna veidraid kõrgemaid ja madalamaid kaljukünkaid , mille kohta giidid räägivad ja turismibrošüüridest võib lugeda , et need on ainulaadsed maailmas . See on siiski liialdus . Mina olen samasugused näinud Siberis Jenissei kaldail , Krasnojarski ümbruses Sajaanides . Millega neid võrrelda ? Korrapäratult ja tihedalt külvatud hammastega , millest mõned on otsast teravaks kulunud , teiste tippudel aga laiutavad platood nagu purihambal . Need hambad on vahest mõnisada meetrit kõrged , tavaliselt altpoolt metsased , ülalt aga kivised . Nii mõnigi kord asub kaljutipul kõrge pagood , mis on kaugele näha . Juba see vaatepilt maksab midagi , juba sellepärast sõidab Guilini turiste kogu maailmast . Aga see pole veel kõik . Nende küngaste sees on pikad-pikad koopad , mõnele künkale on tuul puhunud sisse suure augu ; koobastes , maa all , voolavad jõed . Koobastes käiakse ekskursioonidel , imetletakse stalaktiite ja stalagmiite . Mõned maa-alused jõed on laevatatavad . Tšehhis on maailmakuulus Moraavia karstikoobastik , ka seal saab paadiga paarsada meetrit sõita . Guilinis on maa-alune laevasõit <arv> kilomeetri pikkune . Mina näen ühes koopas esimest korda elus , kuidas koobaskalad sulpsu löövad . Tean , et nad on pimedad , sest neil pole silmi vaja . Nende kauge esivanem , kes mitukümmend miljonit aastat tagasi maa alla sattus , oli nägija , kuid aegamisi silmad kui tarbetud andurid kadusid , sest nende kaudu ei saanud organism mingit informatsiooni . Nüüd valgustatakse stalaktiidisaale ja -käike mitmevärviliste tuledega , kõik see loob inimese jaoks fantastilise ja meelikütkestava pildi . Aga kuidas mõjub valgus koobaskalale ? Igatahes läheks tal jälle tarvis silmi . Kui palju kulub aega , et tal jälle silmad tekiksid ? Huvitav , kumb protsess on kiirem , kas pimedaks jäämine või ( taas ) nägijaks saamine ? Aga peamine – kui koobaskala paari või paarikümne miljoni aasta pärast jälle nägijaks saab ning kui meie kultuur selle aja jooksul ei katke , kui informatsiooniside säilib , siis võime me kindlasti öelda , et evolutsiooniteooria on õige ning kehtib . Ekskursioonid kaljukoobastikes on Guilini magnet . Ja tõepoolest on maa all tohutu suured saalid , mida ühendavad kitsad käigud , stalagmiitidele lastakse prožektoreist mitmes toonis valgust , mängib mingi eriline , ma ütleksin , et maa-alune muusika . Mõni stalaktiit ja stalagmiit ei ole veel kokku kasvanud , nende vahelt võib sõrme läbi pista . Kulub veel paar miljonit aastat ning seejärel on tegemist ühtse ja massiivse sambaga , mis koopa lage ja põrandat ühendab . Ka stalagmiidisammastele on pandud nimed – näiteks Lõvi Jälgib Külalisi jne. Maa all käivad ekskursioonid rühmiti , iga rühma giid kustutab teise saali siirdudes enda järel tuled . Sattudes kahe rühma vahele , jääd mõneks ajaks täiesti pimedusse . Kujutlusmeel manab vaimusilma ette olukorra , et vahest ei pääsegi enam välja , jäädki maa alla . Aga kohe jõuab saali järgmine ekskursioonirühm eesotsas giidiga , kellel on taskulamp ning kes seejärel lülitab põlema mitmevärvilise valguse . Koobastikus on palju pimedaid kõrvalkäike , mille avaustele on ette seatud trellid . Küllap leidub uudishimulikke , kes tahavad minna uurima , kuhu need kõrvalharud viivad . Tihti sajab maa all vihma . Siiski pole see vihm , vaid koopalae pragudest tilkuv või nirisev vesi . Kogu karstiala läbib Li jõgi , mida mööda sõidavad restoranlaevad . Laevasõidul kiirevoolulisel jõel näeme kalurikülasid ning seda , kuidas harujõed koskedena langevad peajõkke . Naised pesevad kallastel pesu , teevad seda täpselt samuti nagu nende suguõed Venemaal , Lõuna-Ameerikas ja Aafrikas . Aga siin pesevad pesu lisaks naistele ka mehed . Mida see tähendab ? Sugupoolte võrdsust või feministide võitu ? Pesu hoitakse pesemise ajal sälguliseks ja sooneliseks uuristatud kaljupangal , mida uhab jõe voolav vesi . Pesu hõõrutakse seebiga ning seejärel klopitakse pesu klopperiga jõe voolavas vees ( klopper on täpselt samasugune nagu pesijatel mujalgi maailmas ) . Mehed pesevad pesu ja naised püüavad õngega kalu , aga veel sagedamini tehakse mõlemat tööd koos kõrvuti kaldal või kahekesi koos paadis . Tuul ja muu erosioon on mõnele hammaskaljule andnud looma või inimest meenutava välimuse . Mõned kaljud ripuksid otsekui õhus – kõigi füüsikaseaduste järgi peaksid nad kukkuma jõkke , aga ei kuku , loovad tasakaalureeglite rikkumisega hoopis üsna uskumatu vaatepildi . Guilinis võib leida Elevandimäe , samuti Vana Mehe ja Poolkuu mäe . Tähtpäevade puhul riputatakse kaljudele ja kaljudel kasvavatele puudele värvilisi linte ja paberiribasid . Siinse Kaamelimäe jalamil pidas USA president Bill Clinton kõne maailma puutumatu looduse kaitseks . Koht on tähistatud mälestuskiviga . Clinton peatus Sheratoni hotellis , meie Fubo hotellis . Kohe meie hotelli kõrval , jõe ääres on Fubo mägi Tuhande Buddha koopaga . Guilini karstikoobastes on tõesti tuhandeid suuremaid või väiksemaid Buddha-kujusid , samuti musta värvi kiviplaate hiina- ja tiibetikeelsete budistlike tekstidega . Tekstid on valged , nad on harilikult üsna pikad ; proua Wangilt kuulen , et mungad on kraapinud plaatidele oma eluloo . Oleks Eestis kas või üks niisugune koobas või mäetipp , milles või millel oleks mingi kuju , oleks kas või üks plaat eelajaloolise tekstiga ! Hommikuti kogunevad koobastesse võimlejad , kes harrastavad niisugust hiina klassikalist võimlemist ja võitluskunsti , mida saadavad hüüded ja karjed . Ja koobaste kaja võimendab nende hüüded mitmekordseks . Ka küngaste tippudel hüütakse . Seda tehakse nõnda , et mõlema käe pöidlad on huultel , peopesad moodustavad nõnda ruupor ning siis joodeldatakse – harilikult on naaberkünkal teine joodeldaja , kes vastu hüüab . See on osa rahvameditsiinist ja rituaalist , kahjuks ei tea , missugusest . Igatahes tahab hüüdja lahti saada tigedusest , tahab teha end päeva hakul vabaks vihast ja sapist . Kuidas kuluks niisugune ravi ära Eestis ! Ka mulle õpetab üks vanem mees niisugust hüüdmist . On tõesti mõnus mäe tipul kaugustesse karjuda , kuulatada , kas keegi hüüab sulle vastu . Õpetajal on kaasas inglis- ja hiinakeelne nimekaart – hommikvõimlemisel ! Selgub , et mees on Guilini pedagoogikaülikooli hiina kirjanduse professor . Mägede tippudel hommikuti päikesetõusu oodates tehakse natuke teist sorti võimlemist kui parkides ja kaldapealsetel . Mõnel juhul on kindlasti tegemist palvetamisega , oletatavasti taoistliku rituaaliga . Näen , kuidas inimesed patsutavad peopesaga oma keha . Ja muidugi on kohal kaubitsejad , hommikvõimlejate kõrvale tekib kõnniteedele ja treppidele turg , kus pakutakse teed , puuvilju ja rohelist . Näen , et üheks levinumaks hommikukaubaks on jalgrattaosad – kui sa hommikul avastad , et su ratas on katki , siis võid endale kohe puuduva osa osta . Meie oleme harjunud turuga kui mingisuguse stabiilse ja püsiva nähtusega . Hiinas on püsiturgudega paralleelselt ka ajas ja ruumis liikuvaid turge , mis püsivad kogu aeg potentsiaalse ostja kannul . Erilise elamuse pakub koobastikus ujumine , kui ainult sukeldudes võid jõuda ühest koopast teise ning uues koopas näed kuskilt kaljupraost paistvat päikest . Peab olema ettevaatlik , et mitte eksida ning kaduda . Pealegi on vool kiire ja kisub sind maa alla , pimeduse poole . Leidub kõrgetelt kaljudelt vette hüppajaid , eriti tragid on naised . Kiirevoolulistes jõgedes võib ujudes puhata sammaskaljudelt vette pudenenud rahnudel . Ja kohe on kohal kalad , kes imetlevad sinu varbaid , nagu poleks nad neid varem näinudki . Ettevõtlust ei ole siin unustatud . Kaljudel on garderoobid , kus sa võid endale selga saada hiina või Guilini vähemusrahvuste rahvarõivad , võid asuda parvele , kätte antakse aer , kohe lendab su õlale kalapistrik , ning siis võid lasta teha endast pildi , mis jääb mälestuseks kogu eluks . Kogu selles pöörases imedemaailmas jätabki mulle kõige suurema elamuse kalapüüdmine kalapistrikega . Nii päeval kui ka öösel on jõel kitsad ja pikad bambusparved , ühe parve moodustab <arv>-<arv> tüve . Sama tüüpi parvedega veetakse ka lõbusõitjaid , aga sel juhul on parved laiemad , on kokku seotud kümnest või rohkemast bambusetüvest . Ööpimeduses on näha ainult punaseid tulukesi mustaval jõel ja kuulda kalapistrike kähedaid häälitsusi , kui nad sukeldumise järel vee peale tõusevad , parvele ronivad ning kala parvel olevasse korvi lasevad . Hääl on lindudel kähe sellepärast , et nende söögitoru on kaelal nööriga kinni seotud , et nad ei saaks kala alla neelata . Tavaliselt on ühel parvel mitu lindu ning pilt , kuidas kalamees ja linnud ankurdatud parvel üksikasjalikult jõevett jälgivad , et näha ujuvat kala , sööbib igaveseks mällu . Selliseid pistrikega kalapüüdjaid on palju , terve jõgi on neid täis . Uhke on ka see , kuidas kitsas bambusparv koos lindudega tuleb tagasi sadamasse , korv kalu täis . Tihti elavad niisugused kalurid praamelamutes jõe ääres , nende bambusparved on seotud praamide külge . Guilinis olles üürin ka jalgratta ning asun jalgratturite tihedasse massi . Varem pole ma kuskil kogenud , mida tähendab sõita teistega nõnda , et juhtraud on juhtrauas ja küünarnukk küünarnukis kinni . Ennekõike tähendab see distsipliini , peab enese tahte ja soovid allutama voogava massi soovidele ja tahtele . Kord õhtul linnas lonkides satun peietele . Neid peetakse katusealuses , taburetil istuvad vaikides mehed ja naised , lahkunud mehe portree on ümbritsetud musta raamiga . Mind kutsutakse käeviipega sisse , antakse istumiseks lihtne taburet , üks klaaskompvek ja klaas rohelist teed . Kui ma püsti tõusen , et lahkuda , ulatatakse mulle punasesse paberisse mässitud münt . Toon selle Eestisse kaasa ja panen riiulisse . Saatuse teed on kummalised . Kes oleks võinud arvata , et mälestusese sellest mulle tundmatust inimesest jõuab minu raamaturiiulile ? Guilin on hoopis teistsugune kui newyorklik ja superurbanistlik Shanghai . Kui ma näitaksin teile fotosid ühest linnasüdamest , täis moodsaid klaasfassaadidega pilvelõhkujaid , kirevat ja tantsivat reklaami fassaadidel , linnasiseseid kiirteid ja muid suurlinlikult kütkestavaid asju , kataksin kinni hieroglüüfreklaamid ning küsiksin teie arvamust , kus niisugune linn võiks olla , siis olen kindel , et enamik nimetab Ameerikat . Kui ma jätaksin aga hieroglüüfid kinni katmata , siis oleks vastus , et küllap Jaapanis . Olen üsna kindel , et keegi tuleks selle peale , et tegemist on Edela-Hiina provintsilinnaga Chengdu , <arv>-miljonilise hiiglasega , <arv>-miljonilise Sichuani provintsi pealinnaga . Sichuanis on elanikke sama palju kui Saksamaal , Sichuani pealinnas aga rohkem kui Berliinis , Hamburgis , Münchenist , Kölnis , Frankfurdis , Düsseldorfis ja Leipzigis kokku – niisugused on Hiina mõõtmed . Lisaks pilvelõhkujatele võib Chengdus nautida Vana-Hiinat – siin asuvad keskaegse Hiina suurima poeedi Du Fu Õlgkatusega Maamaja ( mis tegelikult on aedade , hoonete ja tiikidega komplekspuhkepaik ) , Wohou tempel ning mitmeid teisigi budistlikke kloostreid , teemaju ja kõike muud , mis meenutavad viibimist Hiinas ja mitte kuskil mujal . Chengdust viivad teed Tiibetisse ja pandakarude juurde . Üsna Chengdu lähedal paiknevad kaks Guinessi rekordiraamatusse kantud imet – istuv ja lamav Buddha . Istuv Buddha on uuristatud punasesse liivakivisse ( samasugune liivakivi on Emajõe ääres ja sinna on uuristatud Aruküla koopad ) , see on <arv> meetrit kõrge ja paistab kaugele üle Leshani jõe . Ühel pool jõge on Leshani linn oma pilvelõhkujatega , teisel pool maailma suurim Buddha . Buddha õlgadel ja põlvedel kasvavad rohumättad , ja ta tundub kuidagi väga budistlik . Kaldapääsukesed on Buddha rinda endale pesa uuristanud ning lendavad pidevalt Buddhasse sisse ja Buddhast välja . Ka see on budistlik-animistliku ideoloogiaga väga kooskõlas , otsekui ette nähtud . Lamavgi Buddha mõnuleb oma ümarat kõhtu nautides punases liivakivis , kuulatab kiire vooluga jõe vete rüma . Ta õpetab meid jälgima oma sisekaemust , puhastuma meelemustast ja vääritutest mõtetest , mis aeg-ajalt meie pähe kipuvad . Kadedus- ja tigedussööstud ahistavad ainult meid endid , hingerahus inimene õnnistab ennast ja lähedasi , kogu ühiskondagi . Buddhast allavoolu on jõe kõrgel kaldal seitse küngast , igal künkal oma pagood , kokku moodustavad nad suure kloostri . Chengdu ise on Hiina elektroonikatööstuse ja teadusekeskus , ka kosmonautikalinn , mille lähedal paikneb Hiina kosmodroom . Hiina on maailma kolmas tuuma- ja kosmoseriik . Mobiiltelefonide arvult jääb Hiina alla ainult USA-le , peatselt läheb aga ettegi . Paljudes Hiina piirkondades jääb üldse vahele lauatelefonide etapp . Praegu on Hiinas üle <arv> miljoni mobiiltelefoni , naistel ripuvad need kaelas otsekui kaunid ehted . Pandasid teavad kõik – on ju suur pandakaru Maailma Loodusfondi vapiloomaks . Turistile lisab see fakt kütkestavust , turismimüügi spetsialist näeb selles aga oskust oma kaupa müüa . Viimane torkab Hiinas silma kõikjal ja kõikides valdkondades . Suuri pandasid loetakse tänapäeval kokku umbes <arv> , neist <arv> protsenti elab Wolongi looduskaitsealal . Ka ülejäänud suured pandad ( või vähemalt nende isad-emad ) on pärit Wolongist , kuid nende eluasemeks oma loomaaiad kõikidel mandritel . Wolong asub Kesk-Hiina hiidlinnast Chengdust <arv> kilomeetri kaugusel , Sichuani provintsi Aba-Tiibeti ja Ganzi-Tiibeti prefektuuride piiril ( mitte ära segada Tiibeti Autonoomse Piirkonnaga , mis on küll siin kõrval , aga lääne pool ja ei kuulu Sichuani provintsi ) . Umbes <arv> kilomeetrit on sõita esmaklassilisel kiirteel , ülejäänu väga kurvilisel , ent betoneeritud mägiteel . Tee kulgeb sügavas kanjonis , kord ühel , kord teisel pool mägijõge , autoaknast on kogu aeg näha , kuidas lisajõed langevad kaljudelt koskedena peajõkke . Iga <arv>-<arv> kilomeetri järel on elektrijaam , kuid mitte koletult suur , et silma riivaks . Kõrgemale tõustes näeb kartuli- ja kapsapõlde , mida mujal silma ei torganud . Teeäärsed müügiletid on aga mitmesugusest materjalist pandakarusid täis , teisi suveniire ei olegi . Esimene panda , keda näen , on puuris , ajab koonu ja käppasid trellide vahelt välja , teeb oma kähedat karuhäälitsust , tahab vist süüa . Teine panda jookseb ringiratast , ei pööra meile mingit tähelepanu , mõtleb oma karumõtteid . Wolongis elab paarkümmend suurt pandat avarates puurides , need ootavad kas poegi , põevad mingeid haigusi või uuritakse neid niisama . Puuri kõrval on igale pandale veel üpris looduslähedane suur jooksuaed voolava oja , puude ja basseiniga . Parajasti oli kohal <arv> teadlast San Diegost ( USA ) . San Diego loomaaed oli äsja ostnud endale ema- ja isapanda , nüüd saadeti inimesed uurima pandakarude käitumist ja psühholoogiat ning seda , kuidas nende eest hoolitseda . Teadlased istusid jooksuaia ees ning jälgisid ja filmisid pandade käitumist iga päev kindlal kellaajal – mitu tiiru jookseb ühes minutis , kus ja milleks peatub ning mida muidu teeb . Ülejäänud pandad elavad selsamal mäeküljel ( mägi aga ulatub <arv> meetri kõrgusele ) suure aiaga piiratud maa-alal täielikult looduslikes tingimustes , üksnes toitu käivad saamas all inimeste juures . Ainult see võimaldab liiki säilitada . Näen , kuidas kaks vabaduses elavat suurt pandat hullavad , otsekui poseeriksid kaamerameestele – maadlevad ja rulluvad üle teise keha . Panda on teatavasti kahevärviline – must ja valge . Vanas Hiinas võis musta ja valget kõrvuti kanda vaid keiser , see ongi teinud pandast hiinlastele püha imetluslooma juba ammu enne seda , kui panda muutus ülemaailmse loodushoiu sümboliks . Vabaduses elavate pandade kohta aga ei saa kuidagi öelda , et pool nende kehast oleks valget värvi . Vaesekesed on end hullamisega ära määrinud ! Nõnda meeldivadki foto- ja videomeestele isegi puurides elavad loomad natuke rohkem , sest need on end korralikult pesnud . Kui saaks ainult filmida ja pildistada nii , et poleks aru saada , et loom on puuris ! Pole kahtlust , et panda on hävimisohus liikidest kõige populaarsem . Panda on toimetoiduline , kuid sööb ainult üht kohalikku bambuseliiki , mille nimeks on Fargesia robusta . Lisaks suurtele pandadele elavad Wolongis veel kassi moodi punased pandad , kellel on pikk vöödiline saba ja kes on ka ise pisut vöödilised , veel võib hea õnne puhul näha leopardi , kuldahve , mitmesuguseid väga haruldasi linde ja sõralisi , näiteks mammaale ja jakke . Esimese suure panda viis siit Euroopasse <arv>. aastal prantslane Armand David , esimene elus suur panda jõudis Hiinast välja alles <arv>. aastal ning tema koduks sai San Francisco loomaaed . Wolongis antakse välja pandaajakirja Daxiongmaozhiyou ja rahvusvahelise pandaklubi ajalehte Wolong Panda Club . Neist võib lugeda näiteks niisuguseid toredaid uudiseid : Panda Dong Dong sünnitas esimest korda kaksikud , poja ja tütre , kuid kahjuks hülgas ühe lapse . Hüljatule pandi nimeks Lu De ning seda kasvatavad <arv> päeva Wolongi teadlased . Jia Jia sai <arv>-aastaseks ning sünnitas esimest korda poja , kelle nimeks sai Jia Lin ning nii ema kui ka poeg tunnevad end hästi . Panda He Tingmei aga saadeti Londoni loomaaeda . Rahvusvaheline pandafestival koos teadlaste ülemaailmse pandakongressiga toimub iga aasta septembris Chengdus . <arv>. aastal jagunesid teadlased nelja töögruppi : <arv> ) metsiku panda bioloogia ; <arv> ) suurte pandade haigused ja veterinaarmeditsiin ; <arv> ) pandade püüdmise organiseerimine ; <arv> ) rahvusvaheline koostöö pandade kaitseks . Paljude pandapuuride kohal võib näha kas hiina- või ingliskeelset kuldset silti – see loom on adopteeritud selle ja selle inimese poolt . Adopteerida võivad Rahvusvahelise Pandaklubi liikmed . Klubisse astumine maksab üheks aastaks <arv> , kaheks aastaks <arv> USA dollarit . Panda adopteerimine üheks aastaks maksab <arv> dollarit . Kasuvanemail on õigus panna pandakarule nimi ning kasuvanemate oma nimi on puuri akna kohal kuldsel plaadil . Saadud raha kasutatakse pandade eest hoolitsemiseks ja nende uurimiseks . Võib-olla on lugejate hulgas neid , kes soovivad pandaklubi liikmeks hakata ? Palun , siin on kontaktivõtmiseks aadress : Wolong Panda Club Wolong Nature Reserve Wenchuan County Sichuan China <arv> Kui me ringiga Pekingisse tagasi jõuame , siis oleme kolme nädala jooksul mööda Hiinamaad sõitnud lennukite , autode ja laevadega üle <arv> <arv> kilomeetri . Meid võtavad vastu Eesti Vabariigi ajutine asjur Hiina Rahvavabariigis Andrei Birov ja toonane esimene sekretär ( nüüdne suursaadik ) Malle Kürbel . Diplomaatide tööruumid paiknevad prestiižiketti Leading Hotels of the World kuuluvas Kempinski hotellis Lianmaqiaogou jõe ääres , samanimelise ärikeskuse kõrval . Sellesse superliigasse kuulub vaid kuus hotelli Hiinas ( võrdluseks : Indias <arv> , Rootsis <arv> , Venemaal <arv> , Šveitsis ja Itaalias kummaski mitukümmend ) . Ja pilvelõhkujast hotelli ees lehvib kõrges vardas sinimustvalge lipp . See teeb südame soojaks . Joome restoranis arbuusimahla . Andrei Birov ütleb , et kõik eestlased , kes on Pekingis elanud , on muutunud Hiina-fanaatikuteks . See on tõesti õige ja kehtib natuke ka minu puhul , ehkki ma ei viibi Pekingis ühte nädalatki . Edasi räägime eestlaste eelarvamustest ja Hiina tegelikkusest – nende vahel on suur lõhe . Andrei Birov näitab mulle tulevasi suursaatkonna ruume samas Kempinski ärikeskuses . Praegu poleerivad töömehed põrandat , valmis on isegi hiina- ja eestikeelne marmorsilt , kuid selle kohta ütleb asjur , et silt tuleb uuesti teha , sest proportsioonid on ebaõnnestunud . Suursaatkond kolib oma ruumidesse nädala-paari pärast . Õhtul hilja saame kokku ja sööme koos õhtust Pekingi eestlase Indrek Pargiga , kes on abielus koeralannaga ja õpetab ühes Pekingi ülikoolis inglise keelt . Ta on ainult <arv> aastat vana ja juba pool maailma läbi käinud . Hiina keelt oskab ta nõnda hästi , et tabab murde järgi , millisest piirkonnast on see või teine hiinlane pärit , ning oskab nendega eri murretes rääkida . Pekingis elavat kokku neli eestlast , siin-seal Hiinas veel mõni . Üks eestlane olevat Tiibetis mungaks . Ka Indrek Park kinnitab , et kõik eestlased on Hiinas muutunud Hiina-fanaatikuks , et Hiinas on midagi , mis inimest jäädavalt kütkestab . Kindlasti on tal õigus .