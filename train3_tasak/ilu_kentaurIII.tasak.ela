kirjak	ilu_kentaurIII.tasak.ela	Too särav alternatiivenergia-idee tekkis tal ühel õhtupoolikul , kui ta ECE Rahvusvahelise Kontrollkomisjoni koosseisus oli lõpetanud inspektsiooniretke oma tühjaksammutatud ning konserveeritud õlivaldustes . Viimaste objektide hulgas olid kaks gigantset naftasadamat : üks neist , valminud Kiryli luigelaulu alla , teine – veelgi sisendavam , Õli Colosseumiks hüütu – oli projektist peale tema , Nikyase , ehitatud . ( Selgus , et seismajäänud naftarajatised nagu tuumaterminaalidki reostasid keskkonda veel aastaid ning aastakümneid pärast konserveerimist ja ohutusaktide allakirjutamist . Teisisõnu – " Timon on ohtlik koolnunagi ! " ) Pumbajaamadesse , naftahoidlatesse ja kümnete tuhandete kilomeetrite pikkustesse torujuhtmetesse oli jäänud küllaga masuuti , mis rebenenud keevitusõmbluste ja repetanud tihendite vahelt imbus maasse ja valgus merre . Nikyas naasis kaugele reidile rajatud õlikailt , mille ääres ei seisnud ammu enam hiidtankerid ; kai klinkettide ja ventiilide vahelt väljavalgunud masuut pani tankimissillad servast servani liimerdama . Masuut lädises džiibi rataste all , ja kui Nikyas lõpuks väikesel kiirusel naftasadama randa jõudis . . . . . . oli auto nagu õlipihustist üle lastud . Ent ta hele ülikond , tänu vahest sõiduki tolmupidavatele tihenditele , oli jäänud imekombel plekita . Sõitnud paarkümmend kilomeetrit mööda saastatud mereranda , et saada mingitki ettekujutust teda ootavatest hiigeltrahvidest . . . . . . hoomas Nikyas eespool mingit hääletut summalist liikumist . Ta ei püüdnudki seda mõistatada , vahemaa oli liiga suur ning mere ja kõrbe kokkupuutest tekkinud udu liiga tihe , et jõuda asjas selgusele . Kohe paistab , mõtles ta sündmustest ette ruttamata , mis müselus seal käib ! Ent udu džiibi ees üha tihenes , ning Nikyas ei saanud selget sotti , enne kui ta lausa segimise keskel oli . Ta pidas neid esmapilgul flamingodeks , kes mõnikord õlimere rannikul puhkuseks maha laskusid . Ent aeglasel käigul neile veelgi lähemale sõitnud . . . . . . leidis ta jahmatades : " Merilõvid ! . . . Merilõvipojad , " täpsustas ta džiibiust nende kohal avades . Ent kus on vanaloomad ? Ta ei silmanud neid . Olid üksnes pojad ; kogu rannalage kihas neist nagu plaaž peesitajatest . Pidades autot kellekski ammetaoliseks , loivasid näljased loomakesed igast küljest džiibile lähemale ning häälitsesid pahaselt . . . . . . leides end olevat petetud . Kuidas said need jahedate vete asukad siia – kuumale rannikule ? Nuputanud , leidis Nikyas sellele vastuse : nad , üleannetud , ujusid külmades hoovustes liikuvatest lausparvedest lahku , sattusid soojade hoovuste teele , mis kandsid nad Õlimerre . Loomakesed nägid abitud ja haledad välja : nad olid koonust sabaotsani koos paksu haisva masuudiga , mille külge laatunud liiv tegi nende liikumise raskeks ning vaevaliseks . Nad , titekad , ei mõistnud loimelda vette , kus laine oleks vähemalt liiva neilt lahti uhtunud , ning karjas ei näinud Nikyas ühtegi vanalooma , kes nad enda järel merre oleks viinud . Ja seal äkki silmas ta üht suuremat isendit , kes ukerdas kaugemal randauhutud adruaunade vahel , kõige tihedamas merilõvipoegade puntras . Pikemalt mõtlemata lülitas Nikyas käigu sisse , sõitis lähemale . . . ikka lähemale . . . ... ning peatus üpris ukerdava isendi juures . See oli Jumpsikas . Ehkki teda oli raske ära tunda : masuudilägased riided liibusid ta ihule nagu paber sulanud šokolaadikujukesele , tuues esile kogu ta kõhnuse ja täbaruse . Nikyas jälgis teda läbi udu , suutmata tükil ajal Jumpsika tegevust mõista ega rahuldavalt seletada . Poiss tõmbas adrukämmust suurema koonla , keeras selle ümber käe ... . . . kummardus merilõvikutsika kohale ning laskis adrutuustiga ludinal üle loomakese koonilise keha . Ta alustas peast ning liikus kiirete tõmmetega saba poole , vahetades masuudist nõretavaid tuuste järjest puhaste ja kuivade vastu . Olles ühega valmis , haaras ta loomal loibadest , taris tolle vähimagi pingutuseta ( merilõvipoeg võis kaaluda oma kaheksakümmend kilo ) puhta veega lahekääru . Ning võttis käsile järgmise , kindlalt hukule määratud merilõvipoja . Nikyasele sai küllalt – tal oli kiire . " Hoi , šokolaadipoiss ! Vaata misuke sa välja näed . . . Mine sadamasse – dušid seal veel töötavad ! " Poiss ei vastanud , rehmas vaid käeseljaga üle lauba , tehes selle veel masuudisemaks , ning jätkas oma läbinähtamatut tegevust – ehkki selle eesmärk oli juba nähtav . " Ega ta ometi mõtle neid kõiki . . . " hakkas Nikyas kõhklevalt naerma . " Jumpsikas , lugeda oskad – koolis sa ikka käid ! Parves on oma tuhatkond pead . . . Mis ? !! " ( Ehkki poiss ei öelnud midagi . ) " Tee kuidas soovid . Ma ei saa sind peale võtta , sõidan paleesse " mustvalge " ballile ! " Nikyas viipas poisile džiibi ukse vahelt , ning vikeldanud läbi masuudiste merilõvikutsikate ( võinuks ka otse sõita , vabastanuks osa loomi piinasurmast ) , eemaldus pikkamisi masuudiplaažist . ( Kuigi sõidukid tema suure kogu jaoks tehti eritellimusel , oskas Nikyas selgi korral nihutada paigast tahavaatepeegli , ning seda paigale rihtides . . . . . . nägi veelkord hukuendelist rannikut , seal heitlevaid merilõvipoegi ning nende keskel ... Jumpsikat . Masuudine tuust käes , seisis ta kiirsirgelt – kuis ta , kühmselg , küll võis nii sirgelt seista ? ! – ning vaatas eemalduvale džiibile järele . ) " Sirutasid selga . . . Mida öelda – asend on kurnav ! " pomises Nikyas . . . . . . ning hoomas äkki poisi silmades pisaraid . Selged , sinakad , valgusid need üle tahavaatepeegli . Nikyas pühkis poisi silmad kuivaks – algul peoga , siis rätikuga – , ent pisarad uhkasid taas peeglist esile , selged ja soolased . Nikyas proovis neid oma huultega . " Ehtsad . " Üksik džiip mererannas sõidab veel mõne meeleheitliku meetri . . . . . . pöörab siis otsustavalt ringi , läbib vonkleva tagasitee ning peatub oma endistes seisujälgedes . Nad silmitsevad teineteist puhk aega läbi tuuleklaasi . Seejärel väljub valges ülikonnas , musta ristlipsuga härras autost ning siirdub joonelt poisi juurde . Too vaatab teda tõsiselt , kuivisilmi . " Silmad on sul nõrga põhjaga , Jumpsikas . . . Või mis – sa tahad öelda , et mi ! " Nikyas ei lõpeta ; kummardub , haarab kiirelt tuusti meriheina , keerab selle ümber käe . . . . . . ning alustab . Mehekõrgune adrukämm väheneb silmanähtavalt . Nad ei vaheta sõnagi , tegutsevad tõhusalt , vaikse meeleheitega ( nagu päästjad õliväljal , tuues plahvatuses väändunud puurtornisõrestiku vahelt välja seltsimeeste surnukehi ) . Nikyas näeb silmanurgast , et poiss teda edestab , ning paneb juurde . Tühi tarm – ka teine lisab tempot ning saab valmis viie hukase peesitajaga , samal ajal kui tema küürib alles esimest . Nikyas hakkab neid ette võtma kahekaupa : astub kummalgi merilõvikutsikal loivale , tõmbab nad topelttuustiga masuudilägast puhtaks ning kannab kaenlas kaugemale puhtasse merre . Ennastsalgavalt , kellegi nähtamatu ( võimalik , et süüdimatu ) vastu vaenukad . . . . . . tegutsevad nad südaööni , mil kogu tuhatkond üleannetut on oma sauna saanud ning lobistavad kaugemal puhtas merevees . ( Merilõvid ei lähenenud enam kunagi masuudipiirdele , mis paksu seisva lägana veeristas kogu Õlimerd ) . Kui Nikyas taas kahe puhtaksküüritud lõvikutsikaga merele tüürib ning tühjalt läbi masuudimüldi tagasi kaldale soprab . . . . . . ei leia ta eest ainustki merilõvipoega . Ega oma paarimeestki . Teda otsides vangub ta kuuvalgel rannal ringi kui hukane kurat ja karjub öhe : " Jumpsikas ! Jalga lasid ! Jälle ! " Lõpuks , džiibi poole astudes lausub ta , juba raugeva meelehärmiga : " Naftasadamasse läks . . . Duši alla ! " " Mustvalge ball " Tavalise Jumala lõheroosas palees oli jõudnud oma haripunkti . . . . . . kui sinna saabus Bigart . ( Hulmanid palmiladvus hoidsid oma kortsus pihkudega nina kinni ja tõstsid mehe möödudes üdikisa . ) Tõustes mööda kuulsat tuhandeastme marmortreppi mööda üles , jättis Bigart igale astmele oma kamasside graafilise jälje ; tõmbas ligi ja lükkas eemale valges siidlivrees ukseboisid , ehkki nood ei püüdnudki teda takistada ; pühkis käsi ustel lehvivaisse õhkõrnadesse Ioorkardinatesse ; silitas perenaise lemmikuid – pilvvalgeid puudleid – , kes talle fuajees vastu tormasid . . . Möödudes ballisaalis tema ees spaleeri võtnud külalistest , seadis ta pedantselt õigeks õiibosside kaelasidemed , suudles daamide valgetes kinnastes käsi ning kohendas nende puuderdatud rinnal kameesid ( ta masuudistest sõrmedest jäid sinna kauaks amüseerivad jäljed . ) Viimasena süleles ta balliperemeest ... ... sir Erebus Emersoni . " Poiss , see pole sul tiitlimatš , " ägises Vana Purskaja teise raudses embuses , " vaid ball ! " " Sul on valida : must või valge ! " ütles Bigart , lastes heledas ülikonnas Emersoni välja oma masuudisest embusest . Astunud ballijuhi juurde – too oli ehtne kostümeeritud kääbus – , tõstis Bigart ta oma õlisele õlale , ning võtnud gnoomi käest mikrofoni ... . . . pöördus ballikülaliste poole . ( Enam kui paarsada selle ilma naftavägevat jäid korraga vaikseks kui värvud enne maaväringut . ) " Mu sõbrad , kompanjonid ja võistlejad . . . " Hiid kõneles ülespoole . " Ühed teist arvavad , et kääbus on väike , sest ta kasvab . Teised arvavad , et kääbus on väike , sest ta kahaneb . Arvasin nagu teie – nüüd olen veendunud : kääbus on väike , sest ta on sünnilt selline . " ( Gnoom hiiu õlal kõlgutas üleolevalt jalgu . ) " ÕLI pole eales olnud suur , tal pole ka kuhugi kahaneda , sest ta on alati olnud väike . " Bigart andis mikrofoni üles gnoomile . Too tõusis hiiu õlale püsti ja kuulutas üle peade pidulikul toonil : " Mu härrad ja daamid , teile on saabunud UUS ÕLIAJASTU . . . . . . kui väänate kuivaks oma portjäärid , puudlid , kleidid ja kuuelakad . " Nagu kahe maailma kokkupõrkes klirahtasid taldrikud . . . Orkestrirõdul hakkas sajapealine ühendorkester ( veel oli õlikuningatel väge ! ) mängima Straussi , ja ehkki Bigart seda kannatusepooluseta muusikat ei armastanud ( ta kujutlusse tõi see hästirasunud väikekodanluse võppuvad tagumikud ) . . . . . . kummardas ta ja kutsus Umi Emersoni polkale . " Oo taevalik Strauss ja ta võrr-ratu " triks-traks " ! " hõiskas tantsust tuuris Umi . Bigarti näole ilmus hajevil naeratus . " Arvan visalt , et see on " Babüloni vetel " ! " Vaheaeg . Külalised väljuvad terrassile , kust avaneb müstiline vaade koitvale kõrbele : määratud liivaluited löövad harjadelt aurendama ning kollased tardunud lained hakkavad nagu elama . . . Joogiklaas käes , nõjatub Bigart terrassipiirdele ning vaatab avatud ilmel kõrbe ärkamist . Talle läheneb otsejoones Pelagopulos . GALEB ( ägedalt ) : Mis toimub , Nikyas ? ! . . . Su " ditürambid õlile " tõid mulle värinad selga . . . Mida see tähendab ? Seleta , ole hea ! NIKYAS : Ma pühkisin oma käed õlist puhtaks . GALEB ( itsitab ) : Pagana pihta , nali oli hea ! Võttis sel uimasel ballil lõpuks tuurid üles . Kust sa sel ... NIKYAS : Lõplikult . GALEB ( väristab end üleni ) : Tontteabmis ... Nüüd , mil on meie aeg ! UUS ÕLIAEG ! . . . Nikyas !!! NIKYAS ( pilk kõrbel ) : Uut õliaega ei tule , Väikemees . Õliaega oli rohkem kui sajand . . . Räpased sõjad . . . Lämmatatud linnad . . . Solgitud mered ja ( vaibumatu valuga ) lõpnud merilõvipojad . . . Neist ükski ei jää elama – ÕLI tapab nad ! ( Bigarti käed klammerduvad rinnatisepiirdesse . ) Silmad jõrmis , kere kange , vaatab Pelagopulos ainiti . . . . . . kuis Bigarti sõrmed tungivad pikkamisi rinnatise paksuseinalisse terastorusse ning litsuvad selle loppi kui kreemitoru . Rabatud Pelagopulos nokutab kõigega nõustuvalt pead . GALEB : S-sa ei saa sõrmi kätte – tarvis on gaasilõikajat ! . . . Aga viktoriinis sa kaotasid : merilõvid asuvad Antarktikas ! NIKYAS : Võidad seal , kus sa kaotad , Väikemees . GALEB ( väljub aegapidi resignatsioonist ) : S-see ei ole üksnes sinu Mäng , Bigart – pooled nupud kuuluvad mulle . Käin nendega , kuidas pean õigeks ! NlKYAS : Käi . Kui käid mu vastu – on see su viimane käik . ( Vabastab sõrmed teraskiskude vahelt , nagu oleksid need banaanikoored . ) Ligineb vahetatud ülikonnas peoperemees , viskiklaas käes . Joobnud . EMERSON : Vv-vabandan – tõmbasin uue kesta selga . . . Vv-vanast panin kääbuse õli välja pressima – kui ta ei pressi mulle miljon tonni , läheb hulmanite juurde ! ( Viipab ligi joogikallaja . ) Viskit härradele ! GALEB ( järsult kõrvale ) : Mulle piisab ! EMERSON ( nookab teise poole ) : Bigart joob vett – tema jaoks tuleb puurkaev puurida . ( Küünitab käed pingutusega mõlema õlale . ) Puhute , Titaanid , siin palmi varjus salajuttu – aga sel palmil on kõrvad . . . ! GALEB : Pole ohtu , sir , meie süsteemil on teist aastat kuuldeannulaatorid . Emerson võngub jalgadel , jõllitab kordamööda mõlemale otsa . EMERSON ( pahvatades ) : Pagana pihta , miks te , nutikad , mulle ei öelnud – minu luure kleebib ikka veel " lutikaid " teie toolipõhjadele ! Jätkub uute energiaallikate otsing ... Ent problemaatiline tõde jääb kehtima : naftat asendab ainult nafta . Juba on ammendumas kivisöe- ning põlevkivimaardlad saamaks metaani ning asendusnaftat , nn retordiõli . . . Ka olemasoleva maagaasi rõhunäitajad , mida oli naftavarude lõppemise järel oodata , hakkavad katastroofiliselt langema ... Gfrafitikunstnikud joonistavad tühjadele valveta gaasireservuaaridele põnevaid tehnilisi projekte umbes järgmiste juurdelisatud tekstidega : " Söögem rohkem riknenud toiduaineid – ja sõitkem oma peerugaasil " Kaugpõhja tundraaladel , kus kogu küttesüsteem on rajatud masuudile , toimuvad esimesed tragöödiad : linnades ja asulates , kuhu ei jõutud vedada ( pole , millega vedada ) sütt ega puid . . . . . . külmuvad surnuks tuhanded elanikud . Algavad suureulatuslikud korvamatud metsade lageraided . . . Sedamööda , kuis maailmast valgub ära SOOJUS . . . . . . täituvad kirikud ja mošeed , templid ja palveväljakud külmetava inimkonnaga . Ent kõik jumalad vaikivad . . . . . . peale Tavalise Jumala . " Poiss , mis sul arus on , " karjub ta kui pöörane telefoni , " lase õlil tulla – mu tulemasin on kuiv ! " " Raksa ränist , Vana Purskaja , " kostab telefonist lühike soovitus . Ent Bigart nägi kainelt ette seesuguste soovituste kitsast kasutussfääri . Alguses edastas talle ÜRO Suhete Sekretariaat korrektseid koostööettepanekuid kõikidelt maailma naftariikidelt ning sõltumatutelt õlitootjatelt . Bigart ( Pelagopulose arvamusest mööda ) vastas kõigile niisama korrektse äraütlemisega . Järgnes väljakutse Distiplinaarkomisjoni , kus Bigartit süüdistati tsivilisatsioonivastases diversioonis . . . . . . ning nõuti tema vaieldamatuil kontsessiooniõigustel MAAILMANAFTA <arv> ÕLIATLASE avalikustamist . " Tsivilisatsioon lõpeb koos naftaga ! ( Komisjoni esimees Mittrow . ) " Tsivilisatsioon oli enne naftat ja jääb pärast naftat . " ( Bigart ) " Me paiskame otsingule kogu luure – leiame kaardiandmed ! " ( Mittrow ) " Kui leiategi , ei pane te kokku ühegi kaardi ainustki fragmenti . " ( Bigart ) " Mobiliseerime kõik küberväed – harutame lahti koodi ! " ( Mittrow ) " Selleks kulub , " – Bigart muigas nõrgalt – , " kolme põlvkonna elu . " Ajupuhtimisele ÜROs . . . ... järgnes kõmuline protsess Rahvusvahelises Kohtus , kuhu olid kaevatud mõlemad naftagigandid . Bigart kaitses oma säästu-ideed veenvalt ning täpselt , tõestades , et puurtornideta maailm on hea , kuid õlita maailm on parem . " Heaolu ületarbimine , mille võimaldajaks on olnud nafta , on viinud inimese kui hingolendi enesehävitamiseni ning teda ümbritseva eluslooduse hekatombilise hukuni . Me peame tunnistama , " lõpetas Bigart oma kohtukõne , " et heaolu teatud punktis – personaalparadiisi rüpes – muutuvad meile meelepärased mõisted antinoomidest sünonüümideks . Nii on see naftatsivilisatsiooni mõistetega hüvang – häving . " Tsiviilkohtu loomuliku järjena antakse Bigart kui kindral . . . . . . Rahvusvahelise Sõjatribunali alla ning mõistetakse seal reetmise eest surma . " Mis on surm ? " küsib Bigart pärast kohtuotsuse väljakuulutamist naiivselt . ( Näis , et ta seda ei teadnud . ) Kohtuotsuse täideviijaks määratakse keskealine võluv eksekutsiooniarst Imma Timmuk . . . Mürgisüst Bigartile ei mõju Elektritoolil põrutab ta läbi kõik kaitsmed ja trafod Võllast unustatakse ta maha võtta , ning kõlkumisest küllastunud , on ta sunnitud ise alla tulema Hukkamisvanglas keelitatakse teda kohale jääma . . . . . . ent ta ei usalda selles asutuses enam kedagi . ( Südaööl kuuleb aedlinnakus elav Imma oma aknale koputust . Akna avanud , hüppab sealt sisse tume võimas kogu . . . Hommikul leiab Imma enda kõrvalt segipahmatud asemelt hiiglase ... ... kelles tunneb ära eilse Hukatu . " Kentaur ... " sosistab naine talle kõrva . " Miks sa . . . nii arvasid ? " küsib Hukatu naise juurest lahkudes . " See ja . . . " Naine punastab . Ning viivu pärast pahvatab : " Ainult KENTAURID olid surematud ! " Bigart naasis oma Riiki maailma ainsal personaallennukil . . . . . . ning oli juba varahommikul büroos . Kohe hakkasid ta ümber huugama telefonid . Teda õnnitleti häälevärinal siiralt , teadmata , mis puhul . Selgust tõi asjasse Emerson , kes hõiras kogu väest telefonitorru : " Õnnitlen amnestia puhul , poiss ! Teadsin ette , et nad ei kõverda su peas juuksekarvagi . . . Sul on kindel alibi – ÕLI ! " " Ka jumal ei tea kõike : enne protsessi ma hävitasin disketid . " " Mis-h sa-h tegid ? ! " lausus teine pahinal nagu tühjenev kumminukk . Ja röökis : " Põrund poiss ! Nüüd küll – hullumajja ! Helistan ette : seal võetakse sind vastu orkestriga . . . Vaene põrund poiss . . . " Pillanud telefoni käest , puhkes Emerson ulguma . " Disketid on alles , Nikyas . Lasin neist teha koopiad . Nägin seda ette . . . Teatud ajast ei otsusta sa nagu enam oma peaga . . . " See oli Pelagopulos . Ta lähenes mööda vaiprada , istus Bigarti vastu toolile . Ning lisas äkitselt siira südamevaluga : " Ehk on Emersonil õigus – sa peaksid end ravima ! " Bigart laskis toru õrnalt hargile kukkuda ning lausus silmi tõstmata , kuidagi impersonaalselt , kõigile : " Olen sündinud hull , see on ravimatu . Ravima peate end teie – Emerson , sina Pelagopulos . Kogu see ropprahul rahvas , kes elavad heaoluilmas kui täid parukas . " Bigart tõusis aeglaselt , pidulikult nagu lipp iseenese masti . " Aeg hakata ehitama hullumaju neile , kes peavad end täiearulisteks ! " Bigart heitis Pelagopulosele külma suletud pilgu , mis tähendas audientsi lõppu . " Ma pole sinuga nõ . . . !! " Järgmisel hetkel tõusis Pelagopulos koos tooliga õhku ; Bigart kandis ta väljasirutatud kätel kui katkutõbise läbi büroo . . . . . . ning viskas tseremoonitsemata ukse taha . " Diskettide eest viskad sa mu uksest välja ! " " Veel mitte aknast , Väikemees . " Varjamata ja varjatud surve Bigart &amp; Pelagopulos Naftauurimiskeskusele kasvas päev-päevalt , tund tunnilt , hetk hetkelt . . . Neid ähvardati tappa ; nende vastu kasutati piketeerimist , telefoniterrorit , meediamenetlust . Nõukad ja nõiad proovisid nende peal kõige rafineeritumaid psühhotehnikaid . Tulutult . Siis ( teades jahitava antiiginõrkust ) lasti kerberosed kütkest ning algas julm avalik ajujaht . Üksteise järel kadusid Bigartlandi parimad ÕLIVÕITLEJAD . Personaalselt : Genji Koun – jap , asendamatu astrofüüsik Mugam Magometov – aserist peageoloog Rodion Nebodar – taeva kingitud katseinsener Brouwer ja Parry – kosmosejaamade operaatorid , korduskosmonaudid Jpt. Bigart mobiliseeris nende otsingule oma luureteenistuse ja jõuüksused üle maailma . Paljusid neist ei leitud . Paljud leiti hukatuina . Üksikud , keda õnnestus õlimaffia urgastest vabastada . . . . . . andsid tunnistust piinameistritest , kes püüdsid neist õliandmeid välja põletada tule ja happega . Võimalike ohvrite paremaks ülesleidmiseks sisestati kõigile kandvatele teaduritele ja nende perekonnaliikmetele – signalisaatorid ( need opereeriti soovi järgi , tavaliselt tuharasse ) . Šefi käsuliinidest kõrvalekaldujaid ootas etteteadmata karistus – kõik profid kandsid appihüüdvaid tagumikke tõrkumata . . . . . . välja arvatud Kamylle Pelagopulos . " Käige põrgusse ! " sähvis kauni Kamylle keel nagu korallmaol , kellele oli astutud sabale . Hiigelkasvu Galeb seisis abikaasa ees longuspäi justkui väänatud piksevarras . . . . . . ning üritas juba mitmendat korda naisele selgeks teha operatsiooni vajalikkust . " Saa aru , see on ohutusnõue – sina pole erand ! " " Misajast ma pole ? ! " naeris naine . " Mina seda vivisektsiooni endaga teha ei lase ! " " Miks ? " " Mu kannikad on kantud Punasesse raamatusse – nähke ! " nihvas naine , heites hommikumantli üles ning kummardades alla . " Vapustav ! " lausus Galeb silmi sulgedes . " Nagu kullatud kiivrid ! " Ning lausus silmi avades : " See on šefi käsk . " " Pistku oma mikrofon , " lausus Kamylle raevukalt silmi välgutades , " mulle reite vahele – siis on seal mehe häält kuulda ! " " Kamyll . . . " " Mis sinul öelda on ? ! " salvas naine ja laksas käed paljasse puusa . " . . . see ei ole mikrofon . " " Muutun uudishimulikuks : mis see siis on ? " küsis Kamylle , tõmmates hommikumantli ümber keha . " Signalisaator . See opereeritakse sulle tuharasse ja ... " " . . . sina saad teada , kelle voodis ma parajasti olen . Haruldaselt kaval ! " " Kõige harilikum impotendi kavalus , " lausus Galeb õlgu kehitades ning sirutas pikkamisi käe telefoni järele . " Kellele sa tahad hel . . . ? " küsis Kamylle mehe käsivarde klammerdudes . " Bigartile . Ta käskis teatada , juhul kui sa . . . " " Ei . . . " Kamylle kahvatas , taganes vastu seina ning heitis käed üles . " Palun El ! " Pelagopulos pöördus aeglaselt ringi . . . . . . ning sattus maskides , automaatidega relvastatud raseerimata meestejõugu otsa . " Sirvi keelt rahulikumalt , Väikemees , mis juhtus ? " ( Bigart on pärast treeningut nõelduši all ning räägib läbi veelahina mobiili . ) " Nad tulid hulgaga . . . Nõudsid diskette . . . " Hääl murdub korraks , ent võtab end kokku ja räägib raskustega edasi . " Siis nad võtsid Kamylle . . . Arachne . . . " Karjub raevukalt : " Antiigipervert , sina panid plikale selle õnnetu nime ! " " Mina . Olen süüdi ! " tunnistab Bigart surutult , tõmmates riided kiiruga märja ihu peale . " Luban , Väikemees , et teen kõik heaks ! " " Püüa . Ent mitte paremaks , kui on ! " " Ole mureta . Lasen Hagijad tuulega lahti . . . Signalisaator juhib meid jäljele ! " " Signalisaatori võib panna märatseva emaelevandi , aga mitte Kamylle taguotsa , " tunnistab Galeb . " Jäta see minu hooleks , " lausub teine ja lõpetab kõne . ( Ristitütre ja tolle ema otsingud ei andnud tulemusi . Puistanud läbi kohalikud õlimaffia ja kaarnaäribosside urkad , saatis Bigart mobiilüksused pantvangidega tagasi dislokatsioonikeskusse . . . . . . ise aga , relvarakise istmele jätnud , hüppas ühe tühja tankla kohal soomukist välja . ) Tankla baar , üllatav , töötab . Ta astub korraks põletava päikese alt varjukasse ruumi , et korrastada mõtteid ning kasta kirvendavat kurku . " Granaadimahla . . . On ? " " Milles küsimus ! " " Arbuusimehuga – saab ? " " Milles küsimus ! " " Jääga ? " " Milles küsimus ! " Nagu sädelev minarett kerkib ta ette kõrge joogiklaas . Bigart rüüpab külma mahla , laseb ajul hetke puhata . . . . . . ning vaatab silmatäiteks kõhelikku tõmmut baarimeest , kes piilarile nõjatudes ootab kunde järgmist soovi . Järsku välksab Bigarti puhkavas ajus kiuslik mõte . " Tahan tankida . " " Kui palju ? " kostab küsimus ( kui see pole kõrvapett ) . " Esialgu , " – ta arvutab kiirelt – , " viis miljardit tonni . " " Ainult viis miljardit ? Usun , te vajate rohkem ! " lausub teine tõsiselt . . . . . . ent Bigart räägib teda kuulmata juba mobiili : " Arman . . . Siin Nikyas . Vajan sind kohe ! . . . Ei saa ? ! Hästi , tulen ise . " Vajutanud sisse " asukohasignalisaatori " , jälgib ta selle punast pulseerivat tuld ning lõpetab mahlaklaasi . " Roheline . . . Kähkupoisid ! " reageerib ta signaalile " kohal " , ning telefoni puusataskusse libistanud , tõuseb , et minna kopterile vastu . Baari kitsukesest uksest külg ees läbi pugedes langeb ta pilk baarileti taga seisvale koImejalgsele painikule , millel nagu vormile tõmmatud haljas kübar kummub poolvalmis korv . Korvipunuja . Kust ta korvivitsu saab ? mõtleb Bigart . . . . . . ja siis meenub talle , et vadide suudmeis kasvab küllaga sobivat õlipaju . Keerutanud üles tanklaplatsile veetud olmeprahti , maandub kopter Bigarti lähedal ning triivib talle küljega ligi . Uks avaneb , mulatist pardamehhaanik heidab trapi välja , ning tõmbunud sirgu kui kii , annab sisenejale au . Tõusnud kopterisse , kuuleb Bigart mulatti kellelegi " jubedat janu " kurtmas . " Hei , tõmmu , " lausub Bigart mehhaanikule õlale lüües , " mine tangi ennast – tankla baar on lahti . " Barett peos , segab mulatt kiirelt jalgu juhatatud suunas . . . . . . ning sirkab mõne hetke pärast pettunud näoga tagasi . " Baar on pikal puhkusel , " teatab mehhaanik reipalt , " ukski kinni roostetand ! " Kindrali nalja tuleb naerda ... ... ning kopteritäis karme mehi ( dessantüksus ) prahvatab naerma . Tume liikuv täpp ( kaljukotkas ? ) jääliustiku kohal , mis kui sädelev karrapael mustkunstniku käisest loogeldes orgu liugleb . . . Liustiku keskel kaljusaarel paikneva viietärni alpihotelli meteoroloogiatornis seisev vahipost , bandiit nimega Zafar , vaatas teraselt pikksilma ning kandis ette . . . ... hotelli ringrõdul välitoolis istuvale suurte päikeseprillide taha kadunud kogule : " Kopter – võimalik kaljukotkas – liustiku kohal ! " Aeraariumimantlis kogu pööras vaevumärgatavalt pead ning lausus raugelt mobiili : " Kopter , Zafar . . . Vastu võetud ! " Lennumasin vankus kõrbe kuuma õhuvoo ning jäise liustikuhinguse kokkupõrkel tekkinud marutuules kui kellakõra . Hüppeks valmistuv dessantrühm närveeris . ( Bigart vaatas neid pika katsuva pilguga . ) " Ma ei või anda hüppeks käsklust – maru lööb nad vastu kaljusid sodiks ! " kuulis ta kõrvaklappides allohvitseri kõrget häält . " Pole vaja , veebel . Tagasi baasi ! " lausus Bigart ... . . . ning kadus läbi hüppeluugi dessantrühma silmist . Et vältida kaljusid , läbis ta tormihorisondi vabalangemisega ning avas langevarju miinimumkõrgusel liustiku kohal . Naelsaabaste alt lendasid särendavad jääkillud otsekui sädemed , kui tuulest purjes parašütt teda liustikulõhe suunas vedas . Vabanenud langevarjust , võttis Bigart vöölt alpisaua , tõmbas selle pikaks . . . . . . ning hakkas mööda järsku jäänõlva tõusma üles kotkapesa taolise ehitise suunas . " Ho-hoi ! " hõikas ta hotelli kaljupõhjaga õue jõudes , kuid jäi vastuseta . ( Taamal , tiivikud losa , seisis kinnitelgitud kopter . ) Bigart tõusis jäänaelte kilksudes hoone metalltrepist üles ning kordas oma hüüet igal korrusel . Valge , valguseküllane luksushotell näis olevat surmtühi . Jõudnud tuttavale ringrõdule . . . . . . leidis ta välitoolist üksiku valgesse villamantlisse keerdunud kogu , kelle nägu varjasid mustad läbitungimatud päikeseprillid . Teine villamantel ja päikeseprillid lebasid käeulatuses kõrvalasuval lamamistoolil . Bigart heitis aeraariumimantli ülle ning vajus tagasi toolirüppe . Sulgenud jääväljadelt peegelduva vaheda valguse eest silmad , oli ta kõneldes sunnitud näo varjama päikeseprillide taha . " Arman . . . " Kõrvalistuja ei vastanud ; ta näis magavat . " Arman , sinu silmi ma näen ka prillide taga – need on lahti ! " " Liigagi , " kostis vastus . " Kiire , Arman – asjal on õlitaust ! Täna hommikul pandi kotti Galebi naine ja laps . . . Ma pole seni saanud nende jäljele . " Bigart vaikis viivu . " Tunned rinnet , tunned tagalat – kes võis seda teha ? ! " " Mina . " ( Vastus oli sedavõrd ootamatu , et Nikyas heitis kiire pilgu lähiümbrusse : kas lausujaks polnud keegi teine . ) " Miks s a . . . seda tegid , Arman ? " " Mulle maksti hästi . " " Ma oleksin maksnud paremini , " lausus Nikyas kohmetult . Kogu lamamistoolis ei liigahtanud . " Kui see ei sobi , siis teine põhjus : sul ei ole õigust ... " " Kurat võtaks , Arman , ma ei näe su pähe . Jätka ! " " . . . oma pigise pöidlaga inimsoo õlisoont kinni pigistada . " Bigart vaikis kangestuses . Lausus kibekalt : " Ma ei suitseta . . . Arvasin , et mu sõbra nimi on Arman . " " Brutus . " Teine polnud liigahtanud – ent nüüd pööras pead . " Mu isal oli Rawalpindis tankla . . . " " Siis sellepärast ! " Bigart muigas kõveriti . " Eile varahommikul tuli radiogramm : ta hukkas enda . " Arman vaatas otse sädelevasse liustikulõputusse . " Ta oli Singh , ülim sikh . . . kuid tänu sinule ei jõudnud ülal pidada perekonda . " " Mäletan teda , " ütles Nikyas umbsui . Ning lausus järsku lahedalt : " Milles on mees " ülim " , kui ta ei suuda kaitsta end oma käe eest ? ! " Teine ei vastanud kohe . " See on rituaalsurm – sa ei mõista , Nikyas . . . " Arman kaldus järsult ettepoole . " Lase õlisoon vabaks ... või nad mõlemad lähvad jääliustikule liuglema ! " ( Bigarti paremasse suunurka ilmus endekas kurd . ) " Arman , mõtle medresele . . . " " Disketid , Nikyas ! " Bigart kerkis vakshaaval toolist . . . " Istu rahus , " lausus sikh . " Näed seda pisiasja – distantsdetonaator . " Sikh näitas tumedat eset ja tõmbas selle tagasi villamantli käisesse . " Kaljusaare all uinub poolteist tonni trotüüli . Liigne kära sinu poolt võib selle äratada ! " " Arman , " – teise hääles kõlas terav valunoot – , " sa võitled minu vastu ! " Järgmisel sajandikviivul sähvas kahe tooli vahel otsekui elektrilahendus . . . . . . ning detonaator oli Bigarti valduses . " Sa tapsid mu käe ! " lausub sikh , elutu kehaliige tooli kõrval rippumas . " Surma , mida ma ei soovi , ei tule , " lausub Bigart detonaatorit taskusse libistades . " Su käsi puhkab mõne aja tegudest – ja tuleb endasse . " Ringrõdu heledale laudpõrandale . . . . . . ilmuvad üksteise järel varjud . Sadakond . Sikh tõstab peatavalt käe – varjud jäävad seisma , võtavad poolsõõris nende ümber . " Pidage meeles , " ütleb sikh toolist tõusmata , " tema veri ei asenda meile tema õli ! " " Käsi neil päikese eest ära minna , " lausub Bigart ringi pööramata . ( Suurturniiride ajal oli ta andnud võitlussimultaane poolesajale profile ; paraku oli neid üle saja , ehkki nondega võrreldes – kari koiotte . Nad ründasid teda korraga ühel rindel , " mustalt " , kuigi nende hulgas oli kooliga semme . Ta võitles vaikides , halastamatult , jälgimatultkiirelt . Näis , et teda oli võitlusareenil mitu , rohkem kui ta vastaseid . . . . . . ning sikh , mustad silmad hiilgamas kui hammaada basalt , oli tema pärast uhke ! ) Bigart ei jäta neist ühtegi . Enamik neist lendab üle balustraadi jääkuristikku ; mõnekümnega , kes agoonias haaravad relvad ... . . . lõpetab ta ringrõdul ning saadab vastased eelmistele järele . " Kuradi sünge – aga jumalast uhke ! " hüüatab Arman . " Nüüd jääb vaid vajutada detonaatorile ! " " Kannatust , sikh , " lausub võitleja . " Ma ei tulnud nende hinge järele – sa tead ! " Sel hetkel kostab meteoroloogiatornist Zafari metsik karje : " K e n t a u r – tina säh ! " Järgneb täpsuspüssi lask . . . Nikyase ette põiganud Arman lausub naeratades : " Nüüd sa tead , kelle poolel ma võitlen . . . " Võtnud teise kukkuva keha oma kanda , noogutab Nikyas tummalt . ( Sõnad olid teel , ent ta teadis : need ei jõua kohale – teine lahkub enne . ) Zafar ikka veel tulistas . Laadis , sihtis , surus päästikule . Pide pideme järel . Jalgupidi hülssides . Bigart lõi pilgu üles . " Jäta , juhmard . " ( Hullunud mees tornis viskas püssi kuristikku ning hüppas peast kinni kahmates relvale järele . ) Bigart startis veerand tundi hiljem alpihotelli kopteril , mille kütusepaak oli peaaegu tühi , ent teist võimalust liustikusaarelt lahkumiseks polnud . Ta reisijateks olid pikkamisi hirmukangestusest vabanev Kamylle , ema süles tihkuv plikatirts . . . . . . ning vahekäigus lebav langenu ( sikh oli saanud surmava tabamuse ) . " Nikyas . . . " – Kamylle otsis üleelavalt sõnu – , " mismoodi ma nüüd veel Galebiga . . . Need elukad vägistasid mind – armeega ! " Piloot noogutas : " Sünnib bandiit , automaat rinnal . Ohutum , kui nad on perekonnas . " " Naljakas – aga ikkagi ? ! " Bigart mõtles , pilk kütusemõõturil . " Galebile sellest mitte üks vihje ! " " Kui ta sünnib mustaverd . . . automaadiga . . . " Kamylle nuuksatas . " Sinisilmad pisiasju ei märka , " lausus piloot kõrgust võttes kõrvale . " Tahan isa juurde ! " nõudis plika ja sättis pillima . " Kuidas oleks ristiisaga ? " küsis mees juhise tagant . . . . . . ning ulatas plikale lohutuseks musta värvi arvutihiirt meenutava mänguasja . Plika jäi sealsamas vakka ja vajutas nõukalt nupule – nende taga kostis võimas veereva kajaga plahvatus , mille õhulaine pani kopteri korraks õõtsuma kui kiikhobuse . " Müristab ! " kommenteeris piloot . Enne maandumist kõrbes , kosmodroomi lennuväljal ( kaugemale ei jätkunud kütust ) , toimus Bigartil lühike sidevahetus . Vaevalt oli kopter rattad maha toetanud . . . . . . kui Galeb – suur , kahvatu kui vaevatud Atlas – tormas mööda betoonrada naisele ja lapsele vastu . Nende uppujakrampi meenutavale kaelustamisele kaasa elades . . . . . . tuksatas Bigarti süda valuliselt oma laste järele . " Kiirabi ? . . . Milleks mulle kiirabi , olen igalt poolt täiesti terve ! " kriiskas Kamylle , kui temalt plika ära võeti ja ta ise kiirabiautosse lükati . " Sa pole selle vastu , kui su naine saab lõpuks signaliseerivad tuharad , " heitis Bigart möödudes Pelagopulosele . " Imperaator – sa oled põhjalik ! " tsiteeris talle vastuseks viktoriinlane Galeb ; istunud tütrega autosse , vurahtasid nad minema . Bigart jäi lennuväljale üksi . Kui autoprožektorid kaugenesid , kõik helid ja hääled vaibusid ... . . . tõstis ta palakasse mähitud surilise kätele ning astus temaga läbi kõrbe – hiiglasliku valguseõie poole , mis pimeduse saabudes aeglaselt puhkes ja laotus kunagi õlivägeva miljonilinna kohale . Jõudnud Õlilinna servas asuvale koloniaalajastu kalmistule ( selleks tuli tal läbida kuuskümmend kõrbemiili . . . . . . avastab ta kalmeväljal valmiskaevatud haua . See on laitmatu labidatöö : kaevisest korralikult välja lõigatud murumätas , selle kõrval vöökõrgune liivahang . Nikyas , kes polnud hauda tellinud , peab seda esialgu võõra omaks . . . . . . kuni liivakuhja tagant pistab oma tumeda peanupu välja kilpkonn . " Hallo , Helone ! " tervitab ta tulnukat . " Jäid pulma hilja – et jõuda matusele . " Mõne aja pärast ilmub kalmule menhiri meenutav koredast mäekivist sammas , mille ainsal lihvitud kohal seisab : ARMAN sikh , kes oli väiksena suur ning suureks kasvanuna ei mahtunud sellesse maailma . Üksteise järel leiavad aset sündmused , mis õliajaloos saavad tuntuks kui " Bigarti piiramine " . Ta saab jätkuvalt ähvardusi Miljardite allkirjadega protestiläkitusi Värvikate põrgukirjeldustega konfessionaalseid manitsusi Poeetilisi pöördumisi , kus teda keelitatakse tõusma ülluse ja inimsuse tasandile , kus kord tegutses müütiline kentaur Nessos " Cheiron – kui tahate üllust ja inimsust , " parandab Bigart . Ent antiigivannutus mõjub : ta naeratab ning lausub lahkelt : " Palun võtke disketid – ma pole neid kunagi kellelegi keelanud . " " Vaene põrund poiss , " lausus Emerson kohe pärast seda , kui ta , komps käes , Bigarti büroosse astus . " Läki hullumajja ! " " Kunas veel , kui mitte nüüd , " nõustus teine . " Ma ei jäta sind , tulen kaasa ! " lausus vana kalkvel silmi . Ning huiskas : " Saab seal vast teatrit , poiss . Palkasin lavastaja ! " Hullumaja on kõikjal . . . ... ka hullumajas . Diskette küll ei nõudnud seal keegi . Ta pidi vaid ülgalasti koridoris paigal seisma , et nad saaksid tema biitsepseid katsuda . Pikas vaikivas protsessioonis – mehed ja naised leherohelistes rüüdes – möödusid nad temast ning katsusid ta fantasmagoorilisi muskleid . " See on võimatu . . . " lausus hulluke Ishäk . " Usu – ja võimatu on võimalik . " " Nii lihtne see ka ei ole , " nihvas tuulega mööduv naissoost arst , näpu otsas kaelaehet keerutades . " Pane end riidesse , naiivne nudist . . . Arvad , et nad su biitsepseid imetlevad ! " müristas tohtri järel pühkiv mürakas kogu ning lajatas talle pühkmekühvliga vastu paljast tagumikku . " Hull . . . " väärutas teine taunivalt pead . " Sanitar ! " Ishäk tundis siin juba kõiki . Emersoni erakliinik oli pigem luksuskuurort kui psühhoneuroloogiahaigla . Tavalise Jumala personaalosakond võttis enda alla terve korruse , kus olid palmid ja paradiisilinnud ; lasuurse veega bassein , milles mõjuva muusika saatel hõljusid sünkroonselt näkid ; veeremängusaal , suurepärane iiri restoran ( Hullustpeast armastas Erebus kodukööki . ) Kas Emersoni erakliiniku personaalkorrusel oli ka mõni arstikabinet , polnud teada . Bigart puhkas siin hästi ( ta kahetses , et polnud juba varem võtnud kuulda soovitust hullumajas ükskord hästi puhata ) . Ent peagi hakkas teda puhkus väsitama . Siin oli vägev söök ja lahe jook ; elüüsiline uimastav muusika , mis pressis sisse läbi seinte , langes alla laest ja survas üles põrandast ; mängusaalist alalõpmata kostev kuulide kõlksumine ( heli , mis meenutas tühjade kolpade kokkupõrget ) . Ta tundis ihku võitluse järele ; tõelise elamuse järele , mis tõstis taevastesse või paiskas põrgutesse . Ei midagi sarnast . Kaugeltki mitte midagi sarnast ! Lavastaja oli lihtsalt kehv , juhtub seda , ilma fantaasiata . " Eesriidekoi ! " ütles Emerson talle otse palgesse . Viimaks siiski juhtus hullumajas midagi . Hullu . ( Midagi antiiksete teatrite taolist nõudlikku , kus tõelus ja müüt on reeglina seotud ning lõpus on katarsis . ) Pärast õhtusööki – see oli kõikidel korrustel ühel ajal – toimusid viimased protseduurid ning majas kuulutati välja öörahu : kostis läbi korruste unelaul . Kohe , kui laul oli ära kõlanud . . . . . . kustus iga viimane kui tuli . Elektripirnid ja hõõglambid otsekui puhuti ära – maja täitis korraga tumm pilkane pimedus . Ning siis äkki . . . . . . läks lahti joig ja jabin . Läbi korruste kihutas tundmatu Olend , kelle suurus , jõud ja iha olid mõõtmatud . Ta purustas võreuksi kui ämblikuvõrke , läbis seinu kui sudu ja ründas vesta neitseid kujutavaid vitraaže . . . " Ulluks läind ! " vingatas sanitar ning püüdis Olevust , kes kahe valendavas kitlis naisarstiga läbi pimeduse tormas , oma jõudu usaldades peatada . Järgmisel hetkel tabas sanitarimürakat hoop , mis paiskas ta koos võretatud rõduukse ja rinnatisega tähisesse öhe . ( Kuskil seitsmenda ja viienda korruse vahel meenus Mürakale miskipärast kätte surutud pühkmekühvel , mida ta kui külmrelva kõikjal kaasas kandis . ) Põrutavate sündmuste eripäraks on äkki sisse raksata , kõmuga kulgeda ja järsku lõppeda . Pirnid kõigil korrustel lõid vaikse pinksuga sisse , valgustorud hakkasid hõõgama . . . . . . ning privaatne hoone säras taas keset kuumi laiuskraade kui hiiglaslik jõulukuusk , mille ehted olid katki ja kuhjas puu all . ( Maailmameedias kajastus Olendi järjekordne falloskandaal juhtumist juhtumisse korduvas sõnastuses : sündmuspaiga kirjeldus , uurimisgrupi töö üksikasjad , foto videomaterjalid , intervjuud . . . Andmed viljastatute kohta . Ühe erakordse nüansiga . . . . . . kõik seemendatud olid hullukesed . ) Tegelikult lisandus tundmatu Olendi Interpoli-uurimistoimikusse uus lahendust komplitseeriv fakt : ühelt vitraažikillult leitud verekübeme analüüs näitas veregruppi , mida maailmas ei tuntud . Vähe sellest : klaasikillult avastatud vere koostis oli maise hematoloogia seisukohalt täiesti tundmatu . Ootamatult tagasi tulnud elektrivalgus . . . . . . leidis Bigarti ja Emersoni nende luksuspalatist , lähestikku asuvatest sängidest . " Kurat teab m-mmmis , " rääkis Emerson hammaste lõginal teki alt . " Maaväring ! " " Hullumaja . " Ikka veel värisev Emerson pistis oma sagris punapea teki alt välja , vaatas ringi ning lausus ilmse kergendusega : " Palat pidas vastu !! " " Raudnikkel ja mammutpuu . . . " vastas voodinaaber . Ta hääl oli kergelt äraolev nagu unest ärganul . " IImalõpp ! " lausus Emerson paljaid jalgu latsatades põrandale käänates . " Lõbus . " " Nii lõbus , et laiaks litsub . . . " Kuskil kukkus veel mürtsatades midagi maha ja Emerson tõmbas pea õlgadesse . " Suur lõbulõikus , poiss ! Kuu aega – eitea miseest – istu trellide taga ! Kolm korda päevas neela kuratteabmida ! Nüüd aknaduksed eest – tuul tõmbab keele suust ! . . . Ja see iiri köök – öök !! " " Sa oled ju iirlane , Emerson . " " Hull poiss – misajast ? ! " Teine hüppas valuldi üles . " Olen puhastverd itaallane , kastmega Macaroni ! Kehv aga aus provintsikomejant Rinaldo Rizzi ! . . . Sir Emerson , poiss , puurib su diskettide järgi õli ! " " Jõudu talle , " lausus teine , näol õhuke naeratus . " Põrund , hull pealegi – lasid vanal end loppi tõmmata ! " Emerson vakkas , jäi jõllama teise kätt . " P-poiss , sa oled ennast kuskil veristand . . . " Loojangueelne naftatsivilisatsioon teeb eesriide alla veel viimase sukelduse maapõuesügavusse : puurib kõikjal üle ilma fanaatilise õhinaga naftat . Naftapalavik ( vahest võrreldav Titusville'i omaga õliajastu koidikul ) on jälle kord haaranud maailma : maid ja meresid , riike ja kontinente . Taas tõuseb ahtrakspeetud maale puurtornide tondimets . Sissetöötamata projekti " Maailm puurtornideta " ei rakendata , kuna see nõuab vahendeid ja aega , mida kummatigi napib . Kõik õliriigid ja sõltumatud naftatootjad , endised ja uued mammutkontsernid , lasknud käiku oma viimased ressursid ning alles veel kõlbliku tootmistehnika , suunavad miljonid hullpöörlevad puurterad maasügavusse . . . . . . kus praktiliselt ei leidu piiskagi naftat . Dekodeeritud diskettide ( õliajalukku läksid need kui " Bigarti indulgentsid " ) kaardiandmed osutuvad falsifikatsiooniks . " Pagana poiss ! " karjub Emerson talle sel puhul telefoni , " minust on sul vähe – sa petad tervet maailma ! " " Te ei eksi , sir , " – Bigarti hääles pole pilget – , " tegin korralduse lasta käiku diskettide tootmisliin . " Nikyas Bigarti võitlus globaalprojekti " Maailm õlita " eest jätkub . . . See on kummaline , teda tundes mõistmatu sõda . Ennekõike ta enese vastu . Kõigi tema esiisade , Odidi ja Kiryli vastu . Terve naftadünastia vastu , kellest õliammutamise algusest polnud omal tahtel lahku löönud veel ainustki Bigartit . Isegi surm polnud küllaldane põhjus naftavälju maha jätta : teises ilmas see õige õlipuurimine algaski ! Tehes Bigarti juures igakuist läbivaatust , diagnoosib dr Samarias nüüd kaugelearenenud naphthafiilia asemel . . . . . . kaugelearenenud naphthafoobia . Haavatud kiskjalt , hüljatud kallimalt ja kaotuses vastaselt oota mida tahes . . . Tähisel kevadööl , mil taaskord uhmasid õites aiad ning algasid kilpkonnade pulmaturniirid ( uskumatu , ent need olid loomade maailmas julmimad , sest võitja isane pööras võidetu kilbile , ning too oli määratud pikale piinasurmale kõrbepäikese kiirtes ) ... . . . ründasid Bigartlandi eraldusmärkideta võõrväed . Invasioon kandis välksõja ilmet , mille maskeerimata eesmärgiks oli maa ja mereõlivalduste hõivamine . Bigart lubas neil vastupanuta sisse tungida , oma aktsiooni süveneda , ning lasknud vastasel ära kulutada kogu lahingutehnika mootorikütuse . . . . . . lõi neid korraga maa , mere ja õhujõudude tõrjumatu löögiga . Nii-öelda lipuvärve autentiseerimata . ( Kõige ägedamad lahingud toimusid merepõhjas allveetankerite ja sukeldatud naftahoidlate pärast . Admiral Mintanka amfiibüksused hävitasid vastase tuukriväed allveesõjas senitundmatute harpuunrakettidega . " Kõige kaunim ja kahetsetavam päikeseloojak ajaloos ! " lausus lahinguristleja kaptenisillalt binokliga merepinda vaatlev Bigart antiigi vaimus poeetiliselt . Tüüne merepind veealuse lahinguvälja kohal küütles miilide laiuse veripunase siidkangana , mida varmaste kangamüüjate päevitumata kätena . . . . . . käristasid kahvakad haiuimed . ) Sõja võitnud , kuulas Nikyas Bigart hajameelselt ära oma vastuluureülema raporti , milles aegamisi selgisid võidetud vaenlase lipuvärvid : need , nagu kaotajal kunagi , olid eredad ning kuulusid ühele õlist kuivaksjäänud riigile , kelle finantseerijaks ja relvastajaks oli . . . . . . sir Erebus Emerson . Seejärel satub Bigart sõna otseses mõttes lahinguväljalt ballile . BIGART – <arv> See oli algusest peale Kamylle kapriis , pidada tema sünnipäevapidu pompöösselt . . . Taas aastate järel säras Bigarthouse'i puitpalee läbi korruste tuledes nagu hiiglaslik teelolev aurik , ning kullaga kanditud ovaalsaalis keerlesid koloniaalajastu stiilis tualettides hurmavad paarid . . . . . . ainult ilma Bigartita . Tublisti tuuris – ta oli ära joonud pea klaasi šampust – , astus ta hõljumisi alla vaiprajaga kaetud naksuvast keerdtrepist , mille käsipuid olid läbi aegade lihvinud lugematud käed , nende hulgas peod , kelle töökust ja hellust ta mäletas . Ta vaatas ringi kohtamaks neist kedagi , et küsida , kui vanaks ta siis lõpuks sai , kui talle – nagu läbi korruste pähekukkunud kroonlühter – raksas äkitselt meelde : " Jumpsikal on täna sünnipäev ! " TEINE täitis korraga ta maailma , ning Bigart , nagu ta oli – helesinise liblikaga valges ülikonnas – tõttas sünnipäevalast otsima . Talle olid teada need paigad , kus poiss armastas uidata : mererand , medrese vanalinnas , kolledži park inglise setelmendis ; koloniaalajastu kalmeväli , õigeusukirik kreeka linnaosas . . . Ja muidugi kõrb ! See oli kõige avaram ja kindlam paik , kust teda võis leida . . . . . . ning sinnapoole Nikyas ka ratsutas , võtnud piugupidi järele vahetusratsu . Vastupidav tumekõrb täkk ( Sahara basuuto ja ulukhobuse ristand ) kandis ta sajakuuekümnekilose lihasmassi tuulega läbi kõrbe . Üksiku murdunud tipuga puurtorni juurde , kus poiss sageli midagi asmerdas . Seekord teda seal polnud . Ehkki oma jäljed oli ta maha jätnud nagu ka mõned tamariskipuhmast murtud õites oksaraod . " Lilled ! Ja kingitus Jumpsikale : lubasin talle uue jalgratta osta . . . " lausus Nikyas endale etteheitvalt – ta oli need unustanud . Ja nüüd äkki Nikyasele meenus , et ta oli poisile igal aastal kinkinud uue jalgratta . . . . . . kuid too sõitis ikka oma vanal , isoleerpaelaga toetatud roostes rattaromul . " Ihnus – või ülemäära hoidlik ! " tegi Nikyas lihtsa järelduse . Bigart hüppas sadulast maha ning murdis poisile sünnipäevakimbuks terve sülemi tamariskiõisi . Sünnipäevakimbu sadula külge sidunud . . . . . . kappas ta edasi mööda koldseid liivavirge SILMAPIIRI poole – suund , mis alati tõotas viia sihile ! Koidu eel kerkib ta ette mäepeenar , tuttav vadi ning Maopühamu selle suudmes . ( Nikyas polnud ratsa siin kunagi käinud ega ka praegu ratsut siia suunanud , ent ometi – siin ta oli ! ) Lasknud hobused kadalale rohule toiduuitele , astub ta kummargil kivikotta ( sisenemishetkel näis talle , et uksepalakas ta ees liigahtas justkui inimkäe puutest ) . " Tuulepuhang . . . " lausub ta isepäinis , leidmata ka seekord maopreestrit templist . ( Marab , möödunud aastate järel sädelevvalge kui soolakõrb , seisis templisalakus . . . . . . nagu ta oli seal seisnud igal eelmiselgi korral , kui tundmatu lihasepõualdes hiiglane ta koda külastas . Vanamees ei usaldanud taolisi musklipätsides semme : just sihukesed püüdsid ja nülgisid kõrbes ta madusid ning matkisid mujal usinaid inimesi , ehkki Allah oli nad andnud laiskuse pärast saatanale . Siiski . . . Selle hiiglase juures oli mööndeid ja märke , mis panid vanameest Allahi helduses kahtlema : Tas on kentauri väge , ja madude ravitsevat mürki . . . mõtles maopreester , kuid teades oma nõrkust arvata inimestest hästi , ta peidikust välja ei astunud . ) Toonud Kerakorvi liaanide tagant välja , tõstab Nikyas selle pea kohale ja vaatab vastu valgust – ennäe : taas on väike haljas Maakera teinud tiiru ning Kerakorvignoomid saanud aasta vanemaks . Kaks neist on teineteisele liialt lähedal . " Suur vastastikune uudishimu võib saada saatuslikuks . . . " muigab Nikyas nende üle , asetades Kerakorvi tagasi templilakke liaanide vahele . Väljapääsu poole minnes tõmbab ta kiviplaadilt maha sinna vahepeal kihtinud savipõrmu . Pühkinud peopesa valge ülikonna külge , lausub Nikyas nagu harilikult : PEAB RUTTAMA ! Bigart ilmus välja järgmise päeva varahommikul linna lähedal kõrbes , alles veel tupruvate tolmupilvede vahelt . ( Vastu koitu olid nad jäänud tugevasse tormi , mis oli töödelnud neid nagu liivaprits : kõik pandlad jalused läikisid vastselt ning ratsaniku valgest ülikonnast olid järel vaid hallid räbalad – oma piduriided oli ta ise puruks rebinud , sidudes nendega tormi eel hobuste silmad kinni . ) Ta lähenes Õlilinnale idast , vanalinna poolt , kus elasid paiksed araablased ja peatusid läbirändavad nomaadid – ehkki karavanseraid olid kõrberünde tõttu juba osalt liiva mattunud . Jootes linnavärava puurkaevul hobust ( teine ratsu oli kadunud liivatormi ) , mahtis ta alles nüüd looma silmad lahti siduda . Janu ära joonud , nägu uhtnud , võttis Nikyas taas paigast ning jõudis kitsukesi , alles silmist und pühkivaid tänavaid pidi . . . ... linnajakku , kus asus ta poisipõlvekodu . Seal tuli see mõte : Jumpsikas . . . Ta võib olla siin ! Kabjaraudade kilksudega sillutise sajanditeund häirides lähenesid nad päikese ja tuule töödeldud tumedale majale , mis seisis endiselt suure aia sees mäeküljel , ehkki mägi oli maaväringus lõhenenud . Maja soojus ja hääled olid hajunud , kõlad ja hõngud haihtunud , muistne sisemus välja murtud . Kõrge nikerdustega uks oli koos viimase külastajaga lahkunud , peened lillornamendiga pronksvõred akende eest sulatusahju rännanud . Et ka trepiastmed olid kellegi jalgade külge jäänud ... . . . lähenes Nikyas majale läbi umbekasvanud tagaaia , kus vohavate kapparipõõsaste vahel kasvasid veel üliklikud tsitruspuud . Kõikepõimivate liaanide haljas hämaruses , otsekui olematud üleküpsenud viljad , rippusid läbiroostetanud aialaternad , valgustid Fatima välihaaremi ajast . ( Fatima , nagu kuuldus , suri raskes narkouimas südamepuudulikkusse . ) Suures metsistunud aias ei paistnud märkigi toimekast inimkäest ega tõtakast inimjalast . Ja äkki . . . . . . märkas ta kõrges rohus puhmaste vahel looklevat kitsukest teerada . Lasknud ratsuoheliku käest , hakkas ta hiljukesi rada harutama – ning oleks peaaegu üllatusest hüüatanud ! Higisoolane pihk vastu suud , seisis Nikyas keset rada , põrutatud pilk . . . . . . poisi tegevusel : too oli kumaras tema , Nikyase , esimese õlivälja kohal ning jagas professionaalseid käsklusi õlitöölistele – heledast kihtsavist voolitud , jahmatavalt inimsarnastele kujukestele . Tema , Nikyase ehitatud puurtorn lebas langetatuna rohus . See , mis ta silmale avanes , oli " Maailm puurtornideta " . Õlimaailma vapustanud vibropuur tungis lauluga maapõue . Läbipaistvat torujuhet pidi voolas tume eris kõrvalasuvasse rafineerimisterminaali . . . Jumpsikas puurib naftat , pole kahtlust ! Ja too seal , kantis õlgade ja änges rinnaga semm ( ta mõtles savikujukest ) , pole kahtlust - olen MINA ! ( Bigart oli hämmastunud . Ta tõmbas mitu korda peoga üle silmade , ent poiss ei kadunud , ammutusprotsess ei katkenud – õli voolas . Seda ajal , mil Bigart kompromissitult edendas projekti " Maailm õlita " . " Pea kinni , üleannetu ! " tahtis ta hüüda ning poisil kõrvad tuliseks teha , kui talle äkitselt meenus . . . . . . et tol oli sünnipäev . " Õnnitlen , Jumpsikas ! " lausus Nikyas ning tõi külje varjust esile tamariskikimbu , millelt liivatorm oli riisunud iga viimase kui õie ja lehe . Sügavas mõttes liikus õligigant ning inimkoloss Nikyas Bigart oma esivanemate maja poole ( poiss oli krahmanud ta käest sünnipäevakimbu , teinud kraapsjalga – ja kadunud ! ) . Veel enne majani jõudmist oli selge : " ÕLIATLAS AVANEB HOMME " Samas oli Nikyas nördinud : Mis ajast ta otsustab minu eest ! . . . Ja miks ma ei hakka talle vastu ? On see nõrkus ? Tugevus ? Nikyas ei tunnistanud lüüakuid – poiss pääses peapesust . . . . . . kuna tal oli sünnipäev . Kui vanaks sa , Jumpsikas , ka said ? mõtles ta muigamisi , ning tõstnud rajalt pilgu – nägi ootamatult poissi . Too seisis majas , väljalõhutud akna raamistuses nagu liikumatu pildikuju : tume ülikond seljas , salatiroheline lips , mis vahest kibedalt hõõrus , ümber kõhna vistralise kaela . Ta lähenes poisile veelgi , ning hoomas järsku , et too polnud saanud vanemaks , vaid . . . . . . aasta nooremaks . Tundes vajadust põigata lapsepõlvemajja mälestuste järele , nähvas Nikyas : " Tõmba kõrvale , Jumpsikas ! " Nagu kästud , kadus poiss aknalt ning Nikyas sukeldus maja hämarusse nagu hiidkala võrendikku . Esmalt sattus ta pikka sumedasse , kogu maja läbivasse koridori , mille mustriline plaatpõrand oli üles kistud ja minema viidud ; osalt lihtsalt killustikuks muudetud . Allah andestagu röövlitele – nad on niigi õnnetud , et nad on röövlid ! meenus talle araabia kõneõis . Sajanditemajas valitses leevendav jahedus ning ta liikus mööda tuttavaid kujasid ja kambreid sammugi eksimata : Siin oli sametiste istepatjade , luitunud seinavaipade ja hõbedaste araabia relvadega külalistetuba . . . Sellest kujast sai nurgakambrisse , mille jahedal põrandal nöörmatil otsis ta läbi üsavärava teed sesse suurepärasesse ÕLIMAAILMA , mida ta poleks näinud , kui vanaema sandaalitald poleks puruks litsunud nurganaise randmele lähenevat skorpioni . Ja seal satub Nikyas ootamatult oma poisipõlvekambrisse . See on heledam kui teised ruumid – nagu kiirguks valgust laest , seintest . . . . . . ja kahvakasroosadest tamariskiõitest , millega on kaunistatud kogu kamber . Ikka sedasama purustatud plaatidega põrandat mööda liigub ta üha sügavamale maja südamesse . . . Kus see asub ? Soov saada seda teada , tõusis temas ühe purustatud siseukse ees , kus Nikyas jõngalt – nagu astunuks ta püünisrauda – oli peatunud . Aegamisi liikus ta käsi ette ning tõmbas äkilise ropsuga maha viimased ukseriismed . Ta jalg tõusis põrandalt , et ületada läve . . . . . . kui korraga ilmus uksele poiss , ilmse kavatsusega teda takistada . " Tõmba kõrvale , Jumpsikas . . . " kuulis Nikyas , nagu oleks ta häälde sattunud liiva , end kähedalt lausumas . Poiss ei nihkunud paigast . " Sulle ütlesin , vigurivänt ! " kordas Nikyas ning tegi libissammu ettepoole . Poiss võttis äkki professionaalse võitluspoosi . " Mänguks pole aega , Jumpsikas , " lausus teine karmilt muiates . " Nimetan sind Rionosukele . " Poiss tegi jälgimatu sööstu , haaras ta väikese sõrme . " Söön seepi , semm – libisen sul käest ! " Järgmisel jälgimatul viivul sai poiss ta võttesse . Nikyas lendas lajukergelt üle teise pea ning leidis end põrandalt prahikuhja keskelt . Planeedi meister Nikyas Bigart tajus korraga enda ees . . . . . . oma elu võimekamat vastast . Ta ajas end prahi seest pikkamisi üles ning palus poissi üsna taltunult : " Astu ukselt kõrvale , Jumpsikas . . . Tahan , pean pääsema sinna ruumi ! " Poiss võttis seirepositsiooni , ning nõrgalt naeratanud , vangutas vaevumärgatavalt pead . " Annan sulle krõpsu narkotsi jaoks , " lubas ta talle ja heitis poisile uue krõbiseva rahatähe . " Lippa ! " Vastuseks järgnes poisi sööst ja halastamatu löögirahe . Teine leidis end läbitöödelduna nukast – poiss nõjatus uksepiidale , kohendas kaelasidet . " Ta sööstab valguskiirusel . . . " tuikas läbi löödu pea . Ilmameister ajas end seina nõjalt vaevaliselt püsti . " Jumpsi kas ( miski segas rääkimast : ta tõmbas näpuga üle suu – see oli rahatäht ) , sul pole õigust – mul on siin õigus liikuda . Ma pääsen sellesse kambrisse – või sa pead mu tapma . " Nende vahel puhkes võitlus . Julm ja jube – samas ülev ja ere . Toibunud viimasest seerialöögirahest . . . . . . nägi ta läbi sinikatesinise sudu enda ees poisi kõhnu jalasääri ; ta haaras need luupinnud pihku ja saatis vastase üle oma pea aknast välja . " Mida kõike neile lasteaias ei õpetata ! " muigas ta valuldi ning vankus ukse suunas – läbipääs oli vaba . See võis olla Odidi ja Fatima magamiskamber . ( Mälu ta muhkus peas juba võttis . ) Koordunud nikkelnuppudega voodi – kuumade armuööde jahtunud vanaraud – seisis veel praegugi " piluga seinas " . Nikyas toetas ennast sängiveerele ja libistas pilguga üle kambri : see oli kõrge laega , ülesvõetud põrandaplaatidega tühi ruum – peale pururoostes sängi ja üksiku nakkis ninaga haaremituhvli polnud seal midagi . Juuhmu see Jumpsikas – miks ta mul siia teed tõkestas ? ! Tundes tüli pärast kahetsust , ning et poisi käitumisele mingitki õigustust leida , tegi Nikyas tühjale kambrile peale veel ühe pilguringi . . . . . . ning jõudis mitu korda kinni müüritud ja uuesti seinast välja murendatud vaskpeeglini . Sedapuhku peatus ta pilk sellel pikemalt : ülemine pool peeglist oli seinast välja kangitud ning nagu muistegi kaetud paksu sinkjasrohelise halega . Hämar rohekas valgus – aastatega suureks kasvanud kalligoonum sulges aknaava – langes seinale luipu ning pani peegli nõrgalt helgatama . Mis sünnib . . . Mis pagana pihta sünnib ? ! Nikyas tõmbas külma higise peoga üle silmade . Peegli " enesepuhastumine " jätkus . . . See algas ülalt ning kandus joom-joomelt allapoole , nagu häiliks seda nähtamatu käsi . Vaskpeegel saavutas erakordselt puhta puutumata helgi . . . . . . millesse pelgas pilguheitki tunduks rüvetusena . Ent Nikyas Bigart – õnnetuõnnelik – teeb seda . Esmahetkel ei näinud ta seal midagi . . . Siiski – peegli tumehiilgavas sügavuses paistis midagi valget . See meenutas aisbergi öisel viretul ookeanil ; tundmatu hoovus kandis teda järjest lähemale . . . . . . ning peeglisse ilmus inimolendi pimestavvalge laup . Midagi nii kõrget , veatuvalget oli raske ette kujutada . Seejärel hakkas paistma juuksepiird . . . Pea , mida päädis kullakas palmiksoeng . Siis hakkas – lauba keskjoonest allapoole – selginema nägu : peened sirpjad kulmud , tumedad säravad silmad , mis suurveejärvedena täitsid poolt palet , kauni kujuga nina ning rabav , värske haavana mõjuv punane suu . Ent mitte näo kumav ilu – ilusaid nägusid oli Bigartil nagu paplil lehti – polnud see , mis teda lummusega köitis . . . ... vaid väike tume TÄHEKE naisenäol parema kulmu kohal . Noor naine vaskpeeglis – kes ta oli ? " Ema Dido ? Ei . Too oli tumeda jumega ja mitte nii pillavalt ilus . Vanaema Dido ? Mitte . Mäletan teda . Vaarema Dido ? Selgelt ei . Bigarthouse'i dünastiagaleriis oli tolle pilt üleval . . . " Kaugemate naisekujude kohal hõljus teadmatusesudu . Talle aitas mõistatamisest . Rünnakalt astus ta peegli juurde ning nõudis rämedalt : " Kes sa oled ? Ei vasta ? . . . Mis sa siis oma nägu liputad ! " Harjunud võtma , mitte vabandama , oli tal nüüd ootamatult oma tooni pärast piinlik , ning viga veaga parandades libistas ta näpuotstega üle naise näo . Nägu värahtas ta näppude all ... ning hakkas sujuvalt kaugenema peegli tumedasse hiilgavasse sügavikku . Peeglivask ta järel tuhmus ... ... ning kattus aegamisi paksu sinkjasrohelise halega . Elu suurim viga on tehtud . Mille poole veel püüelda ? ! tajus ta korraga . Vilistanud ligi tagaaias põõsanutte jusiva hobuse , hoobas Nikyas end sadulasse ning kappas mööda minevikutänavate kumisevat sillutist tuleviku suunas . ( Mureärevil poiss , käsi päiksevarjuks silmil , jäi talle aastateks järele vaatama . ) Järgmisel päeval , mil Kollane Kääbus , Allahi alam , elu andja ja võtja tõuseb seniiti mil solaariumid , liiva ja veekellad näitavad südapäeva mil mošeedes algab teine palveaeg , katedraalides keskpäevamissa , budausu kloostrites mõtluse tund . . . teeb Nikyas Bigart maailmale ülitähtsa avalduse : " Siin Nikyas Bigart . Kuulake kõik kontinendid , ookeanid , saared ! Kogu maailm ! Sündinud ja veel sündimata inimesed ! On aeg pöörata Naftatsivilisatsioonile teine lehekülg : MAAILMANAFTA–<arv> . ÕLlATLAS – AVANEGU ! " Korraga , vaevutabatavalt , liigahtab Bigarti märkuandev ranne . . . . . . ning arvutud õlivõitlejate väehulgad üle maailma lähevad rünnakule . Need on sootuks teised naftatandrid . Nad paiknevad laiustel ja sügavustes , kuhu küünib vaid hulljulge kujutlusvõime . Uued Maailmanafta-<arv> lokaalalad asuvad suhteliselt kaugel ammendatud Naftavöö leiukohtadest : Arktikas – Kanada ja Nanseni veealuses nõos Antarktises – polaarplatoo all suures sügavuses ja Ronne'i liustiku piirkonnas Gröönimaal ja ISLANDIL ( Pelagopulosele mõistetamatul põhjusel sulustab Bigart resoluutselt kõik naftalelukohad saarel ja selle akvatooriumil ) . Sadu miljoneid tonne " musta maaverd " uinub viretult maakooresügavuses Guajaana mägismaal ja Andides Põhja Ameerikas Mackenzie mäestiku sügavuses ja Alaska lahe põhjatupõhjas Värvigamma kõikides toonides pulseerivad kaardid osutavad Aafrika Kalahari ja Namibi kõrbe neitsilikesse sügavustesse Rikkalikke naftamaardlaid leidub Itaalias Apenniinide kurrutusalal Kreekas ; kui selgub , et " Olümpose naftavarud " ei kujuta endast andmeviga . . . . . . LAHKUVAD JUMALAD MÄELT . Mõne järgneva aastaga loob Nikyas Bigart Õliimpeeriumi , mille sarnast polnud maailm veel tundnud , pannes sellega seisma verised naftasõjad : mõju- ja võimuvõitlused nafta ümber . Teenete eest kroonib maailmameedia ta Õli Aleksander Suureks Islam määrab talle ghasi aunimetuse Kristlik maailm kannab ta aadlimatriklisse – kontekstis veel üks " sir " Emerson juuniori ja Drummondi pulmakutse sai Bigart kätte Antarktikas raadioside teel . Ta oli pikaajalisel inspektsioonilennul lõunamandri vetes , et lahendada sealsete maardlate ekspluateerimisel tõusnud probleeme ning isiklikult juhtida ( õli hõivas taas pikkamisi ta meeli ) üht naftageoloogia unikaalsemat operatsiooni : vibroagregaadi sukeldamist läbi õhitud polaarjää . Kogu operatsioon sooritati suure tõstejõuga kopterkraanade abil , ilma inimesi ohtu seadmata ; torujuhtme üle jäätasandike kuni rannikumereni tõmbasid kaugjuhtimise teel suunatavad polaarkulgurid . Töö kestis kolme vahetusega kaks nädalat . . . . . . mille jooksul Bigart polnud maganud tundigi . Naasnud jääplatool paiknevasse baaslinnakusse , käis ta koos vahetuskomandoga saunas . . . kus poisid palusid luba end ta lihasmägede taustal pildistada . Hiljem , kui Bigart oma ruumis aurava teekruusi juures liikmeid sirutas , tõi baasi fotograaf operaator talle neid pilte näha . ( Paljad , aurust punetavad semmid rippusid ta väljasirutatud käte otsas kui banaanikobarad . ) Nad mõlemad muhelesid mõnuga . Korraga . . . . . . kukkusid mapi vahelt välja veel mõned pildid . Bigart püüdis need välkkiirelt fotograafi nina ees kinni ning küsis : " Mis need on ? " Teine pööras pilgu kõrvale , nihetas õlgu : " Kolmkümmend aastat olen kaamerat kantind , sir – midagi sihukest pole ette jäänud . " ( Need olid öövõtted . Tehtud kaugdistantsilt nn kaasalibiseva kaameraga , ilmselt suurel kiirusel jääkõrbes liikuvast elusolendist . Tähevalgel iriseerivast lumetolmust küündis esile ... ) " Ratsanik , " lausus Bigart . " Vööst saadik paljas , " – teine naeris – , " pole poolustel varem kohanud . " " Sul on pakkuda ? " Kaameramees kehitas õlgu . Lausus äkki leiukalt : " Konkistadooride ajal , olen kuskilt kuulnud , pidasid pärismaalased ratsanikke hobuinimesteks . " " Oled pärismaalane . " " Ei , sir . " " Jäta mõned pildid siia . . . Puhkame , Pharry , siis viirastused kaovad . " " Fotosilm ei näe viirastusi , sir ! " ütles teine , ukseavas viivuks peatunud . Kaameramees väljus , jättes mõned pildid maha . Et neid veelkord segamatult vaadelda , tõstis Bigart ülesvõtted laualt üles ning avastas nende all ... . . . pulmakutse . Ta võrdles kuupäevi – radiogramm oli millegipärast saabunud kolmepäevase hilinemisega . Niisiis oli talle jäänud napilt üks päev . Selle ajaga võis kohale jõuda üksnes too , kel oli kiire mõttelend . Bigart istus veerand tundi tugitoolis , liikumatu topisepilk lakke pööratud : võimalikul teel väljapääsu polnud . Niisiis jäi – võimatu tee . Ta tegi kiirliinil lennuväljale korralduse : " Valmistada ette tõusurada ! Stardin kohe . " " Kahjuks pole see võimalik , sir , " raporteeris lennurühma ülem , " RZD- tüüpi lennukitel on ette nähtud teine piloot ja kipper – mõlemad mehed on haiglas . " " Soovin neile kiiret tervenemist . Täitke käsk ! " " Kaotan oma paberid , sir ! " " Keegi kaotab oma au – kumma kaotus on suurem ? ! " Bigart startis Antarktise baaslennuväljalt topelthelikiirusega lennukil , tankis õhus Nullarbori tasandiku kohal Austraalia õhuruumis ; ületas vahemaandumiseta ookeani . . . . . . ning maandus nelja tunni pärast oma kõrbes paikneval sõjalennuväljal . Tal oli aega end Bigarthouse'is pesta , raseerida , ümber riietuda ( kreemvalgesse kombiülikonda , mis talle puhtalt juhuslikult hästi sobis ) . Kingitused peiule ja pruudile !! meenus talle viimasel hetkel . Bigarthouse'i seifides ja salalaekais leidus küllaga kauneid unikaalseid ehteid . Ta avas lukud ning laskis kiiruga ehted läbi sõrmede libiseda : tuareegi talismanid , ristid ja sõrmused navahode sõled ja pandlad wodaabe käevõrud , sudaani juukseehted , beduiinide hõbemanused Ja äkki puutusid ta sõrmi härmõrnad helleni ehted : valgetest ahhaatidest kaelakee ja kellukesesarnased kõrvarõngad . Ta libistas ehted kiiresti laekasse , nagu kõrvetanuks need tema sõrmi , ning sulges rutakalt seifi . Kõik väärisesemed ning ehted kuulusid ta isale ja emale , olles seega puutumatud . Ta otsustas põigata vanalinna eheteturule , kus aastatuhandete traditsiooni järgi kaubeldi sõjasaagiks langenud ehteasjade ja orjataridega . Kollane Kääbus valas alla oma laavat , turg summis kui pereheitev vaablasepesa ; ostjate kätes virmeldasid kuld ja kallid kivid , külvates oma helke rahvasse odavalt poolmuidu muidu . Kuna Bigarti käsutuses olid üksnes kiireltkaduvad viivud , ajas ta pampriga laiali muulad ja kaamelid . . . . . . ning sõitis kergelt külge ( too astus talle ette ) ühele näolooriga naisele , kes harali näppudele riputatud hõbeniidi otsas pakkus müüa haruldaselt ilusat lasuriidist kameed . Ta võttis läbi külgakna naiselt ehte vastu ja libistas selle tasku . Rahatäht näpu vahel , tõstis pilgu , et ostu hüvitada . . . . . . aga ehtekaubeldajat ei olnud . Lasknud silmad üle kireva turuhulga käia , ning otsitavat nägemata , viskus ta ajapuudusel autosse ning andis gaasi . Kingitus pruudile oli tal seega olemas . Peigmeest , teades tolle põlgust raha vastu , otsustas ta karistada kümnemiljonilise pangatšekiga . Emersoni kahvaturoosa marmorpalee paistis kõrbe õhtuvalguses kui lagunev hiidlõhe . Tugev loojangutuul paindas palmide latvu nagu hiigellehvikuid ... . . . jahutades sadu ja sadu pulmakülalisi , kellest kihasid alleed ja terrassid . Rahvavoogu nähes mõistis Nikyas , et kiirustamisest hoolimata oli ta laulatustseremooniale hilinenud ( selle sakraalne osa , nagu pulmakutselt võis lugeda , leidis aset palee palvelas Emersonide perekonnavaimuliku õnnistusel ) . Süli täis kirbelõhnalisi tamariske ( õitesülemi oli keegi talle autoistmele heitnud , kui ta ühes oma pangas kinketšekki vormistas ) , sööstis ta tuhandeastmetrepist üles , ning oleks peaaegu pikali paisanud . . . . . . trepist alla laskuva seltskonna – peigmehe , pruudi , neile paar astet ülemal järgneva Tavalise Jumala ning tolle abikaasa . " Põrgupoiss – hilineb . . . Ja teeb näo , nagu oleksime meie tulnud vara ! " kihvas Erebus Umile . Nad jäävad seisma trepi vaheterrassil . Juhtumisi vastakuti . Suured , võimsad , kaunid . Otsides silmadega sõpra . . . . . . vaatab Eamon tollest mööda . Erebus tõmbab pikalt ninaga , kõrgemal peidab Umi silmad pitsrätikusse . EREBUS ( vaikselt ) : Nikyas . . . EAMON : Ta ei tule . Täna nagu tuna ! ( Kibedalt . ) Keegi laob seina meie vahele ! NIKYAS ( karjub kogu rinnust ) : Eee-aaa-mon !!! Terrassid vaikivad . Hulmanid palmiladvus vakkavad . Tuul taltub . EAMON ( külmalt ) : Hääl kõrbes . ( Silmitseb enda vastas seisvat atleeti teraselt . ) Sina . . . kaotasid Damaskuses oma võitlusräti ? ! Mõlemad vaatavad teineteist pikal loodival pilgul . Sööstavad järsku paigast . NIKYAS : Eamon ! EAMON : Nikyas ! EREBUS ( talumata seda kauem ) : Kurat võtaks , poisid ! Minge ja vesistage roosiaias – aednikul jääb õhtune kastmine ära . Nad klammerduvad teineteisesse . Tamariskisülem lendab sõõrdu laiali ; tuulehoog kannab õisraage treppidest alla . Nad ei märka ümbritsevast midagi . Veri liigub aeglaselt nende soontes , südamed vaevu löövad . Aeg seisab . Neid on võimatu lahutada . Lõpuks keegi pisem riskib seda teha galantse paažikummardusega . GNOOM : Mina ja mu pruut kutsusime teid pulma . ( Tuliselt . ) Alustame pulmaööst ! Terrassidel , trepiplatvormidel kostab naer Hulmanid , paradiisilinnud lähevad rahutuks Naeratav Umi peidab pitsrätiku käisesse Erebus kahvatab korraga , ehkki pole nähtavat põhjust EAMON ( õnnelik ) : Nikyas ! Siin ta on – mu pruut ! Nikyas , silm ja süda Eamoni kütkes , pühendas pruudile vaid põgusa kõrvalpilgu ning laskis end taas sõbrast kütkestada . Ta vaatas Eamonile näkku tolle ammuse kolledžinooruki harda ja imetleva pilguga , oskamata seda alamustunnet hetkel millegagi põhjendada . Korraga . . . . . . ta silmateradega juhtus midagi . Nende heleroheline tumenes mürkroheliseks . Pikkamisi pööras ta pilgu Eamoni näolt ... pruudi näole . ( Ta oli toda noort naist kusagil varem näinud : kullakas palmiksoeng , pimestavvalge laup , tume täheke parema kulmu kohal . . . Naine vaskpeeglist ! ) Nikyase pilgus oli jagu külmust ja põlgust – araabia paljakäsivõitluses tähendas see vankumatut kaitsepositsiooni ... . . . millele pruut vastas oma tumedate silmade elava säraga . Professionaalse tantsija haldjaskerge kniksuga esitles ta end : " DIDO . " ( Emerson seenior : " " Pea ! Pidage ! " tahtsin hüüda , ent jäin mõne häälevõnke võrra hiljaks . Eesriie tõusis . Tumm tõsidus publiku näol tõotas kõrget tragöödiat . Tõmbasin poisi kõrvale : palusin , et ta lahkuks . Kohe ! Jalamaid ! Kolahtasin ta ette põlvili . Poiss vaatas mind hetke mõnuga muiates . Ning lausus : " Sa oled kui peigmehe peastpõrund isa kreeka tragöödias . " ( Vaene poiss , ta mäletas toda koolipõlve antiigiviktoriini . Kui elus on midagi tõeliselt traagilist , siis on see kustumatu mälu . ) Ma nägin hetkel Dido nägu : kõik naise säädsad palgejooned olid korraga segi – artistina , arvata , pidi ta neid valitsema igas olukorras ) . Mis juhtub naise hinges , kui ta palet läbib korraga nagu maaväringulõhe ? ! Mitte keegi ei märganud seda . Kõige vähem Eamon , mu idealistist poeg . . . Ideaalne võib naise juures olla vaid väline ilu , mil pole ta sisemusega mingit pistmist . Loomulik looduslik valik – kõik nende eetika ja esteetika . Küülikust – gasellini , kodukatist – staarini . Heitsin pilgu Umile : too oli sügavalt vapustatud . . . Pagana pihta , kas sa siis seekord eksisid , TavalineJumal ? ! Vandusin isepäinis neid kogu pidumelu kestel silmas pidada ... . . . ehkki see tõotas maksta mulle kümmekond viskit , kena kaifinädala prügimäe semmidega ning mõnusa deliiriumipuhkuse sisseelatud hullumajas . " ) Samal ajal pidukeerits juba käis ; tuul purjas kuumade laiuste kergeid tualette , valdavalt valgeid , ning sajad tantsivad paarid paistsid helkival parketil kui purjekad tüünel lahel . ( Umi Emerson : " See vana kohmus arvab naistest head vaid orgasmi ajal , ja kuna ta pole enam võimeline seda saama , arvab ta meist kõigist ainult halba . . . Muidugi mõtlen ma oma abikaasat ! DIDO . . . Enne kui olla Täht maal , oli ta kõige säravam täht taevas . Ma pole eal kohanud nii kaunist ja puhast naist ! Dido armastab Eamoni . Nad on koos tantsinud kümme aastat ; tants on kui tuli , see joodab kokku ! Olen Eamoni pärast rahulik ; Didod on ihalenud maailma suurimad anded , elegantsemad mehed – ta on jäänud ustavaks . Võin vanduda , et ta pole Eamoni mõtteski reetnud ! Ja nüüd . . . too katastroof ilmes . Too silmavaate varing . Tunde Laevahukk , mille ühel viivul muutus olematuks kõik , mis ta puhul eelpool mõtlesin ! ? Usun , et ta unustas end hetkel kaitseta . Meil , naistel , see hetk on elupikk . . . Nikyases on midagi käsitlematut , naisolendi jaoks tõrjumatut . Minagi , vanamutt , võbisen tema läheduses kui armumänguks väljatoodud kolikunukk , saepuru õmblustest pudenemas . Seal nad on , me ulmakujud , Eamon ja Nikyas ! Kas nad jäävadki nii kogu õhtuks kaelakuti käima – kes sel juhul on pruut , kes peigmees ? Hii-ih ! Pean minema Dido juurde , ehkki , kui vaadata taevasse , tähed on ka üksijäetuina TÄHED . " ) Päike loojub , kõrbe kollane kaja vaibub Sinine klaasjas tiherik laotub oaasile , palmidele , paleele Pimenedes . . . . . . põikab pidu roositerrassile , TavaliseJumala paradiisiaeda . Seal õitsevad tuhanded roosisordid , ning tohutu suured klumbid kui lõunamaised lõhnavad aisbergid libisevad läbi sumeda öö Eamon ja Nikyas , pidumelust lahku löönud , istuvad aia peidetumas nurgas roosinišis . Teineteisest hõivatud , jätkavad nad mingit lõpmata , ainult nendesse puutuvat kõnelust . EAMON : Nikyas , sa ei taha mulle öelda , mis sinuga juhtus ? ! NIKYAS : Rääkisin sulle kõigest . Kas pean midagi välja mõtlema ? EAMON ( väärutab aeglaselt pead ) : Elan reaalses maailmas . . . See ei saa olla võimalik ! NIKYAS ( äkki lahedalt ) : Võimatusevõimalus . EAMON ( naerdes ) : Selle peale ma ei tulnud ! Mööda roosikuja läheneb neile Emerson . Pudel kaenlas , mängib saamatult " nokastunut . " EREBUS : P-pagana poisid . . . N-nagu sissid roositihnikus ! ( Dirigeerib viskipudeliga . ) EAMON ( tõredalt ) : Miks sa , Vana Purskaja , pulmas ei ole ? EREBUS : Lõbus ! Kas kellelgi on pulmad ? UMI ( läheneb koos DIDOGA ) : Hea – äi ei tea ! DIDO : Vahest on õige seda pruudilt küsida ? ( Ta hääl on madal , mahe . ) Kõik puhkevad omal häälestusel naerma . Peale Nikyase . DIDO ( tõsinedes ) : Kas te . . . ? NIKYAS ( kummardub kergelt ) : Nikyas ! DIDO ( noogutab vaevuhoomatavalt ) : . . . ei naera kunagi , Nikyas ? Nikyas ei kuule küsimust – vaatab naisest nagu soojast hämarusest läbi . ( Millisest naisest ! Tol on seljas avara dekolteega valge brokaatkleit , mis jätab katmata väikese ninaka rinna . Kõiges muus iseloomustas teda eelpool Umi . ) Emerson muutub rahutuks . . . EREBUS : Ta igaks juhuks ei naera sõbra pulmas . Nikyase silmad avarduvad äkki , karmid armilised huuled tuksatavad ... . . . ning kõverduvad aegamisi naeratuseks . Kõikide pilgud pöörduvad tema silmavaate suunas – see on ... EREBUS : . . . Kilpkonn ! ( Muheleb . ) Tark elukas : teadis , et tema me pulmamenüüst ainult puuduski ! Keegi peiar on loomakese pealt lõbu lõiganud : kilpkonna kilp on paksult roosa koogikreemiga kokku võietud . Märkamata hetkel muid , Nikyas kummardub , keerab kilpkonna kuuehõlma ja eemaldub pikal vetruval sammul kõrbevärava suunas . Emersonid pöörduvad naeratades ringi , et vabandada teise käitumist . . . . . . ning avastavad pruudi puudumise . Kui Nikyas , kilpkonna kuuehõlmaga puhtaks pühkinud ja kõrbes lahti lasknud , tagasi terrassiväravasse jõudis ... . . . astus talle ootamatult ette Dido . " Nikyas , " – naise huuled puudutasid ta nime kui kõrberändur lätet – , " ma olen . . . ! " " Sa oled laulatatud . Eamoni naine ! " " Meie veri on kokku kallatud , hinged ühte liidetud – SEAL . Mis tähendab siin olla laulatatud , olla kellegi naine ? ! " " Vaiki ! Mitte sõna enam ! Mine tagasi – SINNA ! " Nikyas astus hooga naisest mööda , riivates õhult ta rinnatippe , mis olid kõvad kui mürsuotsikud . Hea , et nad ei plahvatanud . Öö puhkes roositerrassidel . . . . . . kui hõnguline must roos . Pulmapidu võttis hoogu . Kuni keskööni olid paleeväravad külalistele avatud . Siis need suleti ning Emersoni valvepataljon – kergetankid ja kopterid – võtsid tehisoaasi tihedasse rõngasse . ( Ranged turvameetmed olid kasutusele võetud , kuna külaliste hulgas viibis kõrgeid persoone ning kuulsaid isikuid . ) Endine seltskond oli taas koos . Nendega liitusid veel šarmantne Kamylle koos abikaasaga , sir Emersoni kojanarr , kääbus Pulbio ning . . . . . . üksik hulman šougrupi hulgast . ( Too järgis iga Bigarti sammu , jälgis , et keegi võõras talle ei läheneks , ning tõkestas tee , kui keegi söandas seda loata teha . Mõni külalistest jättis hulmanile hea mulje nagu näiteks heledas turbanis ja tumedas ülikonnas araabia härras , keda esitleti kui ühe kõrberiigi kultuuriministrit . ) " Assad , " ütles too ning kaotas oma pruuni käekübeme teise tohutusse pihku . " S-sina . . . " Vastasseisjat veel lõplikult ära tundmata , pigistas Nikyas ettevaatlikult tolle habrukest kätt . " Assad beduiinide laagrist – lõime seal võistu värsse . . . " " Võitsid – sina . " " Pakun võimalust revanšiks , " lausus araabia maailma suur poeet naeratades . " Võtan väljakutse vastu . " Kui teine oli läinud , noogutas Nikyas hulmanile : " Ole terve , Ferhad , et lasid ta mu juurde ! " Ühel hetkel , mil rahvast oli nende ümber vähem , leidis Nikyas olevat sobiva aja pruutpaarile oma kingitused üle anda . " Kümme miljonit . . . " lausus Eamon , pangatšekki käes kantides ning tõstis silmad aeglaselt kinkijale . " Loodan , et arvad selle juurde me sõpruse . " " Mõistagi . " " See teeb südame kergeks ! " lausus Eamon , sülitas tšekile . . . . . . ja laksas selle kääbusele otsaesisele . " Miljonär , mis sa selle eest ostad ? " " Kaks meetrit kasvu ! " kilkas kääbus . " Ja kübe mõistust – mitte endale . " Kameega läks tal kergemini : Dido võttis selle temalt vastu , riputas ehte õhuliselt nagu härmaniidi endale kaela , ning teinud reveransi , lausus : " Mulle ei meenu hetkel teie nimi , kuid ... tänan ! " Dido " mäletamisvõimetus " rahustas vanu Emersone sedavõrd , et nad tihkasid ta jätta omapead ( kavaldamist nad tema juures ei kahtlustanud ) . " Me pühendame mõne hetke presidendile ja tolle abikaasale , " lausus Erebus . Võtnud teineteise käevangu , liitus vanapaar külalistega . PIDU – nagu iga pulmapidu . Kuni hetkeni , mil tseremooniameister kuulutas välja üllatusnumbri . Süttisid rambid . Roosiklumbist tõusis üles poodium ... ... alasti , kehamaalingutes tantsijannaga . ( Ta palmikud olid soengust vallandunud , küündisid kandadeni . Suu – punane , poolavatud – saatis kellegi poole hääletuid karjatusi . Dido täiusliku rütmikaga esitatud tants oli jõudnud erootilisse kulminatsiooni , kui korraga . . . . . . kustusid rambid ja tume jõuline kogu ründas terrasse . Maruhool kooldas ta roose , paiskas ümber joogilaudu ja ettejäävaid pulmalisi . Turvajad püüdsid teda kinni pidada , ent said kergelt kõrvale heidetud . Taskulambivihkude kahvatud käsivarred sööstsid monstrumile järele , kuid ei suutnud teda püüda – olendi kiirus oli masendav ! Kostsid hoiatuslasud – kohe seejärel anti laustuld . Pihta said vaid roosid ja mõned pulmalised , kes kohe ei taibanud maha viskuda . Kutsumatu külaline sööstis tumeda välguna üle poodiumi ... . . . ja hüüa tantsijat kõrbes ! ( Erebus ja Umi Emerson – nad seisid poodiumi selles servas , kuhu ulatus palee ringkaitse valgustusrakettide kuma – vestlesid omavahel kramplikult , poolihääli : EREBUS : Umi , sa seisid lähedal . . . Sa nägid ! UMI : Miks sa mind sunnid , Erebus , sa seisid sealsamas . . . ( Vaatab krampissilmi kõrvale . ) EREBUS : Mis sellest – ma ei näinud ! UMI ( hingetult ) : Keda ? EREBUS : Miks sa küsid – " keda " ? ! ( Puudutab naise käsivart . ) Kui sa ei näinud , siis sa ehk tundsid ? UMI : Keda ? EREBUS ( masendatult ) : Siin me juba olime , Umi . . . UMI ( nuuksatades ) : Kui sa nägid , siis ütle . . . Argpüks – sa nägid ! Nägid ! ( Puhkeb nutma . ) EREBUS ( tardunult ) : Rahune , Umi ! Me ei näinud . . . Me kumbki ei näinud . Emerson avab ebakindlalt viskipudeli . Joob tajumata , ohtralt . Ta silmad lähevad pungi ja tarduvad pikkamisi nagu klaasimullid . Umi , vastupidi , heitleb endaga , murrab sõrmi ; ta silmi tõusevad tummad pisarad . ) Kopterid mürisesid madallennul üle roositerrassi , mis nägi välja kui lahinguväli . Üleskistud ja mahatallatud roosipöörastike vahel lamasid läbisegi pihtasaanud ja minestanud pulmalised ning meelelahutusšous osalenud , paraku kuuli ette jäänud hulmanid ( ka oma teise surma võttis Ferhad vastu väärikalt ) . Kopterites saabunud suure praktikaga päästebrigaadid sorteerisid neid kiirelt , ilma liigsete sõnadeta : inimsugu musta kilekotti , loomariik rohelisse . Ent sedapuhku unustati rohelised kiled maha . . . ja nii läksid ka hulmanid musta kilesse . " Julgemini , julgemini ! " kamandas Emerson sorteerijaid . " Milles te kahtlete ? ! " Ühest roosinišist paistis välja kirev doominohõlm . Kui õiekardinad kõrvale tõmmati . . . . . . kukkus sealt päästjale sülle Pulbio – hulgukuul oli tabanud kääbust keset laupa , mille küljes lipendas verine paberitükk . Päästja kiskus selle lahti ja viskas kõrvale . Hetkel said Emersoni , päästekomando ja pulmaliste pilgud kokku Pulbio pisikesel surnukehal . Kõikide nägudel paistis üksainus küsimus : Mis värvi kilesse panna värvikas kääbus ? Koitis . Kõrbest hakkasid naasma esimesed jälitajad : kergetankid , kopterid , ratsanikud . . . Viimaste hulgas Eamon , hobuse vahule ajanud . Poolpäeval , kõrgkuuma ajal , jäi ratsu välja vahetanud ning uuesti otsingule asunud Eamonile veelgi vähem šansse naist elusana leida : ilma veeta oli too kõrbesse sattunud kasvuhooneõis määratud hukule ! Sügavas masenduses , higisoolast valge kui stalagmiit . . . . . . ilmus Emerson juunior palee vaaterõdule , kus kõrbe poole suunatud kiikerkahuri ees seisis Emerson seenior . Tavalise Jumala ilme oli lahti ununenud ning sealt paistis mingi kaugem lootus . " Jäta . . . Jänt ja jälkus ! " surus Eamon läbi hammaste . Vanast möödudes virutas ta pikksilma koos statiiviga uppi ning viskus oietult välitooli . Emerson vanem ei liigahtanud ; seisis endiselt harkisjalu , nagu oleks ta ees pikksilm , ning vaatas pingsalt kõrbehorisondi poole . " Ta oli ratsa , " rääkis Eamon suletud silmi . " Nägin jälgi . . . Ehkki see on võimatu – nii kiirelt ei liigu ükski ratsanik ! " " Võimatusevõimalus . . . " pomises Emerson – ta oli kuskil kuulnud seda sõna . Eamon pingestus . Lõtvus sarnade kohalt ja heitis : " Luul ! " " Pole vahet – luul või tõelus . Tule silma ! " " Nähtud . . . Vihkan kõrbet ! Ta aina ründab ja röövib ega anna midagi tagasi ! " Eksid , Eamon . . . " " Kollane Hoor ! " " Palu kõrbelt vabandust ja võta oma naine vastu . " Emerson pöördus jõngalt ja lahkus jalal vankudes vaaterõdult . Tema kohale asus Eamon : oli risk oma silmi usaldada . . . . . . ent ta nägi kauge tähtluite harjal kiirelt edasiliikuvat tolmupilve . Oli see tuulekeerits ? Kõrbeuluk ? Inimene ? Üks-kaks ajas ta pikksilma ( selle optika oli kukkudes mõranenud ) statiivile püsti ning püüdis luiteharjal liikuva tolmupilve kinni . " Dido . . . " liigahtasid noore Emersoni huuled . " Nikyas leidis ta ! " ( Pikksilmasõõris , suures plaanis paistis Bigart . Ta süles oli päikesekiirte eest pidukuube keeratud pruut . Mees jooksis viiekümnekraadise kuuma käes paksus liivas ega paistnud põrmugi väsinuna . " Kentaur . . . " Sõna kukkus küpselt Eamoni suult . ( Mõra mahapaisatud pikksilma optikas jaotas Dido näo kaheks fragmendiks – seesama mõra , tundis Eamoni aimekas süda , jääb neid edaspidi traagiliselt lahutama . ) Hoogu maha võtmata , sammurütmi muutmata jooksis Nikyas paleetrepist üles ning andis viimasel trepiplatvormil neile pooloietu Dido üle . " Tänan . Kust sa ta leidsid ? " küsis Eamon kähedal häälel , pisut järsult . " Acamari vadilt , karstikoopast . . . Tunnen neid kohti jahilkäikudelt . " " Kas sinna pole mitte . . . " tahtis Eamon küsida , ent vakkas . " . . . üle saja miili ? " lõpetas küsimuse paraaduksele ilmunud Erebus . " Sada viiskümmend , " lausus alati täpne Bigart . " Ehk tuled , Nikyas , ja räägid meile , kuidas kõik juhtus ? " sõnas Umi , soe ja sirge kui käest pandud kii . " Ei . Mind ootab lennuk . Keskpäevaks pean olema Ankaras . " Nikyas nurkas hüvastijätuks nõks pead . . . . . . ning laskus – eales ta seda ei kasutanud – eskalaatoril . Parkimisplatsil limusiinide juurest leidis ta kimbukese šokist toibunud pulmakülalisi , kes end paaniliselt sõidukeisse pressisid ning , tualetid uste vahelt lipendamas , vaardiga minema kihutasid . Platsile jäi üksainus heledas turbanis ning tumedas ülikonnas külaline . " Nikyas ! " viipas too . " Assad ! " Bigart ajas auto talle tagurpidi juurde , avas ukse . " Andku Allah õnne sulle , su naisele , su . . . ! " " Istu , Assad ! " " Ma ei jõudnud peale – neil oli kui saatan sabas , " selgitas Assad autos . " Allah tasub sulle , Nikyas , kui viid mu lennujaama ! " Assad , nagu iga araablane , oli ülevoolavalt jutukas . Nikyas sõnades napp ja täpne , nagu võtaks ta neid sihikule . Lõpuks vaikis ka Assad . Ning siis järsku lausus Nikyas : " Olen valmis , Assad ! Kassiida ? " " Olgu vorm seekord vaba , " lausus araablane . " Olgu . " Ja Nikyas Bigart vermis oma värsi : Aasta ja neli kuud hiljem . . . Pariisis esietendub kõmuline moderntantsuballett " DIDIMA " . Oma kahekohalises personaalloožis istub üksinda Nikyas Bigart . " Sir , " kõnetab teda loožiteener . " Teile on ümbrik ! " Bigart avab ümbriku sealsamas . . . . . . ehkki teab , et iga ta liigutust jälgitakse : kaamerad sihivad teda kõikjalt kui relvasuud . Tema pärast olid pidevalt mures nii vaenlased kui ka sõbrad . ( Rionosuke oli keelust hoolimata ta järele seadnud ööpäevase ringkaitse ; praegugi istusid saalis japi snaiprid . ) Kiri ümbrikus lõhnab hõrgult ; käekiri on kaldu kui tulbid tuules . " Mu kallis Kentaur , ootan sind homme hommikul k <arv> hotellis " Purjus laev . " Meil on aega Igavik – ja veel kakskümmend minutit ( näpistan seda teatri kõrvalt ) . Palun ära lenda jälle tamariskiõite järele – muidu sa jääd hiljaks ! D. " Bigart muigab : sarnased kui melonipooled on armastuskirjad , ükskõik , kas neid kirjutab subtiilne Olend või maine naine . Eesriie tõuseb Rambid süttivad Saal vaikib , just nagu sureb ootuses – ning ühes kõigiga Nikyas Bigart . ( Mis temaga toimus ? Ta polnud eales mingi teatraal olnud ; parim teater oli tema meelest igav teater , kus peale kurnavaid õlivälju sai end korralikult välja magada . Ja nüüd rändas ta riigist riiki , teatrist teatrisse nagu kõrbepühak oma varju järel . ) Ta ei kuule muusikat , ei jälgi süžeed ; ta pikad piiritundeta pilgud on kui tundlad , mis kombivad . . . . . . Dido tantsivat keha . Tol pole kunagi kostüümi ; teda katavad kehamaalingud – värvikad , grotesksed , tantsu sügavamast sisust pärit . Dido tantsujoonis on lihtne , kehakeel alltekstiline : ta tantsib koreograafilise dramaturgia järgi kangelannat . . . . . . ja nagu veel ja veel ja veel kedagi ! Ehkki Bigart tunnetas võitlejana inimkeha rütme niisama artistlikult , suutis ta alltekste lugeda vaid tantsija keha piirides ja seetõttu mõtles ta nagu saalitäis rahvastki : DIDO pidi olema sündinud sesse maailma . . . . . . tantsukingad näpu otsas . Dido kavatsus tundus Eamonile öösel nähtud halva unenäo hommikuse järjena . . . . . . kui tantsijannast naine talle sellest teatas . ( Kõnelus leidis aset nende Pariisi historistlikus stiilis värskeltrenoveeritud majas Pont-Neufi kaldapealsel , hommikul kohvilauas . ) " Sa ometi ... ei mõtle ... seda tõsiselt ? " lausus Eamon aegavõitvalt kohvirüübete vahele . " Mõtlen ! " kostis napp vastus . " Ükskõik – ma ei usu unenägudesse ! " Eamon lükkas kohvitassi järsult eemale . " Sa ütlesid , et ei näe neid kunagi . " " Viimati oli see kümme aastat tagasi , balletikooli lõpupäevil . Suigatasin pärast öist pidu Schole cantorumi fuajee tugitoolis . . . " Eamon nõjatus tagasi toolile ning jätkas kinnisilmi , " . . . ja nägin , et mu käisele lendas väga hele sätendav kiil ning kinnitus sinna oma pikkade kaunite koibadega . . . Tahtsin teda käiselt maha võtta ning pöördusin ses suunas . Silmad avanud ... . . . nägin kõrvaltoolis SIND . Väga heledat , säravat , pikkade kenade koibadega lapseohtu tütarlast . " Eamon avas järsku silmad . " Ühest ei saanud ma aru : miks ta nimi pidi olema Dido ? ! " ( Naine ei vastanud , oli mõtetes , kaugele põgenenud pilguga . ) " Võid sa nüüd mulle seda öelda ? " Teise pilk oli alles kaugustelooris , kui ta vastas : " Ei . Ma ei ole eales kohanud oma vanemaid . " Eamon vajus pikkamisi eetsi ning küsis : " Siis ehk ütled , kust sul äkki see otsus : vahetada partnerit ? " " Vaheldada , nii on õigem . " ( Baleriini valevad käsivarred tumeda lauaplaadi peegelduses paistsid kui albatrossi kokkupandud tiivad öise vee taustal . ) " Kaua ühes tantsinud partnerid on nagu inimese käed : nad saavad küll tihti kokku , kuid mitte palves . " " Kas lahusolek ei hirmuta sind ? " " Ei , Eamon . See julgustab mind . " " Aeg ja vahemaa võõrutavad inimesi . . . " " Viimaks lähendavad . " " Kunas ? " " Kui see vahemaa on lõputus . Surm . " Emersonid – tantsupaar ning abielupaar – tõusid unisoonis lauast , vaatasid teineteist puhk aega : mitte võõristades , mitte vihates , mis tähendas peaaegu armastades . Dido – kaunis , sirge , pisut rauge – sujus Eamoni silmavaatest läbi kui meeliköitev Loodus , kus kuristik pole kaugeltki ohtlikuim paik . Läbinud mitmed amfilaadselt paiknevad tiibuksed , peatus ta viimase ukse lävel ning viipas mehele : " Eamon , mul on Contemporaini trupi mänedžeriga kohtumine . . . Esitan neile oma tingimused ja allkirjastan lepingu . Tunni aja pärast olen tagasi ! " Tantsija naeratas mehele , saatis talle näpuotsasuudluse ning oli juba väljumas . . . . . . kui talle äkitselt meenus : " Eamon , sa lubasid mulle näidata oma unenägu . " Emerson juunior järgnes naisele läbi valgust tulvil saalide ning rääkis äraolevalt , otsekui eikellelegi : " Sa lendasid nagu tumedal hobusel . Kukkusid , vigastasid selja ega saanud enam . . . " " Eamon ! Sa ütlesid " nagu " – kes veel võis see olla ? " " Kentaur . " Eamon pöördus ja lahkus tagasiteed läbi kõrgete valgusküllaste saalide . Bigart nimetas taksojuhile hotelli aadressi – selgus , et see oli Seine'il asuv ujuhotell ... . . . ning nad asusid teele . Sügisene Pariis oma lehekuldsete pargipöörastikega paelus ootamatult Nikyase südant ja silma – alles mõnda aega tagasi paelunuks teda Pariis , kui see asunuks kõrbes . Seine'i sammaldunud kaldamüürid hõngasid rõskelt ; hiiglaslike halapajude oksad puudutasid malmtumedat vett ning ta südamel hakkas äkki hele . Hotell " Purjus laev " – see kujutas endast kahe hiiglasliku sõurattaga vanaaegset jõelaeva – seisis rohelise vetikavaibaga kaetud kanalis . Selle juurde viis sügiskoldsete võravõlvidega allee . . . . . . ning kevadiselt uje , alles veel tärkeõrn tunne . Maailmas nimetati seda õnneks – ehkki mis oli Bigartil pistmist maailma õnnega . Tunde juurde tõi tuulehoog , nagu suhkrupea küljest magusat tolmu , kauget kariljonimängu . Seda aga oli juba liiga . " Nikyas ! " kostis mahe alt , ning valusvalge käsivars viipas talle läbi sügiskulla . Mees peatus keset sammu , tõstis pilgu : seal oli DIDO , põlev heledus , mis valgustas ... . . . ja tume Täheke , mis põletas . Nad istusid veemuistise ülemise teki kohvikus , kust paistsid St. -Louis' saar ja iidse Saint Germaini kiriku uduvines kontuurid . . . . . . ent kumbki ei näinud neid . Dido oli tellinud veini , suure korvpudeli burgundit , millest Nikyasele jätkunuks kogu eluks – paraku kuivatasid nad selle veerand tunniga . Ning iga kord , kui klaasi koskas tume jook , vilgatas selles nagu kukkuvas peeglis . . . . . . Eamoni üllas , peenelt pingestunud nägu . " Me jääme purju ! " " " Purjus laev " , oleme õiges kohas ! " Nad naersid : mees mingil põhjusel pärsitult – naine vabanenult . Libistanud palja käsivarre mehe kuuekäisesse , ütles ta : " Kes on see – " purjus laev " . . . ? " " Rimbaud' luuletus . " " Mis on see " rimbaud " . . . ? " " Ütle sina mulle , pariislanna . " Dido jäi vaikseks : tume täheke ta kulmul lõi pikkamisi hiilgama , nagu hõõgutaks teda Seine'i tuul ; rääkis niisama pikkamisi : " Kes . Ütles . Sulle . Et . Ma . Keegi . Olen . " " Ma loodan ! " Naine libistas ka oma teise käe mehe käisesse . ( Dido mõlemad käsivarred varjusid seal kui Põhjamaa valged uruloomad – Nikyas oli unustanud nende nime . ) Nad tõusid liitunult lauast ning vankusid nagu huultelt kokkusulanud valukujud – hele ja tume – mööda valgeksküüritud laevalage . . . . . . neile reserveeritud kajuti poole . Ruum oli hele , hetked olid heledad , armastus oli hele . . . . . . nagu rambiksid nad kõik Dido olemuse heledusest . Ta tantsis mehele gitanost , mustlaste kihutantsu . ( Didol oli tugeva rinnaga atleetiline keha – samas pehme ja paindlik , nagu poleks temas ainustki luupindu . ) Veel mõni hetk kestis Dido tants . . . . . . siis nad sulandusid ühte , kehakehasse , hinghinge . Bigart seisis alasti avatud illuminaatori all ning jahe tuul laanis ta kõrbepäikeses mustakspõlenud monstroosseid muskleid . ( Oli loomulikke hetki , nagu nüüd ja praegu , mil üleloomulikud lihased teda inetasid . Noil hetkil , mil polnud vaja lüüa kompa ähvardavat vastast , vaid kanda naise habrast hinge . . . . . . võis ta selle hinge nagu sepp lõokesemuna tunnetamata puruks litsuda . ) Läbi kajuti lõhnava vaikuse ( Dido kasutas mingit ainulist hõngavat nestet , mil polnud parfüümiga , nagu kastel veega , midagi ühist ) kostis dušilahinat , mis peale ebatavalisi hetki tundus nii tavaline , et Bigart oli juba aldis vaatama kella . Seal järsku ta võpatas ning jäi kuulatama . See oli Dionysose kultuselaul , hilisem kreeka rahvalaul , mida pidupuhkudel armastasid lõõlutada ta vanaema ja ema . " Kust sa tead seda laulu . . . Kust ? " Ta tõmbas märja rübeleva Dido duši alt välja , tõstis ta keset kajutit ning kordas : " KUST ? ! " Otsekui kaugem kaja , libises üle naise näo nõrk naeratus . Ta nihetas vaevutabatavalt veepiiskades õlgu ning jättis vastamata . Mees tõmbas naise hiljukesi lähemale ja küsis ettevaatlikult : " Oled sa lapsepõlves haige olnud ? " " " Lapsepõlv " – see on mis . . . ? " Mees langetas näo naise juustesse . Nad embusid pikkamisi , ihuliige ihuliikmega ; kui nende südamed põimusid , proovis Nikyas jälle : " Kes oled , kust tuled ? " " SEALT ! " ütles Dido kergelt . " Tean . " Nikyas eemaldas ta pisut endast . " Nüüd ütle : kust ? ! " ( Kajutis oli vanaaegne vaskraamis laevagloobus ; mees lükkas ta selle ette . ) " Võid sa seda näidata gloobusel ? " Naine vabastas end järsult ja hakkas riietuma . . . Äkki ta pöördus ning astus , žakett käes , Bigarti juurde . . . " Kas võib gloobusel näidata , kus on hingede asupaik , armastuse oaas , kirgede kõrb ? ! " Mees pööras ta palge üles ning vaatas naise suurtesse tumedatesse silmadesse , mis olid kui õitsvad võrendikud sügavamal läbitungimatud . " Räägi . . . Räägi hingede asupaigast . " Dido tegi seda usuküllaselt , vaikse vaimustusega : " SEAL ei kõnele keegi kellegagi – aga kõik mõistavad kõiki ! On vaid naeratuste ja silmade keel ! Kõik käivad kõigist läbi , kellelegi haiget tegemata ! On vaid muusika , armastus ja tants ! . . . Kui Kuninganna lähetab kellegi kellelegi , annab ta talle tantsukingad , paneb nime ja ütleb : mine ! " " Dido , " lausus mees , lähendanud naise silmad oma silmadele , " see , mis sa räägid , on võimatu . " " Võimatusevõimalus ! " Dido heitis kergelt peaga . " Oled sa kunagi sellele mõelnud ? " " Mitte kunagi . " Naise veidi järsult vabastanud , astub Nikyas temast mööda ning silmitseb suletud ilmel noaterana helkivat jõepinda . " Nikyas , " – Dido astub kiirelt ta juurde , hellitab näpuotstega mehe nägu – , " pean minema , Eamon ootab mind ! " " Sa ei jäta teda . . . " " El ! " Dido võpatab , raputab pead . " Ta on mu sõber . Mu partner . " Nõukalt naeratades . " Ma ei jäta teid eales kumbagi ! Armastus ja sõprus esinevad koos , kuid erinevas mehes – naine vajab mõlemaid . " " Lihtne . " " Ära tee seda keeruliseks , Nikyas ! " " Ma ei loovuta sind kellelegi . " ( Bigart ütles seda jäiga endastmõistetavusega , mis naist kohutas . ) " Jumal Kuninganna ! Ära räägi nii . . . Usun väga , et see on võimalik : üks hing kolmes kehas ! " " Ma tean , kunas ma arvutan ja kunas armastan . " " Jumal Kuninganna ... Nikyas ! " Ahastav Dido tõstab käed rinnale ning ta meeleheide saab lisa : " Kamee . . . Jätsin selle duširuumi ! " Naine tipib , kui palju pikk kitsas seelik seda võimaldab , ehte järele . . . . . . ning naaseb niisama kiirelt , kamee väljasirutatud käte sõrmedel : " Pane see mulle kaela ! " ( Uudses osas veidi kohmakas , teeb Nikyas seda . ) " Võtan ta kaelast – kui suren ! " lausub Dido . . . . . . ning ründab järsku jõuliselt mehe huuli . " Nägemiseni kuu aja pärast Peterburis , sir ! " lausub Dido kübaravuaali alla lastes juba koomingult . " Tegin aastaks lepingu : gastroleerin üksi , ja me saame kõikjal koos olla . . . Kohtumiseni ! " Ning läinud ta ongi . Nikyas kuuleb veel ta tikk kontsade kauguvat kõpsimist tamburis , seejärel kaldapealsel – ning kiirelt eemalduva auto vurahtust . Alles seejärel söandab ta puudutada oma üksildunud suud . . . . . . lootes sealt leida veel Dido huuli . Keelatud armastuse Kohtumispaigad ... Neis on voeküllaste oaaside turvalist varju ja tühjade tapalavade endekat ootust . Nad said kokku üle ilma , kuhu iganes ulatus tantsijanna tuur ; Dido Drummond vahetas truppe ja partnereid , kuid tema lemmikpartneriks oli . . . . . . NIKYAS BIGART . Sankt Peterburi Maria teatris tantsis Dido nimiosa " Medeias " . " Klassikaline ballett on moderntantsu vanaema – teda peab viima aeg ajalt jalutuskäigule ! " nähvab tantsutäht ajakirjanikele pärast avaetendust antud intervjuus . Bigart saabub etendusele . . . otse õliväljade suurstreigilt . Jõudmaks kohtumisele , oli ta streiki rahustades kiirustanud ning ta väed pidid valama süüta verd ... . . . mis polnud kaugeltki võrreldav selle süüta verega , mida tantsib Dido ( Medeia tapab armuhulluses oma lapsed ) . Etenduse lõppedes , kui ovatsioonidetorm oli vaibunud ning lillekorvide värvibakhanaal asendunud Peterburi mustvalge talvega ... . . . küsib end vastu meest suruv baleriin : " Jumal-kuninganna ! . . . Kas elus on verd veel vähe , et seda peab ka tantsima ? ! " Püüdes oma hiigelkamaluga neile vastutormavaid lumehelbeid , vastab Bigart : " Veri , mu daam– nagu kaste , nagu pisarad – , pole inimese väljamõeldis , vaid Jumala looming . " Nad kihutavad mööda tuiskavat Nevski prospekti tsaarinna Anna keiserlikus saanis , kahe livrees kannupoisi , kleephabemega kutsari ja ratsarügemendi saatel . ( Majesteetlik saanisõit toob muuseumile sisse mitme aasta eelarvesumma ning Bigartile pooltunniks endisimperaatorite ajaloolise hiilgustunnetuse . ) Didole ei too keiserlik väljasõit midagi enamat , kui tal juba on : ühegi harjunud epiteediga edasiandmatu ilu . " Kalokagathia ... " lausub saaniseltskonnast keegi , kes näib olevat osalenud antiigiviktoriinis . ROOMA . Primo del' Anno ( itaallaste uusaasta ) tantsufestivali lõpetas skandaalne juhtum . ( Sõnum " Corriere della Sera " kõmuleheküljelt : " . . . uusaasta tantsupeol ilmutas taas end tundmatu Olend . Viimastel aastatel näitab Ilmum end eranditult tantsulaval – erotomaanist näikse olevat saanud balletomaan ! – , kus ta ohvriks langeb tavaliselt parim parimate hulgast : seekord tantsutäht Dido Drummond . . . " Seda kehade tuleratast , kirgede karusselli , mis kandis neid ringi mööda maailma , polnud nende võimuses peatada . Hing ei allu inimtahtele ega loodusseadustele ( kellele siis ? ) . OMAN . Paradiisinurk mere ja kõrbe vahel . Vaiksed ergavad plaažid . Jahedad hämarad baarid , kus hommikust hommikusse , lõputult kui kõrb , kaikus araabia muusika . Mees jõi . Naine soosis seda laugude langetusega . vermis Nikyas nendest hõrkudest viivudest värsi . Omani loodus , kõrbe ja mere harvakohtav kooskõla ( nad kujutasid endast nagu kahte kaelakuti käivat paari : meri ja kõrb , mees ja naine ) köitsid neid kauemaks . Nad ühtisid lihtsalt ja loomulikult nagu loodus : vee all , palmipöörastikes , liivas nagu kilpkonnad . Õhtul tantsis kehamaalinguis – need kujutasid koralle , süvaveekoletisi , ebamaiseid lilli – alasti Dido neile baaripoodiumil oma tundmatu sünnimaa sütitavaid tantse . Mõnikord tahtsid pururikkad , ihukaitsest julgestatud Õlininad Dido kehalilli nuusutada . . . . . . ning Bigartil tuli nad kõige otsemat teed läbi seina välja virutada . Seintesse jäid punase kandiga suured augud , kust kumas sisse Araabia mere tuhmkuldne kuu . ( Kuuvalgel omandas tantsija subliimne kuju korraga maise naise piirjooned , mis vallandasid mehes raevusarnase rünnaka iha . ) AEG , mis alles hiljuti oli voolanud üksnes õli kujul . . . . . . oli Bigarti jaoks äkki vahetanud rütmi ning kulges nüüd tantsuliselt üle lavade , poodiumide ja väljakute . Pärast edukaid ( koos ) esinemisi Euroopas ja Aasias ... . . . võtavad nad Dido juhtimisel ette suurrünnaku Pariisi moemajadele , Amsterdami kaubahoovidele , Sri Lanka juveelipoodidele : ehkki srilanka ahhaatidest kaelakee Didole meeldib , ei suuda see välja tõrjuda kentaurikameed ning jääb valgete pisaratena sädelema Colombo juveliiri tumedatele sõrmedele . Dido Drummond , pillavalt ilus . . . . . . armastas pillavat luksust . Noil aastatel omandab Nikyas Bigart mitu lossi Hispaanias , Peterburis , Šotimaal . Ning tosinkond härrasmaja – Kairos , Roomas , Londonis . Rajab luksuslikud suveresidentsid Jamaikale , Omani , Rivierasse . Laseb Gröönimaa kilomeetripaksusse liustikuseina uurendada tantsuteatri DRUMMOND , mis kätkeb sõna otseses mõttes hiilgavat lava ning jääsaali tuhandetele pealtvaatajatele . Ja nagu pärjaks kõikidele pürgimustele hakkab Nikyas Bigart oma kõrbepealinna rajama marmori , mäeklaasi ja kulla kombinatsioonis HIIGELPALEED , mille kõrval Emersoni palee paistab . . . . . . roosa mutimullahunnikuna . Lõpuks , kui Bigarti koloss saab tipuni valmis ja viimistletud ... . . . söandab ta seda näidata teda suurteks tegudeks innustanud naisele . " Kui sa rajasid selle hunnitu palee mulle , " ütleb Dido äraolevalt naeratades , " siis miks ehitasid sa ta Maa peale ? ! " Aasta möödudes lõppes Dido Drummondil väsitav solistiIeping Pekingi trupis . Sel puhul otsustasid nad ette võtta puhkereisi Itaaliasse Esimene retk viis neid SITSIILIASSE , igavese teatri TAORIMA varemetele VENEETSIAS Suurel kanalil viibisid nad öisel veemissal MILANOS kuulasid Verdi ooperit " Saatuse jõud " ( Kui kaunis naine nautis ooperi kaunist muusikalist ideed . . . . . . siis mees nautis kaunist muusikalist ideed nautivat kaunist naist ) Bigartil oli öösel mitu tundi kestnud tähtis õlikõne ... . . . ning Veneetsiasse karnevalipidustustele jõuavad nad alles maskide rongkäigu ajaks . Kõikjal tänavatel mürtsub muusika ja marsivad Maskid – mõeldamatud , fantasmagoorilised ! Nikyasel on ees gorgo mask ( teised maskid lihtsalt olid talle väikesed ) . Dido kannab midagi tundmatut ning kui mees temalt selle kohta pärib , nihvab naine : " Kust sa võtad , et see on mask ? Nii nägime me välja enne , kui meid . . . Tasa , Nikyas ... See meloodia . . . Kuuled ? ! " Teine noogutab . Tõmbab seisma jäänud naist kättpidi edasi . " Ta tuleb meile järele ! Ta saadab meid ! " " Sa tunned teda . . . " lausub Bigart toonitult . Dido noogutab . " Kuninganna , kui ta pani mind lähtele , ütles su nime . . . " " . . . ja ütles : mine ! " Dido noogutab kiirelt : " Ja ütles , et ma ei kardaks muud , kui seda meloodiat . . . mis võib sind mult viia ! " lausub Dido paigale tardudes . " " Babüloni vetel " , " lausub Nikyas ja kaksab naist järsult edasi . " Kentaur , kallis . . . Sa tõmbad mul käe otsast ! " " Ta armastab ühekäelisi , " kostis korraga eespoolt , ning kõrge , tugevat kasvu kuju sulges neile tee . ( Karnevalivõõral on ees mask , mis kujutab . . . " äraparemnimeta " . Ta võimsaid õlgu katab narmendav kuht ning hooletult üle õla visatud punt vastseid rohelisi korve . ) " Korvipunuja , " ütles Nikyas vaid – ootamatused olid talle oodatud . " Me oleme kohtunud , " lausus maskivõõras noogutades . Ta hääl kõlas kuivalt , väljakutsuva sarkasmiga . Nikyas tegi välkkiire sammu , jättes nende vahele pool jalga eikellegimaad ( " rahurinde " ) , mis reeglite järgi keelustas võitluse . " EI . . . " lausus Dido nõrgalt pead väärutades . " Nikyas ! " karjatas ta järsku . . . . . . ent oli hilja : hüütav sirutas jälgimatukiirelt käe – ning mask vastasseisja näolt lendas sillutisele . " Eamon ! " hüüatas naine siira rõõmuga ning kandus kui hele sõnum teise poole . Eamon peatas ta õrnalt väljasirutatud käe näpuotstega . " Ma ... ei mõistnud sind ! " lausus Dido tagasi heitudes . Nende kummagi parem käsi liikus pikkamisi ettepoole – liigutuse ajastatus oli sedavõrd väljapeetud , et selle järgi võinuks õigeks seada metronoomi . " EIEI ! " liigahtasid naise huuled . Ta tumedad silmad kattusid viivuks laugudega . Silmad avanud ... . . . ei olnud neid enam ta lähedal . Käsi teineteise õlal , millestki elavalt juteldes ja poisilikult muretult naerdes , eemaldusid nad vastu rahvavoogu ning kadusid tänavalabürindis silmist . Dido seisis üksi keset tühjaksjäänud , serpentiine , õhupallirebemeid ja muud inimlikku prahti täis karnevalitänavat . . . . . . ning palvetas oma palvesuunas : " Jumal Kuninganna , miks lähetasid sa Johann Sebastiani tema nootidega maailma enne kui mind tantsukingadega ? ! " SAN MARCO VÄLJAK . Üks neid harilikke kohvikuid palmide ja lilledega , mis oma sügava rahuga keset karnevaliremu mõjub uskumatu paigana . Iseendast mõista on tavern tühi . . . . . . siis äkki kiljahtavad uksekellukad ning lihaste mängeldes sisenevad kaks semmi : Tume ja Hele . Võtavad istet korvlauakese taga , sinna tegelikult ära mahtumata . TUME : Mida joome , Eamon ? HELE : Mineraalvett . Karnevali puhul . Naeravad peiardavad maailmaunustuses . Libisevad pärssimatult ajas üha tagasi . HELE : Ime , kuidas me kokku juhtusime ! TUME : Imede ime ! ( Läbi naeru . ) Kust see naljakas mõte sul tuli : " korvipunujaks " hakata ? HELE ( meenutanud ) : Maskikaubeldajalt ! Hõikas ühe löövi alt , kui möödusin . TUME : Hele mõte . HELE : Nii palju heledaid mõtteid elus ! TUME : Heledaid naisi ! ( Naeratab hajusalt . ) Nikyas hõikab tellimuse ( tuuakse jääd ja suur pudelitäis roosakat jooki ) . Pöördub , naeratus näol . . . . . . ning tardub . On juhtunud midagi ootamatut , möödapääsmatut : kõik HELE on korraga TUME . EAMON ( aeglase külma rahuga ) : Mõtle heledaid naisi , aga mitte võõraid ! NIKYAS ( kogub end raskustega ) : M-mõtlen , keda tahan . EAMON ( lauda ümber paisates ) : Kentaur ! . . . Kes usub veel , et Umi nägi seda joobes ? ! ( Kogu jõust pea käte vahele surunud , vangub tavernist välja . ) NIKYAS ( segaduses ) : Eamon . . . Eamon ! Sir Bigart langetab pilgu ; vahib nägematasilmi korvist välja kukkunud ja purunenud pudeli kilde ; kummardub pikkamisi ... . . . ning hakkab neist jubeda süüvega laduma nime : E-A-M . . . Emerson juunior . . . . . . otsinud oma naist kõikidest võõrastemajadest ; seejärel Hotellide Tsentrumi dispetšerteenust kasutades kogu Itaaliast , ning Dido Drummondi nime külalisnimistutes mitte leides . . . . . . startis keskööl Rooma Ciampino lennuväljalt , võttes kursi koju . Kui jahid naudingut , siis põgened kodust . Kui paed piina eest , siis põgened koju , mõtles ta araabia tarkade kombel , endast ja maailmast vaimustumata . Piloodi harilikult rahulik üllas nägu paistis hapnikumaski taga otsekui väljapööratud : sünk , raevune . Lendu registreerimata lendas ta pealegi vales õhukoridoris , ning sai endale sappa patrullhävitajad . Piiririkkuja suunas anti seeria hoiatuslaske . . . ( Sel kohal sekkus ta saatusse keegi selle ilma vägevatest – ning tal lasti lipata . ) Maandumisel ei jälginud ta mõõtureid – läks kreeni , murdis teliku ning sööstis rajalt välja luidetesse . . . . . . kust kontserni lennuvälja hooldusgrupp ta üles korjas ning verise ja lonkavana koju toimetas . Erebus seisis sõnatuna kõrval , kui paleearst poja näole haavaplaastreid pani ning Eamonile sängipuhkust soovitas . " Aeg on hiline , doktor , heitke puhkama ! " lausus Eamon teravalt tänu asemel , ning tagi õlale heitnud , astus kindlal jalal ambulatooriumist välja . Erebus leidis ta tund hiljem palee vaaterõdult , viskiklaasi tagant . Isa ja poja keskustelu – Umi Emersoni pealtkuulamisseadme helis ja pildis : EREBUS ( oma klaasiga teise kõrvale toetades ) : Tereõhtust ! EAMON : Terehommikust . EREBUS ( heidab pilgu kõrbele ) : Tõsi – koidab ! ( Kobab käega lauaplate alt . ) EAMON ( ärritatult ) : Mida kuradit sa sealt otsid ? ! EREBUS : Tahan teada , kuhu vanamutt seekord oma " kõrva " on kleepind . EAMON : Miks sa pead teda segama ! EREBUS : Halastusest . Tean siis rääkida seda , mida ta ootab . ( Puudutab riivamisi poja klaasi . ) Juhtus sul midagi ? EAMON ( naerab rabedalt ) : Juhhh tus ! ( Süngelt . ) Nägid ju . EREBUS ( noogutab ) : Lennuk laibaks . Trahvid taga . ( Lonksab klaasist . ) Mis veel ? EAMON ( tühjendab klaasi ) : Absoluutselt mitte midagi . EREBUS : Siis küll jäävad ainult naised . Ons nendega midagi ? EAMON ( tuimalt ) : Dido läks Kentauriga . EREBUS ( võpatab ) : Kent . . . ? ! ( Raputab mõistmatuses pead . ) EAMON ( kõverdi muiates ) : Sa ei kuula Umi linte tähelepanelikult . EREBUS ( äkkvihas ) : Need vanad Narkolinnud ! . . . Kaifis näevad nad kõik Kentaure . EAMON : Ma ( paksu klaasi peos pihuks purustanud ) tapan ta ! EREBUS ( pikkamisi kangestudes ) : Seda on paljud proovinud . . . EAMON : Nad ei tea . ( Põlevisilmi . ) Kentauri saab tappa vaid ausas võitluses . Tapan ta ! Eamon tõuseb lauast aegamisi ning kindlalt . Kerkiva päikese kumas värvuvad ta nägu ja käed punaseks , nagu sooritanuks ta veretöö . Erebusel hakkab õudne . Ta krusskarbus tõuseb turri , silmad lähevad pungi kui paised , nahale ilmuvad suured hallid higipiisad . Ta tõuseb ning kähiseb lahkuva poja tuulde . EREBUS : Sa ei tee seda eales , Eamon ! ( Kakerdab treppidest laskuvale pojale järele . ) Või oled äraneetud ! Neetud elu lõpuni ! . . . Neetud pärast surma ! Neetud ! Neetud !! Neetud !!! Kesktreppi vanamees komistab , kukub hooga eetsi ; veereb trepiastmetest alla ( roosa marmor ta järel muutub toonike tumedamaks ) ning peatub , leil väljas , treppidest tõusva Umi Emersoni jalge ees . UMI : Kahju , et ei saanud seda lindile võtta – see mütsatus oli ainus aus ja tõene hääl sinust ! EREBUS ( ühe silma paotanud ) : Umi , kui sa veel ükskord sampsid " Kentaur " , ( osutab silmadega palmilatvade poole ) , lähed hulmanite juurde ! Tol lõbusdramaatilisel karnevalipäeval . . . . . . DIDO DRUMMOND kadus . Haihtus allatuult kui kevadaedade hele õietolmupilv , jättes endast armastavatesse südametesse aromaatse jälje . " Lohutus seegi ! " ironiseeris sir Bigart enda üle , surudes vaheldumisi nägu naise avatud kartongidesse ja kohvritesse . Andnud kiirliini kaudu käsu luure ja jälitusorganitele , mis otsekui ämmelgavõrgud olid laotatud kõigile Välja- ja Sissepääsudele üle ilma , tõmbus Bigart tagasi oma pealinna bastionidesse ning jäi ootele – või mida muud ta võis veel teha . Drummondi jälge ei võtnud üles parimad jäljekoerad ega nuhkurid . Lõpuks siiski : kuu möödudes kandis luureteenistuse direktor Murchison Bigartile ette Punase mere Port Sudani ligidal merre kukkunud Euroopa Aafrika liini reisilennukist , mille kolmesaja hukkunu hulgas oli Drummondi sarnane valedokumentidega naine . Bigart lendas otsekohe välja . . . Port Sudani politseimorgis esitleti talle kehafragmentidest kokkupandud hukkunut , kes uurimismenetluse ja ekspertiisi andmeil oli Dido Drummond . ( Veatuvalge nahaga noore naise teekonna alglähteks oli Veneetsia , peatuspunktideks Rooma-Pariis-Madrid ; lõppsihiks Kairo , mille teatriga teda sidus hooajaleping . ) Vaadeldes läbi klaasseina naise keha ( materjali puhtuselt ja vormiilult meenutas too fragmentidest kokkupandu antiikkuju ) , jõudis Nikyasele pikkamisi pärale . . . . . . et Dido ei kuulunud üksnes talle . Kohe seejärel saatis ta väljakutse Eamonile . Dido keha kremeeritakse nende palvel kohapeal ning tuhk mustas silindris antakse Eamoni kui hukkunu abikaasa kätte . Peagi näeme neid , kannatuses leppinuid , lendamas Põhja Sahara kohal kaheistmelises avietis , juhise taga Eamon . Džufi madaliku liivalaidude kohal avab Eamon urni . . . . . . ning usaldab Dido tuha Igavikuliivadele . " Kas usud , Eamon : ta veretuhk paneb kõrbe haljendama ! " Teine pole suuteline vastama . Nende karmid võitlusarmides näod on mõras ja märjad kui kivid tulemäe allikas . ( Nad pole eales olnud lähedasemad sõbrad kui hetkel ! ) Tagasiteel lennuväljale lülitab Eamon suurel kõrgusel mootori välja , ning nad heljuvad mõnda aega . . . . . . helitul leinalennul . " Ta ei ole surnud ! " karjub Nikyas äkki mikrisse . Eamon vaikib . Liiga kaua . Ning lausub külmalt : " Ta pole surnud mulle – kuid on surnud sulle . " " Ta elas . Ja elab . " " Sulle ei piisa asitõendeist ? " ( Eamoni toon kiskus vaenukalt sarkastiliseks . ) " Jah . " " Mis sul veel puudub ? " " Üks kehaosa . " " Nimelt ? " " Pea ; ta kulmul oli täht . " " Siis oli see kustunud tuhat aastat tagasi . . . Me elasime ja tantsisime lähestikku – oleksin märganud . " " Siis ehk mitte nii lähedal . . . " " . . . kui sina ! " lõikab Eamon . Ning lausub äkki vaenukas rahus : " Kohe me oleme talle mõlemad . . . väga lähedal . " " Rool üles ! " Bigarti käsi , milles on määratu vägi , rõhub juhisele . Mootor huuatab kõrgetel pööretel – aviett rebib nina üles . . . . . . ning taas hõljub rahunenud tiibur oma kursil nagu tallekotkas pärast ebaõnnestunud sööstu saagile . Eamoni kõverdunud nägu on korraga selginenud : " See oli manööver . . . Tean nüüd , et Dido elab ! ( Rääkides murduvad ta suunurgad jäiseks naeratuseks . ) Sa peitsid ta ära . Ning lavastasid minu jaoks selle eleegilise jandi ! " Kõik , kes ei ole surnud , elavad , ehkki peavad seda veenvalt tõestama . Võitlejana teadis NIKYAS BIGART kõiki lööke , ent võitlejana teadis neile ka vastulööke . Dido Drummondi hukk oli ta elulüüakutest rängim – saatus ei tunnistanud araabia paljakäsivõitluse põhireeglit – lubatud on kõik löögid peale surmava . " Timukas ! " paiskas ta näkku oma nähtamatule vaenlasele , kes ei ilmunud . . . ega ilmunudki tema vastu võitlusareenile . Mõnda aega Bigart põdes ; seejärel kudes oma hunnitu palee hämarates võrendikes . . . ning ilmus ühel hommikul palee suurde araabia söögisaali , kus jätkunuks ruumi kogu Ühendemiraatidele . Seljas must pihtkuub , jalas päratu laiad , tühjaks lastud tsepeliine meenutavad kottpüksid , võttis ta platsi istevaibal ning andis märku fessis lauateenrile hoolitseda ta ninaesise eest . Tõmmanud kandiku lähemale , küsis ta juba tõelise söögi- ja eluisuga : " Mis on hommikueineks ? " " Haimaks õlis , " kostis vastus . Bigart tõstis pikkamisi pilgu : vastajaks oli temast käesirutuse kaugusel aset võtnud Galeb Pelagopulos . " Allah armuline , nad hakkavad peale ! " kostis kahvatunud Kamylle . Mida polnudki raske ära arvata : möödunud poolteise aasta jooksul , mil Bigart kustutas armujanu . . . . . . oli ta õlijanu kasvanud määratuks . Maailmanafta <arv> käivitas põhimõtteliselt uue arenguprogrammi : inimsoo heaolunäitaja tõusis järsult kui elavhõbe haige termomeetris . Bigart mõtles sel eluperioodil palju , vea fenomenoloogiast : mis asjaolud on määravad , et progress ühel ajahetkel transformeerub regressiks , et võidukalt allutatud mäetipp osutub äkki kuristikuks . Ükskord kaugmägedes jahil olles veetis ta kaljuses põikorus jaheda öö karjuselõkke ääres . Põles argal , pooltoores kaamelisõnnik , mis levitas vänget ebameeldivat lõhna , ent orus polnud ainustki puhmast ega puuronti . . . . . . ning istujail tuli see " ohvrisuits " ära kannatada . " Halb ! " lausus vana karjane burnuse alt nokutades . " Mis on halb ? " haaras võõras sõnast kinni sellise kirgliku lootusega , et see karjust jahmatas . Vana araablane mõtles pikalt , kuid rääkis lühidalt : " Allah , me ainus jumal , saates esimese inimese Elu Teele , ladus talle kotti palju " väikest head " . " Palju väikest head on vähe , " lausus talle inimene , " lao mulle kotti palju suurt head ! " Allah , meie Helde , ei keeland : ladus kotti " palju suurt head " – kuni kott lõhki kärises . " Mis see on ? " küsis inimene . " HALB , " vastas Allah . " Bigart oli karjust kuulates uinund . Ainus šanss vea fenomenoloogiat mõista . . . ... ja ta magas selle maha . Selleltsamalt safarilt naastes – autokülmikus kaks mägisokku ning õlipuutihnikust lastud metssiga – sõitsid nad kaljude vahel vonklevat karavaniteed pidi , mis kohati oli kadunud tuiskliiva alla . Võimsa mootoriga džiip lausa näris end läbi liivahangede , ning Bigarti pohmeluses jahikaaslane – seekord pseudo Emerson – polnud sõiduki " hambaid " kiites kitsi . Ja seal korraga , karjusetelkidest ja inimasulatest kaugel , jäid nad vasttuisanud saviliiva lootusetult kinni . " Mõni džiip või asi ! " kärtsus Emerson pseudo , toetades oma sõnu jalahoobiga vastu veoki kummi , mille ülakumerus valge pealana vaevu liivast paistis . Bigart viskas talle labida : " Hakka kaevama ! " " Ja te , sir , ei arva , et olen liivamängudest kuradi kombel välja kasvanud ? ! " " Kohe sa elad sisse ! " lubas Bigart , kiirustades protsessi labidavarrega . " Mu ribid ! " aietas teine ning hakkas usinalt viskama . Paar tundi kühveldanud . . . . . . oli selge , et nad omal jõul liivakütkest ei pääse . Bigart tahtis võtta raadioühenduse lähima õliväljaga – kuid selgus , et toiteblokk oli tuim . " Vaata sisalikke – need süstikud armastavad hõbedat , ronivad klemmide vahele ! " juhendas Erebus kogenult . " Sellepärast siis . . . " pomises Nikyas ja telkis raadiosaatja kinni . Võtnud ligi kaarditasku ja veeplasku , lausus : " Karjata sisalikke ! . . . Lähen roomikveoki järele ! " Lähema õliväljani oli sadakond kilomeetrit , ta suhtus sellesse stoiliselt ja alustas rändu ruttamata . Sama päeva õhtuks hakkas maastik pikkamisi selginema . . . . . . ning unustusesudust tõusis ta ette tuttav vadi : kivine org , mille põhjas karraniidina sädeles veesoon . Pilguheite kaugusel sellest – Maopühamu . Hetk oli talle rusuv , ent mitte ületamatu : poolteist aastat polnud ta , õnnelik , siia palverändu teinud ! ( Õnnel on kaks nägu ; üks neist – kohuse poole pööratud – täiesti ebahuvitav . ) Uksepalaka kõrvale tõmmanud ning kõrbeliaanidega drapeeritud templisse astunud ... . . . ei leidnud ta eest maopreestrit , kuid nägi , et laatsaret oli endiselt asustatud : seinte ääres liivalohkudes ja ravilahustes tõstsid pead püünistes vigastatud maod ning tervitasid teda rahustava kahinaga . Lävevalvur , uksesamba ümber keerdunud liivaboa , liigahtas rünnakalt , ent tundnud sisenejas ära vana tuttava , rahunes ning muutus taas liikumatuks . Tee on lahti , lubatud ! adus Nikyas ning astus joonelt kiviplate juurde . Märganud kivilaua poleeritud pinnal harilikust paksemat savitolmukorda . . . . . . muutus ta järsku ärevaks ning tõmbas talle mitteomase rabeda liigutusega peidikust välja Kerakorvi . ( See oli alles – ning alles roheline ! ) Kõik Kerakorvignoomid olid elu ja tervise juures , välja arvatud veretuhk platel , elu loomulik kadu . KA NAISFIGUUR , ehkki retsitum , kannatanum , oli alles – oli olemas . " Ta elab ! " ( Nikyase nägu tardus ; muutus valjuks ja läbitungimatuks nagu areenil , kui ees seisis võitlus ohtliku salakavala vastasega . " Eamon peitis ta . . . Ja mängis mulle ette tolle lennuõnnetuses hukkunud naise ! " ) Kuu aega hiljem . Õdus õhtupoolik Pühapäevamissa Emersonide perekonnapalvelas Kõrgest viilaknast langeb altarikivile loojanguvalgus , värvides punaseks ristikuju luitunud verepiisad ning pannes veini missapeekris rahutult veiklema . Talivalge preester loeb pühatalituse lõpuosas meieisapalvet : Kõik Emersonid , eesotsas Erebusega , on sügavalt usklikud . Peremissad paleekirikus toimuvad regulaarselt ; lisaks kaplani jutlused turvaüksusele ja – TavaliseJumala rangel vaikimiskäsul . . . . . . kesköömüsteeriumid hulmanitele . Aknast langevas valgusvihis , just nagu sakraalse spektaakli rambivalguses , seisavad longuspäi Emersonid : Umi Erebus Eamon Preester Agostino Apostelos , olles viimasel pihil kuulnud perepoja noruspäisuse põhjust , püüab leida sellele leevendust pühakirjast : " " Kõik patt ja ilma kurjus tulevad naisest . . . " " Eamon võpatab . Teeb eksalteeritud sammu ettepoole ning võtab pühakirja vaimulikul käest . Loeb karjudes järjelt : " " . . . ja naise pärast sureme me kõik !!! " " ( Palvelakuplilt pelguvad tuvid ning küünlaleegid altaril löövad võplema . ) " Naise pärast me ka elame kõik ! " lausub Erebus äkiliselt pead tõstes . " Naine annab meile elu , " – Eamon paneb pühakirja tagantkäe ära – , " et seitsmekümne möödudes seda ihuvalude ja hingepiinadega meilt võtta . Naine on roimar ! " " Vait kutsikas ! Kuidas julged sa dotseerida Looja Seaduse üle ? ! " Lubivalge Emerson vangub palvelast välja . " Jumal , Jumal , " palvetab Umi , " õnnis on naine , kes pole sünnitanud ! " " Umi . . . " " Sa ütled " Umi " , mu poiss ? " " Ema ! " Eamon vajub põlvili , embab Umi jalgu . " Anna andeks ! " " Olen sind ainult tantsulaval põlvikil näinud . . . Tõuse , mu kallis ! " Eamon raputab ägedalt pead , surub end tugevamini vastu Umi põlvi . " Sa , " – Umi värisevad näpud otsivad pagu Eamoni juustes – , " ütlesid midagi väga õiget . Ja midagi väga väga hirmsat . " " Tean . . . Tean ! " Eamon pöörab pea kannatades kõrvale . " Sa nimetasid lava – ilma temata on see tühi . Ma ei tantsi enam ! " Umi aitab ta hellalt püsti ja haagib end õrnalt Eamoni käevangu . Liiguvad läbi kiriku sammaskäigu väljapääsu poole , mille segmendis leegib laskuv kõrbepäike . " Maailma algusest on seal kolm , kus peab olema kaks , " räägib Umi , pea langetatud . Ning äkitselt pead tõstes : " Ehk on see võimalik : kolm hinge ühes kehas ! " " Ma tean , kunas ma arvutan ja kunas armastan ! " lausub teine lõikavalt ja tormab minema . " Eamon . . . Eamon ! " hüüab elatanud naine talle järele . " Poisipõlves sa armastasid aritmeetikat ! " Nikyas polnud teda kohanud viimased poolteist aastat . Ning nüüd järsku nägi ta sinise isoleerpaelaga toetatud rattaromu lillepoe ukse kõrval . Pean talle sünnipäevaks uue jalgratta ostma ! tegi Nikyas endas otsuse . Tamariskiõied . . . Ta silmas seejärel pakiraamile seotud roosakat õitepuhma . Ning nuputas : Kuhu , kellele viib ? Poiss poes viibis , ning Nikyas , keeranud tsikli süüte välja , kalpsas talle ruumi järele . Lillepood oli tühi . Teades poisi nuppu , sööstis ta välgukiirusel tagasi . . . . . . ent nagu ta poolel teel aimas , polnud poisist ega rattast väljas õhkagi . " Ükskord , Jumpsikas , " vandus ta tõelt , " teen ma sul kõrvad tuliseks ! Järele talle ! " Nikyas käivitas tsikli ja võttis kõrgema käiguga paigast . . . Poissi polnud . Ei kuskil seal , kus ta harilikult oli . ( Neid kohti leidus hulganisti ning veider oli see , et Nikyas kõiki mäletas . Otsekui oleksid need kohad väikeste miraažide , kajade , varjudena temas . Tallel . ) Eelviimane koht oli kreeka õigeusukirik , kus poissi polnud ( annetada Nikyas seekord unustas ) . Viimane paik oli koloniaalaja kalmistu . Ja sinna Nikyas tsikli kõrgetel pööretel kihutas . " Õige koht , kuhu tamariskid tuua ! " kiitis ta sarkastiliselt , nähes õitekimpu . . . . . . kellegi võõra hauale püstitatud kivisamba nõjal . ( Kääbas oli värske , kivi kore , töötlemata ; ainult samba esiküljel oli peopesasuurune lihvitud koht – täiesti puhas , vähimagi kirjeta . " Kadunukse nime jaoks , mis kiiruga unus sisse täksida . Ära surra nad ei unusta ! " Bigart oli vihane : tema loata tohtis keegi püstitada hauasamba . . . . . . otse Schliemanni obeliski kõrvale . Jumpsikas pidi tamariske tuues teadma . Või teeb ta seda teadmata ? ! Bigart käsutas joonele kogu memoriaali valvemeeskonna ; vaatas läbi kaamerate videolindid – ei märkigi Sambapüstitajast ! Lõpuks laskis ta samba kõrvale tõsta ning kalme lahti kaevata . . . . . . haud oli tühi . Milles Nikyas tugevasti kahtles . Kuni kahtlusest sai kindel veendumus : ka kehatu põrmul on õigus puhkepaigaks . Ta käskis haua taastada , kivisamba paigale tõsta . Kutsus kohale Kivirähni ning laskis samba lihvitud küljele täksida ilma lühima hauakirja : " D . D. " " BIG-AART ! BIG-AART ! BIG-AART ! " skandeeris rünnakas rahvamass , keda võimsad õhupuhurid – hoidmaks neid eemal võitjast – jalust maha paiskasid ja mustava voona eemale rullisid . Nikifan Bigarddin oli tulnud järjekordselt araabia paljakäsivõitluse absoluutseks maailmameistriks . Seekord võiduga . . . . . . Eman Emersani üle . ( Võitlus nende vahel oli lühike , vastastikku säästev . Ükski võõras ei kahtlustanud neis vaenlasi , nad ise ka mitte sõpru . Rasketest löökidest toibudes vahetasid nad seirehetkil mõne kohtunikule kuulmatu sõna ) : NIKYAS ( alandudes tehinguks ) : Eamon , sa peitsid TA . . . Ütle , kuhu – ja sa oled maailmameister . EAMON ( läbi hammaste ) : Irvitad , Nikyas . . . Jätan su ellu , kui teatad TA asukoha ! NIKYAS ( raevuta rahus ) : Mille peale sa loodad , Eamon ? ! Bigart sööstab – ja sooritab võitlust päädiva otsustava löögi . Naasnud võitjana araabia maailma vanimast linnast Marrakešist – oma õliimpeeriumi moderni pealinna , ei tundnud ta ei ühest ega teisest rahuldust . Lõppsööstu rajuhoos antud löök , mis Eamoni maha rabas . . . . . . tuli jälgimatu rikošetiga talle tagasi . Morn , ei väljunud ta oma mornist paleest nädalaid , mis läksid üle kuudeks . Nagu kiskja kõrges koopas . . . ... lakkus Bigart oma haava . Ligi aasta . Siis ta tuli välja , inimsõbralik . ( Ent midagi ta juures oli sellal juba muutunud . ) " Sa petsid meid , " ütles Pelagopulos . " Armigi pole sul ette näidata . " " Sügavad haavad , " nähvas Kamylle , " ei jäta arme ! " Bigart naeratas neile võõralt , endaga seondumatult . Seljas araabia pikkrõivas džellaba , jalas sandaalid , nagu oleks ta minemas kohtumisele naftašeikidega , möödus ta neist peatumata . " Kuhu te lähete , sir ? " " Palverännakule . " Naastes aasta pärast Mekast hadži seisuses , laseb Bigart end pühitseda marabutiks ning elab sestast erakmungana kõrbe soolakoopas . . . . . . pihtides oma südame kurtelugu islami jumalale Allahile ( too ei hukku , kel on jumalad valida ) . Sealt , soolakõrbe soolakoopast , pooleldi soolatolmust sööduna Pelagopulos ta leiabki : " Impeerium laguneb kui liigsöönu püksitagumik – ja sina nälgid siin luksuses ! " vihastas ta peale Galeb . " Dido . . . " lausub teine vaevaliselt soolatolmust lõhkenud huul paotades . ( NAINE ! Kamyllel oli õigus , mõtleb vapustatud Pelagopulos . ) Nikyas Bigart , sir , taastus üle öö . " K-kentaur ! " kogelesid õlikuningad , kui Bigart tegi häält tõstmata neile ülesandeks vabastada ta Impeeriumi küljest ärakahmatud õlivaldused . " Kui pole läheduses tõbrast – siis sobib alustada sõbrast , " lausus ta lahedalt telefoni . " Tere , poiss ! " vastas Emerson , seekord ilma kuraasita . " Rõõm sust , Vana Purskaja . " " Mõtlesin et oled laip – ja selle aja peale lagunend . " " Istusin soolas , protsess jäi ära , Vana Purskaja . " Nad vaikisid vastakuti . " Tunnen su külma mõtte tuult , poiss , " ei pidanud Emerson vastu . " <arv>n see surmaotsus ? " " Kalkunikuut , Vana Purskaja . " " Läheb ! " lausus teine siirast kergendust tundes . " Pole küll see , mis hullumaja – ammugi mitte prügimägi . Aga läheb ! Tänan , poiss ! " Bigart vaikis . ( Emersonis kasvas rahutus . ) " Tänan väetise eest ! Tänan kalkunisita eest ! Kõigi tänamatute nimel – tänan ! " Bigart vaikis . ( Emerson tõttas . ) " Ära siit ! Ülepea kalkunisitta ! Villand sest kõigest . . . Igavesest õlilakkumisest ! Naiste halast ! Südamete sõjast ! . . . Sõprade surmavihast ! " Emerson heitles oma sõnade püünises . " Tee ruttu ! . . . Ihupidi hingepidi sitta ! Ära viivita , poiss . . . ! " Emerson ulgus šaakalina . Bigart pani toru pikkamisi , väga pikkamisi ära . Lühikese sõjategevuse jooksul lõid ta mobiilväed maal ja merel hävitavalt kõiki vastaseid . Võitnud tagasi temalt äravalgunud õlivaldused , voolis Bigart talle altist ainest uued naftaemissarid . . . . . . ning ühendas taas vahepealse traagilise pausi ajal laialikistud õliimpeeriumi . ( Muutumatuks jäi tõde , et kuni " must maaveri " pulseeris maa soontes , ei lõppenud sõjad . ) Aegapidi selgus seegi , et välised võidud , mingi tundmatu seaduspärasuse ajel , pöörduvad ootamatult sisemiseks kaotuseks . Bigartit tabas selle ära pärast sõda , kui langenud olid antud mullale ning rahulepped taas kehtisid . Tema sapööriüksused puhastasid alistatud vastase tulejoont " maa maa " tüüpi rakettidest , mis olid välja sihitud täielikult purustatud Naftauurimiskeskuse pihta . . . . . . kui äkki toimus lühislülitus ning suure purustusjõuga rakett sööstis välja püloonist ; ületas ballistilise vea tõttu varemetes Keskuse ning tabas Territooriumi ainust imekombel terveksjäänud objekti . . . . . . koloniaalaja arhitektuurimälestist – BIGARTHOUSE'I PUITPALEED . Sõdadest ja sadadest pikselöökidest terveksjäänud kulukuiv hoone süttis hetkega . Punase sambana taevast tugev tuli tõusis linnatornidest kõrgemale ja paistis kaugele kõrbesse . " Allahi sau ! " kuulutasid karjased ning viskusid silmili liivale . Imperaator juhatas oma residentsis õlistrateegide nõupidamist , kui ta ees laual helises üks telefonidest . Torus kostev hääl tundus tuttav : " Bigarthouse . . . " " Pole aeg , Jumpsikas ! " " . . . põleb . " Hiiglaslik tuleõis õilmitseb öös . Seda kustutavad sõjaväe- ja tsiviiltuletõrjujad : võimsad veekahurid pilbastavad uksi , vaht valgub kihisedes üle seinte ; lühikeste kiljatustega purunevad tulelõõmas aknaklaasid ning vitraažid . Korraga kostab mühisevas tulemeres muusika . . . " " Babüloni vetel " , " ütleb kustutusaktsiooni liikumatult jälgiv Bigart sündmusekaugelt . " Ei ühedki veed päästa siin enam midagi ! " lausub tuletõrjepealik käega rehmates . " Sir , kuhu te ... ? Seal on põrgu ! " Pühkinud teelt peatajad , sööstab Bigart läbi veekahurijugade nagu kloun läbi mõõgaterade ning kaob tulle . Palee on ka seestpoolt tulest haaratud ; ainult too , kel on võime samastuda tulega . . . . . . võib leegilabürintides liikuda eksimatult . Paraadesik ( mõranenud peeglites tulepööriste punapead ) Fuajee ( põrandale laotunud purpursed leegivaibad ) Allkorruse kuja ( leekides rõksuv kameekollektsioon ) Keerdtrepp ( kuumuses kõverdunud sepiskäsipuud ) Ülakorruse ruumid ( seintel leekide gobeläänid ) Ovaalsaal . ( Tulel on muusika loomus , leegid kui lehvivad partituurid : üleni leekivas Bigarthous'is – otsekui leekiv kosk – kostab muusika BABÜLONl VETEL ! ) Põlev puitpalee Bigarthouse , koloniaalajastu arhitektuuri pärl , tõuseb veelkord kogu oma ilus ja ülevuses öisesse kõrbetaevasse – sedapuhku leekiva muusikana . . . . . . ning variseb sädemetekülvil hiilgavasse põrmu . " Jäägu tulele teie tuhk , sir ! " lausub valvelseisakus tuletõrjepealik , auastmelt kolonel , vormimütsi käele võttes . Ning langetab pea . Sel hetkel sööstab lõõmavast tulepesast välja põlev Olend . Võimas , jõuline , leegitsev . Lakatlevad tulehõlmad löövad monstrumi ümber kokku , muutes ta äratundmatuks nii inim- kui kaamerasiImale . Bigart oli puitpalee palangust väljunud vaid tühiste põletushaavadega . ( Ta areenivõitluseks erimeetodil töödeldud nahk kandis suuremaidki koormusi ; kõrbeorkaanide piitsutav liiv ning Kollase Kääbuse tuline hingus , mida ta tundis endal sünnist peale , oli katnud ta keha otsekui hiilgava tulekindla pantseriga . ) Õnnestus päästa see , mille pärast ta tulemerre oli sukeldunud : Kiryli varvastest äralapatud partituur , kust tuleleegid ega vahupritsid polnud kustutanud nootigi . ( " Babüloni vetel " , Bach , opus BW <arv> asus avatuna , nagu ta Kirylist oli jäänud , ovaalsaali oreli noodivõrel , kus seda liigutada tohtis üksnes tema , Nikyas . ) Sõites roomikautos läbi tuiskava kõrbe tagasi pealinna , seisis nihkumatuna ta silmade ees Bigarthouse'i palanguase : suitsust mustunud alusmüürid , sirged korstnajalad , mis vaatasid talle järele otsekui kivistunud emud , kellelt tuli oli võtnud nende pojad . See oli Nikyase ainus ravimatu põletusjälg . . . . . . sest see asus sügaval tema hinges . Usaldanud sõiduki automaatjuhtimisele , võttis ta läbetult partituuri ning hakkas seda põlvedel sirvima . Nootide lõppu oli juurde köidetud harilik konstruktori joonestusvihik , kuhu Kiryl tavatses teha märkmeid muusika mõjul muutunud hingeseisundist või üles täheldada mõne teda üllatanud mõtte . Viimane sissekanne joonestusvihikusse ( see oli veidi konar , kuna Kiryl kirjutas vasaku jalaga , mis ülepingutusest kippus kangestuma ) : " Täna hommikul oreli taha istudes , et võtta päeva sissejuhatuseks mõni akord . . . . . . käis mu südamest läbi valuvahk ning pähe tõusis tume mõte : ükskord kindlasti nad põletavad Bigarthouse'I – kõik vana ja kaunis jääb uuele ning uudsele ette – ning et siis Nikyas rajab sellele kohale mälestussamba õlile ; ma poleks vastu , kui selle nimeks saaks ÜLEMAAILMNE NAFTAMUUSEUM . " See viimane Kiryli mõte nagu kõrvetas Nikyast . Tiibadetalinnulkeslendab , ega muidu beduiinid näinud teda sellisena , olid lennukad mõtted ! Nikyas Bigart tänas Kiryl Bigartit ideepärandi eest . Ning tõotas teha see teoks . Eamon Emerson , ehkki ta oli kõrbes sündinud ja üles kasvanud , ei armastanud kõrbet . Ta pelgas seal elada ; ent kõige enam kartis ta seal surra . Ning nüüd järsku näis , nagu armastaks ta kõrbet ! Ta viibis kõrbes kuid ; jooksis päevi paksus liivas , seljas ja vöö ümber rasked liivakotid . Ta nägi taevas enda kohal kõrbet , tulvil tuiskavat sinist liiva , millesse aastajadu jättis oma tuliseid jälgi Kollane Kääbus . Ta oli palganud palee juures asuvasse Spordikeskusse mitme ilmajao parimad araabia paljakäsivõitluse treenerid : kunagised raskemate kaalude maailmameistrid areenivalitsejad , kes treeneritena olid rajanud oma koolkonnad , mis ei jäänud alla Rionosuke koolile . Valides Eamonile partnereid , eelistasid treenerid kaalult raskemaid võitlejaid nagu saja seitsmekümnese lihasmassiga araablane Abu Keid Saja kuuekümnene usbekk Usmursan Suurte võitluskogemustega saja kaheksakümnene afrikander Addy . Treeningkoormus nappide hingetõmbepausidega oli kaksteist kuni kuusteist tundi ööpäevas . ( " Põrgutöö ... nagu Kimberleys ! " puhkis teemandikaevandustega kursis olev Addy . ) Nagu Rionosuke kõikenägev silm fikseeris , kasutati Emersoni treenimisel ka robotpartnereid ja metsikuid loomi , enamasti lõvisid . Poole aastaga kogub Eamoni keha sada viiskümmend kilo reaktiivset lihasmassi , mis samas kätkeb endas määratut jõudu ; ta nahk muutub paksuks , läikivsiledaks nagu peemotil . Võitleja sööstukiirus ületab inimvõimete absoluudi – kui uskuda mõõtureid – , läheneb helikiirusele . ) Oli see kaasus või norm , ent proportsionaalselt Eamoni võitlejavõimete kasvuga . . . . . . kahanes hulmanite aktiivsus ; nad muutusid aina vaanemaks ja vaiksemaks . Kuni palmiladvad vakkasid kui hiiepuud ohverduse eel . Emersonide palees vaibus ballide melu , narride jaur ; vaibus isegi õilis muistejutt kõikeravitsevast õlist , mis polnud vaibunud ka suurte sõdade , katkude ega muude inimkatastroofide ajal. Ei vaibunud üksnes Emersonide – Umi ja Erebuse – palvepomin paleekirikus : " Armas Jumal , tee nii , et ei muutuks ulgumiseks palee laulud ! " Lillepoe peitusmängust saati polnud Nikyas enam kohanud ei roostes rattaromu ega poissi selle sadulas . Ta süda valutas otsekui enda pärast . Ons Jumpsikaga äkki midagi juhtunud – või on mul mingit süüd tema ees ? ! murdis ta muret , kui teine mure selleks mahti andis . Kaks tundi päevas – kaks laengulist tundi ! – istus ta oma büroos laua taga , arvutite vahele müürituna nagu vaarao . Seniajani tähendas see valitsejakohustust istuda tähtsate otsuste tegemisel mõned tunnid Impeeriumi troonil . . . . . . teatud ajast aga selleks , et vastu võtta luureülem Murchisoni raporteid D D otsingute kohta . Paraku jäid need tulemuseta . Laekus miljoneid andmeid – fotosid , videolinte – võimatuvalgest naisest . Nende hulgas oli nii loomuliku jumega kui ka pleegitatud eksemplare , mõlemal puhul tumeda tähekesega . Kes ei tahtnud kõrge leiutasu pealt teenida ! " Kui on palju , kuid puudub üks , pole mitte ühtegi , " teadsid selle kohta araabia tähetargad . Siis äkki kadusid Murchisoni pildieksponaadid ja raportitekstid ühekorraga kõikidelt ekraanidelt ning nende tühjad kandilised silmad lõid lihtsameelselt vilkuma . " Saatana virvatuled ! " surus Nikyas läbi hammaste . Ta oli valmis neid ära puhuma . . . ... kui järsku ilmus igaühe nukka värviline logo – " sinise isoleerpaelaga toetatud rattaromu " – ning poolesajal ekraanil jooksis ridinal riimtekst : " Jumpsikas !! " hüüatas ta . Ning oma rõõmurõkatust häbenedes lubas karmilt : " Nüüd . . . nüüd küll rebin sul kõrvad peast ! " Ehkki Nikyas oli nördinud , et talle oli ilmunud võistlev värsivermija ... . . . leidis ta sellest ka rõõmu ja ülendust ( sarnased pahed lähendavad enam kui sarnased voorused ) . Tundes poisi taasleidmisest värsket jõutulva ja teotahet , sööstis Nikyas Bigart ühele oma materiaalse maailma ( sel ajal tajus ta juba vahest oma teise , immateriaalse sünnimaa olemasolu ) viimase monumendi rajamisele : ÜLEMAAILMSE NAFTAMUUSEUMI ehitamisele . Sellest pidi saama Õlipühamu noile , kes olid pööramatult õli usku , Maailmarajatis , suurim ja söakam ehitistest , mida inimkond oli eales püstitanud . ( Töö Ülemaailmse Naftamuuseumi ehitusel pannakse käima ennaktempos . Maaväringute likvideerimistehnika – rusurehad ja vaakumkoristajad – puhastavad alles ehitusplatsi , Bigarthouse'i ja Naftauurimiskeskuse all olnud kümne ruutkilomeetri suurust territooriumi . . . . . . kui tehastest saabuvad juba esimesed seismokindlad vundamendiblokid , ning vaevalt on rajatise baaskiht maas , kui kopterkraanad paigaldavad enam kui saja meetri kõrguseid nikkelterasest seinasõrestikke . Kõrberänduritele paistavad nad ära üle luidete sadade kilomeetrite kaugusele nagu tõeluse miraaž ( kui selline konstruktsioon on võimalik ) ; merelt nähtub sätendav terassõrestik sadade miilide taha just nagu ellingutelt tõusev hiiglaslik Noa-alus . Kui ehitise võrestikseinad on püsti aetud . . . . . . lastakse nad kõrgsurvepritsidest üle värvilise klaasisulamiga . Ülemaailmse Naftamuuseumi seinad näivad pärast seda hiiglaslike freskopanoraamidena , mille tule ja veresegused põrgumüsteeriumid , kui uskuda muuseumi giide , kujutavad inimtsivilisatsiooni progressile viinud nafta ajaloo kõige värvikamaid stseene . On rahvaid ja maid , kus uusaasta saabub kevadel – looduse uuestisünniga sünnib Ajalaps . Kordumatu ! Õitses füüsal , kalmistukirss ; Sarah tõusis hauast , üleni kirsiõites . " Milleks ? Kui kauaks ? " küsis Nikyas . " Mõneks viivuks , et sa tõmbaksid üles mu põlvsukad ning pööraksid seelikujoone õigeks . Salongis peab kõik olema fassongis ! " Naasnud koloniaalaja kalmistult koju . . . . . . peatas Bigart oma lahtise auto paleed ümbritseval ringalleel . Tõusnud rooli taga püsti , küsis ta läbi ruupormikrofoni paleed kaunistavatelt floristidelt : " Mis puhul onni ehite ? " " Uusaasta , sir . . . " vastas talle ülemehtija . Inimpaar Pelagopulos , kes kaunistamist juhendasid , vahetasid pilgu ; Kamylle napsas ruupormikrofoni lillekunstniku käest ning hüüdis kogu kõrist : " . . . ja teie sünnipäev , sir ! " Bigart kurdas rahulolematult kulmu , kui ta vastas : " Minu sünnipäev on sügisel . Ja uusaasta on talvel . " " Ta naljatab . Naerame . " Pelagopulosed pistsid pead kokku ning naersid mikrofoni . Palee ümber tulitsevas õhus kaikus naeruduett " Kamylle ja Galeb " . Käinud hammuamis , araabia leilisaunas , tasakaalustanud seal kehatemperatuuri välisõhuga ( <arv> ? C vilus ) , siirdus Bigart , froteemantel üll , kabinetti ning helistas kindral Murchisonile : " Max . . . " " Pagana pihta , sir . . . on pühapäev ! " " TA ei pea pühapäeva – jätke meelde Murchison . " " Just nii , sir ! " " Vabalt , Max . " " Minu naine tänab teid , sir , ta pääses mu alt välja . " Murchison naeris reipalt . Ning kohkus . " Vabandust , sir ! " " Edasi , Max . " " Kuulan , sir . Järjekordne partii lumivalgekesi . Peaaegu et nende hulgast võib leida originaali . Tahan sellega öelda , sir , et võltsingud üha täiustuvad . " " Muud teil ei ole ! " lausus Bigart ( ta hääl kõlas kadunult ) . Teine vaikis puhk aega . " Kui lubate , sir . . . " " Nüüd – mida vaid soovite . " " Luure ja jälitus on sellega olnud seotud liiga kaua . . . Arvan , et otsingud tuleb lõpetada ! " Vaikus Bigarti poolt . " Ei . " Murchison oli hämmingus : " Ega te ometi arva , et lennuõnnetuse lavast ... " " Ei ! " lausus Bigart lõikavalt . " Ma pole seda kunagi arvanud . " Luureülema hääl kõlas pahvilt : " Aga kust te siis võtate , et TA on elus ? ! " Bigart vaikis kauem . " Te ei mõistaks , Max . . . Ka siis , kui te mõistaksite . " Nikyas Bigart keskendus nagu enne sööstu vastasele , keda ta pidi võitma , ent soovis säästa : " Lõpetage otsingud . " Mehe hääl kõlas tuhmilt , kuid otsustanult . " Kaotus mulle . " " Ei ! Ei kunagi ! " kostis äkki torust selge ülev poisihääl . Ning ta kordas poisiga samas toonis : " Ei ! Ei kunagi , Murchison ! . . . Otsin TEDA edasi ! Kuni elan ! Surres ! . . . Pärast surma ! " " Pagan võtaks , " ütles kindral toru hargile pannes paljale naisele , " lõpus hakkas ta rääkima nagu paraadil lipuheiskamise juures ! " Nõrgestav tühjus hinges , Bigart jätkas . Ehkki teadmus , et ta eales TEDA ei leia , võrdsustas kõik tema otsingud ette kaotusega . ( See teadmine tungis ta hinge nagu mõra tornikella . . . . . . mis , mõeldamatu , lõi sellest üha kumedamalt ja ülevamalt . ) Ta otsis TEDA kogu maailmast ; taevast ja põrgust ; sadade tuhandete luikvalgete naiste juurest . Kostis kumu , nagu oleks ta alla käinud . Polnud kahtlust – mis oli temal Põrandaks , oli kuldsuudele Laeks . Tema elu žanr oli sellal inimlik draama , mis tõotas tõusta jumalike tragöödiate kõrgusele . ( Selle aja elusööstud on kiired ja lõpetatud . Kõik on nagu areenil : kired , karjed , kehade langemised . Nagu halastuseta võitluses , kus armastus on mõeldamatu . Kostab kuuldusi tema Euroopa lossides peetavatest perverssetest ballidest ning ta Aasia paleede seksispirituaalidest , massilistest armuohvritega orgiatest kõrbes Kollase Kääbuse tuhastava pilgu all . ( Järjest sagedamini korduvad kentaurisööstud ; sellest räägivad murelikult uurijad – kuid vaikivad muretult ohvrid . Lühikeseks ajaks alateadvusse vajunud kentaurikultus tõuseb taas õrnema soo teadvusse . . . . . . ning ehtelaekaisse unustatud kameed vallutavad uuesti maailma . ) Need lugematud kaotuslikud leiud tegid Nikyas Bigarti juures oma töö : Dido Drummond eemaldus irreaalsusse nagu kujutluste ingel ning jäi teda sealt kahe säravmusta silma ning tumeda tähekesega nähtamatult silmitsema . Teistega oli Nikyasel raskusi . " Kui sul on naisi palju nagu tähti taevas , " ütlesid araabia tähetargad , " peab sul olema Tähelugeja . " Ta kutsub välja oma kaadritestrateegi Aristarh Strahhi , otsekui üle püssikirbu sihkiva silmavaatega võimeka mehe , ning viib ta lühidalt probleemiga kurssi . BIGART : Härra Strahh , vanduge , et vaikite . STRAHH : Nagu haud , sir ! BIGART : Tegite ise valiku . Kui lobisete – lähete sinna . STRAHH ( võpatades ) : Pole ruttu , sir ! BIGART : Kuulake mind tähelepanelikult . Annan teile ( Bigart tegi kiire sissekande eletronmärkmikku ) ühe kuu . Selle ajaga , Aristarh , leiate mulle INTIIMSEKRETÄRI . Võimalikult inetu , aruka , suudpidava . STRAHH : Naissoost ? BIGART : Kas pole selge , Aristarh . STRAHH ( sirgu tõmbudes ) : Hoobilt selge , sir ! ( Mees tammus paigal . ) T-tohib küsida : miks inetu ? BIGART ( muigevari näol ) : Et mul intiimsekretäriga ei tekiks kameeprobleemi . OLLA – TÄHENDAB OLLA VÕITLUSES ! Sõjategevuses purustatud ning vastselt ülesehitatud Rionosuke Võitluskoolis . . . . . . oli täies hoos Bigarti individuaaltreening . Coma Maxym , valge mehe poolt vägistatud tuareegitarist sündinud hiid – paljulubav võitleja – jagas jalgade , käte ja peaga jälgimatukiireid lööke kaitse maha võtnud Bigarti pihta , keda vastase maharabava löögi eest kaitses vaid akustiline orientatsioon , st läheneva hoobi vihina intensiivsuse järgi laskis ta kas löögi sisse või põikas kõrvale . Sellele järgnesid sööstukiiruskatsed , nn kukkuva kookospähkli püüdmine : ta pidi jõudma järjest suurenevalt distantsilt kinni püüda vabalangemiskiirusel kukkuva " kookospähkli " . ( Efektne ning lummav : võitleja sööstukiirus oli sedavõrd suur , et tekkis mulje , nagu poleks Bigart " kookospalmi " alt lahkunudki ! ) Lihaste lõdvestuseks toimus lõpumanipulatsioon . " põgus reis põrgu " , so treeningmenetlus kiirelt pöörlevas tsentrifuugis , kus võitlejale mõjusid vaheldumisi kesktõuke- ja kesktõmbejõud . Siis tuli massaažilaud , dušš . . . ... ning võitlustreeningu analüüs Rionosuke juures keskuses , kuhu jooksid kokku kõigi mõõturite näidud ja videod . " Ütle ükskord vanamehele , miks ei kasuta sa kunagi petekaid ? " küsis treener keset arutelu ootamatult . " Miks peaksin ma kedagi petma , " ütles Bigart õlgu kehitades . " Vaata sinna , siis mõistad ! " Rionosuke lülitas sisse spordispionaaži edastava ekraani viitetekstiga : " Eamon Emerson ( Eman Emersan ) . . . " Järgnesid treeninghalli asukoha , võitleja isiku , tiitlite , kehakaalu , treeningkoormuse jm andmed . " Kuidas sa öösel magad – kas silm lukuaugul ? " küsis Bigart kihvates ning keeras pöördtoolis ekraanile selja . " Nägid , ta kasutab pettelööke – ning lööb lõpuks lõvi kompa ! " " Lõin lõvisid juba poisikesena , " meenutas Bigart , " nii et neil taguots tuiskas ! " " Too oli lõvidega " lausus treener , " aga sa pea silmas Emersoni ! " " Kas tema kasutab kinnistit ! ? " Rionosuke pööras järeleandmatult Bigarti pöördtooli ekraani poole . . . . . . ning mõlemad jäid tunnustava tähelepanuga jälgima Emersoni võitlustreeningut . Strahh helistas Kaadritestrateegia instituudist . Ta tekst oli Bigartile teada tüütuseni , ning see kordus : " Arvan , sir , et leidsin Teile sobiva intiimsekretäri ! " " Teie jutt lõikub lihasse kui nöör – mitmenda , Aristarh ? " " Kolmekümne neljanda , sir , kõigest kolmekümne neljanda . Aga see on parim ! " " Laske tulla , " lausus Bigart , " kui tal on kihvad ja sobiv seljakiri . " " Madu ! " mõistatas šefi büroos nõupidamisel viibiv Pelagopulos . " Ei arvand ära – sekretär . " " Pöördu Teeba nõia Tersiase poole : tema oskas naistest madusid teha – ja vastupidi . " " Antiigifanat ! " nähvas Bigart . Pelagopulos neelatas raskelt , süleles äkki sõpra . . . . . . ning väljus pikal kiirel sammul ruumist . Bigart vaatas talle mõtlik murelikul pilgul järele . " Viimastel kuudel kaldub ta sentimenti . . . Väikemehega toimub midagi ! " Mõni hetk hiljem kõlas koputus : tuhm ja kuidagi elutu , nagu kostaks see kõmmeldunud sargast . " Surete seal – astuge edasi ! " hõikas Bigart , käed korraks arvutisõrmistel seisatanud . Sisenes tänavakostüümis pikemat kasvu , sõna otseses mõttes hall naine : riie hall , näojume halkjas , juus poolhall . Bigart ei võpatanud eales – sel hetkel , see üks ja ainus kord , läbis teda selge võpe , milles ei puudunud inimlik kaastunne . Naine oli inetu , peaaegu värd : ta silmad olid ahtad , nina lame , suujoon viltu ; ettetungivad rangluud avara pluusi kaelusest mõjusid aga lausa masendavalt . Muidu oli ta hoiak laitmatu , sirge : õlajoon isegi uhke . Või oli see ortopeediliste õlgade teene , mida naine võis kanda ? Ta läheb mulle ! mõtles Bigart kohe . Ning kõnetas naist : " Teie nimi ? " " Melania Mouchez . " " Te ei ole valge ? " Vastates naine naeratas , paljastades servast oma hallid hambakaared . " Mu ema oli pärit Rumeeniast . " Kus see veel asub ? mõtles Bigart . Ning küsitles naist edasi rumeenia keeles : " Teie amet , Melania ? " Naine vastas puudulikus rumeenia keeies : " Vabandage mu keelt – ma pole kaua kodumaal elanud . Olen olnud mitmes ametis : naistevanglas suhtlemisinstruktor . . . " Melania Mouchez andis teada pooltosinat ametit , millest viimane oli kloostrihaigla hingehoidja . Nunnade hinged saad sa nüüdki hoida , mõtles Bigart . Ning kostis : " Teie profiil sobib mulle – võtan teid ! " Bigart tõusis tormakalt , rändas suures tööruumis rahutult edasi tagasi ning dikteeris Melania Mouchezile oma tingimusi : " Kandke kõikjal kõrge kaelusega tualetti ! Ärge eales naerge ! Saatke mind kõikjal – kõikjal ! " Ta peatus , ning rahkjas pea rinnal , lõpetas äraoleval toonil : " Teie töötasu on minu personali hulgast kõrgeim , ja te saate seda oma elu lõpuni . " Bigart viitas kerge peavõnkega ukse poole , et naine läheks . . . . . . mida too šefi märguannet ennetades juba tegigi . Uksel Melania Mouchez korraks seisatas ning küsis väljapeetult ja väärikalt : " Mis on mu ametinimetus ? " " Intiimsekretär . " Too , kes vaid korra jõuab teostada gigantset . . . . . . jõuab alati teostada suurt . Hõivanud pea kogu inimasustatud maa õliallikad ; löönud võitlusareenil kõiki vastaseid , jõudnud kuulsuse tippu oma armastuseatraktsioonide ja perverssusparaadidega ( et vaid kinni tihtida oma sügavat , justkui gigantomahhias saadud südamehaava ) . . . ... leidis Nikyas Bigart ka veel aega , et isiklikult juhtida Naftamuuseumi ehitamist . Kiryli idee teostus päev-päeva järel . Need olid viljakad päevad , mis kätkesid endas aastate töömahtu . Ehitusel osales üle seitsme tuhande töölise ning inseneri ; keerlesid sajad noolkraanad ja koptertõstukid . Naftamuuseumi hiigelterritooriumil tõusid sajad puurtornid : õli neitsiperioodi puittornidest kuni viiekümnemeetriste terasest süvapuurtornideni . . . Naftaammutamisvahendite defilee lõpetasid " Maailm puurtornideta " tehniliselt täiuslikud läbindusagregaadid . Kogu see šokeeriv põrgukarussell pidi kord hakkama pöörlema , andma läbilõike ühest reaalsuseks kujunenud utoopiast , mida nimetati lihtsustatult NAFTATSIVILISATSIOONIKS . Juhtpultide ja ruupormikrofonidega raskelt üle riputatud , lendasid Bigart ja Pelagopulos rajatava Naftamuuseumi kohal kopterites , kihutasid liivageisreid üles paisates roomikautodes ning sööstsid liftides üles alla tornisõrestikes nagu ühes puuriga lendavad linnud . Lembevaevustes Kamylle saatis neile telefoni teel hingest tulevaid komplimente : " Õlihullud ! . . . Teie ajud ujuvad õlis ! Teie peenised on õlimõõtjad ! Oma naisi te hüüate " näkid õlis " ; te võtate neid aeg-ajalt õlist välja ja lasete õlisse tagasi ! Õlimaniakid ! Ma sünnitan veel automaadiga moslemeid , kes lasevad teid prrrrr ! mulks mulks ! õlist tühjaks ! . . . Ainult üks õli teid ei huvita : kui me nutame õlipisaraid ! " Meeste telefonis kostis ergas heli : " Virutas mobiili vastu seina ? " lausus Galeb kergendusega . " Palju tal täna läks ? " " Üheksa . " " Olulisema oleme kuulnud . " " Mitte . Tal on veel neli tükki . " Nikyas ees , Galeb järel , tõusid nad puurtorni viimasele platvormile , mille ümber polnud veel jõutud keevitada käsipuid . " Ettevaatust !!! " hoiatas teist Nikyas . Ent hilja . Haaranud äkki peast , vankus Galeb tagasisuunas . . . . . . ja kukkus selg ees viiekümnemeetrisse õhukuristikku . Nikyas andis äratõuke ning sööstis talle järele . Haaranud kaks korrust allpool platvormi kohal kukkujal kaenla alt , haakis ta jalad ringveerise taha ; kolmesajakilone kehademass rippus atleedi varvaste otsas ning kõikus kõrgtuules nagu metronoom . Tuhanded töölised katkestasid töö ning vahtisid surmavaikuses üles maa ja taeva vahel viipuvat inimkehadest pendlit . " Jumal aita ! " pomisesid ühed , pöörates palged ära . " Allah ole armuline ! " hüüdsid teised , viskudes silmili liivale . Ehitusvälja kohal patrulliv kopter tuli kohe . " Me ei pääse neile ligi ! " karjus piloot mikrisse , " laekaaristu jääb ette ! " Persevõbistajad , mitte piloodid ! mõtles valgekslöönud komandoülem . Ning käratas päästemeeskonnale : " Molud , mida te teete ? ! " " Molutame – nagu teiegi , seersant ! " Ning siis äkki . . . . . . vabanesid tuhanded silmad hirmukütkest . Töölised loopisid kaitsekiivreid üles , lehvitasid pea kohal kuhte ning skandeerisid : " Big – aart ! Big – aart ! Big – aart ! " ( Viimane lahendas ohtliku situatsiooni hõlbult . Tõmbas ühise kolmetsentrilise kehademassi kõhulihaste jõul üles , ning klammerdunud ühe käega piirdesse . . . . . . heitis teise käega Pelagopulose platvormile . ) Nagu viivuks kinnijooksnud filmikaadris läks töö ehitusväljal edasi . " Antiigijobu – ikaroselend ei tulnud välja ? ! " karjub teine meelemõistusele tulnud kaaslasele . Too ei vasta . Bigart vajub päästetu kõrvale istukile . " Mis suga toimub , Väikemees ? " " Varsti . . . eimidagi enam , " lausub teine pärast pikka pausi . " Kadestan sind . Ootan ammu midagi sarnast . " " Ma suren , " lausub Galeb kõrvale . " S-sa kavatsed seda korrata , " lausub Bigart teraskuristiku poole noogates . Pelagopulos naeratab hapralt : " Igatahes on see parem kui . . . " " Kui ? " " vähk . " Nad istusid kõrvuti platvormil , seljad vastu jahedat , kõrbe mõistes arktilist sõrestikuterast . Kollane Kääbus kügeles Galebi vasemal õlal ning irvitas Nikyase arvates ahtalt . " See ei lähe tal läbi ! " surus Bigart läbi hammaste . " Professor ütles , et läheb . " " Ei ! " kordas Bigart kindlalt . Ning järsku taibates röökis : " EIEIEI !!! " Rahunes ja lausus oma harilikul nihkumatul toonil : " Ma ei lase sul minna . Nii üksinda ei saa ma hakkama . Samarias viskab selle üks kaks välja ja . . . Kus ta sul on ? " " Kus geeniusel saab olla , " ütles Pelagopulos leebe irooniaga . " Ajus , vasakus pallis . Mõned kuud lubas mul veel viselda . . . Testamendi tegin ära . " " Aga Kamyll ? " küsis Bigart neelatas . " Kes talle . . . automaatoreid . . . " " Sina ! " Galeb haardus valjult teise käsivarde . " Ta on sellest alati unistanud . Vannu mulle Plutoni nimel ! " " Miks Plutoni ? " " Ma lähen põrgu – on kellelt küsida , kuidas sa seda täidad . " " Sa lähed Olümposele . . . SEDA ma sulle luban ! " Bigart haaras sõbra pea oma masendavate kämmalde vahele ning surus selle valjult vastu oma rinda . ( Pool aastat hiljem GALEB PELAGOPULOST , türgi kreeka verd ajugiganti enam pole . Koloniaalajastu kalmistu mälestussammastik täieneb veel ühe obeliski võrra ... . . . ning Bigarti elupanoraam harveneb ühe asendamatu kaasvõitleja ja sõbra võrra . Mis vaevaga antud , see kergelt ära võetakse . ) ÜLEMAAILMSE NAFTAMUUSEUMI pidulik avamine toimus kevadisel vihmaperioodil ; kõrbetaevas pildus oma põlevaid peerge KoIlane Kääbus . . . . . . Naftamuuseumi kohal aga sadas peente sirgete terasniitidena sätendavat otsevihma . " Allahi pillikeeled ! " hüüdsid päiksepõlenud töölised , tõmmates oma kuivetunud näppudega pühalikult üle sajukeelte : kostsid vaevutabatavad hõrgud helid . . . . . . mis kõlasid õrna kantileenina tuhandest mängijast koosnevas ühendsümfooniaorkestris . ( Orkester mängis " Babüloni vetel " avatseremoonia alguses ja lõpus ; " Babüloni vetel " tseremoonia keskel , pausides , kui orkester vaikis ja hele vihm mängis üksinda " Babüloni vetel " . . . " Babüloni vetel " . . . " Babüloni vetel " . . . ) Meloodia segunes Naftamuuseumi õliväljade tootmisse lülitatud puurtornide rümaga ; magistraale turmava nafta vulina ning tuhandehäälse töölisarmee hõiskekooriga . " Mis see on ? ! " küsis lubivalge Tavaline Jumal . " KÄTETA DIRIGENDI SÜMFOONIA , " lausus Bigart . Ta lubas endale harva kõrget tooni – nüüd lubas ta seda endale piiramatult . " Poiss , kas see oled sina ? ! " kostis Emerson hämmeldunult . " Ei . KIRYL . " Keskööl vihmavalingu aegu toimub Naftamuuseumi avamise kõige kummalisem , kõmulisem sündmus : NAFTAPIONEERIDE PUIESTEE avamine . Noolsirge , lõputuna näiv allee Kahel pool spaleeris kõrged tumedad kivisambad ; noil kullast plaatidega marmorvaasid Vaaside voodsast mullast tõusevad ajastu eugeenika imelapsed : TAIMINIMESED – ÕLIPIONEERID . Naftagigandid läbi aegade . Elusbüstid , kel on üksnes pea ja torso , mis lõpeb jalgade kohal taimejuurtega . Nagu kunagi masuudisegusesse kõrbeliiva , on nad paraku juurdunud potimulda laskmaks sadada nende peale võrsutaval vihmal . Selleks on avatud TAIMINIMESTE ALLEE kohal katuseaknad ( ettevaatusest , et õlitriumfaatorid ei kordaks oma triumfi , on eugeenikud nad ilma jätnud mõtlemisvõimest ) . Seal nad seisavad , naeratavad meeldivalt ning teevad möödaminejaile silma : Hiina Qini riigi KEISER , kes kakssada aastat enne Kristust soola puurides sattus jumeka maanõre peale ; kuna see särinal põles ja selle tuli kaugele valgustas , nimetas keiser ta oma lemmiknaise nimega : NAF-TA . Vana-Egiptuse vaarao MENTUHOTEP , kelle käsul maaõli toodeti palsameerimise tarbeks MAKEDOONIA ALEKSANDER , kes Eufrati allikatest uhkavat naftat nähes hüüatas : " Sündigu asfalt ! " Hispaania seikleja ALONSO BARBA , kelle kaarik jäi kinni Peruu musta mutta : " Ma pole Alonso – kui see pole nafta ! " DIO ALLIONI , prantsuse misjonär , kes müstilistelt Mustadelt järvedelt nägi esmakordselt naftatsivilisatsiooni halehiilgavat tulevikku Bakhu-khaan , kelle riigis esimesed õlibarrelid ammutati valitseja suguvõsanimest NAFTANAHTAN DE WITT , CLINTON , REICHENBACH – ajaviitekatsetajad , enda teadmata naftakeemia rajajad Rändposija SUUR BILL ( ROCKFELLER VANEM ) , kes õlivannidega kosutas rahvast , ennekõike aga oma rahakotti Suure Billi poeg JOHN D. ROCKFELLER , maailma edukuseetalon ; mees , kes esimesena pälvis kadetsevalt inimkonnalt hüüdnime " naftahai " Bakuu õlihõivajad vennad NOBELID , kes lisaks naftajuhtmetele leiutasid kõige õilsama rahapesuvormi , endanimelise preemia Siniste tulpide kasvatajast – Euroopa esimeseks õligigandiks tõusnud , Nafta Napoleoniks tituleeritud HEINRICH DETERDING Naftaajaloo edenedes vilgatavad marmorvaaside kuldtahvlitel üha lähemad tuttavamad nimed , teened ja tiitlid ( retordirahva jätavad need rahulikuks : Taiminimesed tunnevad õnnejoovet vaid lahinal sadavast vihmast ! ) . Botaaniline EMERSON sammasvaasist naeratab lahkelt oma originaalile – ning saab tollelt samaväärse tunnustava naeratuse osaliseks . ( Kuldtahvlile graveeritud sünnidaatumist selgub , et TavalineJumal on saja kolmekümne seitsme aastane . . . ) Õligiganti PELAGOPULOST kehastava elusbüsti nägu on seevastu valuliselt tõsine ( vahest juba tajub Taiminimene oma lihaliku teisiku kurba lõppu ? ) BIG ART ( graveerija käsi on jätnud nime keskele unuka vahe ) . . . MICHAEL , õppinud naftageoloog , kelle rännusaua alt purskas kõrbeluide naftat nagu masturbeeriv kaameliajaja ; ODID , kelle Nooruspuurtorn uhkas kvaliteetset naftat üle mitme elu ; KIRYL ( teda kujutav käteta TAIMINIMENE naeratab osavõtmatult – eugeenikud on surmanud tas teadmise , et üksnes temal on siin õigus juhatada " Käteta dirigendi sümfooniat " Seejärel tuleb kõrge massiivne marmorvaas , mis on tühi . Nagu ka kuldtahvel sambal . " Pagana poiss , " räusatab Emerson ning peatub järsult marmorvaasi ees , " kas sulle ei tundu , et see amfora on kuidagi . . . personaalselt tühi ? " " Ei . " " Ära aja mulle kärbseid pähe , poiss : kähku samba otsa ! " " Ei – ei ma . . . " kordab Bigart pilku maha lüües . " Kuskil midagi peab , " lausub teine noogates . " Räägi , onu Erebus aitab tagant ! " Bigarti pilk teravneb ohtlikult nagu alati , kui ta mõte liigub otsingu teel . " Mul on vaja mõnes enda sopis selgusele jõuda . " " . . . et TOO POISS , " – Emerson viitab tühja vaasi poole – , " teaks , kes ta on . " " Just , Vana Purskaja . " lausub Bigart vabanenult . " Edasi ! " Melania Mouchez sai oma uuel ametialal suurepäraselt hakkama . Sirge kui allikapalm , hall nagu härmanukk , seisis ta kõikjal – diplomaatilistest vastuvõttudest kuni seksispirituaalideni – oma peremehe paremal käel , vastavalt kas must mapp või valge vannimantel kaenlas . Melania käitus täpselt , väljendus napilt , et mitte öelda – vaikis kui haud ; pidas kloosterlikku korda peremehe haaremis ; kandis kõikjal kõrge kraega tualette ega naeratanud kunagi . Šeff oli intiimsekretäriga rahul : Beau service fait amis ( teenete osutamine teeb sõpradeks ) . Kui Bigart oma haaremihallis õlikuningate või treeningpartneritega pidutses . . . . . seisis Mouchez kuumal liinil : tõi ligi ja juhtis ära odaliske , valis maitsekalt muusikat ning juhendas , ehkki saamatult , haaremitantsu . " Melania ! " hüüdis imperaator , hetkel ülgalasti . " Siin , sir !! " " Kolm polüneeslannat ja kaks tahiititari ! " " Soovitan balitare . Magunpunastes sarongides . Sir . " " Miks , Melania ? " " Nende keharütmika on täiuslik . Nad võbisevad kui moonid maaväringu ajal. " " Jätkake , Melania . . . Veel mõni hetk . . . Ja balitare pole vaja ! " Bigart raseeris end kõikjalt . Vahel laskis ta seda teha Melanial . Tolle peened tundlikud näpud tulid ülesandega ülihästi toime . Mouchez tegi seda sõnatult , kivihalli tardunud näoga . Vaid üks kord küsis ta kuivalt , kiretult : " Miks te end raseerite , sir ? " " Ma ei armasta vahendajaid . Ei kummalgi areenil . . . Miks teie sõrmed värisevad , Melania ? ! " Mouchezil puudus vähimgi seksapiil . Ta oli kui halli ämblikuvõrku mähkunud vigane puu ; kuivanud kõrbekaev , kelle ääres Bigart ei tundnud kordagi erootilist janu . Kuni nende lepingu lõpuni . Ortopeediliselt vormi viidud vigane rumeenlanna oli armastusele surnud – tema vastu võisid tõusta vaid nekrofiilsed tunded . Kord siiski liigahtas naises midagi seletamatut . . . See juhtus Madridis , kuninglikus palees kroonimispidustustel , kuhu Bigart kui õlivägev liitlane koos kaaskonnaga ( nende hulgas Pelagopulos ) oli austusavaldustega kutsutud . Lõpuballil teatati õliimperaatorile daamist , kes soovis temaga tutvuda . Bigart noogutas ( tõsi küll , muul puhul ) ning tema juurde juhiti malbe iluga sügavalt sensuaalne naisolend . ( Mees meeldus temasse äkki ja üleni , nagu saanuks ta elektrilöögi . ) " Primadonna assoluta HETVIG FONTENELLE ! Sir Nikyas Bigart ! " tutvustas neid tseremooniameister valjuhäälselt nagu turukubjas . Bigart ja tema kõrval seisev Pelagopulos kummardasid . ( Leppeliselt peremehe paremal käel seisev liikumatu Mouchez ... ... võpatas ning vankus nende vahele . ) " Daam on teie abikaasa , sir ? " lausus lauljanna ning üle ta tugeva meela suu libises vaevutabatav naeratus . " Olete ainus , Hetvig , kel tekkis selles kahtlus , " lausus mees , ning võtnud Melania käevangu , jalutas naisega eemale . " Vaeseke . " õhkas Fontenelle siiralt , " ta on üle elanud katastroofi ! " Juhtinud Mouchezi saali sammaskäiku , laskis Bigart ta järsult lahti ning lausus toonitult : " Melania . . . " " Tesaitetemaltlöögi ! " paiskas teine kiirukõnel . " Palkasin teid sekretäriks , mitte piksevardaks . Kui see veelkord juhtub , Mouchez , ei vaja ma enam teie teeneid , " ütles Bigart jahedalt ning eemaldus seltskonna suunas . ( Rumeenlanna murdunud õlgadesse lõi veel üks murrujoon , senistest silmapaistvam . ) Pelagopulos võttis ta vastu seisva naeratusega : " Suhtud temasse kui areenivastasesse . . . Lase tal kordki võita ! " " Siis tahab ta seda korrata . " " Te ei oska teda vaadata , sir , ta on kaunis . " " K-kes ? " küsis Bigart , tühjendatud klaasi joogikandiku kohal lahti lastes . " Melania Mouchez . " " Väik . . . " " Ta on kaunis kui hall sire siidiliblika kookon . " " Väikem . . . " " Ta armastab teid , sir . " " Väikemees , su ajudega on midagi laht ! " ( Pelagopulose näole , nagu vaadanuks ta vastu päikest , ilmus lai hele naeratus . ) " Anna mulle andeks , Galeb ! " lausus teine noruspäi . Iga tragöödia algab Elysioni väljadelt . . . Kui nad koos olid loonud maailma kõigi aegade võimsama , õitsvama õliimpeeriumi Kui nad koos olid rajanud ajastuehitiseks nimetatud Ülemaailmse Naftamuuseumi Kui nad koos olid saatnud lähiplaneedile esimese õliluureekspeditsiooni – pilk alles kosmoseraketi punasel sabal . . . . . . varises Pelagopulos kokku . Murdus jalalt nagu voega ülekoormatud puu , eluhetked viljad sõõrdu laiali . Bigarti käsi , mis hetkel oli kaaslase õlal , jäi toetuma õhku ; tundes käe üleloomulikku kergust , pilgu kõrvale heitnud . . . . . . avastas ta seal tühimiku , mida ei suutnud täita edaspidi keegi . Kuus päeva hiljem . Professor Samariase haiglakompleks . Ajukirurgia osakond , intensiivravipalat . Hiigelkasvu patsient üksinda suure ruumi keskel haigevoodis ; istepoosis , müstiliselt vilkuva-pulseeriva aparatuuri keskel nagu katsealune valge elevant . BIGART ( sisenedes ) : Väikemees , sa oled nagu katsealune valge elevant ! Pelagopulos , näost sinine kui sajupilv , naeratab tänulikult ( ta kehapool , pool suud on halvatud ) . Haiglakülastaja toetab sängiveerele , libistab pilgu üle tõbialuse . BIGART : Oled üleni sisse mässitud . Alatu neist ! ( Kisub juhtmed andurid patsiendi pea küljest lahti . ) Näed nüüd valgust ? PELAGOPULOS ( vaevaliselt ) : N-näen sind , Niky. . . as . . . BIGART : Ja mina näen sind . Imelik , et seda meiega varem pole juhtunud . ( Võtab sõbra käe , surub seda kõvasti . ) PELAGOPULOS : Nkyas ! ( Haige hääl kostab tugevamalt . ) T-tõid kaasa ? BIGART : Pihiküünla . . . ( Noogutab . Toob põuest esile püstoli , sorkab selle haige külje alla . ) PELAGOPULOS ( liigutab osutavalt sõrmi ) : Ttt-teise külje alla . BIGART ( vea parandanud ) : Kuul on rauas , Väikemees . Pead seda tegema , kuni jõuad päästikule vajutada . PELAGOPULOS ( noogutab ) : Kohe , kkk kui oled läinud . ( Haige teeb näppudega lähendava liigutuse . ) Ni . . . as ! BIGART ( lähendanud pea ) : Kuulan sind . PELAGOPULOS : Kamyll . . . BIGART : Vannet ma ei korda , Väikemees . PELAGOPULOS : Kkk-kohe , kui ma . . . läind olen . BIGART ( noogutab heldelt ) : Hästi kõvasti . Me kahe eest ! PELAGOPULOS ( vaikinud-kosunud ) : Nikyas ! . . . ( Silmis nimetu piin . ) Ma ei saa üht kaasa võtta – pean jätma selle sulle . BIGART : Tänan , Galeb . Mille ? PELAGOPULOS : Oma needuse . . . Tuviküti saatsin sulle MINA . Surunud lauba vastu sõbra laupa , saadab teine talle toeks oma võimsa mõttevoo . BIGART : Lepime , et tapsid mind tookord – ja elustasid nüüd . . . Jumalaga , Galeb ! Suudelnud sõpra külmale suule . . . . . . väljub ta rahusal sammul ruumist . Olles väljaspool ust – ukselingi puude veel peos – kostab seespool LASK !!! ( " Kõik kaunis , kallis ja kõrge – elu , armastus ja surm – on antud sulle korraks ja muidu . Ära mõtle kordamisele , ära mõtle tasumisele . Ela , armasta ja sure ! " kostis ta taga hääl või kellegi veel võimsam mõttevoog . Ta pöördus välkkiirelt nagu võitluses ning nägi palatiukse kõrval õlist kiiskavat , kõrbetolmust . . . . . . tamariskiõiekimpu . ) Kamylle oli kuum ja küps nagu keskpäevane datlikobar ... kui tema hetk enne haiglassesõitu tõmbas rooli tagant välja kellegi jahe lihasepõualdes käsivars . " Aih-hhh ! " hüüatas Kamylle . " Ta on surnud . " " Ja nüüd sa siis teed seda – Kentaur Kentaur Kent . . . " BIGARTLAND , ÕLIIMPEERIUM . . . Aja ja Ruumi tulised ristmikud , kus nagu oaasilinnakuis pole lubavat ega keelavat foori : pööra , kuhu soovid , sõida või põrgu . Kõigevõimalikkusest , kõikelubatavusest valides on mõttekas valida keelatu . Mida keegi ei tee . Nii kihitub maailma valede otsuste , ülekohtuste tegude plast – valge tsivilisatsiooni kõikumalöönud platvorm . Nende mõtetega seisis äsja residentsist väljunud Nikyas Bigart oma auto juures . . . . . . mis oli üleni täis kleebitud kihutuslipikuid : katus , uksed , klaasid , kapott ja kummid . Kleeparid , kümne kaheteistkümneaastased araabia poisikesed seisid tihedas kobaras üle tänava ning välgutasid ta poole vihkavalt silmi . Mis halba olen ma neile teinud ? mõtles Bigart , otsides võimalust nende silmavälkude eest ära põigata . Järsku , ootamatusest jahmudes , pidi ta endalt küsima : Mis head ma olen neile teinud ? ( Poisipõndlad olid just selles eas , mil ta nendega üheealisena oli õppinud medrese koolis . Nad ei teinud nägemaks tema pool tooni heledamat nahavärvust , ei küsinud tema rassi ega rahvust . Nad olid omavahel sõnadeta sõbrad ; pruukisid koos hašišit , vaatasid õlg-õla kõrval minaretirõdult tähti , mis olid jagamatud , ühed kõigi ilmalaste jaoks . Nad põlustasid üheskoos rikkaid – õlišeike ja naftavägevaid – , tulemata selle peale , et nood olid nende vanemad ; tundsid kaasa vaestele , maaväringuvigastele , haide poolt hakitud santidele , katkustele ja teistele ilmaheidikutele . Neil oli loodusest selline loomus , et sõbra eest läksid nad laugu liigutamata surma – ja vaenlase surmasid niisamuti laugu liigutamata . Nad kasvasid suureks , kasvas suureks ka nende sõprus ( vaen polnud veel nende vahele sündinud ) . Noore naftageoloogina liivalõputusi rännates kohtas ta neid oaasikülades , südakõrbes telklaagrites , kus nad jagasid temaga oma viimast vett ja ravitsesid ta haavu . Hiljem , olles juba inseneriks naftaväljadel , eelistas ta puurtöölistena neid : igiliivade lapsi , usu ja loobumuse fanaatikuid . Nende usk ja fanatism kandus üle ka pöörlevatesse puursammastesse , ning sealt kõrge oktaaniarvuga õlini oli vaid käega ulatada . Allvahis , kui joomarid baarides jõid ja löömarid lõid . . . . . . paistsid nende kirglikult palvetavad kontuurid luiteharjadel nagu loojunud päikese tumenenud protuberantsid . Kunas sündis , millal kasvas , kus kiilus nende vahele vaen ? Kas mitte seal , kus ta neile tundmatu harjumatu strateegiaga omistas oma kontsessiooni nende kõrbetele Juhtis ära nende õli ja sellele , mis jättis , pani peale oma mõõdud ja määrad Piiras nende Luiteriigi oma sõjaväebaasidega Alaväärtustas nende usu ja rituaalid Kuulutas nende maa metsikusekõrbeks keset tsivilisatsioonioaasi , ning tõusmata aarialaseni , nimetas neid paariarahvaks Ta mäletas mulla viimaseid õpitunde medreses enne üleminekut kolledži : " Mitte ristiusu kaanon – see ei erine islami kaanonist – , vaid selle silmakirjalik täitmine on põhjustanud Õhtumaa languse . Tsivilisatsiooni allakäik , kes teeb panuse rikkusele ja relvajõule , on paratamatu ja lõplik . Ainult kõrgemad hoiakud ja ühiselt leitud Jumal tagab inimsoole rahu , kui on rahu kuradiga . " Nende usk nõudis tasumist – ja nad vallandasid püha sõja Tema usk nõudis kättemaksu – ja ta laskis käiku armee . . . ) Eksimatusel on kaks palet . Üks neist on eksitus . Bigart tajus seda äkitselt kogu olemusega . . . . . . kui ta vaatas taamal seisvaid kõhnu tõmmusid poisikesi , kes nagu sõrmed rusikas tõusid ta vastu tihedas vihkavas kobaras . Ning järsku nägi ta nende hulgas teistest pool tooni heledamat poissi , kes kandis valget rühkunud hõlsti , seisis rusikaskäsi ning vahtis teda vihkavalt nagu kõik . " Jumpsikas . . . " pomises ta taganedes , " kui pilgud võiksid tappa – oleksin ma surnud ! " On kõrbe kohta ebatavaline halastava taevaga ( see langes loodjalt kui sinine jahutav kosk ) tavaline kuum pühapäev . Emersonide paleekirikus , nagu harilikult sel ajal , toimub keskpäevamissa . Kõhnavõitu Umi , olles palve lõpetanud , tõuseb põlvedelt üles lajukergelt , raske ja mugav Erebus otsustab põlvikile jääda . Selsamal hetkel . . . . . . hakkavad väljas kõlama lasud . Need ei kosta nagu tavaliselt lasketiiru küljest , kus Eamon nüüd perekonna palvetundide ajal täpsuslaske harjutab , vaid vastasküljest , palmiallee poolt . Nägu pitskraega ühte tooni valge , vangub Umi palveraamatut rinnale surudes väljapääsu poole . . . Karanud järsku kirpkergelt üles , tormab Erebus naisest mööda ja haihtub õietolmust hämutavasse kevadõhku . Kui ta hingeldades palmialleele jõudis , selgus , et Eamon oli nad kõik juba tapnud . Hulmanid lebasid liikumatult kukkumisasendis , igaüks oma kodupalmi all ; raskelt haavatud isendid roomasid heledale liivale verejälgi jättes vaikselt halisedes eemale . Eamon ei vaevunud neid halastuslasuga surmama , vaid nautis , nõrk muie moondunud näol , nende agoonilist kaperdamist . Noor Emerson nägi välja kui ilmum hekatombilisest unenäost : ta paljas poolkeha koosnes üleloomulikest lihastest , mida valitses määratu jõud ; tumepruun nahk oli kaetud higi- ja tolmuseguse halli vaabaga ; paletti täiustasid vere- ja ajupritsmed . " Sa oled nüüd kaunis , mu poeg ! " lausus Emerson-vanem . Ja kaotanud hoobilt kangelaslikkuse , hakkas pikkade oietega nuuksuma . " Paadunud vagatseja , " lausus Eamon leebelt , " sul polnud neist kahju , kui nad olid elusad inimesed – nüüd halad , kui nad on surnud ahvid ! " Murdnud püssi enda ees pooleks kui karjusekepi ning isa jalgade ette visanud . . . . . . sööstis Eamon Emerson mingil aimamatul eesmärgil maruhoos minema . Teda püüdis takistada pistaatsiaheki varjust alleele jõudnud Umi , ent Eamon pühkis ta tajutult oma teelt . Vana naine kukkus , ning sõnaks võimetu , saatis vigastatud käe žestiga mehele märguande , et Erebus kiirustaks telefoni haarama . Neid oli kolm , kes oleksid võinud ära hoida sündmuse , mis ligines oma lahendusele nagu plahvatus liivamaetud miinis : EREBUS EMERSON – kes tormab otse esimese telefoni juurde , mis asub sealsamas palmialleel . See on maailma kõige enam kasutatav telefon : ööpäev läbi helistasid sealt hulmanid , püüdes eelmisest elust üles leida oma armsamaid . Polegi siis ime , et telefon on läbi kulunud ning Erebus , jätnud toru juhtme otsas viipuma , tormab järgmise telefoni juurde . Ent selle on üles sulatanud Kollane Kääbus . Edasi joosta pole TavaliselJumalal enam jaksu : ta surub käe südamele ja vajub pikkamisi kokku . MELANIA MOUCHEZ , " suled " segi , pikk seelik üles võetud ( sandikesel on säädsad jalad ) , sirkab mööda Bigarti residentsi lõputu pikka koridori šefi büroo poole . . . . . . mis osutub tühjaks . Ahastuses sõrmi väänates vaatab rumeenlanna ringi . ( Laual on kümmekond telefoni ning maad taeva ja põrguga ühendav käsuliinipult . Ent vapustatud Mouchez soovib vaid üht : kohtuda šefiga isiklikult . Viimasel viivul taipab ta siiski kasutada büroo personaallifti , mille lukundsüsteemi ta ei suuda avada . Samas taiplikkust ilmutades kihutab Melania šefi terasest bürootooliga sisse klaasist liftiuksed ; juba kergemalt hingates vajutab liftinupule " Väljapääs ! " Põrutus on lifti juures midagi rikkunud – see seiskub ootamatult esimese ja teise korruse vahel , kui šahtiaknas juba paistavad pargi puukujuliste aaloede hargnevad lehed . Mouchez on meeleheitel : ta karjub kogu väest ; taob kogu jõust rusikatega , jalast võetud kingadega , lõpuks laubaga vastu liftiseina . . . kuni vajub oietuna põrandale . Ta heledas tualetis habras kogu mõjub halli vigase nahkhiirena , kes püüab rüseldes lendu tõusta . Asjata ! Mustas ülikonnas , laia salatirohelise lipsuga näolt higi pühkides , tallab VINNILINE POISS paksus kõrbeliivas kogu jõust oma roostes rattaromu pedaale , teadmata , kas kellelegi järele või kellegi eest ära pressides . Korraga kostab metalne heli – rattakett katkeb , viskub marruläind maona hammasrattalt ja kaob kaugemal liiva . Poiss jätab ratta luitele ning laskudes põlvikile , hakkab kahe käega meeleheitlikult liivas kaevama . Näib , nagu oleks ta valmis läbi sõeluma kogu Maailmakõrbet , et vaid leida roostes rattaromu edasiviivat metallmadu ... Lootusetu ! Sel kevadisel pühapäeval , mil kõrbest oli hõljunud üle loorõrn uitsetus ning pannud liivaterade tahud vääriskividena hiilgama ; kui tolmkuivad vadid lõid haljendama ja loobumustemaa rahval tõusis taas lootus jääda ellu ning paljuneda ... . . . oli seesama lootus ka küllastusemaa rahval : Nikyas Bigart , kummalgi käsivarrel kolm vastsündinud beebit , väljus õliimpeeriumi juhtivpersonali õrnemale soole ehitatud sünnitushaiglast . Oli särav hommikutund pärast äsjasadanud vihmahoogu . Haiglat ümbritsev troopiline park kaikus linnulaulust ; tumedad alleekäigud aurendasid kui oraaklikoopad , ning unustamatus antiigilummas Bigart lausus : " Sibüll . . . " " Kamyll ! " parandas mehe käsivarrele toetuv , väsinud , kuid õnnelik ema . " Kuus tükki – oh Issand ! " " Oled sa kindel , et ma kõik kaasa võtsin ? " " Mulle aitab , " lausus Kamylle õrna pilguga üle beebirea libistades . Ning küsis äkki : " Oled sa õnnelik , Nikyas ? " Nagu kõik , ei saanud ka Bigart läbi valeta , aga ta ei mõistnud neid , kes teda valetama keelitasid . Ja ta vaikis . Kamylle solvus ning läks talle loomuomaselt raevu : " Mõtled TEMALE . . . Ikka veel . . . Sa eelistad Põrmukuju elavatele ! " Bigart ei vastanud . Hoidlikult asetas ta beebid lahtise auto tagaistmele ning istus rooli taha . Tulivihane Kamyll viskus ta kõrvale ning nähvas : " Täna sa võiksid õnnelik olla ! " Sel hetkel vääksatas üks beebidest – ei , telefon ! Vasak käsi rooli küljes , parem kuuldel , tardus Bigart üheksainsaks tähelepanelikuks kõrvaks . Kõnet kuulates toimus temaga seninägematu muundus : mehe nägu kalestus äratundmatuks maskiks ; ta palge alaosa tõmbus kangeks , klaasjaks ning suunurka , nagu klaasinoaga lõigatud sälk , ilmus . . . " Nikyas ! Nikyas , anna mulle andeks ! . . . Miks sa peaksid just täna olema õnnelik ? ! " Naine püüdis teda tagasi hoida , ent mees vabanes ta kätest kui ämblikuvõrkudest ning eemaldus sagedal sammul mööda pargiteed ; hakkas siis järjest kiiremas tempos jooksma ning kadus saju ja kauguse sinkja sudu sisse . Kamylle tajus mingit sünget tõde ning taipas kohe , keda alarmeerida : " Kuulake mind , Rionosuke . . . ! " Ta tegi vanamehele Bigarti näost kiire visandi ... kuid Rionosuke katkestas teda sõnapealt ning käsutas : " Järele talle ! Hoidke teda kinni . . . Iga hinna eest : hoidke teda kinni ! " Kamylle ei jõudnud talle järele . Kihutadeski mitte . Õlitee lõpus , kus masuudine kõvakspaakunud teeselg lõppes ning algas lõputu liivameri . . . . . . vajus sõiduk telgedeni sisse ja naisel tuli abi kutsuda . Nikyas Bigart jookseb . . . Ta kiirus on vapustav , silmale talumatu , kiirusemõõtjale haaramatu Hiigellinna rüma jääb selja taha nagu järsult mahakeeratud heli Poolkõrbes möödub ta luitemaa kiiremast linnust , kõrbeliivurist Liivakõrbe kiiremast loomast , täistraavis öruksist Veel ei ründa ta . . . . . . vaid põgeneb teda selga tabanud telefonikõne eest . ( Hääl , mis torust kostis , oli leebe ja hoidlik , meenutades nende suhtlemise tooni kaugemas ajas , kolledžipäevil : " Nikyas , sõbruk ! Armastan sind endiselt meelekaotuseni ... Olen valmis su eest minema surma – aga mitte üksi . Täna ma tapan su ! Ära looda mu halastusele , ära looda oma jõule . Su koormus on kaks korda väiksem – mul on kõik su treeninguvideod . Tapan su ! Sest sa tapsid mu tunde ! Me kõigi kolme armastuse ! Tapan su ka siis , kui sa ütled , kus Ta asub . . . sest Ta ei asu enam mu südames . Pole südant – sa oled teinud sellest kõrbe . Ma tapan su sealsamas – KÕRBES ! " Nad kohtuvad kokkulepitud paigas : laugel liivaväljal , millel liiguvad pinnatuulest äratatud peened tolmusiud . Loodjas sinendav taevasein – risti kollase horisontaalse liivaseinaga . Ei ainustki jälge enne neid . Ei ainustki elavat häält – üksnes eluta kvartsikristallide helin , mortaalne " Babüloni vetel " . . . Ammugi ei leidu sõnu , mis võiksid veel käia nende vahel . Jääbki vaid . . . . . . VÕITLUS . Kostab kahe gigandi kõrbetvapustav võitlushüüd ! Nad sööstavad korraga . Üksnes juba kiirus on tappev – nende kehamasside kokkupõrkel häviksid mõlemad . Ent see on vaid kerge pettekummardus surmale – juuksekarvavahega põikavad nad teineteisest ära ja viskuvad rullangust püsti kui terasvitsad . ( Rünnakasendit võttes tundis Bigart jalas valu – vastase jalahaak oli tabanud teda ohtlikult allapoole põlve . " Kus kärmas – millal ta jõudis ? ! " ) On poolpäev . Kõrbes . Kollane Kääbus , ainus pealtvaataja personaalselt , ei säästa kumbagi . Liiv võitlejate ümber ruskab higist ja verest . Pole midagi põnevamat Pealtvaatajale , kui kaks meest võitlevad paljakäsi elu või surma peale . Löök solaari . . . upper lõuga . . . kannahaak kuklasse ... Eamoni sööst ja põige – kõrvale kaotatud küünarnukilöök purustab vastase kulmu Nikyase kuulus sööst – ja mööda ! " Kas sa nägid seal kedagi ? " irvitab Eamon veritseva suuga . " Jaaa . . . Seal oli TEMA ! " vastab Nikyas – ja külvab vastase üle seerialöökidega . Õhtupoolik . Nende võitlus on kestnud neli tundi . Kollane Kääbus on laskunud madalamale , et paremini näha võitluse finaali . . . . . . mis vaat vaat saabub ( selle kinnituseks on verise areeni kohale ilmunud raisakotkapaar ja lähimal luiteharjal liikumatult ootav šaakalikari ) . Mõlemad vastased on peaaegu võhmatud , hukas paakunud verega ; põlvitavad vastamisi , laubad koos , käsi teineteise kaela ümber nagu mingis üksnes neile teadaolevas leppimisrituaalis . Nad mõlemad on selleks valmis , näod pisarmärjad , vaatavad teineteisele silma , sügavamale – hinge . " Nikyas . . . " lausub üks neist tuima suud liigutades , " lep ime . . . " " Jah , Eamon ! " lausub teine , sõnaks võimetu , veritseva peaga noogutades . " . . . kui ütled . . . kus TA ooo-n ! " Vastuse asemel tõukab Eamon teda peopesaga näkku ning saadab avanenud distantsilt järele pealöögi . Võitlus jätkub . Ilmselge Eamoni ülekaaluga – too vaid varitseb hetke ja peilib positsiooni , kust anda . . . . . . lõpulöök ! ( Šaakalikari tõmbus lõunalauale lähemale ; valmistudes peatseks saagijagamiseks , planeerisid raisakotkad otse areeni kohale . ) Eamoni võitlushüüd ( või juba võiduhüüd ? ) , tuulkiire sööst , masendav löök ! Vastane vapub läbi kere ja variseb liivale . ( Kui äge – kust ta selle jõu järsku võttis ? ! tuikas irooniline uid läbi Nikyase kangestuva aju . ) Nagu iseenese veritsev plagu , ajab ta end veelkord üles : tajumata hetkel , kus asub , pöörab oma kujuta palge kõrbe poole , et tunda loojangutuule ravitsevaid käsi . . . . . . kuid samas sooritab vastane surmasööstu . EAMON lamas suurelt lahtisi silmi liival , liigutamata enam laugugi . Ehkki ta elas veel : kummaski silmateras hõõgus habras elusäde . Tugedes käsivartega põlvedele , kummardus raskelt hingeldav Nikyas vastase kohale ega mõistnud ikka veel , kuidas , mil viisil oli võimalik selline finaal ... ( Eamon sööstab , viimseni väljasirutatud käed üleval " kirves " , et anda vastasele tapalöök . . . . . . kui ta surmahoobi hetkel järsku libastub , kaotab tühise osa oma sööstukiirusest ning löögitäpsusest ( see pidi raksama sisse kuklaliigese articul ? tio atlantoaxsi ? lise kohal ) . Ent sellest jätkub ! NIKYASE absoluutne taju fikseerib teise libangu momentselt ning reageerib täpselt : sooritab sukelpõikega üheaegselt . . . . . . surmava löögi vastase südamekohta . ) Võitja ajas end pikkamisi põlvede toelt üles , ning pilk maas , astus võitlusjälgedes mõne otsiva sammu . Seal , ülessobratud liivas paistis midagi hiilahtavat , kumerikku ( kivi ? ) , millele Eamon oli libastanud ! Lähenedes selgus , et see oli kilpkonn . " Helone . . . Tasud teene eest teenega ! " Pikkamisi avanev veritsev haav Bigarti näos võis tähendada üksnes naeratavat suud . Mõni puhk vaatas ta pealt , kuis kilpkonn oma lühikeste kentsakate koibadega uuristas end liiva sisse . See võttis pikkamisi oma asju ajaval loomakesel jagu aega . . . . . . mille jooksul tolmune loojangutuul kuivatas ning tihtis kinni võitja verdjooksvad haavad . Seejärel pöördus ta ja astus , võitluskihk ikka veel saatjaks , võidetu juurde . Eamon polnud oma asendis liigahtanud ; ta haavad olid samuti vere ja tolmuseguse mördiga kinni tihitud ning keha , nagu heitnuks keegi ta peale hallpruuni palaka , kaetud õhukese tuiskliivakihiga . " Said , mida mulle soovisid ! " surus Nikyas läbi hammaste ning viskas jalaseljalt lamaja näkku liiva . Tolmukord Eamoni laugudel lõhenes , ta avas pikkamisi silmad ning ütles jahmatavalt selgelt : " Kentaur . . . Inimene ei saa sinu vastu . " " Lõpp , Eamon . " Lamaja sulges pikkamisi laud . Ning äkki , tardavalt äkki mõistis Nikyas : kohe lahkub teine ja võtab kaasa teated TEMAST ! Võitja kummardus järsult võidetu kohale , haaras tol õlgadest kinni , ning rebinud võimsa tõmbega lamaja püsti , palus hingetuna : " Eamon , kui sa mind armastad . . . Kui sa mind veel armastad – siis ütle , kus TA on ! " Võitja vaatas võidetule silmapõhja , kus miilavad elutulukesed aegamisi kustusid . " Sa ütled mulle , Eamon ! " Võidetu palet ja silmi , mis mõni viiv peegeldasid veel elu , läbis pilges muie . " Sa tead !!! " Võitja raputas võidetut kogu jõust . " Kohe sa lõped . . . Kadepask : sa ei võta Teda kaasa – ega jäta mulle ! " Võitja paiskas võidetu vastu kõvakstallatud paakunud liiva , lastes kuuldavale hirmsa agoonilise karje . . . . . . mis ei võinud olla võiduhüüd . Ta tundis , et miski tema sees kohutava valuga katkes . Elulõim ... Hingeväät ... See polnud äratundmine , et ta oli surmanud ( ta oli tapnud varemgi , surmanud sõjas – sadu ja sadu ! ) . See oli surmast hirmsam . Kuritööst koletum . Vaikusesein varises ta kohal kokku . . . Nikyas kuulis , et ta ikka veel karjub : " Eee-aaa-mmm-ooo- nnn !!! " Ta kaperdas liivas nagu vigane varaan ja palus ennast inimese häälel : " Vait ! . . . Vait ! Jää ainult vait ! " Lõpuks , tõugates end jalgadega edasi , roomas võitja edasi ning ajas pihkudega liiva suhu ; ta kohutavalt pungis silmad olid kaotamas sidet pealuuga . Veel enne kui Kollane Kääbus ajas ära päeva valged kaamelid . . . ... kattus Võitja teadvus läbitungimatu musta ööga . ( Pärast seda teadvusekaotust toimub Nikyas Bigartis ning temaga seonduvas maailmas tajutav pöörak . Mitte et ta oleks muutunud – ta sarnaneb veel rohkem endaga , sest ta näeb nüüdsest oma nägu , iga oma tegu . . . . . . Eamoni surnud järvedena seisvate silmade peegelduses . ) Võitja pöördus mustavast teadmatusest tagasi päevatõusul . Kõrb oli haudvaikne , liivast kerkis kasteaur , dramaatiliselt punane nagu tõusev vereleits . Nikyas ärkas valjust nokalöögist pähe ; haakjad küünised lihasesse surunud , istus raisakotkas ta õlal ning tahtis anda teist nokalööki , mis linnul ei õnnestunud – inimene heitis ta endalt maha . Nikyas pööras end aeglaselt selili , hoobas järsult istukile , ning hetke midagi mäletamata . . . . . . vahtis tühisilmi kõrbesse , mis oli haudvaikne , härmahiilgel , päiksetõusueelne . Pool elu kõrbes ööbinud , tahtis ta ärgates püsti tõusta – ning avastas murdunud sääreluu . Valuga tuttav , ajas ta end aietamata üles ning leidis , et oli kui maaväringuohver – üleni puru ja verine . Viivuvilkel meenus talle kõik . Õudusest ja puhtekülmast hambaid plagistades . . . . . . läks ta otsingule . Ta ei avastanud võitlusvälja – loojangu liivatuisk oli selle tasandanud – ega võidetut . Šaakalid olid tolle kaugemale kõrbesse lohistanud ning seal lukullusliku söögilaua katnud . Nagu see ajast aega kõigi hukkunutega sündis – lihtne oli Liivade seadus . Ta ainus selge soov oli jätta see sünge paik maha ( paremmittenimetada ) nii ruttu kui võimalik . Ning ta hakkas jooksma . Valu jalas ununes sedamööda , mida mööda kasvas ta kiirus , ja valu kopsus , mida riivasid purunenud roided , meenus vaid sügavamal hingamisel . Olles läbinud klibu- ja kivikõrbe , jõudis ta keskpäevaks välja mägedeni , mis loode poole tõustes kattusid jäämütsidega . Sealt edasi polnud vadini enam palju maad . Maotempel – nagu alati – oli madudest kirju , ja – nagu alati – polnud maopreestrit kohal . ( Marab seisis nagu alati seinanišis liaanide taga , ning vaadates nende varjust rängalt purustatud hiidmeest , mõtles : Mitte üksnes madudel – ka inimestel on oma Püünisrauad . ) Toonud laepeidikust välja Kerakorvi , vaatas Võitja sellesse vastu ruumilangevat valgusevihku . Rohelise Planeedi elanikest oli järel vaid kaks : mees- ja naiskujuke . Kolmas savignoom oli purunenud pihuks ning varisenud läbi korvivõrestiku alla kiviplaadile . Tõmmanud peoga pruuni savipihu plaadilt maha , lausus Nikyas Bigart äkki tundmatust allikast pärit sõnu : " . . . Ainult põrmu kujul pääsevad nad Kerakorvist välja . " Ning sellestsamast tundmatust allikast valgustatud , vermis ta värsi : Maotemplist välja astunud . . . . . . tundis ta äkilist jõukadu , verekaotust ja väsimust . Uksepalaka tuulestki piisanuks , et teda jalalt puhuda . Edasi minnes ta vankus , varises ja tõusis – oli juba viimsevabadusele üsna lähedal . . . . . . kui järsku nägi eespool liivahange takerdunud safaridžiipi , mis kõigi tundemärkide järgi kuulus temale . Kuidas , pole selge , ja kunas see sattus siia ? ! mõtles Bigart ning küsis seda sõiduki ees liiva labjutavalt , vööni habemesse kasvanud , peaaegu hilbuta mehelt . " Kas jutust ei aita , " vastas too , virutas talle labidavarrega ja käratas : " Järgmised viiskümmend miili on teie välja kaevata , sir ! " Ühekorraga adub Bigart , et elu ei ole sünge – elus on süngeid hetki . Jõudnud paleesse . . . . . . käis ta duši all . Haavu ei ravitsenud ( sidemeid enda peal ei kujutanud ta ette ) . Kedagi välja ei kutsunud . Sulgus oma ruumidesse nagu kiskja pärast võitlust , et oma suurejoonelise haavaga üksi olla . Kamylle , kes igal öösel hingevärinaga ta kõrvale asemele heitis ning teda üha palakasse keerdununa nägi , nähvas talle lõpuks raevukalt : " Käid haaremis ! Igal ööl ! Mind sa ei märka ! " Ning tõmmanud sügavalt sõõrmetesse magamistoa õhku , karjus kui sada rahuldamata Kamyllet : " Sa lausa lõhnad naiste mahladest , sa oled neist läbi imbunud – Kentaur ! " Tõusnud jalgadele . . . . . . märkasid tema muutust ennekõike lähedased ; seejärel ring avardus , hõlmas riigitrooni ja õlivälju . Ta rääkis vähe ( purunenud lõualuu oli valesti kokku kasvanud ) , vaatas tähelepanelikult kõigest mööda ( vigastatud silm nägi teravamalt ) ning ei naernud enam eales ( nagu Melania Mouchez ) . Esimesel ülestõusmispäeval ilmus ta juurde krahvinna Umi Emerson . Naise õlajoon oli endiselt üliklikult uhke : too kas ei leinanud enam sügavalt – või polnud üldse leinanud . " Ta on ikka veel ära , " lausus komtess argiselt . " Mõtlete . . . ? " " Emerson , " – komtess kehitas õlgu – , " Erebus . " " Psühhiaatriahaiglas . . . " " Prügimäel , " lausus Umi . " Juba kaks nädalat . Politsei ega päästemeeskond ei saa teda kätte . Palun teie abi , sir . " Suurlinna prügimägi – nõiduslikum kui Blocksbergi mägi ! Mida seal ei ole – see on olemata ! Tavaline Jumal , barrikadeerunud ja mineerinud end maa poolt ja õhust . . . . . . istus roostes soomukis ning avas laustule igaühe pihta , kes tihkas tema territooriumile läheneda . Bigart ja rionosukelastest koosnev mobiilsalk üritasid talle läheneda Allahi territooriumilt , õhumiinid eelnevalt õhkinud . Lehvitades peakohal valget lippu , laskus Bigart alla narkomaani juurde lintmaanduril . Emerson istus oma peiduurkas ampullide ja süstlakuhja otsas ega võtnud tema kätt vastu . " Kõik läks teisiti , Vana Purskaja . Nad söötsid mulle poisipõlves kilpkonni – sellepärast . " " Poiss , ole sa neetud ! neetud ! neetud ! " Süstal Erebuse kõikuvas käes sihkis kaamelilõssisinist veresoont ; teine võttis süstla ta näppude vahelt . . . . . . ning vajutas oma soonde . " Narkom-mm-aan ! " võbistas Emerson suud ning pöördus tast resoluutselt ära . Tundes mõnusat lainet veeremas üle südame , nagu läheks ta kõrberannikul merre , vajus Nikyas kui võrdne narkoveterani kõrvale ning lausus läbi hingetõusnud sooja sudu : " Vana Purskaja . . . Erebus , sa oled mulle pikka aega olnud isa eest . On aeg – olen sulle poja eest ! " " Poiss . . . poeg ! " Vanamees väärutas pead . " Jube . . . Ma pean sellega harjuma ! " " Lähme nüüd koju , vana ! " " Ei ! Mis mõtlevad minust . . . " Emerson raputas ägedalt pead . " Direktorid ? " " Prükkarid ! " Siis kui ta purustatud ihu – nagu roomikuvaaranguis kõrb – jälle kord armistub ning vankuv hing leiab tasakaalu õliväljadel . . . . . . lahkub ta juurest Kamylle . ( Lahkudes viskab naine ta ette kamee – oli see nüüd too kildude klirin , mida tõotas talle Armunõid linnaväravas ? ) Kamylle teatab oma otsusest pidulikul õhtusöögil , mille ta lahkumise puhul korraldab . Palee avara söögisaali keskel seisab hiigelmõõtu ümarik laud , ümberringi ilmatu hulk toole . Üksteise järel ilmuvad lauda kõik perekonnaliikmed , lauavõõrana – Melania Mouchez . Ehkki kaugel äramõttes , märkab Bigart siiski seda . ( Kamylle oli seni olnud kategooriliselt vastu , et rumeenlanna nendega ühes lauas einestaks , põhjendades oma antipaatiat Mouchezi füüsilise ebardlikkusega , mis mõjus halvasti tema ilumeelele ja laste söögiisule . ) Paraku söök viibib , ning lugematud lapsed , peakesed nagu treinupud laua kohal , vahivad näljaste silmadega Mouchezi otsa . Kui kohe ei tooda toitu , siis , mõtleb Bigart murelikult , söövad nad rumeenlanna ära . " Ma ei kutsunud teid õhtusöögile , " lausub pidulikkahvatu Kamylle tõustes , " vaid et teile teatada : mulle aitab ! Mulle aitab siinsest räigest köögist ! Mulle aitab sellest põrgukuumusest , kus peab kurat olema , et inimesena vastu pidada ! " Personaalselt Bigartile : " Mulle aitab sellest naftanirvaanast , sir , mis jätab naise armastusest ilmas ! " Kamylle plahvatab kui ventileerimata tsistern : " Kuradile ! Mulle aitab sellest maast , kus tunne peitub õlis , mitte inimese hinges ; kus masuudihais lämmatab mu pariisi odööri . Kus mu lapsed sünnivad mustad kui moorakuklid – vaadake neid ! " Kamylle teeb kauni lõhnava käega laste peade kohal täisringi . " Kui ma neid emban , siis niriseb nafta mu kätele ! " ( Bigart on endiselt mõttes , ta vaevu kuuleb naist , ehkki mõistab teda . Mouchez istub loodjalt nagu hall aisberg ning kuulab külmalt . ) " Mulle ai . . . ! " " Teile aitab , Põllulill Kamyll – võtke oma moorapead ja käige siit pikalt ! " Bigart on korraga mõttesüüvest vaba : " Melania , mis teil arus on ! " " Mitte midagi , sir . Rumeenlannadel pole seal mitte midagi ! " Teine kihvab : " Hall Tuhahunnik , kõver Tulekahjunael : ükski meister – ka SEE MUSTERSEPP – ei siruta sind iial õigeks ! " " Mis sul arus on , Kamyll ! " Silmis vihkav helk , tõusevad tülitsejad toole ümber paisates lauast . . . . . . ning ründavad teineteist . Siis juhtub midagi , mida Bigart ei mõista . Naised embuvad äkki ; mingi ühiselt tunnetatud valu kõigutab neid jalgadel nagu templiprostituute , kelle kummagi kohal Karavan ei peatunud . Tund hiljem . . . . . . stardib Nikyas Bigart palee katuseplatvormilt ning viib kogu pesakonna ühes nende emaga dessantkopteril lennuväljale , kus neid ootab tühi kolmesajakohane lainer . Ukselt lehvitab Bigartile kaunis , botaaniliselt sigilik Kamylle – ta lapsukesi jagub kõikidesse aknasõõridesse ; nende tõmmud jäätisehukased näokesed kleepuvad aknaklaasi vastu kui põhjapoolsete laiuskraadide vahtralehed , ja mine sa võta kinni . . . . . . kus seal on Galebi rillukad , kus " terroristid " , kus tema , Bigarti lapsed . " Kas on vihmal isa ? Või kes on kastepiisad sünnitanud ? " ( Püha Raamat ) Kõrbe hiiglaslik LIIVAKELL – temas on aega lõputult . Ta mõõdab igaühele oma : Mahmudile sada , kilpkonnale kolmsada , komeedile viivu – ja basta ! Nikyas Bigart sai viiekümneseks , ehkki möödunud aja märke tema peal ei täheldatud . Taas oli kevad ja õitsesid kirsid . . . Kõiges korduvas oli midagi kordumatut – see oli ehk valus , rebis lahti juba armistunud haavu ega lasknud teistel armistuda . Ent just kordumatuse pärast korduvas oli mõtet lasta sõriseda neil sõredatel eluviivudel – sätendavatel liivateradel kõrbe määratus Liivakellas ! Ta lootis ikka veel TEDA leida . Ehkki kõik vahendid paistsid olevat ammendatud : maailmas polnud enam ainustki pimestavalt heledanahalist naist , keda ta tõmmud jäljeajajad poleks kohale toimetanud ning talle äratundmiseks esitanud . Bigarti institueeritud DD OTSINGUTE BÜROO . . . . . . võttis selleks ajaks enda alla juba sajakorruselise hoone kaheksakümmend korrust , mille osakondades olid hõivatud üle kahe tuhande operatiivtöötaja ( lisaks otsingutebüroo filiaalid kõigil kontinentidel ) . TEDA võis leida veel võrdleva analoogia meetodit rakendades . . . . . . ent tal polnud neile otsitavast subjektist esitada ainustki fotot ega filmikaadrit : naine ei jäänud eales pildile ; lindil esindas teda nn must kaader . Teatriafiššidel ja plakatitel oli tantsijast vaid rollikuju . Nikyas Bigart põles , vaikne ahastusetuli silmis . Seda hoomasid vaid kõige lähemad : UMI EMERSON , sarmikas vanamutt , kohaliku Kameeklubi matroon . Toda põletavat salatuld märgates möirgas EMERSON : " Ühe mu poisi juba tegi tuhaks – nüüd on teisel tuli tukas . . . Kui see Süütaja vaid välja ilmub – läheb hulmanite juurde ! " RIONOSUKE , hoomates oma kasvandiku silmis kahjutuld , seostas seda eelseisvate suurvõistlustega , ning heitis peale treeningut : " Vara süttid , semm – MM-il võib tuld mitte jätkuda ! " Kõik nemad – ent veel mitte kõik . MELANIA MOUCHEZ . Juhtumisi šefist möödudes puudutab rumeenlanna näpuotstega tolle silmi . BIGART : Kurat võtku . . . Melania , intiimsuste eest ma teile palka ei maksa ! MOUCHEZ : Kas ma pole teie intiimsekretär ? BIGART : Olete . ( Üritab edasi minna . ) MOUCHEZ ( astub mehe teele ) : Siis lasub mul kohustus teid aidata . ( Üleelavalt . ) Olen maailmas palju liikunud , mul on naisi otsides vaistlikku silma ! BIGART : Kas haarem pole teie arvates koos ? MOUCHEZ ( palangus ) : Eiei . . . Ma võin TA leida ! ( Rahunedes , jahedalt . ) Mõistagi soovin ma selle eest tasu . ( Kõrvale . ) Meie perekond Rumeenias elab puuduses . BIGART : Leida – kelle ? ( Võtab naise tõmbleva näo näppude vahele . ) MOUCHEZ : Mmm-ma ei tea . . . ( End järsult vabastanud . ) Ehk hakkate te siis kedagi otsima , sir . Bigart ( kuidas mees varem sellele ei tulnud ! ) värbas ta ; Melania Mouchezist sai otsingutebüroo agent number . . . Ent peagi tulid Mouchezi silmas pidavalt variagendilt teated , et naine logeleb niisama , nõudnud välja kõrge palga . ( Rumeenlanna elas Pariisi , Rooma , Istanbuli , Londoni jt suurlinnade luksushotellides suletud sübariidielu , väljudes neist haruharva ning vaid selleks , et riiki ja hotelli vahetada . ) Bigart kutsus ta lõpuks tagasi ning pidas naisele oma büroos lühikese moralitee : " Mouchez , tegin korralduse maksta teile agendipalka edasi – kuid otse teie perekonnale Rumeenias . " Mouchez kehitas oma ortopeedilisi õlgu ning vastas jahedalt : " Tänan , sir . Aga te unustasite mulle öelda , keda ma pean otsima . " ( Regulaarselt nagu tõus ja mõõn saabusid Bigartile tänukirjad Rumeeniast , Mouchezi perekonnalt . Kuna seda sisu kirjade ettekandmine kuulus intiimsekretäri kohustuste hulka , siis luges rumeenlanna need adressaadile ette : laitmatu diktsiooniga , südamlikus toonis , nagu seda oleksid teinud ta vanemad . ) ELUPANORAAM on nagu võitlusareen : kui ühes küljes saadavad sind su hiilgavate võtete peale triumfaalsed võidud , siis kattumiseni sarnases vastasküljes samu hiilgavaid võtteid sooritades . . . . . . saadavad sind triumfaalsed kaotused . MM-i tiitlimatši ajal Casablancas , kus kellelgi polnud kahtlust tema ülekaalukas võidus , võttis peakohtunik viiv enne avagongi äkki aja maha ning kuulutas kõigis tribüünide häälevaljendeis ning ekraanidel . . . . . . Rionosuke surmast . Võitleja langetas pea . Kuigi tal liisu järgi oli õigus avasööstuks , ei sooritanud atleet seda . Aeglase liigutusega tõmbas ta peast võitlusräti , süütas selle lähima tõrviku küljest põlema ning laskis räti pea kohal väljasirutatud käes ära põleda . Tuhastunud rätiebemed – mateeria vangistusest vabanenud hõbedased inglid – hõljusid allatuult tribüünide poole ning öine mustav rahvaookean lõi tormama : " Big - aart ! Big- aart ! Bigarddin ! " Araabia paljakäsivõitluses tähendas autodafee läbi rätiku . . . . . . jäädavat loobumist võitlusspordist . ( Riono oli Nikyasele ühes varasemas vestluses avaldanud soovi enne surma veel kord Fudžijamat näha . . . . . . ning palus seda ka raugaeas bambusmatil surres . Tundes nende iidset kommet lahkuda siitilmast noorte neitsite saatel , tõi Mouchez sureva rauga juurde kauni rinnaga palja jaapanlanna . Rionosuke , puudutades värisevate sõrmedega geiša kõrget valget rinda , sampsis läbi kustuva teadvuse : " Fudži . . . Mu särav lumine Fudžijama ! " ) Nikyas Bigarti ELUPANORAAMIST langeb välja veel üks kaheldamatu sõber , õpetaja ning treener , kellele polnud asendajat ... . . . teisal , koloniaalaja kalmistu haudadereas tõuseb lihtne hauasammas , mille steeli kaunistab päriaega hõljuv võitlusrätt ning lemmikõpilase poolt vermitud värss : NB , olles kaotamas lootust , otsis DD-d ikka veel . Kord , kui ta Otsingutebüroo ( see oli avardunud ja tõusnud juba saja korruseni ) lifti astus . . . . . . leidis ta sealt eest kiitsaka rohesilmse poisi . " Jumpsikas ! " lausus ta harilikult . Teine grimassitas talle vastuseks paremat näopoolt . " Mul olid poisipõlves samad sõnad , " tunnistas Nikyas , " ainult ma krimpsutasin vasemat põske . " Poiss muiatas talle vastutulelikult . " Mitmendale korrusele ? " " Saja kuuekümnendale ! " tellis poiss . ( Seekord ta räägib minuga , mõtles Nikyas . ) " Jääb ära , Jumpsikas – sel tornil on vaid sada korrust . " " Ükskõik . Ma sõidan saja kuuekümnendale . " " Sõida , kui sul lusti on . Mul on asja sajandale . " Viivu mõtlikult vaikinud , lausus poiss : " Pead tõusma saja kuuekümnendale . " " Miks ? " Poiss ei vastanud . ( Liftitablool vilkusid korrused <arv> . . . <arv> . . . <arv> . . . ) " Vaikid , Jumpsikas . Ema unustas sul suult traagelniidid välja võtta ! " Poiss ei vastanud . Silmad seniidis , vaikis . " Sõidame sajandale – seal sa mulle vastad ! " Poiss vaikis ; vahtis endiselt üles , ehkki oli laud sulgenud , nagu näeks ta nii oma sihti selgemini . " Sajas korrus . . . Kõrgemale ma ei või ! Ei suuda ! " Nikyas vankus liftist välja . ( Poiss kihutas edasi . ) " Hoiatan sind , Jumpsikas – seal on taevas !!! " Nikyas oli teise pärast mures – samas poisi pärast uhke : nii nagu tema varases nooruses , ei kartnud too kõrgusi ! BIGART &amp; EMERSON õliduett . . . . . . mängis kogu maailma paeluvalt ( neile tuli kas palavalt aplodeerida – või pühkida näpud naftast puhtaks ) . Tavalise Jumala saja viiekümnenda juubeli puhul külastasid kompanjonid , lähemaks seoseks käed löönud isa ja poeg , Ülemaailmset Naftamuuseumi , et tunnetada oma väge olevikus ning tervitada õlivägevaid minevikus . . . . . . kes neile naftapioneeride galerii postide otsast säravalt naeratasid ( taiminimesi oli äsja kastetud ) . Nad peatusid vanima õlipioneeri Hiina Qini riigi keisri ees , imetledes tema üliklikku hoiakut , mis Emersoni sõnul ei maksnud tänapäeval barrelit naftatki Seisatasid ausinimliku ilmega kolonel Drake'i juures , kelle ilme ei maksnud tänapäevase hiinlase hoiakutki Katsusid pöidlaga Rockefelleri skalpellvahedat profiili , millega võis kasumit lõigata läbi aegade Sambakorüfee kohal , kellest iga toll matkis Emersoni , tolle sitkust ja sarmi , Bigart ei peatunud , ning teine ta taga pahvatas solvunult : " Pagana poiss , sa ei austa oma isa ! " " Mitte kõige vähematki , " vastas Bigart . " Nad vormisid sind su teisiku järgi . " Seejärel kompanjonid peatusid ning võtsid viivuks leinaseisaku Kiryli ees , kes vaatas ainiti õlikõrbesse ( ehkki nafta talle kui taiminimesele oli ökoloogiliselt kahjulik ) Siis seisatasid nad järjega kreeklaseprofiiliga elusbüsti ees " Mis väärtust oleks kreeklasel , kui ta poleks puurind naftat kui türklane ! " kihvas Vana Purskaja üles botaanilise Pelagopulose poole . Tunaste ja tänaste Õlikorüfeede galerii lõppes rohtukasvanud kõrbelapiga , kus seisis üksik sammas , kirjata kuldplaadi ja tühja urniga ( nende lähenedes lendas sealt välja kõrbeliivuripaar ) . Bigart langetas järsult pea ning möödus sammu kiirendades sambast . Emerson , märganud teise äkilist meelemuutust , lõi talle pihta ning lausus reipalt : " Pole midagi – pesitsusaeg ! " Bigart noogutas ning läks pead tõstmata joonelt sõiduki suunas . Külg vastu külge , Emersoni laia limusiini tagaistmele vaevu ära mahtunud , vaatasid nad mõlemad autojuhist mööda . . . . . . sirgele õliteele , mis neile suurel kiirusel tuledesäras vastu sööstis . Emerson otsis sobivaid sõnu : " Eelmisel aastal koorus kurnast kuus kõrbeliivurit , üle-eelmisel aastal . . . " " Lühemalt ! " katkestas teda Bigart . " Loodus ei salli tühja kohta . " " Mõtlen samuti . " " Kurat võtaks , poiss . . . SA PEAD OMA KOHA TÄITMA ! " pressis Emerson taganematult . Bigart vaikis miili maad . " Olen valmis ! " nõustus ta äkki . " Olen juba ammu valmis , aga nad ei saa pihta ! " " Mille taha asi jääb ? " " Nad ei tea . Eugeenikud ütlevad – geneetiline anomaalia . . . " " Mida ütlevad modelleerijad ? " Bigart vaikis nimetu viivu . " Muundemõõde . " Teine pööritas silmi : " Se-ss suhtes las küsivad Umilt . . . See ullike räägib neile põhjalikult ! " " Erebus . " Bigarti sõrmepihid klammerdusid Emersoni käsivarde . " Vahel mulle tundub , et neil on õig . . . " " Lora , poiss ! " ( Nägu valust viltu , talus Emerson pigistust mehiselt . ) " Ütle seda veel – et ma usuks ! " " Loraloralora !!! " ( Teine püüdis tasakesi käsivart vabastada . ) Bigarti nägu tumenes . " Sa ei saa sellega hakkama , jätad õiguse neile . " " M-muidugi , osaliselt on neil õigus , " lausus teine laveerivalt . " Sinu mõõde ei mahu inimolendi arhitektuuri , nagu meteoriidirahn ei sobi müüri . " Bigart sulges silmad : äkiline kannatus muutis ta palge valuliseks maskiks . " Minust ei saa kunagi . . . TAIMINIMEST . " Temast ära pöördunud Emerson lausus šokeeritult : " Poiss , sa pead endas selgusele jõudma – muidu sa hukkud ! " Kõrbes traavib kentaur . Allüüri vahetamata Kaugele Näeme teda Näeme teda hästi Näeme teda tõeliselt – see ei ole heiastus Ta sammude alt , nagu miniatuursed plahvatused , lendavad üles liivapahvakud Savikõrbes , mis punase perversse keelena tungib volüümjate luidete vahele , tõstab ta üles peenikest savipihu , mis nahale laskunult meenutab kuivanud verepõrmu Kentauril pole sihti ega eesmärki , üksnes edasi – ära siit ! ära siit ! ära siit ! Pikka aega maailma ja inimkonda irriteerinud Olevuse enesehajutamise järel . . . . . . hingati Interpolis kergendusega : kriminaalpraktikas seni riiakam juhtum , " Sariseksija asi " , mis aiva tõestas uurimisorganite impotentsi , lõpetati ; kolm tonni toimikuid suleti . Eriosakonna ülalpidamisressurss vabanes ning see suunati osalusriikidesse tagasi . Bigartlandi eelpoolnimetatud Uurimis jälitusosakonna direktor Murchison , kandes šefile ette Interpoli mandaadi tagastamisest , lausus lisana raporti juurde : " Ütlesin algusest peale : feministlik luul ! Erotomaanilised seiklejad enne rahule ei jää , kui neil peab lõpuks olema kentaur . " Bigart noogutas äraolevalt . " Mida teha Interpoli mandaadi alt vabanenud ressursiga , sir ? " küsis Murchison . " Paigutage see DD Otsingutebüroo fondi , " lausus ruumis viibiv Mouchez . " Olete vaba , Max ! " lubas Bigart oma detektiivil lahkuda . Ning kui viimane oli väljunud , ütles Mouchezile kuivalt : " Kui see rongiõnnetus teiega juhtus , Melania , ei pääsenud te ilmselt ka põrutusest . " " Sir , " – rumeenlanna silmi tõusid pisarad – , " ütlesin seda siiralt : ma ei tahaks midagi enamat , kui et te leiaksite Ta . See oleks mu elu eelviimane soov . " " Ja viimane soov oleks ? " " Surra . " Melania Mouchez , sirget halli kuhti oma õlgade murtud riidepuul kandes . . . . . . väljus kalkvelsilmi ruumist . On külm kõrbeöö ; liivakristallide härmas tahud peegeldavad taevaseid tähti . . . . . . kui karjaste lõkke äärde astub pimedusest räbaldunud hiidmees . Ta istub sõnatult araablaste kombel oma kannale ning sirutab kahmetunud käed otse leekidesse . " Tuli ei tee sulle midagi , " ütleb vanemkarjus Abdula tütar Nesime . " Ma tunnen su kätt . " " Kuidas sa . . . võid tunda ? ! " küsib Abdula tõredalt ( naisel oli keeld kõnetada võõrast meest ) . " Ta silitas mu pead . " Tüdruk langetab öise kosena mustavad juuksed rinnale – ja heidab tagasi üles . " Niitsime naistega lambaid Angetenari orus , kui ta sealt läbi jooksis . . . Viskusin talle käte vahele – aga ta ei puutunud mind , üksnes silitas mu juukseid . " Tüdruk tõmbab õrnalt hiidmehe käe leekide vahelt ning paneb selle oma juustele . " Just seesama käsi . . . Suur kare pihk . . . " Juuni algul , üpris ootamatult . . . . . . kutsub Nikyas Bigart kokku oma impeeriumi valitsuse erakorralise kogu . Surub hüvastijätuks jahmatusest jäikunud ministrite käsi ning lahkub kommentaarideta residentsist . . . . . . et jõuda määratud ajaks õliresidentsi , oma naftavalduste direktorite generaalnõukogule . Seal teeb ta samuti lühidalt : sisestab teksti sekretärrobotisse : " Teatan lugupeetud Generaalnõukogule oma lahkumisest esimehe kohalt . Enda asetäitjaks ja uueks nõukogu esimeheks nimetan sir Erebus Emersoni . Loodan , et minu äraoleku ajal naftasooned ei kuiva ning tootmisnäitajad ei lange . Kohtumiseni ! " Surunud ootamatusest klaaskangeks tardunud Emersoni kätt . . . . . . kaob Nikyas Bigart oma riigiministrite ja õlivõitlejate silmapiirilt – esialgu küll ainult nõukogu saalist . Direktorite pead , nagu kuprad tuules , lookuvad hüvale kurale ; nende palavast arutelust kostab välja üksikuid sõnakatkeid : " Kuhu ta . . . Teab kuhu . . . " " Otsima . . . Mida . . . Ettearvamatu . . . " " Valget linna . . . Käis . . . Siis sinist – värvi taha tal asi ei jää ! " Järgnevad nädalapäevad saatis Bigart õhtusse . . . . . . uidates sihitult mööda linna ( või kulges ta juba tol sisemisel sihil , ja väline oli vaid jälgede segamiseks ? ) . Kadudes aeg ajalt rahvasse , veeres Melania Mouchez talle järele kui ülesvõtmata heitmünt ; meest oli kerge silmas pidada , kuna ta paistis õlgade ja pea jagu üle rühkleva rahvamassi ; ehk kui ta kusagil kadus , siis andis temast märku mingi kuma või hõng ... mida tajupeen Melania eksimatult ära tabas . Rumeenlanna märkas üsna pea , et mitte üksnes tema ei saatnud meest tolle tühirännakul mööda uuslinna tänavaid ehk pooliti rändliivade alla kadunud vanalinna kvartaleid . . . . . . vaid Bigarti järel väntas roostes jalgrattal kõhelik rohesilmne poiss . Rumeenlanna nägi seda üpris üllatumata , kui poiss vahel mehes varju otsis – enamasti aga meest varjas . ( Nagu ühes urkas , kuhu Bigart sisse põikas , kuna mõistuolek muutus talle talumatuks . Ja kui ta tahtis seda kergendada süstla abil . . . . . . lipsas poiss temasse varmalt kui valgusehelk – kohe seepeale poetas mees süstla käest ning vajutas sandaalitallaga liiva . ) Hea poiss , mõtles Mouchez . Hiljem ostan sulle jäätist . Bigart ööbis odavates hotellides , vaestevarjelates – või lihtsalt istus sadade kodutute nimetus reas linnamüüri ääres . Mehe jalad olid teiste santlaagrite koibadest jagu maad pikemad , ning patrulliv politseisalk , nende otsa komistanud , peksis meest armutult raskete rautatud kamassidega . Hiidmees ei teinud lööke tundmakski . " Kas te ei näe – ta on surnud ! " kostis müüriööblas konutajate hulgast jahe hääl . Nii kestis see veel kuni sajuperioodini . Nikyas Bigart oli habemesse kasvanud ; ta riided olid rühkunud ja ribades . ( Mouchezi seisund oli veelgi raskem ; naine näis olevat kurnatud , palgest kurtunud ning haige . Poisil polnud häda midagi : just nagu oleksid janu , nälg ja kuumus temast kaugel – või oli tema neist kaugel . ) Sajuperioodi esimese vihmaga . . . . . . Bigarti hämarolek möödus . Ta rohelised silmad , nagu läbivalgustatud võrendikud , muutusid päev päevalt üha läbipaistvamaks . Kuni neis äkki sähvatas sihiteadvus ja eesmärgiselgus . Ta ilmus välja kreeka kvartali hiidudele mõeldud valmisriietepoest , seljas kitsavõitu must ülikond , peas maisikollane õlgkübar ning õlal nööritava suuga reisikott . Tema uudsus , mingis tundmata suhtes lausa esmalikkus . . . . . . ehmatas Melania Mouchezi sedavõrd , et ta end unustades poest väljuva mehe teele astus . . . " Teil on midagi peas , sir ! " hüüatas Mouchez " Õlgkübar ! " " Ei. . . eiei ! " " Teil on õigus , Melania : ma EI VAJA enam intiimsekretäri . Olete vaba , võite või kohe sõita Rumeeniasse . " Muutumatult hall , kuid hetkel särav kui vastne nukk , tegi Melania Mouchez jäiga nukukniksu ning lausus jahedalt : " Palju tänu , sir , vabaduse eest . Ent leping kohustab mind jääma veel kaheks nädalaks teenistusse . " " Siis on see teie asi , Mouchez , kuidas te oma teenistusaega veedate . Mina – nüüd ja edaspidi – teie teeneid ei vaja . Hüvasti , Melania ! " Bigart kergitas Mouchezi poole kübarat . Naisest kui vigasest trotuaarivärvust ettevaatlikult mööda astunud , laskus ta trepist alla . . . . . . ning kadus . Teadmata suunas , teadmata ajaks . ( Nikyas rääkis sellest hiljem rohesilmsele poisile , kes viisaka tähelepanuga teda kuulas ) : Mõtlesin ükskõik kuhu sõita – Tansaaniasse näiteks . Peaasi , et see oleks hästi kaugel , sest mida kaugemalt vaatad , seda paremini näed . Kui mõtled ennast , Jumpsikas . Kotipõhja viskasin rahanutsu – naftainseneri kuupalga , bordellikulud maha arvatud ( põhjus , miks ma intiimsekretäri ei vajanud ) . Surmkindel oli , et ma ära sõidan ... . . . kuid kindel polnud , kas ma kunagi naasen . Seetõttu uitasin läbi mõned vanad südantriivanud kohad . Nagu sünnimaja ( see seisis , ehkki aknasilmadeni liivas ) . Kreeka õigeusukiriku , kus ristiusuga aeti must välja moslem ( nii et mõlemad jäid sisse ) . Väravaturu ( vihmaamulettide müüja seisis täpilt samal kohal võlvkaare all päiksevarjus ) . Mereranniku ( meri seisis , ehkki oli kõrbe ees taganenud ) . Medrese kooli , kuigi teadsin , et seda enam pole ( medrese oli saanud pommitabamuse ) . Koloniaalaja kalmistu ( kas seda oleks vaja öelda ? ) . . . . . . Bigarthouse'i ( too tõusis viivuks tervena mu silmi – ning järgmisel viivul hävis tules ! ) . Aga just seal kuulsin ma esmalt toda kutsuvat heli , mille peale hakkasin minema – üha kiiremini ... kiiremini ... jooksin ... tegin oma kiireima sööstu . . . . . . ning leidsin end Inglise setelmendist , kolledži eest . Vana hoone näis mulle äkki samamoodi uus nagu tollal , kui ma , moslemiürbi dženteImenikuue vastu vahetanud , teda pargipeidust silmitsesin . Oli säästlikult jahe õhtupoolik ; Kollane Kääbus püsis vaguralt vahtravõrade taga ning park ja koolimaja näisid olevat tühjad . Siiski ! Teise korruse aknad ( mäletatavasti asus seal aula ) olid lahti , ribakardinad all ning nende tagant kostis muusika . Orkester . " " Babüloni vetel " . . . " pomisesin . " " Babüloni vetel ! " " rõkatasin juba keerdtrepist üles tormates . Aula oli tühi – tühi orkestripoodium , tühjad noodipuldid . Jalutasin läbi ringsaali , möödusin " Kuulsuste galeriist " . . . Juba olid nad jõudnud mind pronksi valada ! Istusin poolprofiilis : tugev lõug , kõrge laup . Ning sisendav kuhi lihaseid , mis olid pronksi jaoks nagu loodud . Ent tahvel tooli küljes – kartušš – oli ka siin . . . tühi . Nad peaksid teadma ! mõtlesin puudutatult . Matrikliandmed on kolledži arhiivis olemas . Ja kõik hilisem . . . Tajusin järsku , et olen süüdi : ma polnud aastate jooksul mahti leidnud tulla ühelegi kolledžikohtumisele ; polnud isegi kutsetele vastanud . Korraga . . . . . . kuulsin hiisvaikses sammassaalis kahinat . Ootamatusest sooritasin järsu võitluspöörde . " Sarah-hh ! " " Ah ! " " Sina . . . " " Aega on viiv ! " " Siis ? ! " " Tõmba mu põlvsukad üles . . . " ' " Siis ? ! " " . . . seelikujoon ! " " Siis ? ! " " On jälle KÕIK HÄSTI ! " ( Kui sammaste vahel poleks tunda olnud riiete lehvituult ning parfüümi , mida hingis üksnes Schliemanni nahk – ma poleks uskunud ! ) . Pikk-pikas koolikoridoris oli petlikult vaikne nagu kõrbes enne tormi : vaat vaat avanevad klassiuksed . . . . . . ning koridoris algab märul ! Ent ei . Oli endiselt vaikne ; värskeltpoonitud parkett lõhnas hingematvalt vaha järele ning tõmbetuul mängis teadetetahvlile kinnitatud paberilehega . " Siis oli teadetetahvel – vasemal pool , vastu klassiust , " meenutasin ma . " Nüüd on klassiuks vastu teadetetahvlit . " Möödudes kalinguriga kaetud stendist , lasin silmadega üle nurkadest kinnitatud paberilehe : NB ! Traditsiooniks kujunenud XXX Antiigiviktoriini võitjad , kes soovivad osa võtta preemiaekskursioonist Kreekasse , palun oma nimi allpool kirja panna . . . " Äkitselt , kui ere päev , tulvas musse mõistmise valgus : olin sattunud enda jälile , olin astunud oma jäljele ! Seisin puhk aega kui sammas , suutmata liigutada , tihkamata hingata . Mõtted kulgesid pikkamööda , otsekui selleks , et oleksid mulle paremini jälgitavad : Ma ei tohtinud olulises eksida Ma ei tohtinud teha valeliigutust ega astuda valesammu Ma pidin minema todasama keharändu , mõtteteed , vaimu kulgu pidi Keegi nagu tõukas mind selga . . . . . . ja ma läksin liikuma . Esmalt mõtlesin : Ma ei sõida . Sambatüükaid ja valgeid kivikamakaid küllalt nähtud – pärast maaväringut kogu linn neid täis ! Kohe seepeale otsustasin : Sõidan ! Et mitte kedagi neist kurvastada . Panin sealsamas stendi küljes rippuva pastakaga oma nime kirja ( käekiri kukkus välja ) : " Nikyas Bigart " Seejärel läksin kempsu . Istusin potikaanele ja mõtlesin ümber : " Mul on vaba tahe . . . Ei sõida ! " Väljusin kempsust . Läksin teadetetahvli juurde , et end nimekirjast maha tõmmata , kuid ei leidnud pastakat eest ( keegi , võis arvata , oli selle möödudes maha rapsanud ) . Läksin klassi kirjutusvahendi järele ; seal oli aknataguste puude tõttu hämar . Teises reas , viimases pingis konutas pärast tunde jäetud kõhelik poiss , kilpkonn rüpes . " Heihei ! " hõikasin talle . " Viska mind oma pastakaga ! " Poiss ei vastanud ( ilmselt magas ) . Võtsin sulepea lähimast pingist ning lonkisin ( samm tuli meelde ) tagasi koridori teadetetahvli juurde , ent . . . . . . keegi oli vahepeal nimekirja maha võtnud . LENNUJAAMA sõitsin taksoga ; sohver ületas kiirust ja ma pidin kaks korda peatama , et jõuda kohale õige hilinemisega . " Saab näha , mitu korda sa lennukit maandad ! " kihvas juht . " Korra . Kreekas . " " Mitte kordagi . Ateena reis pani minema pool tundi tagasi . " Tühi lootus – lennuk ootas . Mitte mind . . . . . . vaid Emersoni , kes traditsiooni kohaselt oli kõiki preemiareise rahastanud ning viktoriinivõitjad isiklikult Antiigipealinna lähetanud . Lõpuks ta ilmus – Tavaline Jumal ! – pilvvalges ülikonnas , ere lill nööpaugus ; liigutas kõiki oma teelelähetussõnadega ; mööduvaid tüdrukuid näksas isalikult näkist , poistele laksas isalikult õlale . Kui tuli minu kord , küsis Vana Purskaja : " Kah kolledžipoiss või ? " Pea tuulepluusis ( kõrb tolmas ) , triivisin teiste hulgas trapi poole . " Turvamees ! " selgitas kolledži ajalooõpetaja ( " Lola Leigh " – nagu võis lugeda jakireväärilt ) . Stjuardess , nooruke nägus kreeklanna , hoidis mu piletit oma käes nõks kauem kui oli vajalik . Lennuk startis , tõmbas teliku sisse – ja reis läks . . . . . . nagu oleks aeg vahepeal seisnud . Lainer kuulus Kreeka turismiorganisatsioonile ; reisijateks olid eranditult naftaväljade töölised ja insenerid , kes sõitsid Kreekasse puhkusele ... . . . ning meie grupp , nondesamade õlitööliste-inseneride lapsed ; mina nende hulgas . Seal nad istusid mu ümber : Ajalooõpetaja Lola Leigh – Sarah Schliemann Kolledži iluduskuninganna Dresdeni Diana – Loure'i-Laura Gigantismi all kannatav türgi kreeklane Gelab – kreekatürklane Galeb Jt. Ma nägin vabalt üle istmeseljatugede ette ja taha – kogu viktoriiniseltskonna ulatuses . Aknapoolses reas minu ees istus küütsus kõhelik poiss ; pea illuminaatorisüvikusse kardina taha peitnud , oli ta kas magama jäänud või vaatas huviga alla . ( Poisi rüpes suikus liikumatult pruunroheline kõrbekilpkonn . ) Samas kõneles stjuardess õhugiid oma maast ja ajaloost ( olime jõudnud Kreeka kohale ) soojalt ning soravalt : " Usun , et kuldse Hellase ringil tõusevad teie silmi antiikaja riigid ja linnad ; meenuvad muistsed müüdid Prometheusest ja Phaethonist , Orpheusest ja Eurydikest . . . Teie fantaasias elustuvad kõik need kummalised olendid – sireenid , sileenid ja kent . . . " " Heihei ! " raputasin poissi . " Ärka , uimik – küll sa koolitunnis magad ! " Teine ei ärganud . Lootes , et rübelev kilpkonn oma peremehe äratab , kopsasin sõrmenukkidega kõvasti vastu tolle pantserit . . . . . . kilpkonn oli kipsist . Mulaaž . Kell neliteist kakskümmend maandus lennuk HELLINIKONIS . Me veetlev Õhujuht tänas kõiki tähelepanu eest kena kniksuga ... . . . ning pikast tooliskudemisest roidunud reisiseltskond laskus trapist alla , kus meid ootasid Rahvusvahelise Turismiorganisatsiooni " sinise kajaka ja üheksa kuldtähe " embleemiga bussid . Meid võttis vastu majutaja giid : rässakat kasvu ergas noormees , kelle nimi , nagu seisis vormikuuel , oli NOI FARAOUN " ION . . . " pomisesin tema kohal . " Mu isa ! " " On ta veel . . . giid ? " Noormees naeratas äraolevalt . " Kindlasti ! " Heitnud mu poole üles velpa pilgu : " Olümposel ! " " Mis tem . . . ? " " Hukkus koopaekspeditsioonil . " " Ärge sulgege meile teed . . . Minge ometi ukselt ! " tänitas tagapool Lola . Bussiuksed sulgusid , me alustasime sõitu . " Peame teiega otsustama , millise pesakasti me peatumiseks valime , " lausus Noi põlvedel mappi avades . " Meie vormistaja on märkinud Ateena , hotell " Hilton " . " Noid raputasid külmavärinad . " Kolm pahet , kõik suured : vana , kallis , korralik . Seal on linnukeste rinnakestel kitsas – kaukameeste kukl . . . " " Lühemalt , Noi , " palus Lola väsinult . Faraoun raius kätega läbi õhu : " Ateena tolm tiibadelt – ja Pireusse ! Seal on meri ja värvikaid pesakaste ! " Noi rääkis kirglikult , ta teisiti ei võinud . " Statistika – lõbus vale : iga turisti kohta tuleb Kreekas kolm hotelli ! " Viktoriinlased puhkesid naerma : " Pireusse ! " Ammuvermitud värss polnud rooste läinud . Noi mahutas meid ära väikesesse õdusasse perehotelli " Delfiini pisar " . Peale hotellinimetuse oli kõik siin endine ; vaikse siseõue sambad olid üleni roositules ning kaevuraand kollastes kivirikes , mille keskel virvles sinine veeõis . Suured savikrateerid õuenurkades olid ülevoolavalt lilli täis – hüatsinte , liiliaid , kirikakraid . . . Meile vastu tulnud noore perenaise Kitsylla silmis õitsesid lõosilmad , kui ta meile väikesi lillebukette jagades lausus : " Ma loodab – teile meeldib , meelde jääb ! " Kui Kitsylla meile hotellifuajees võtmeid jagas , hoidsin targu viktoriinlaste lõppu . Ja seal , Jumpsikas , tuli esimene tõrge , mis peaaegu oleks sundind mind " jäljelt " ära käänama . . . . . . mulle ulatati toa , pealegi luksusnumbri võti ( selgus , et hotelli oli juurdeehituse võrra avardatud ) . " Kitsylla , " laususin ma võtit pihku pigistades , " teil üleval väike kena tuvikong on – all meri , delfiinid mängivad ! " " Seal kolikamber on . . . " ütles perenaine jahmunult . " Aga kust teie teab ? " " Tean ! " vastasin kindlalt , et ei tuleks pärimist . " Siis , " – perenaine kehitas õlgu – , " läheb üles ! " Tahtsin järsust trepist esimesena üles minna , ent Kitsylla lipsas minust ette . . . . . . et ma näeksin seeliku alt – tema pruuni udekat lõuga . Kitsuke lilledega veeristatud trepp viis üles ärklituppa , kuhu remontivajavat mööblit , liigseid pilte , kõrvata kanne oli veelgi juurde tassitud . " Siin teile meeldib kindlasti väga ! " ütles õhetav perenaine klaasitud uksi lillerõdule lahti lükates . " Pesu , rätik , veekann – ma saadab teile tüdrukuga . " " Kitsylla ! " hüüdsin teda . Ta pöördus uksel . " Kintya ja Kostas Casojannis . . . " üritasin küsida . " Nemad Ateena suur hotell ostsid – selle meile müüsid , " lausus noorik kiirustades ja kadus . Tuli tumedat verd tüdruk veekannu ja voodilinadega . Hakkas neid laotama . Ma pühkisin seeaeg peeglilt ämblikuvõrgud ning valasin kaussi vett . . . " Püsta – ja juba pikali ! " ütlesin omaette teksti meelde tuletades . " Mara , Rhodoselt , " parandas teine . Kõik muu osutus õigeks : tüdruk lamas asemel – paljas , tihke , tugev . Ning et mitte ühelgi teelõigul kaotada " jälge " . . . . . . heitsin ta juurde . Ka järgnevatel päevadel püsisin Jäljel : uitasin viktoriinlastega pika kurnava päeva Akropolisel . Põikasin parvlaevaga Küklaadidele . Käisin üksinda Kerameikose Haudade tänaval . Peesitasin koos kõigiga Pireuse ranna rihasel liival , lastes merelainetel noolida oma jalgu , mis visalt astusid . . . . . . mööda mu enese Jälgi . Õhtul hammustasin närvalt meisterkoka Gelabi poolt lõkkel räiditud kilpkonnaliha . ( Gigant püüdis neid sealtsamast kadalast rannarohust : pööras loomakesed kilbile ning sundis poisse neid erilisel julmal viisil tapma . Järsku mõistsin ma seda liiki teogigantide paratamatut julmust , mis oli noorukieas omane ka Galebile : Vaimne impressioon muutub agressiooniks , kui see pole tasakaalustatud inimlikkusega . ) Märganud mu isutult käivat suud – esteete silmama on nad eriliselt terased – , päris gigant Gelab murelikult : " Papil puudub isu või ? Turgutaks seda , kui poleks riski tappa saada ! " Tuli Lola ( pingutasin kogu kujutlusjõudu – ometi polnud see Sarah ! ) , ning oma kitsaid huuli vastamisi ihudes , käsutas viktoriinlased magama : " Homme on meil plaanis mägimatk – tuleb hästi välja puhata ! " Hommik oli kui teatrimask : nutu naerusuine . Mere kohal tibises veel vihma , kuid mägede kohal säras päike ning kaljud aurendasid saunaliste selgadena . Et püsida Jäljel , tahtsin " mägimatka sisse magada " . . . . . . ent nad tulid ning äratasid mu üles . Tõstsin pingutades pea : " Tunnen end halvasti . Olen haige . " " Või haige . . . Käisid öösel veel baaris – jõid palju ! " Mul oli see ükskõik , kus ma öösel käisin ; panin end kähku riidesse ja olin sööstuga all . . . . . . kus juba seisis sõiduvalmis kaheteljeveoga mägibuss . Ilm oli endiselt veepihune , lisaks tuuline . Tormi iilid võtsid me riided purjedena plagisema ning sundisid peakatteid – Turismiorganisatsiooni logoga päiksemütse – kinni hoidma . Hetkel kadus mul sündmuste järg käest . . . . . . ja tuli meelde alles sõidukisse sisenedes : jalg juba bussiastmel , lasin ma järsku mütsinokast lahti – otsekohe haaras tuulepuhang mütsist kinni ja viis selle helberdades minema . Sööstsin sirmile järele – ja siin , Jumpsikas , tuli teine , tõsisem tõrge ! Majanurga taha jõudnud , ei kohanud ma seal terjerit , ammugi ei leidnud mütsi tema hammaste vahel . Pean nad kiiresti leidma – või buss sõidab minuta ära ! oli mul korraga selge . Vilistasin terjerit . Naksutasin keelt . Asjata ! " Siin pole koera – kui sa just kerberost ei mõtle , " kostis äkitselt hääl ülalt . Millele järgnes mitmehäälne naerupahvak . Tõstsin pilgu mööda seina järjest kõrgemale – hotelli katusele . Seal paigaldati uusi kive : töömehed istusid , põlved nakkis , tegid suitsu . Meister , mõõtnud mind silmast , lausus meeste poole : " Kus alles lihasjõmm ! " Ning minule alla : " Hoi , mees , võta mesti : hakkad meile kive üles kandma ! " " Ma ( kuulsin järsku tuuleperi mägibussi bassi ; too oli juba all ning pööras parajasti magistraalteele ) mõtlen ! " Tegin seda – mõtted viskusid igas suunas kui sisalikud : Järele neile ! Pean jõudma ! Ületasin kaitsepiirde , sööstsin kõige otsemat teed läbi hoone klaastiiva . . . . . . ning silmasin hotelli tagaõues punast lommitud furgooni . Mõistes , et sõiduk kuulub katuselappijatele , hüüdsin meestele : " Kiire – võtan teie auto ! " " Võta . Kui sa autos mõtled me pakkumise üle ! " hõikas meister katuselt . Sööstsin furgooni juurde – mahtusin sinna vaevu ; lülitasin kõrgema käigu sisse . . . . . . ja kihutasin otse piki kivist mäekülge alla magistraalile ( taga furgoonis kostis kanistrite metsik tants ! ) . Mägibussist polnud sinist vinagi – see eest olid MÄED . Jõudsin mägedeni poolpäevaks , olles vongelnud tuivalgete linnamajade vahel , läbinud vaikseid aguleid ning viinamarjaistandikega lapitud haljaid lagendikke . Need olid kõige vaiksemad , kõige hingestatumad MÄED maailmas : nad polnud liiga kõrged , liustikekiilad , et pilk võinuks seal jäätuda . Ega liiga madalad , et üleolekuid nautiv inimsilm võiks sattuda enesejoobesse . Mägesid kattis hele sudu , rohkem hingus kui pilved ; valdavalt püsis see mäetippude kohal , ent paiguti laskus mäenõlvadele , kattes need hõbevalge eksitava uduga . Käänasin oruteelt . . . . . . rihasele mägiteele , mis viis nagu serpentiin ümber kaljude spiraalselt ülespoole . ( Tundsin mäe selle paaristipu järgi eksimatult ära ; kõrgemal tipul oli sätendav lumemüts , madalamal – too kuldsete veertega hele pilvesuits . ) Mu punane lommis furgoon ronis vaevaliselt kui lepatriinu mööda kaljuteed ikka ülespoole ja ülespoole , kui korraga ... ... STOPP ! Peatasin auto järsul teelõigul , millest vasemale jäi kuristik – paremale kadala rohuga kaetud mäenõlv , mis kõrgemal kadus tihedasse uttu . Too kaljusein käänaku kohal , all hõbedase seljaga jõgi . . . orienteerusin maastikes hästi . Just siin vajus bussil käigukast kokku ! Väljusin autost ja tegin mäekülje poole mõne teedkompiva sammu ... Polnud kahtlust : olin Jäljel , olin Lähtel ! Mööda haljast mäekülge , mis oli kohati paljas kui külavõõrastemaja plüüs , looklesid pleekinud kitserajad . Sulgesin silmad – hetkel nägin nii paremini : Tõusime tollest äärmisest ; oli kuum päev ja me valisime selle , mis lookles kaljude varjus . Jätnud furgooni unukalt keskteed . . . . . . panin ma teadmatuses jala Jäljele : mis ootas mind ees , mis ootas mind kõrgemal ? Polnud kedagi , absoluutselt mitte kedagi , kes oleks võinud sellele vastata ! Eksisin . Äärmist , kaljude ligi hoidvat rada mööda laskus keegi . Ta oli veel ülal , uduhõlje piiril ; esmalt tulid udust nähtavale tema jalad – kollasest raagnahast jalatsites ja valgest vildist sääreturvistes , mis kaitsesid mägielanikke ogalise maadja eest . Seejärel ilmus nähtavale laskuja keskpaik koos kirivöö küljes viipuva tubakapusaraga . Varsti ilmus kõrgudust esile laskuja rind ning – parem õlg ... . . . ülekuti heidetud ümarike korvidega . " KORVIPUNUJA ! " Võtsin kõrvale ; toetasin teeraja äärde rahnule ning jäin ootama lähenejat . Mõte tõusis ja mõõnas ärevalt : Mida ma temalt küsin ? Ja mida ta võib mulle vastata ? Nende kahe küsimuse vahele kiilutuna vaikisin . Mu kohal laskuja peatus , libistas korvisidumi õlalt , ning nagu iga kaupmehehingega kreeklane , pakkus mulle emotsionaalselt oma kaupa : " Läheb korv ! Üks ? Kaks ? ! " Päästnud punumid sidusest lahti , tõstis ta kaks korvi mu ette . " Minu korvidega võib kõike kanda : nii viinamarju kui ka viina ! " ( Kolmas , senistest suurim eksipilt : olin näinud juba ära , et see polnud . . . . . . too korvipunuja . Ning tema korvid sarnanesid nondega vaid materjali , haljasvärskete vitste poolest . Need polnud kerakorvid , vaid tavalised pealt lahti ümarikud punumid . " Ei lähe mu korvid ! " lausus teine norgumata , vinnas sidumi uuesti selga ning kiitis minekult : " Ei saa sul olla kasulik ! " " Saad . . . Kui ütled , kas siinkandis veel mõni korvipunuja leidub : meister , kes ümarikke korve teeb . " " Kas minu korvid on kandilised ? " " Mõistad . . . Aastaid tagasi kohtasin siin üht korvipunujat , kelle korvid olid ümarikud , pealt kinni – nupukas ? ! " " Napakas . Muud ma ei ütleks , " lausus teine ning üritas edasi minna . Peatasin ta : " Siis ütle , mitmes rada siit üles mägikülla viib ? " Korvimeister uuris mind kahetsedes altlauba , enne kui vastas : " Need on karjarajad . Ega ole seal mingit küla . " " On . Onon ! " " Võid mind uskuda ; olen poolsada aastat siit mäestikust korvivitsu lõiganud – peale minu hütiku seal ülal . . . " " Ja kirik küla keskel ! " " Ma ei ole usklik , " lausus meister ja andis jalgadele jätku . ( Astusin temaga kaasa , kübe lootes , et ikka veel Jäljel . ) Oli kevad . . . külas peeti laata . . . " Vaata ! Miks ma oma korve seal ei müünud ? ! " " Pärast oli pidu ja lõkked . . . " " Kui kirik ja küla – siis pidu ja lõkked ! " Kaastunne teise hääles kostis nüüd lausa välja . " Kõik pole veel kadunud : mõte jookseb sul libedalt kui korvivits läbi peo ! " " Kentaurikoobas !!! " pahvatasin . " Aaa – nüüd mõistan : sa korraldasid mulle viktoriini ! " Korvimeister puhkes naerma , nii et punumid ta õlal hakkasid võppuma , peaaegu et hõljuma nagu rohelised õhupallid ja . . . . . . mitte nagu Haljad Planeedid mitte nagu Haljad Planeedid mitte nagu Haljad Planeedid Löök oli lõplik . Olin kaotanud oma Jälje , ennast leidmata . Ma ei suutnud juhtunut seletada . Ning see korvipunuja samuti mitte . ( Punumipunt seljas , oli ta justsama kadunud mägitee käänaku taha , kaljuseina varju . ) Läksin talle ikka veel järele , püüdes taasleida kadunud lootust , ehkki teadsin , et see mul ei õnnestu . Pikk läbetu autosignaal tõi mind endasse ; furgooni taga oli peatunud veoauto , mille kast ja haagis olid täis tuubitud paksuvillalisi lõõtsutavaid lambaid – arvatavasti olid nad teel mägikarjamaale . Autojuht signaliseeris vahetpidamata . . . . . . ja lõpuks jõudis see minuni . Istusin furgooni , ning teinud veoautole tee vabaks , lasin sõiduki vabakäigul endast mööda allapoole veereda . Ma polnud harjunud kaotarna , ning nüüd järsku avastasin , kui lihtne ning kordamist vääriv see on ! Sõitsin aega ja vahemaad teadvustamata – üksnes edasi ! – , ning korraga leidsin end võõrast maastikust . Arvatavasti olin ettetulnud teedepõimikuis kusagil eksinud . Peatusin lõpuks ühe põikoru umbteel , vastu mäenõlva . Vajunud sügavasse enesenustusse , istusin liikumatult rooli taga ( tunde ? aastaid ? ) , kuni talumatu leitsak mind päiksekuumast autost välja surus . Astusin huupi mõne sammu , otsides üksnes varju , ning selle leidnud , vajusin millegi kõrge ja koreda vastu istukile . Veidi rohkem endasse tulnud . . . . . . selgus , et olin varju leidnud väikese valge templi varemetes , mis mõne terveksjäänud sambaga toetasid luitundsinist taevast . Templipõranda segment oli säilinud , aga kaarjad astmed , millel istusin , olid lõhenenud , kohati killustunud . Päike ja sammastest kiirguv valgus sundisid mind laud langetama – püsisin liikumatult , kinnisilmi , nagu suikes . Korraga . . . ... võpatasin ; tundsin seletamatut ärevust , nagu laseks keegi just just peost lahti lindu või lähendaks pikkamisi kätt mu näole . Avasin silmad järsku , terava valuga , justkui oleksid nad nurkadest rebenenud . Ei . Ei olnud kedagi . Tundsin valged templivaremed nüüd silmapilk ära . Mind jäeti siia trepiastmele istuma seitsmesena , vanaema kiri taskus : kes , kust olen , kellele kuulun . Mu käsi libises pikkamisi taskusse – tühi ! Tundes enda vastu äkki lapselikku haledust , millest püüdsin üle saada täiskasvanu irooniaga , hüüdsin : " Dido , kus oled ? ! " " SIIN . " Vastus tuli momentaanselt ; mu selja tagant , vasaku õla poolt . Heitsin pilgu hääle suunas – ja tõusin oma raevu pidi aeglaselt püsti : " Melania Mouchez . . . See nali läheb teile kalliks maksma ! " surusin pimedas vihas , sülg keemas hammaste vahel . " Olen valmis ! " " Kust kurat te siia saite ? " " Furgoonist , sir . " " Kas polnud selge ; ma ei vaj ... ! " " Meie lepingus on öeldud , et pean saatma teid kõikjal , ka reisidel . Me leping kehtib veel . . . veerand tundi . " Mouchez , sirge ja sihvakas nagu templisammas , millele ta kergelt toetus . . . . . . nägi välja nagu tavaliselt : hallis kostüümis , kõrge kaelusega pluusis ; mingita , naeratamata . Ent midagi oli Mouchezi juures uut . Ma nägin seda , ent ei osanud mõelda . Mõtlesin , kuid ei suutnud öelda . . . Vankusin ta poole , käsi pikalt ees : see liikus kui tundel tema traagiliselt nihestatud näo poole , kuid ei ulatunud selleni . Lõpuks siiski SUUTSIN PUUDUTADA TUMEDAT TÄHTE TA PAREMA KULMU KOHAL . " Dido ... " ( Kuulsin oma HÄÄLT , nagu kuulunuks see võõrale . Polnud võimalik , et pärast seda kõike , mida arvatakse eluks – pärast kõike surma : ihu surma , hinge surma , pärast kõiki tapatalguid ja vägivalda , pärast seda kohutavat langust tõusu nimel , mida nimetatakse mõtestatud eksistentsiks . . . . . . jätkus minus veel niipalju soojust ja hellust , et öelda NÕNDA TA NIME ! ) " Nikyas , " – Mouchez , nagu invaliidid loomuldasa , oli karastunud , tugev – , " kas ma tohin nüüd naerda ? . . . Kõige hirmsam oli , et ma ei tohtinud sulle naeratada ! " ( Surusin ta enda ligi ning tundsin , kuidas ta hakkas naerma : seest väljapoole . Varsti võnkus ta habrastugev keha kui senitundmatu pilli kõlakast . Ta naeris kogu aeg , kui ma rääkisin , ja ta palus , et mina naeraksin , kui tema hakkas rääkima . ) " Dido . . . Dii-do . . . Dido-ooo ... " Hoidsin kinni ta nimest . " Miks ma ei näinud – miks sa ei näidanud mulle oma Tähte ? ! " ( Ta naeris , helisedes üleni mingist erilisest vaevutabatavast Eluhelist . ) " Mis juhtus , Dido ? ! Mis sinuga juhtus – seal Rumeenias , Ploie ? tis ? " " Ploie ? tis . . . Ma ei tea , kus see asub . Kõik juhtus Šanghais ! Aga see oli hiljem . . . Pidin kaduma , teie vahelt haihtuma . Elasin mitme nime all , mitmes maailma paigas – arvasin , et suudan sinuta . Ei ! ( Mouchez karjatas . ) Ei suutnud . . . " ( Aimasin juba ta sõnade hirmsat tõde . Tahtsin oma suuga ta suu sulgeda . . . . . . ent ei tabanud tema huuli . Oli süüdi ses nihe ta näos ? Või ei pidanud ta suudlust võimalikuks ? ) " Mitte keegi Euroopas ei tahtnud seda teha . . . Olin rikas , pakkusin palju . Mind ähvardati politseiga . Mus nähti ekstreemset usufanaatikut , vaimuhaiget . . . Sõitsin Šanghaisse , tantsisin allilmakabareedes . Seal lõpuks tutvusin eurooplasest kirurgiga , kes tegi hiigelsummade eest kurjategijatele moondeoperatsioone . . . Ta nimi oli Axsel Lesax . . . " " Tapan ta . " " Naera , Nikyas ! . . . Ta ei ole süüdi ; inimeste maailmas ei ole süüdlasi – on üksnes SÜÜ . " Mouchez sulges nonde pimestavate nägemuste ees viivuks silmad . " Pealegi tegi too džentelmen seda ise . " " Siis , kui ta ... " " Ei , hiljem . Pärast seda , kui ta – kolm korda TÄHTE opereerinud . . . ... nägi plaastrit maha võttes seda ikka mu kulmu kohal . " Tundsin äkilist väsimust ; sellist lõppväsimust , nagu tunneb võitleja halvavast löögist . Vajusin teda embuses hoides järjest allapoole . . . . . . otsekui too Peterburi märg lumi mööda Admiraliteedi sammast , kui me pärast ta tantsuetendust raugel sammul läbi tuisu hotelli poole roitsisime . Suudelnud läbi riide ta keha , hellitanud ta väikesi ninakaid rindu ning veenusekinku , mis läbi õhukese rõõva tundus mulle ihaldatavam kui eales varem . . . ... vajusin ta jalgade ette sõnatusse kompa . Embasin ta põlvi ; armastasin teda viivul rohkem kui kogu naissugu ühes Naises , armastasin teda rohkem kui elu , ning SELLE SURMKESTVA VIIVU rohkem kui õli . " Ma ei kahetse , et olin rumeenlanna . . . " lausus ta tasa , surudes tukslevad sõrmed mu juustesse . " Sa ei kahetse , et nägid pealt neid kehade püramiide , seda perverssuse paraadi . . . " " Pea , kas ma ei juhtinud seda kõrgelt ? ! " " Ületamatult ! " " Sa oled minuga rahul . Nikyas ! " ( Melania Mouchez säras . ) " Dido , " laususin meeleheitel , " sa ei pea seda enam kunagi tegema : lasen su intiimsekretäri ametist lahti ja võtan sind endale . . . " Mouchez väärutas halvaendeliselt pead ( nägin seda tema varjult ) ; ta sõrmed mu juustes rahunesid järsku . " Sa keeldud . . . Võtad mult ainsa suure võimaluse – mu elu on elatud tühja ! " " Nikyas , ära nii räägi . . . Mõtle õlile : sa andsid maailmale tagasi valguse ja soojuse . ( Ta sõrmed hakkasid taas sebistama mu juustes nagu pesa ehitavad linnud . ) Mõtle pesakonnale , Nikyas : sul on kolmteist miljonit last ! " " Kolm ! " laususin pedantselt . " Aga ma lubasin sul naerda . " " Intiimsekretärina tundsin kohustust nad kokku lugeda . . . " Mouchez vaikis traagilise viivu . " Leidsin , et nende hulgas pole minu last . " " Me saame selle . . . Kohe , siinsamas templilävel ! " " EI ! " karjatas ta ning jäikus üle kogu keha ; ta käed kangestusid ja takerdusid mu juustes kui kuivanud oksad . ( Ta hääl oli äkki taltunud , alistunud mingile tundmatule Käskijale . ) " Kes suudab meid keelata ? ! " ( Mulle meenus , et olin ikka veel heas vormis . ) " Jumal-Kuninganna . " Mouchez tardus . " SA TAPSID OMA VENNA . " Vaikisin . Ei suutnud mõelda . Seda suutmatust tahtsin sõnul väljendada : " E. . . a. . . m. . . o ... n . . . Eamon-nnnnnn ! " Karjusin kogu rinnust . Ta püüdis mind vaibutada ; mu suud oma pihkude ja kehaga kinni vajutada : " Nikyas , pea vastu ! Ära kaota endale ! . . . Ära karda – see on vaid kannatus . . . Varsti ta möödub . . . Juba . . . Juba möödas . " " V-vend ... kuidas see on võimalik ? ! " " Emerson võttis oma poja su emalt , kes sünnitas võõrsil . " Aegamisi ladenes meisse rahu . Oli vaikne ; oli väga vaikne nagu puhk enne maavärinat , kui linnud ei siristanud ja sisalikud ei süstelnud . Siis ta pöördus äkitselt , haaras mu käe ning lausus palangus : " Oleme õnnelikud , Nikyas . Ka õnnetuses , kui see on täiuslik ja lõplik , võib olla õnnelik . " Melania Mouchez tõusis , mu kätt pikkamisi lahti lastes . Heitsin kiire pilgu ta näkku ... . . . ning arvasin nägevat sealt läbi hõljumas mitut tuttavat palet : vanaema-Dido eluvagumustes nägu ema-Dido süümekat palet Melania-Dido kaunist kirgastunud ilmet ning mulle tundmata Dido ( Jumal Kuninganna ? ) ekstaatilist ligipääsmatut palet Tukslevad näpuotsad veel mu peos , naeratas ta mulle nõrgalt , nõukalt ning lausus : " Nikyas , on aeg ! Luba mulle midagi ... " " Jah . Kõike , " lubasin heldelt . " Vannu selle peale . . . " " Vannun ! " " Tean , et sa oma vannet eales ei murra : ära tule mulle järele ! " Ta tõmbas tasa näpuotsad mu peost ( tundsin , et kusagil midagi katkes , miski purunes klirinal ) , pöördus ringi . . . . . . ning läks oma tavalisel sirgel rühil furgooni poole . Ma ei mõistnud Ma ei mõistnud ikka veel Ja mõistsin korraga kõike ... ... kui kuulsin furgoonauto juurest bensiininõu kilahtust . Kanister oli kurguni täis ja raske , ma oleksin pidanud tal aitama seda mäkke kanda , kuid vanne sidus mind . Ta sidus mind tõeliselt – kätest ja jalgadest . Rabelesin ning pekslesin end templijalamil veriseks , ning tundnud äkki ära selle abituse põhjustaja , läkitasin talle oma needuse : " Jumal-Kuninganna . . . Ükskord ma maksan kätte – tasun sulle kõigi eest !!! " Hämardus . Orus laotusid tumedad varjukangad ja kõrgel mäenõlval , seal , kus lõppes põõsastik ning algasid kaljud . . . . . . puhkes ere TULEÕIS . Ülalt päralejõudnud valgusekiirtes helgatasid trepiastmele laialilennanud ehtekillud . Noppisin need viimse kübemeni üles , pigistasin pihku ning vajusin tagasi vastu templisammast , mis tundus äkki külm nagu jäästalagmiit . Tundsin oma ragunenud huuli aiva liigahtamas , samal ajal kui mu liikumatu pilk seisis mäenõIval tulevalves . Jõude kõrv kuulis läheduses peatunud auto mootorimüra ning üsna varsti kruusateel rudisevaid samme . Lähenejaid oli kaks ; mundri järgi tundsin ära turismipolitsei , kes tegi muinasobjektidel oma igaõhtust patrullringi . NOOREM POLITSEINIK ( käsi kabuuril ) : Muististevaras ! VANEM POLITSEINIK : Turist pele . . . Narkommi lutsutand – kaifib paraku ! NOOREM POLITSEINIK : Korrutab midagi . . . Oleks nagu nime ... VANEM POLITSEINIK ( kuulatanud ) : " Dido " . NOOREM POLITSEINIK . Ei jaga . VANEM POLITSEINIK : Kartaago kuninganna . Põletas end , kui Aeneas ta hülgas . ( Istujale . ) Jäta juba – oleme politsei , mitte viktoriinižürii ! " NOOREM POLITSEINIK : Tõuse , semm ! Betoonmadratsil magad välja – hommikuks on kaif kadund ! VANEM POLITSEINIK : Kas ei tea : öösel on antiigiobjektidel viibimine keelatud ! NOOREM POLITSEINIK : Marss-marss . . . Kui vastu hakkad , on tee raskem ! Nad tõstsid mind kaenla alt püsti , juhtisid teerajal ja tõukasid autokongi . Kõik see , mis enne oleks mu jaoks ületamatult raske olnud . . . . . . oli nüüdsest üllatavalt kerge ! Ning polnud midagi kergemat kui – lennata ! Tuli istuda oma kohal turvarihma all , püsida liikumatult kui halvatud mõte , kuulates lennukimootorite huilet ja viktoriinlaste lõbusat vada . Olin oma kitsasse tooli kui tinutatud ( seni olin lasknud kõigile oma personaallennukitele ja teistele liikurvahenditele konstrueerida enda jaoks tavalistest laiemad ja sügavamad istmed ) ; mõnevõrra avardasid mu asendit puhkuselejäänute tühjad istekohad minust paremal ja vasemal . Ühe tooli rüpes kenitlesid mõned uued kuhtid , mis ma olin sunnitud ostma politseikeldris määrdunute asemele : mul seisis ees need enne maandumist kuskil ära visata . Püüdsin sellest mõelda , et matta kergete tulevikumõtete alla . . . . . . rasked mõtted lähiminevikust . Ent ere Tuleõis mu mõlemas silmateras lakatles edasi ; kahanes hetkeks , kui silmad niiskeks kiskusid , ja kadus viivuks , kui neid pühkisin . Mu seisund halvenes üha . ( Püüdsin mõelda kaugemale ; eelmise päeva eksirännakutele mägedes , mis ei viinud välja kuhugi . . . Järsku läbis mu tuhmunud aru selge mõistmine : " Korvipunuja ... oli TOOSAMA ! Tundsin ta ära silmadest , milles oli mägikoobaste müstiline rahu ja mägiallikate vahe helk ! . . . Ning korvid – kaks lahtist – olid pandud mulle peibutuseks ! " ) . Tagantjärele tarkus ei teinud mu seisundit paremaks , pigem vastupidi . Mind läbisid pikad vappekülmahood , lihased kiskusid ning hambad otsisid palavikus üksteist . Mu teadvus taganes . . . . . . mingi teise pealetungiva teadvuse ees , mille ründeviis oli toores ja talumatu . Veel viiv seda piinapingiseisundit – ja ma kaotanuks mõistuse . Korraga tundsin , et keegi pani mu rüppe midagi külma ja kühmakat . Võtsin selle pihkude vahele ning jagasin ainsast puutest , et see oli ... . . . kilpkonn . Toosama kipsist , mulaaž . " Helone ! " Ta kuulis mind ; tema tahe mind igal ajal mõista ja aidata polnud kadunud . Tundsin , et kipsloom , hetke eest veel elutu ja külm , liigahtas ning hakkas pikkamisi soojenema . Ta soojus tungis mu kehasse , tõusis mu hinge ja ajju . . . Rahunesin iga hingetõmbega nagu tõbialune pärast tervendavat rohtu . Tundes end üha paremini ning kitsas toolis üha lahedamalt . . . . . . jäin reisi lõpuni pikka kosutavasse unne . Sir Erebus Emerson ( Ehtne ) seisis lennuväljal oma valge broneeritud limusiini juures ning pidas kordamööda silmas käekella ja kõrbehorisonti . Emersoni kõrval , etiketiga ettenähtud kauguses , seisis tikksirgelt livrees sohver , roosipuhmast meenutav bukett käsivarrel . " Frenckel , " lausus Emerson sohvrile , " Kreeka reis peaks juba kohal olema ... " " Justtament , sir , peaks – aga pole ! " " Tohman , kas sa ei kuule ? " " Kuulen , sir . Isegi juba näen . " " Tuled minuga koos lennuki juurde , " – Emersoni hääl kõikus kui kaptenil lainetuse ajal – , " jälgid reisijaid : niipea kui väljub Bigart , ulatad mulle buketi ! " " Selge , sir ! Kui te olete kindel , et ta saabub just selle reisiga ja nimelt Kreekast ! " vuristas teine , kannad koos , bukett " valvel ! " " Lolliks läind , Frenckel . . . Seleta ! " " Ma nimelt ei näinud sir Bigartit Kreekasse lendamas . . . Oleme kolmekümnel korral viktoriinivõitjaid teele saatnud : TEMA oleksin ma ära tundnud . " Erebus Emerson jahmus , võttis piduliku poosi : " Kolmekümnel . . . siis on see ju juubelireis ! " ( Emerson juubeldas . ) " Teie aga , Frenckel , olete selle ajaga oma silmad autoteel laiaks sõitnud : Bigart lendas just nimelt juubelireisiga . Ta tahtis oma viktoriini võidulendu korrata . " Emersoni peas olevates kõrvaklappides , ta kohendas neid hetkel , kostis aviodispetšeri hääl : " Reis number kuuskümmend kolm Ateenast , mis saabus viieminutilise hilinemisega , maandub teise terminaali seitsmendal rajal kell üksteist . Lennufirma vabandab reisi hilinemise pärast ning soovib kõigile nii vastutulijaile kui ka saabunuile ÕNNELIKKU KOHTUMIST ! " Lennuk libises maanderajal kuulmatult kui vari ning peatus ootepaviljoni ees . . . . . . kust tormava lilleturuna läks teele ootajaskond . " Tont teab mis ! " pomises Emerson endale nina alla , kui lennuk oli reisijatest tühjenenud , oodatavat aga polnud kusagil . Ta otsustas küsida Lola Leigh'lt , kes viimaste viktoriinlaste seas terminaali poole liikus . . . . . . ent millegipärast ulatas tollele vaid kiiruga tsellofaanist väljarebitud roosikimbu . " Oo , tänan , sir Emerson ! " Lola küünitas ta poole oma kuivad kasteta huuled . " Nii õnnelikult pole mu elus veel ükski reis lõppenud ! " " Minul samuti mitte ! " lausus Emerson , raisates korraga ära oma sarmi . Ning tõmbus süngelt tagasi . " Ärge kurvastage , sir , " püüdis Frenckel šeffi lohutada , " on enam kui kindel , et ta tuleb mõne teise reisiga ! " Sel hetkel liugles lennukiuks kõrvale ning tumedasse ukseovaali . . . . . . ilmus heledas mantlis pikka kasvu hallipäine mees . " Lilled ! " kähvas ootamatusest rabatud Emerson . " Va-vabandage , sir , aga te just äsja kinkisi . . . " " Pidage , Frenckel – ärge jookske neile järele ! " Viimati väljunu osutus võõraks ; eksitusest veel enam masendunud ootaja pöördus jõngalt temast ära . Kui lennukitrapist laskuv reisija oli jõudnud Emersoni kohale , ei jätnud too siiski kasutamata juhust , et mehelt küsida : " Pidage , üks hetk ! Kas peale teie jäi veel len . . . ? " " Ei , Vana Purskaja – mina olen viimane . " Mees heledas mantlis pidurdas sammu ning pöördus kõnetaja poole vaid poolenisti , et kohe edasi minna . Nad seisid vastastiku ning vaatasid teineteist pika läbiva pilguga . Reisija tihedaid terashalle juukseid pillutas tuul ; ta karmil päiksepõlenud palgel lasus avarilmarändaja sügav rahu , mida pisut häiris vaoshoitud põlgus . Mehe sigaretiga käsi tõusis ruttamata . . . . . . ning võis näha , et selle nahk oli tume , sõrmede küüneümbrised aga mustad . " K-kust pagan t-te . . . " kogeles näost veretuks löönud Emerson . Ning pahvatas : " Kust tulete – kes olete ? ! " " Tulen Kreekast , puhkuselt . . . Olen kolmekümne kuuenda kvadraadi õlivälja vahetusinsener . " " Usun . Käte järgi , mida te kogu puhkuse aja pole pesnud ! " Tõmmanud sigaretist sügava mahvi , lausus reisija : " Metallisegune masuut – see ei tule elulõpuni mu kätest välja . Nii nagu sinu kätest veri . " " Kuradi pooo-iss !!! " karjus näost granaatpunaseks löönud Emerson , teise äkitselt ära tundnud . " Sa lähed mul hulmanite juurde ! " " Ei , " väärutas teine pead , kustutas hoolikalt – nagu naftaväljal nõudeks – vastu jalatsitalda sigaretikoni . . . . . . ning jätkas sammu . Emerson konkas ta kõrval : " Oled end leidnud , poiss – tee samba otsa on lahti ! " " Ei , " lausus teine ja heitis peaga . " Sa tahad öelda , et , et . . . pesitsegu kõrbeliivurid urnis edasi ? ! " Teine noogutas . " Aga Impeerium . . . Isamaa . . . Isa ? ! " " Kõrb . . . Õli . . . K i r y l . " " Hullumajja , poiss ! " Sammuja naeratas . Emersoni tönts kogu kõhna kergejalgse Reisija kõrval väsis ning jäi lõõtsutades seisma : " Po-iss , kuhh-u sa . . . ? ! " " Õlivahti . Reis jäi hiljaks – sinna ei või ma hilineda . " Emerson lõõtsutas puhk aega oma põlvede nõjal ja jöntsis reipalt eemaldujale järele . Ta segis kord paremal , kord vasemal pool sammujat ning mangus meeleheitlikult : " Poiss , võta mind kaasa . . . Ära hülga oma kompanjoni ! " " Ei . " " Võta mind ühes , poiss . . . Ära jäta Vana Purskajat ! " " Ei . " " Võta ühes oma isatapja – karistuseks ! " " Ei , vana Rebane . " " Surma mind , poiss ! " Emerson vajus põlvili teise jalgade ette . Reisija ei peatunud ega langetanud põlvitajale pilkugi . " Poiss , ons mu süü siis veel väike , et jätad mu ! " Erebus Emerson kakerdas põlvili Reisija järel – viskus eetsi silmili tolmu ning ta punapäist tulemäetaolist keret ... . . . vapustasid sügavad nuuksed . NIKYAS BIGARTIT ei peatanud enam miski . Ei õnn ega õnnetus . Ei janu ega juhus . Ta aina sirutas sammu teeta Teel , nagu ruttaks ta millegi eest ära – ja kiirustaks nagu millelegi vastu . Ta ümber laotus kõrb – taevaste kollane Laotus – ning ta oli enda pärast rahulik : " Luidete Liivakellas jagub aega lõputult , ja kui nii , siis jõuab kõikjale pärale ! " Naftainsener Nikyas Bigart arvestas oma aega õigesti : kui ta veel eales oleks kuhugi jõudnud , siis vahetuse alguseks õliväljale . . . . . . mille sir Nikyas Bigart oli vähese tootlikkuse tõttu kakskümmend aastat tagasi sulgenud . Kus paraku oli kõrb nagu kõikjal , kus rändliivade alt vaevu veel paistsid roostes puurtornid , mille ümber nagu roosad lõkketuled . . . . . . õitsesid tamariskid . Päike oma pillavas säras vajus luidete taha ning miski ei ennustanud , et mõne aja pärast katab õhu järsust jahenemisest tõusnud loojangutuul selle kuldse Särapärja halli tolmuvedikuga kinni . Ent sinna , nagu põgus pilguheit silmapiiri poole näitas , oli veel veerand tundi . . . . . . ning maoravitseja Marab kasutas seda ajapikendust , et häälestada rituaali eel oma muusikainstrumenti . Ta tõstis ühed tuuleoreli viled – kõrbetormidest poleeritud pudelid – rohkem liiva seest välja , teised vajutas sügavamale liiva . Ta muutis ühtede kaldenurka , pöörates pudelisuud rohkem vadi suunas , mille tõmbetuul toimis omamoodi lõõtsana , andes tuuleorelile tugevama heli . Pika elu ja preestriameti jooksul oli soolvalge Marab omandanud sügava teadmuse oma instrumendi osas . Ta oskas mõne kalde ja nihutusega muuta helikõrgust ja tämbrit , suurendada heliulatust ja varieerida kõlavärve . ( Näiteks ülemheli saavutas maestro oma instrumendil sellega , et kattis pudelipõhja õhukese hõbedakihiga , mida uhtsid mäepõuest välja paduveed . Orelpunkti võlus ta bassivilest esile tooneliilia lehega , vajutades selle luipu jämeda kaelaga pudelisse , mille oli leidnud pool sajandit tagasi karavaniteelt . ) Häälestanud tuuleoreli suure kannatlikkuse ja piinliku täpsusega , mõõtis Marab silmaga jälle kord päiksekõrgust , ning leidnud , et tuuletõusuni on veel pisut aega . . . . . otsustas ära käia oma kiviosmis , et viia seal lõpule varem alustatud toimetus . Ta astus nagu harilikult mööda klibust , soolarohuga palistatud teerada , mõtlemata sel lühikesel teeotsal midagi . Uksepalaka kõrvale heitnud , pea rinnale murdnud , läbis vanamees madala sissepääsu , ning osmis taas pea üles võtnud . . . . . . hoomas ta oma sajandipikkuse elu kõige kummalisemat nägemust : Päikesevihkudes , mis läbi hõredate kiviseinte ruumi viirgusid , hõljus kullapihuna särendav tolm ( märk , et loojangutuul oli tõusnud ! ) . Selles sätendavas tolmus seisis kiviplatega laua juures umbes kaheteistaastane rohesilmne poiss – toosama haavatud jalgadega kõrberändur , kes tema elu keskpäeval suurest liivatormist oli tulnud . Marab polnud jahmunud ega üllatunud . See vaid kinnitas tema ammust teadmust , et ajal ei ole kulgu . Liigub vaid kujutlus ajas , teadmata midagi sihtidest ega suundadest . Hetkel oli ta liikunud vastuaega ... ... ning leidnud sealt eest – tolle ROHESILMSE POISI ! Paraku olid poisi jalad terved . Ta oli loata võtnud peidikust Kerakorvi , ning üks silm vidus , kiikas punumi tumedasse sügavikku , kust peene lõpulähedase joana sorises kiviplatele . . . . . . viimase savikujukese pruunikas põrm . Koos üha hõreneva savipõrmuga ... hõrenes poisi kuju ; see murenes hüllivaks pihuks , mis – parem õlg ... vasak käsi . . . silmad ja süda – poisist lahknesid ning läbi seinaavade kõrbesse hõljusid .