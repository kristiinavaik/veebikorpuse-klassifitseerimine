kirjak	aja_ee_1997_14.tasak.ela	Sven Sommer Spordielu Et jalgpallur Mart Poomi endale saada , ladus Inglismaa klubi Derby County lauale rohkem kui ühegi Eesti sportlase eest varem - <arv> miljonit krooni . Laupäeval on tuhandetel Eestimaa jalgpallifännidel põhjust teleka ees istudes pöidlad pihku suruda . Kell <arv>.<arv> alustab Soome TV<arv> ülekannet Inglismaa tugevaima jalgpallisarja Premier League'i kohtumisest Manchester Unitedi ja Derby County vahel . Viimase koosseisus peaks Manchesteri Old Traffordi staadioni murule jooksma ka <arv>aastane eestlane Mart Poom . Sellest kohtumisest sõltub Eesti koondise kollkipri jaoks palju , et mitte öelda - kõik . Poomi Inglismaale vahendanud FC Flora president Aivar Pohlak on sama meelt : " Selles mängus võimenduksid nii edu kui fiasko . Tähtis on , et Mardi enesekindlus pääseks maksvusele . Kui nii sünnib , siis on kõik okei . Paraku tuleb arvestada , et Derby Countyl pole Manchester Unitedi ( ManU ) vastu viimase koduväljakul just suuri šansse . " ManU on hetkel <arv> punktiga Premier League'i liider , Derby County hoiab <arv> punktiga <arv>. kohta . Kui Poom laupäeval platsile pääseb , tuleb tal maailma tippklubi ründajate lööke tõrjuda . Juba pelk ManU koosseisu silmitsemine võtaks mõnelgi väravavahil jalad nõrgaks - väravas oma ala maailma parimaks loetav taanlane Peter Schmeichel , kaitses Gary Neville ja Gary Pallister , poolkaitses Hollandi koondislane Jordi Cruyff , mullustel Euroopa meistrivõistlustel publikut hullutanud tšehh Karel Poborsky ja Roy Keane , rünnakul Andy Cole , Ryan Giggs ja kõikide Manchesteri jalgpallihullude ebajumal , prantslane Eric Cantona . Poom vaatab nimekirja ja muigab . Tuttav ? " Jah , " kostab ta lakooniliselt ning lisab : " Pole muidugi kindel , kas [ Derby County peatreener ] Jim Smith mind esimeses mängus väravasse paneb . Ta proovib mind veel treeningutel . Aga kes teab - kahes viimases koondisemängus Šotimaaga läks mul hästi ja Smith oli selle tunnistaja . " Poom tunneb Smithi juba eelmisest Inglismaa-külaskäigust . <arv>-<arv> Inglismaa esiliigaklubis Portsmouth mänginud ning sealt vigastuse ja sellest tingitud pingilistumise tõttu lahkuma sunnitud Poom iseloomustab Smithi kui saareriigi üht kogenumat treenerit . " Ta on väga emotsionaalne ja kohati impulsiivne . Tähtis on temaga hästi läbi saada , selleks on aga vaja hästi mängida . Mulle meeldib , et Smith on aus treener - ta ütleb otse , kas on mängijaga rahul või mitte ega hakka keerutama , " iseloomustab Poom . Vabakutseline jalgpallivaatleja Margus Luik leiab , et Poomi võimalused Derby Countys on suuremad kui Portsmouthis . " Portsmouthis oli olemas kindel esiväravavaht Alan Knight , Derby Countys on kõigil kollkipritel võrdsed võimalused . " Poom on üks väheseid kunagi noorteklassis hiilanud Lõvide meeskonna liikmeid , kes ka täiskasvanuna tippu jäänud . Praegu on peale tema Eesti koondises veel vaid Martin Reim . " Lõvid olid füüsiliselt üleforsseeritud meeskond , väravavahtidel olid aga teistsugused koormused , " selgitab Pohlak . " Pealegi oli Mart kaaslastest tõsisem , tal on alati olnud eesmärk . Iga oma sisselastud värava kohta on Mart skeemid joonistanud ja neid kümneid kordi analüüsinud . Nii pühendunult nagu Mart ei tööta Eestis keegi teine . Isegi maailmas võib selliseid mängijaid vaid kahe käe sõrmedel üles lugeda . Mart töötab isegi liiga tõsiselt . " ! ? Pohlak : " Ta töötab iga sisselastud värava kallal nii kaua , et see hakkab halvasti mõjuma . Aga me oleme püüdnud teda tagasi hoida . " Sügisel läks Poom FC Floraga Küprosele kaks nädalat pärast operatsiooni , kuid tahtis kohe täisjõuga treenida . Lõpuks pidi FC Flora ja Eesti koondise peatreener Teitur Thordarson esikollkipril treenimise sootuks keelama . " Mart on treeninguteks ja mängudeks valmistumisel väga professionaalne , " kiidab Thordarson . Poomi vigastuste " lappimisega " oli tükk tegu , kuid mehe sattumine õigete arstide käe alla tasus end soolasele tasule vaatamata ära . " Ma pole kunagi mõelnud , palju üks või teine operatsioon maksab , " kinnitab Pohlak . " Lähtun alati vaid inimlikust vajadusest . FC Flora on klubi , mitte aktsiaselts . " Kui ühel päeval Derbyst pakkumine tuli , oli see lisaboonus tehtud töö eest , leiab Pohlak . " Smith soovis teha diili . Palusin Mardil ise otsustada - mõistsin , et mina ei saa lõplikult määrata tehingut , mis on siiski riskantne . Kui ta seekord kõrbema peaks , poleks tal enam kohta Inglismaal , võibolla mujalgi . FC Florat ei tõuganud tehingule vajadus raha järele . " Pohlaku juhitav FC Flora teenis esiväravavahi ülemineku eest <arv> <arv> naela ehk ligi <arv> miljonit krooni . Poom ei suuda veel uskuda , et saab Old Traffordil ManU vastu mängida . " Kui Portsmouthist lahkusin , tõotasin endale , et tulen Inglismaale või vähemalt mandri-Euroopa tippliigasse tagasi . Aga ma ei uskunud , et see nii kiiresti sünnib . " Thordarson leiab , et Poomi minek Inglismaale pole " dream come true " üksnes Poomi , vaid kogu Eesti jalgpallile . " Derby County sai tippklassi väravavahi , Mart saab kogemusi ja teadmisi . Võitsid kõik , kaotas vaid FC Flora , " naerab Thordarson . Eesti parim väravavaht pole eriti enesekindel , leiab Pohlak . " Mart võiks end veidi lõdvaks lasta . Kui tal õnnestub pinge kontrolli alla saada , siis on kõik teed lahti . " " Väravavahioskused on Mardil enam kui head , kuid tähtsat rolli mängivad ka tugevad närvid . Ent väravavahi kohta on Mart väga noor , " lisab Thordarson . Kui palju te olete nõus maksma kilo singi eest ? Turul <arv> krooni , nooblimates Tallinna supermarketites <arv> krooni kanti . Kui valitsus annab põllumeestele järele , kallineb sealiha sissevedu sügisest <arv>-<arv> protsenti . Suurte külmutatud blokkidena piiri tagant saabuv importliha läheb enamasti vorstiks ja hakklihaks . Kui palju tõuseb nende hind , ei tea täna veel põllumehed isegi . On naiivne arvata , et kallineb ainult välismaine liha . Ka kodumaine tootja saab võimaluse oma hindasid tõsta . Seega käivitub lihtsalt järjekordne hinnaralli , milles on tubli annus psühholoogilist efekti , sest ükski restoranipidaja ei arvesta hinnakirjale uusi numbreid kirjutades üksnes omahinna kasvuga , vaid lisab ka väikese " võidupreemia " . Põllumajandust kaitstakse Eestis seetõttu , et tegemist olla traditsioonilise majandusharuga . Nii ongi kõrge valitsuskomisjon valmis maksma kinni kümnendiku terviljakasvataja tulust . Aga samamoodi võiksid ka kudujad ja kangrud väita , et toetage meid , kas te ei näe , kui palju välismaiseid rõivaid poodides ripub ? Loomulikult on tegemist kõlvatu konkurentsiga , kui Lääne- ja Põhja-Euroopa maad toetavad oma põllumehi nii palju , et nad saavad Eestis müüa oma kaupa odavamalt kui kodumaal . Tegelikult on meile see dumping vaid kasuks tulnud . Väliskonkurentsile suletud koduturu korral oleksid toidu hinnad hoopis kõrgemal tasemel kui täna . Ning põllumehed näitaksid Soome ja Rootsi peale , väites : " Mis te nutate , seal on kõik hoopis kallim ! " Kes on huvitatud kaitsetollidest ? Need ei ole sugugi ainult lihtsad põllumehed Kapa-Kohilast või Taga-Kolkjast , vaid ka kohalikud suurtootjad . Kui ETFC-grupp teatab , et ta paneb rahaliselt õla alla Eesti suurimale sigalale , siis võite kindlad olla : kaitsetollid on neile väga meelepärased . Te võitegi selle otsuse tagant otsida Kõuhknate ja teiste suuremate põllumajandustootjate perekondade ärihuve . Prae hinda aga salakaup ei alanda . Kaitsetollid teevad liha ka maarahvale endale kallimaks . Õigeim otsus on jätta unistus kaitsetollidest rahvaluule kuldklassikasse Kalevipoja , metsavendade ja Põhja Konna manu . Ivo Rull Autor on Hill &amp; Knowlton Eesti projektijuht-konsultant , endine Isamaa peasekretär . Sovjetiaja tuntud hokikommentaator Nikolai Ozerov pidas alati vajalikuks pikalt ja häälekalt kiita neid mängijaid , kes väravavahiga üks : üks olukorras ei sooritanud pealeviset esimesel võimalikul silmapilgul . Tähtis oli veel hetk viivitada - võderšit pauzu - et siis juba lootusetult eestlibisenud puurivahile litter püüdmatult väravavõrku lükata . Tõelised meistrid olid need , kes oskasid taolise pausi täpselt välja pidada . <arv>. aasta sügisel kuulutas keskpank välja Tartu Kommertspanga moratooriumi . Hilisema uurimise käigus esitati panka juhtinud Rein Kaareperele kriminaalsüüdistus finantsdistsipliini eriti ulatuslikus rikkumises , mille puhul võib vabadusekaotus ulatuda viiest kuni kaheksa aastani . <arv>. aasta sügisel tabati suurettevõtja ning endine ministrite nõukogu esimees Indrek Toome kaitsepolitseinikule <arv> <arv>kroonise altkäemaksu pakkumiselt . Kohus mõistis teisel katsel Indrek Toome süüdi ning määras talle <arv> krooni trahvi . <arv>. aasta sügisel leiti eradetektiivibüroost SIA Edgar Savisaare initsiatiivil korraldatud poliitikute kõneluste lindistused ja kohtumiste salvestused . President rääkis oma tollases teleavalduses demokraatia kriisist ning siseminister Savisaar ja Tiit Vähi valitsus astusid tagasi . Kõigi kolme skandaali puhkedes kujunes avalikkuses välja valdav seisukoht , et need mehed on kui mitte lõplikult , siis vähemalt väga pikaks ajaks avalikust elust väljas . Milline on aga tegelik pilt täna ? Rein Kaareperet teab avalikkus kui TV<arv> ja Sõnumilehe aktsiate olulise osa omanikku . Vähem teatakse tema projektidest finantsvallas . Venitamistaktikale rajatud kohtuprotsessis tekkinud halvaendelisest pöördest hoolimata võib Kaareperet pidada avalikkuse ees rehabiliteerituks . Hiljuti Postimees Extras ilmunud liigutav lugu perekonnainimesest Kaareperest võttis küllap Tartu Kommertspanka viimased säästud kaotanud vanainimestelgi pisara silmanurka ... Indrek Toome lööb taas koorekihi vastuvõttudel pokaale kokku ning jaotab Äripäevas tänaseid poliitikuid enesekindlalt verbalistideks ning tegudeinimesteks . Savisaare järjekordne come back näitab , et mees tahab ükskord valimised võita niikuinii . Õpetlikud on kõigi kolme mehe puhul just nende stiilipuhtalt väljapeetud pausid . Kaarepere kadus pärast moratooriumi mõneks ajaks parematele , viisa- ja maksuvabaduse maadele . Seal piisavalt närvi kogunud , alustas ta ligi aasta pärast moratooriumi omaaeagse RTV Kapitali saatejuhina . Saade saatelt murdis mees end tagasi sinna , kuhu ta omandatud kapitali tõttu pidigi kuuluma . Indrek Toome ei esinenud meedias ega käinud avaliku elu üritustel ligi aasta . Siis hakkas seltskonnakroonikate veerge taas üha tihedamini kaunistama tema esinduslik figuur . Tõeline väljakutse Toomele oli osalemine möödunud sügisel konverentsil " Korruptsioon ja lobby tänases Eestis " , kus mees eneseiroonia ja Karl Vainost anekdootide vestmisega plusspunkte teenis . Savisaare neljakuuline redusolek Lääne-Virumaal , samaaegselt meediasse lansseeritud elukaaslase memuaristika ning tagasipöördumine avalikku ellu vana-aastaballil Estonias on tulevastele põlvedele krestomaatiline näide . Tõenäoliselt pole senini keegi suutnud nii täpselt mõõta suure osa eestlaste mälumahtu ning nii hästi manipuleerida meie sotsiaalpsühholoogiliste käitumismallidega . Õpetlik on ka korraks meenutada ühte , kes pausi välja ei pidanud . Paar-kolm aastat tagasi avaliku arvamuse küsitluste tipus figureerinud Aleksander Einseln asus relvamüügiskandaali puhkedes sõtta ajakirjanduse ja kaitsepolitseiga . Jätkuv solvunud hoiak ja minevikutülidesse kammitsetus ei anna Einselnile täna veel suurde poliitikasse tagasipöördumise võimalusi . Praegu peavad pausi Tiit Vähi , Jüri Ott , Monika Mägi ... " Ants Käärma - kes see veel on ? " ( Nr <arv>/<arv> ) Minu jaoks on Larin ajakirjanik , kes inimesest artiklit kirjutades oskab " vürtsitada " selle temale omase kõrvalmaitsega , mis ei jäta sugugi muljet , et tegemist on sõltumatu ajakirjanikuga . Ants Käärmat ei tunne Riigikogus mitte keegi ? Noh , nüüd lõpuks ometi tunnevad kõik . Kunagi pole hilja kedagi tundma õppida . Hakkabki aeg ümber saama tunda rohkem neid , kes võimalikult kõvasti räuskavad , et kapis oleva luukere klõbin välja ei kostaks . Samuti on aeg hakata valima lemmikuid mitte hõbedaste lokkide , vaid selle järgi , mis seal lokkide all peidus on . Hr Rüütlile sai vajadusel kleepida silte " endine " ( oleks temasuguseid " endisi " rohkem ) , hr Käärma puhul langeb ka see võimalus ära . Pikad pausid kõnes ? Polegi halb , kui kuulaja on pealiskaudne või talle lihtsalt ei jõua kohale , mida öelda tahetakse . Paus näitab ka seda , et inimene enne mõtleb , kui ütleb . Neid libekeelseid , kellel tuleb soravalt kaks sõna korraga suust ja kolmas pressib veel peale , on küllalt nähtud . Kahjuks tulemused sarnanevad sea niitmisega : kisa palju , villa pole ollagi . Kui inimene sõidab tänapäeval oma kümme aastat vana Ladaga , siis näitab see minu arvates seda , et tal on piisavalt kõrge enesehinnang , mida ei ole vaja pidevalt turgutada , vahetades autosid nagu töömees särki . Eelistab kodumaist toitu ? Nännisöömine on üsna kiiresti üleminev nähtus . Muidugi annab see nännisööjatele kaks võimalust olla väga moekas : esimene kord oli siis , kui hakati nänni sööma , ja teine kord tuleb siis , kui hakatakse aru saama , et tervislik ja ilma säilitusaineteta toit on suupärasem . " Kaalikaotid " Toompeale ? Väga labane väljend . On viimane aeg aru saada , et <arv>% Eestist on Tallinna-keskse mõtlemise järgi maapiirkond . Kui see kõik lasta võssa ja umbrohtu kasvada , ei ole seal Tallinnas enam ka mitte midagi peale hakata . Jääb vaid loota , et mõistus ükskord võidule pääseb , ja seda enne , kui maamehed lähevad . Lugupidamisega Tiina Nelke Järvamaalt ( Rahulolev valija , kelle hääl tuulde ei läinud ) " Makse saab ka mitte maksta " ( Nr <arv>/<arv> ) Lugesin üsna pretsedenditut artiklit viimasest on-line Ekspressist , mille autoriks oli Tartu Ülikooli majandusõppejõud Jaan Õmblus . Nimetatud artikkel iseloomustas kas Tartu Ülikooli ja/või EE selektsioonimehhanismi nõrkust või lihtsalt kirjutamisvõimeliste inimeste kroonilist puudujääki ( viimases küll kahtlen , kuna Eestis on piisavalt nii formaalse hariduse kui ka kõrge intellektiga inimesi ) . Igal juhul sobivad mõtteterad nagu " Võimalikult professionaalne mulje on väga tähtis " või " Suht kerge on hakkama saada noorepoolsete neiudega , sõltumata nende beibestumise astmest " parimal juhul " suht " vaimuvaese reedeõhtuse õllevõtmise kõrvale , kindlasti aga mitte Eesti autoriteetseima haridusasutuse õppejõu sõnavõtuks laia levikuga meediakanalis . Mis ei tähenda sugugi , et EE avaldagu süva-akadeemilisi artikleid , vaid et ka publitsistlikus stiilis artiklite autoritelt nõutaks erialast küpsust . Antud juhul jäi küll mulje , et tegemist on keskkooliõpilase kelmika käsitööga , kes mõningad rahandusalased terminid ära õppinud . Mis maksudest kõrvalehoidmise teemasse puutub , siis selle asemel , et panna lootusi Maksuameti inspektorite segadusseajamisele üledokumenteerimisega või püüda neid korrumpeerida flirtimisega , ( kus mõlemal juhul ettevõtja suurendab mõttetult oma niigi suurt riskikoormat ) , tuleks ettevõtjale selgitada , kuidas täiesti legaalselt ajastada maksude maksmist hiljemaks , ja selle kaudu vähendada maksukoorma NPVd ( kohandatud püsiväärtus ? ) või kuidas kasutada maksuvabu firmasid teatud tulude saajate/kulude originaatoritena . Ka neis olukordades on piisavalt riske , kui ettevaatamatult tegutseda , mistõttu eksperdi arvamus võib olla väga hinnatav - senikaua kui too arvamusavaldus ei vii seadusandluse muudatustele , mis olemasolevad " augud " ära katab . Ettevõtte maksumaksmise poliitika rajamine eeldusele , et maksuametnik on rumal ( mis kokkuvõetult on hr Õmbluse põhitees ) , on aga vastutustundetu tegutsemine firma aktsionäride ja võlausaldajate ees , kelle rahaga seda mängu mängitakse . Parimate tervitustega , Oliver Loode Wharton School , University of Pennsylvania Rahandus ja Juhtimine '<arv> " Ettevõtluse võimalusest Eestimaal " ( EE lisa Eesti Kaup <arv> ) Artiklisse on sattunud mõningaid segadusi , mida üritan parandada . Artiklis om öeldud , et mina , Tähti Roostalu , juhendan diplomande Kunstiülikoolis ( nüüd Kunstiakadeemia ) . Pean ütlema , et ei ole omanud ega oma ka hetkel tööalaseid suhteid Kunstiakadeemiaga . Õpetaja ja juhendaja olen Tallinna Kergetööstustehnikumis , diplomijuhendaja ka sel aastal . Õpetaja olin juba NKG " Linda " aegadel ja alaks nahkgalanteriitoodete tehnoloogia . Antud õppeasutus koolitas(b) kaadrit nahatööstusele , seega olen kursis selle maja õpilaste tööde ja tegemistega ning edasise saatusega . Tõsi on see , et paljud neist ei leia pärast lõpetamist erialast tööd , teenivad elatist kõikvõimalikel teistel erialadel ja ametites , proovides müüa omandatud oskusi . Kunstiakadeemia nahakunsti rahva ees tuleb nüüd vabandada , soovida neile õnne ja edu nende töödes ja tegemistes ning loota , et neid samalaadsed probleemid ei kimbutaks . Edu soovides Tähti Roostalu Helen Urbanik Eesti soost tippsportlased teenivad rohkem kui meie kõige kõrgemapalgalised firmajuhid . Direktor teenib Eestis aastas keskmiselt <arv> <arv> krooni . Mõni aeg tagasi avaldas Äripäev artikli , kus väideti , et üks firmajuht saavat koguni <arv> <arv> krooni kuus ehk pisut üle miljoni aastas . Jalgpallurid teenivad kogu maailmas hiigelsummasid . Mart Poom oli <arv>. aastal meie vutimeestest esimene , kes pääses ühesse rahakamasse liigasse Inglismaal . Märtsi alguses lendas meie koondise imeväravavaht Poom uuesti jalgpalli sünnimaale , klubi Derby County kollkipperiks . Tema rahaline väärtus on suurem kui ühelgi teisel Eesti sportlasel - Derby County maksis FC Florale üleminekutasu <arv> miljonit krooni . Poomi mänedzher Aivar Pohlak lubab aimata , et Poom pole ainuke pääsuke , kes siinsest jalgpallikoolist nii kõrgele võib lennata . Flora klubis treenib tema tähelepaneliku pilgu all üle tuhande poisi . Kui vägev tasu võiks jalgpallinoorukeid usina harjutamise ja tipputõusmise korral oodata , Pohlak ei ütle . Üks kallimaid saareriigi vutimängijaid , itaallane Fabrizio Ravanelli teenib <arv> <arv> krooni nädalas . Inglise meistriliiga uustulnukad küsivad ajakirjanduse andmetel aastapalgaks kaks-kolm miljonit krooni . Müürsepp kõige ees Jalgpallitäht konkureerib NBA korvpalluri Martin Müürsepaga , kelle palk esimesel hooajal on <arv>,<arv> miljonit krooni . Tema kolme hooaja peale sõlmitud lepingu koguväärtus on <arv>,<arv> miljonit - igal aastal teenib praegu <arv>aastane eestlane pisut rohkem . Dallase Mavericksis mängiv Müürsepp peab aga sellest summast loovutama kolm miljonit oma endisele peremehele Tel Avivi Maccabile . Kalevi korvpallimeeskonna mänedzher Riho Soonik arvab , et Dallas pole viimane koht , kuhu Müürsepp NBAs peatuma jääb . Kojujäämise kõrge hind Kõige kõrgepalgalisem kodumaal võistlev sportlane on Kalevi klubi korvpallur Tiit Sokk . Tema teenib aastas väidetavalt miljon krooni . Talle peaks järgnema pikaajaline partner tagamängijate liinil Aivar Kuusmaa veerandi võrra väiksema aastapalgaga . Riho Soonik tunnistab , et kõrge palgaga makstakse lõivu selle eest , et eestlased mööda Euroopat laiali ei jookseks , vaid kodus mängiksid . " Mingist piirist allapoole Sokk ja Kuusmaa ei laskuks . Ka mitte kodumugavuste eest , " on Soonik ühes intervjuus öelnud . Euroopa tippklubide mängijate keskmine aastapalk ulatub viie-kuue miljoni kroonini . Veel mullu kuulusid Sokk ja Kuusmaa Vana Maailma rahakaimasse meeskonda Ateena Panathinaikos , kes näiteks oma uuele argentiinlasest keskmängijale Marcelo Nicolale maksab <arv> miljonit krooni aastas . Täpselt samuti kui Euroopas ja Ameerikas on mängijatel teatud turuhind , pani ka Eesti klubide nõukogu paika siinsete mängijate palgaskaala . Näiteks Kalevi korvpalluri palk algab viiest tuhandest kroonist kuus . " Palk peab olema ikka töö tulemus , mitte avanss loodetavate saavutuste eest , " arvab Soonik . Teisest küljest peaks tipptasemel mängimine olema piisavalt tasuv , et see võimaldaks noortel ka ära elada . Viies koht lahtine Kes sissetulekute suuruselt nimetatud neljale meeskonnamängijale järgneb , võib ainult oletada . See võib olla näiteks Jaapanis mängiv käsipallur Riho-Bruno Bramanis , Saksamaa jalgpallimeistrivõistluste teises Bundesligas osalev Marek Lemsalu , Soome jäähokimeistrivõistluste finaali jõudnud Toivo Suursoo , mõni välismaal leiba teeniv võrkpallur või jalgrattur . Kõige populaarsem valik oleks siiski eelmise aasta armastatuim eestlane , kümnevõistleja Erki Nool . Kolm aastat tagasi tahtis jalamees Erki Nool endale esimest autot osta - mõnda kasutatud kronu . Siis aga sattus ta alles Hyundaide müügiga alustanud firmasse Satex Auto . Nõnda sai Nool endale hoopis tuttuue masina . Nüüd vahetab ta autot paar korda aastas uue mudeli vastu . " Olime siis mõlemad tundmatud tegelased , " räägib Tarmo Noot Satexist . " Aimasime , et Erkist tuleb midagi . Arvasime õigesti . " Nüüd ostavad mõned selle firmamärgiga masinat ainult selle pärast , et Nool istub samasuguse roolis . Kergejõustiklasena on Noolel oma sporditegemist keerulisem finantseerida ja kindlat sissetulekut leida kui meeskonnamängijal . Tema peab raha koguma pisku haaval ja mitmest allikast . Veel hiljuti tegeles Nool rahastajate otsimisega ise . Selle aasta algusest loodi Guvatraki spordiklubi , kuhu kuulub ka meie tippkümnevõistleja . Laagrite korraldamine , sõidupiletid , sponsorid , stipendium - kõige selle eest hoolitseb nüüd klubi . Tippsportlasi kuulub sinna kokku kaheksa , aasta eelarve on <arv>,<arv> miljonit . Kuigi see ei jaotu sportlaste vahel võrdselt , võib ilmselt suurema osaga arvestada neist tugevaim - Nool . Aprillist hakkas Noolel kehtima leping spordirõivaste tootja Filaga , sealt saab meie parim meesatleet võistlusvarustuse ja lisaks preemiat paremate tulemuste eest . Kuldmedal maailmameistrivõistlustelt tooks talle näiteks sisse <arv> <arv> krooni . Võistluste korraldajatelt on Nool preemiaraha teeninud kahel korral - kaks aastat tagasi Götzises esikoha eest <arv> <arv> krooni ( lisaks kuldrahad nelja üksikala võidu eest ) ja selle aasta sisemaailmameistrivõistlustel teise koha eest <arv> <arv> krooni . Meelis Tammeväli Kui Tartu linnapea Tõnis Lukas ( Isamaaliit ) umbusaldushääletusel läbi kukub , on see paljuski riigikogu esimehe Toomas Savi ( Reformierakond ) teene . Tartut on juba ligemale viis kuud juhtinud Isamaaliidu , Mõõdukate ja koonderakondliku valimisliidu Tartu <arv> linnavalitsus . Reformierakond koos Keskerakonnaga on istunud opositsioonis . Võimalus Tartus võim üle võtta saabus nädal-poolteist tagasi . Tartu linnajuhtkonna vaimne liider Marju Lauristin oli sõitnud pikemaks ajaks Ameerika Ühendriikidesse . Tartu reformistide juht Neinar Seli tähistas Kanaari saartel lihavõttepühi . Kui Seli pühapäeval koju naasis , oli lahendus käes . Tartu <arv> oli Saviga umbusaldamise ja uue linnavalitsuse moodustamise kokku leppinud , lahtine oli veel vaid uue linnapea isik . Tartu <arv> meelehärmiks ei olnud Seli päri Vanemuise teatri direktori Jaak Villeri ( Koonderakond ) kandidatuuriga . Konkurent Siim Kallasele Toomas Savi seob Tartu <arv> liikmetega koostöö linnavalitsuse päevilt , kui ta pidas abilinnapea ametit . Sõpradeks on Tartu koonderakondlased ja Savi jäänud tänaseni . Tänu sellele valiti ta hiljuti kolmandat korda Riigikogu esimeheks . Mai algul peab Reformierakond Tallinnas kongressi . Pole võimatu , et Savi kandideerib Siim Kallase kõrval partei esimeheks . Osa partei rahastajaid paneb Kallasele süüks valitsusest lahkumist . Savi tõus Reformierakonna etteotsa tooks ilmselt kaasa uue suhete soojenemise Koonderakonnaga . Kõne alla võiks tulla reformistide kaasamine Mart Siimanni valitsusse . Paavo Kangur Bo Kragh , tuntud Rootsi pankuri jaoks jääb teisipäev ajalooliseks päevaks . Peale üheksa-aastast viibimist Eestis tegi ta esimese isikliku investeeringu Balti aktsiaturule , ostes ühe fondi osakuid . " See on väga tagasihoidlik summa , " keeldub ta täpsustustest . Eesti rahareformi kaasautor Bo Kragh juhib Svenska Handelsbankeni Tallinna kontorit . See pank ostis hiljuti Aktoris ASi , mis oli väike välisinvestoreile kuuluv finantsteenuseid pakkuv firma Tallinna vanalinnas . Selle sammuga sai Rootsi suurim pank Handelsbanken Tallinna börsi liikmeks . Actoris tähendab ladina keeles usaldusmeest . Pikka aega oli see firma väliskapitali üheks aknakeseks Eestisse . Aktorise sünnitaja ja juhatuse esimees on pikk blond soomlanna Auli Kumpulainen . Tema poolt juhitud ettevõtete Aktoris ja Hansa Investment vahendusel on Eestisse toodud paarsada miljonit krooni kapitali . " Ma olen tagasihoidlik , mul ei ole ilusat suurt autot ega maja , " ütleb Auli heas eesti keeles . " Finantsteenuste müük on raske töö . Ehitusfirma EMV turuletoomine võttis terve aasta . Kiirelt saab rikastuda börsil mängimisega , aga sellega me ei tegele . " Auli tundub veidi pettunudki , et positsioonid börsil jäid võtmata . " Meil ei olnud võimalusi , " ütleb ta . Handelsbanken Aktorise võimalused ja pakutavate toodete nimekiri on hoopis suuremad . Täna loobub Auli Kumpulainen Tallinna kontori jooksvast juhtimisest ja hakkab tegelema arengu küsimustega ning firma laiendamisega kogu Balti turule . Soome suurimale ajalehele Helsinkin Sanomat on Auli öelnud , et Eestis on põnev . Siin sünnib asju , mida Soomes enam ei toimu . " Eesti kapitaliturgude areng on nagu minu karjäär , " väidab Auli . Eesti ajakirjanikule ütleb ta : " Eesti ettevõtted on nõrgad : nad on väiksed , nende eksport ja rahvusvaheline haare on väga väike ja nad vajavad tohutult investeeringuid . Sellest seltskonnast on raske leida sobivaid , keda börsile tuua . " Aktoris on börsile toonud Tallinna Farmaatsiatehase ja EMV ning korraldas Tartu Õlletehase aktsiapaki müüki Soome firmale Olvi . " Ma ei ole näinud ühtegi turgu maailmas , kus ei oleks tagasilööke . Languseni on jäänud kaksteist kuni kaheksateist kuud , " pakub Bo Kragh . Aga kriis võib tulla ka kiiremini . Kui siseturg säilib ja välisinvestorite huvi seda toetab , siis võib tagasilöök olla suhteliselt väike , sõltuvalt <arv>. aasta majandusnäitajatest ja kasumiprognoosidest . " Kui Eesti pangad suudavad Läti ja Leedu turult kasvu lõigata ning ettevõtete ekspordimahud kasvavad , siis ei pea mingit suurt tagasilööki tulema , " arvab Handelsbanken Aktorise tulevane tegevdirektor Ruth Laatre . " Turu kõikumine <arv>-<arv> protsendi piires on normaalne . " Handelsbankeni tulekuga on Soomes ja Rootsis huvi Eesti kapitali turgude vastu kasvanud . " Meile helistatakse Skandinaavia riikidest , otsitakse koostööd . Tallinnas on käinud üks Handelsbankeni <arv> miljoni dollari suurune investeerimisfond . Sellest rahast võib ka <arv>-<arv> protsenti jääda Tallinna turule . Kui välisinvestor võtab otsuse vastu kuhugi ettevõttesse investeerida , siis see summa on <arv> kuni <arv> miljonit krooni . Eelistame selgelt suuri panku ja ekportivat tööstust , " ütleb Ruth Laatre . Ta on pikk , brünett roheliste silmadega eestlanna . Mõned aastad tagasi lahkusid Auli Kumpulainen ja Ruth koos Hansa Investmentist ja tegid oma firma Aktoris . Krister Kivi Tallinna Merimetsa nakkushaigla palatid on täis kollaseid inimesi - valla on pääsenud uus tõbi . Iga päev võetakse ravile keskeltläbi kaks uut B-hepatiiti ehk viiruslikku maksapõletikku nakatunud haiget . Tavaliselt on tegu noorte vene poistega Lasnamäelt , kes on saanud nakkuse narkootikume veeni süstides . Ent ühise süstlaga moonivedelikku manustavad narkomaanid ei ole ainus riskigrupp . Tõsiselt maksa kahjustavasse B-hepatiiti võib nakatuda ka seksuaalsel teel . Ning seda viirust on kerge saada . Haigust uurinud dr Miriam Alter on tõestanud , et B-hepatiidi põhjustaja HBV kandub edasi ligikaudu sada korda ( ! ) kergemini kui AIDSi tekitav HIV-viirus . Muretud patsiendid Nakkushaigla teise korruse koridori valvab ESSi turvamees . Tema ülesanne on ohjeldada neid näost kollakaid <arv>-<arv>aastasi Lasnamäe noorukeid , kes haigusest hoolimata käratsema ja haigla eeskirju rikkuma kipuvad . Merimetsa haigla peaarst Kai Zilmeri ning osakonnajuhataja Kristi Oti sõnul on ülemeelikud patsiendid üritanud mõnelgi korral raviasutusse narkootikume sisse tuua . Ent kollatõvediagnoosi ei võta alati tõsiselt ka täiskasvanud inimesed . Kummatigi pole suremus sellesse tõppe sugugi väike . Saatuslikuks võib saada just maksavähk või -tsirroos , mis paljudel juhtudel tekib krooniliseks muutunud hepatiidi tagajärjel . <arv> haigestumist kahe kuuga Kui <arv>. aastal jäi Eestis B-hepatiiti <arv> inimest , siis <arv>. aastal oli nakatunuid juba <arv>. Käesolevaks aastaks prognoosivad Merimetsa arstid umbes poole tuhande inimese nakatumist . Riskigruppi kuuluvad prostituudid , homoseksuaalid , süstitavate narkootikumide kasutajad ja paljude seksuaalpartneritega isikud , kuid ka meditsiinitöötajad ning mõningaid raviprotseduure ( näiteks vere dialüüsimine ) vajavad inimesed . Nakatumine toimub siis , kui tilgake viirusekandja kehavedelikku ( peamiselt verd , kuid haigusetekitajat on leitud ka süljest ja isegi pisaratest ) satub teise inimese organismi . Kuna HBV viirus võib nakatada isegi siis , kui teda nädal aega kuivatatud on , eksisteerib teoreetiline võimalus saada B-hepatiit hambaarsti kabinetist või kosmeetiku juurest . Kaitse ja ravi " Kuidas ja millal ma nakatusin ? " küsib endalt Cliff Shoemaker , üks tuhandetest hepatiiti nakatunutest , kes Internetis oma lugu räägib . " Ma ei ole päris kindel ning kas sel ongi tähtsust . Tean vaid , et mul on see haigus ning ma pean sellega võitlema . " Tegu on võitlusega , mille võitmine või kaotamine sõltub suuresti inimesest enesest . Otsene hepatiidiravi nimelt puudub . Meditsiin saab organismi vaid tugevdada ja turgutada . B-hepatiiti nakatunutest sureb haiguse ägedas staadiumis umbes <arv>% patsientidest . " Me oleme kaotanud ühe haige , " ütleb dr Zilmer Merimetsa haiglast . " See oli üks <arv>aastane noormees , narkomaan . Ta süstis edasi , jäi maksakoomasse ning suri . " Põhimõtteliselt võivad inimesed , kes tunnevad , et B-hepatiit neid ohustab , end dr Zilmeri sõnul vaktsineerima minna . Merimetsa haiglas kasutatav vaktsiin maksab <arv> krooni ning kuue kuu jooksul tehakse kolm sellist süsti . Saavutatud immuunsus peaks püsima <arv> aastat . Kuid kahjuks ei taga immuunsus B-hepatiidi suhtes seda , et inimene ei nakatu maksaviiruse teistesse vormidesse . Dr Zilmer ütleb , et tulevikus hakatakse Eestis tõenäoliselt vaktsineerima B-hepatiidi vastu kõiki vastsündinuid . Hepatiidibuum ennustab AIDSilainet B-hepatiiti nakatumise laine viitab teisele , veelgi tõsisemale ohule , mis Eestit ähvardab . Arstide sõnul eelneb hepatiidipuhang sageli HIV-viirusega nakatumise plahvatuslikule tõusule . Kui otsida näiteid naaberriikidest , siis on see nii olnud Ukrainas ja Sankt-Peterburis . Mõlema viiruse kaks peamist levikuteed on samad : narkootikumide süstimine ning ebaturvaline seks . Ja B-hepatiiti nakatunute arvu suurenemine viitab sellele , et osa ühiskonnaliikmetest elab ohtlikku elu . Siiani on kõigil viirusliku maksapõletikuga Merimetsa haiglasse sattunutel olnud HIVi proov negatiivne , kuid - nagu ütleb dr Ott - on nad valmis selleks , et ühel päeval see enam nii ei ole . Ning see päev võib murettekitavalt lähedal olla . Kui siiani on Eestis tuntutud peamiselt A-hepatiiti , siis praegu massilise leviku saanud B-hepatiit on tunduvalt ohtlikum haigus . Kuidas nakkab ? Fekaal-oraalselt ( hügieenieeskirjade rikkumise läbi ) , elukondlikul teel . Sümptomid : Palavik , seedehäired . Nahk läheb kollaseks <arv> ... <arv> protsendil nakatunutest . Riskitegurid : Pesemata puuviljade või kahtlase toidu söömine , eriti lõunamaistes riikides . Suremus : Madal . Hilisemad ohud : Prognoos on hea , haiguse läbipõdenul tekib tavaliselt eluaegne immuunsus . Olukord Eestis : Viimane , joogivee kaudu nakatumise puhang oli <arv>. aastal Lääne-Virumaal Sõmerul . Praeguseks on haigestumine tunduvalt vähenenud . Kuidas nakkab : Vere kaudu , inimeselt inimesele , seksuaalsel teel . Kuid B-hepatiiti on saadud ka hambaarsti juures . Sümptomid : Väsimus , ebamäärane kõhuvalu , sageli sümptomid puuduvad . Nahk läheb kollaseks ainult <arv> protsendil nakatunutest . Riskitegurid : Narkootikumide veeni süstimine , kaitsevahenditeta seks , mõningad meditsiinilised protseduurid . Suremus : Kõrge ( <arv>% ) . Hilisemad ohud : Suur oht haigestuda hiljem maksatsirroosi või -vähki Olukord Eestis : Viimastel kuudel on nakatumine tunduvalt suurenenud . Krister Kivi <arv> tõika ansambli kohta , kes <arv>. aprillil sai veerand sajandit vanaks - Nad alustasid aastal <arv>. - Ning nad oleksid äärepealt hakanud esinema Kikerpillide nime all . - Aga sellest nimest tuli telemaja dirigent Kustas Kikerpuu tungival nõudmisel loobuda . - Kukerpillide nime ja logo mõtles välja kauaaegne kunstnik Heino Mikiver , kes oli enne olnud ristiisaks sellistele bändidele , nagu Peoleo ja Targa Rehealune . - Tõsi , keegi ei tea , mis asi see kukerpill on . - Kesktelevisoonis väideti ükskord , et Kukerpillide nimi tähendab eesti keeles punaseid kukkesid ( krasnõje petuhi ) . - Nojah . Aastate jooksul on nendega koos laulnud Ivo Linna ... - ja Kaarel Kilvet ... - nagu ka Ervin Abel . - Aga ainsaks naiseks , kes Kukerpillide koosseisus esinenud , jääb ilmselt Silvi Vrait . - Nad nimetavad end meeleldi orkestriks . - Ning neid kutsutakse kukriteks . - On öelnud , et nad on iiri ansambli The Dubliners moodi . - Kukerpillide laulud on sageli täis vürtsikaid kahemõttelisusi ja rahvalikku otsekohesust . Lorilaulude rehabiliteerimiseks on nad ära teinud kõva töö . - See töö on enamasti toimunud arhiivides ja raamatukogudes , rahvalaulupärimust läbi vaadates - Aga - ja see on muusikamaailmas päris haruldane - Kukerpilli koosseisu on alati kuulunud kõrgharidusega inimesed . - Kusjuures see haridus pole olnud muusika-alane . Ühe laulu alguses kombineerisid kukrid kitarri tuubaga ( enam küll nii ei julgeks , ütlevad nad ) ning kord , ühel lindistamisel , kopsisid nad saatemuusikaks telemaja koridorist võetud tugitooli põhja peale . - See pidi olema suur trumm . - Neil ON juuksed ja habe . - Esimese teleesinemise eel aastal <arv>. öeldi neile , et enne eetrisse ei pääse , kui kõigi habemed ja juuksed on ümbriku sees reklaamfilmi juhi Peedu Ojamaa laual . - Tegelikult kogusid nad juuksed kukla peale ja kleepisid sinna kinni . - Ning nad on leiutanud füüsikalise suuruse " habemejõud " ( HJ ) . " Kas mõistab silelõug , see veider inimtõug , et habemes just peitub mehe jõud ? " küsitakse ühes Kukerpillide laulus . - Muusikainimeste keskel peetakse neid " isadeks " . - Sest ükskord tabas üht kukritest Soomes astmaatakk , aga esinemine ei jäänud ära . - Ning kord sõid Toomas Kõrvits ja Olavi Pihlamägi Schwerini linnapea vastuvõtul toorest hakkliha ja said meeletu mürgistuse , mis kestis kolm ööpäeva . Aga kontserdid toimusid . Kõrvits oli rivis , ehkki võibolla pisut kaamema näoga kui tavaliselt . - Lisaks ohtratele esinemistele Eestis võtsid nad välisreise ette juba nõukogude ajal. Ohtralt . Kaugeimad punktid olid Mehhiko ja Jaapan . - Sellepärast oletati : ilmselt on neil sidemed organitega . - Tegelikult on nad lihtsalt olnud paindlikud ja sobitanud enda repertuaari kasvõi india rahvalaule . - Ainult NSVLi hümni esitamisest on nad pääsenud , tõestades viimasel hetkel Moskva asjameestele , et see oleks lihtsalt koomiline ega midagi muud . - Nad on esinenud Leonid Brezhnevile , Fidel Castrole ja Urho Kaleva Kekkonenile . - Brezhnev oli end peitnud kuhugi tagumisele rõdule turvameeste sekka , aga Kekkoneni tool oli tõstetud otse lava ette . Kekkonen lõi kätega takti ja rõõmustas väga , kui " Porilaste marss " tuli . - Kukerpillide laulust " Isa , ära joo purju ennast " sai aga joodikute hümn . - Süldipidudel esinedes teatasid kukrid tihti , et kui üks inimene on purjus , siis me seda lugu ei mängi . - Neile endile , muide , sobib kõige enam viski . Vähemalt viimasel ajal. - Nõukogude ajal olid Kukerpillid esimene bänd , kellele esinemise eest normaalselt maksma hakati . Enne nende tulekut oli ametlik lavaleminekutasu rubla või kaks . - Aga eelmisel aastal selgitas Liivimaa Kuller ajakirjandusliku eksperimendi käigus välja , et Kukerpillid oleksid peoõhtul nõus mängima kõigest <arv> krooni eest . - See on sama hinnatase selliste kollektiividega , nagu " Evelin Samuel &amp; Easy " ning " Arabella &amp; Estin " . - Lihtsalt häbiväärne ! - Nojah , mullu andsid Kukerpillid nagunii kolmteist kontserti tasuta . - Võibolla teenivad nad niigi piisavalt . Soliidsed arhitektid ja sisearhitektid , nagu nad on . - Bändisisesed aunimetused aastal <arv> : Ike Volkov - direktor , Toomas Kõrvits - kunstiline juht , Vello Toomemets - viiuliosakonna juhataja , Arne Haasma - akordioniosakonna kontsertmeister . - Kõige sügavam mõõn Kukerpillide tegevuses oli aasta aega tagasi , kui bändiga aastakümneid koos olnud Taivo Linna pärast ühte esinemist ajurabanduse sai ning suri . - Siis mõtlesid nad tõepoolest laialiminemise peale . - Aga paljudele eesti inimestele ( kui just murdeealised välja arvata ) meeldib jätkuvalt Kukerpillide kantrimaiguline muusika . - Eriti hea vastuvõtt on tavaliselt olnud Jõhvis ja Toilas . - Neid armastatakse , julgen ma väita . - Isegi muusikainimene Priit Kuulberg , keda paljud ansamblid kardavad ja kes võib kuulu järgi vä- ga kehvasti öelda , on aidanud neid mitmel lindistamisel . Lugupidamine on vastastikune . - Kümmekond päeva tagasi andsid Kukerpillid välja originaallindistusi sisaldava kahekordse laserplaadi " Veel kord " , topelt helikassetid ning Kukerpillide lauliku . - Ning nad mängivad edasi . Enda rõõmuks , nagu alati . - Pole põhjust pille kotti panna . Pekka Erelt Venemaa Tallinna saatkonda remondib " must " tööjõud , väidab Poola ajaleht Wieczór wybrzeza . Pool aastat tagasi sõlmis katusepanija Henryk Poolas töölepingu restauraatorfirmaga PKZ . Tallinnas hästi tuntud firma remondib Vene saatkonna maju Pikal ja Laial tänaval . Henrykule lubati kuus <arv> dollarit , millega ta oli väga rahul . " Rõõmustasin nagu väike laps , " ütleb mees ise . Ärasõidupäeval pani ta selga ülikonna - ikkagi välisreis . Gdanski raudteejaamas tabas teda aga ebameeldiv üllatus . Loodetud bussi asemel ootas ees pirukakäru meenutav sõiduriist . Järgnes <arv> tundi piinarikast sõitu , sest viie inimese sõidukisse suruti kaheksa meest . Istekohapuudus lahendati lihtsalt - autojuht seadis paagile lauajupi . Henryku esimene mulje Tallinnast oli äärelinna majutuskoha linadeta voodi . Hommikul toast välja astudes mõistis ta , et on sattunud " põrgusse " . Koridor haises jubedalt ja seal keksis ringi karkudega mees . " Keset linna pidime näitama oma passe , " meenutab Henryk uut šokki . Et ehitusele pääseda , tuli ületada riigipiir ! Nii sai ta teada , et töökohaks on Venemaa saatkond . Henryku sõnul ei järgitud ehitusel ohutus- ja hügieeninõudeid . Kuu hiljem öeldi mehele , et ta peab paariks päevaks koju sõitma . Selgus , et ta viibib Eestis turistina ! Kuna turistist Poola kodanik ei tohi Eestis olla üle <arv> päeva , tuli kord kuus kodumaale sõita . Piiriületustempel passis , siis võis jälle kuuks ajaks Tallinna tööle tulla . " Eestlased ei teadnud meie töölepingutest midagi , " jutustab Henryk , kes töötas Tallinnas mullu juulist kuni jaanuarini <arv>. Lubatud <arv> dollarit kuus jäi unistuseks . Palka maksti vaid kahel korral . PKZ lohutas , et kui venelased tellimuse eest tasuvad , saavad raha nemadki . Lõpuks ütlesid Henryku närvid üles ja ta ostis oma raha eest pileti koju . Raha on siiani saamata . Ta saadab kirju PKZsse ja Poola tööinspektsiooni . Kuu aja eest pöördus meeleheitel mees ka Eesti saatkonda Varssavis . Kuna diplomaatide töö pole palga väljanõudmine , ei saadud Henrykut aidata . Ajalehe Wieczór wybrzeza korrespondentidega keeldus PKZ Gdanski filiaali direktor Jacek Czajkowski rääkimast . Gdanski raudteejaamas aga ootab tuttav auto järgmisi lihtsameelseid , keda Tallinna viia . " Poolakad elasid Pirital Vene sõjaväe kasarmus , " jutustab saatkonnas remonditöid teinud eestlane EEle . Henryku kirjeldatud kohutavate elamistingimuste üle ta muigab : " Ei olnud nii räpane ühti . " Tema sõnul kehtis umbes <arv> poolakal karm kord . Kes viinalõhnaga vahele jäi , saadeti koju . " Poolakad olid lihtsad ja sõbralikud töömehed , " meenutab eestlane . Gdanski lehe väite kohta , justkui eestlased vihanuks poolakaid , ta vangutab üllatunult pead . Poola firma alltöövõtja EKE Ehituse töödejuhataja Eduard Norgi väitel valitsesid PKZs sisetülid : " Töömeeste ja juhtkonna vahel olid pinged vist raha pärast . Ka EKE Ehitusele on PKZ võlgu . " " See on aprillinali , " kommenteerib Wieczór wybrzeza artiklit Vene saatkonna pressiesindaja Andrei Jakušev . " Poola firma ehitab meil praegugi , kuid legaalselt . " Poola Tallinna konsuli Wieslaw Ogóreki sõnul PKZ Eesti seadusi rikkunud ei ole . Kuna tööd tehti mitte Eestis , vaid Vene saatkonnas , polnud elamis- ja töölube vaja . Eesti Varssavi konsuli Lauri Bambuse sõnul on PKZ esindaja saatkonnas käinud . Kui ta kuulis , et <arv> inimese töö- ja elamisload maksavad üle <arv> <arv> Eesti krooni , ta huvi lahtus . Wieczór wybrzeza artikkel on seadnud Eesti ja Poola diplomaadid piinlikku olukorda . Poola töölistest Eestis on loodud pilt kui mustast tööjõust ning eestlastest kui poolakaid vihkavast rahvast . Ülo Jalakas Tallinn , Vabaduse väljak <arv>/ Roosikrantsi <arv> Toit Teenindus Õhkkond Interjöör Lihavõttepühad tähendavad Suure Paastu lõppemist . Iseasi , kui paljud meist kirikukalendri järgi toituvad . Mis loomulikult ei takista restorane ekstramenüüsid välja pakkumast . Kasvõi sääraseid , mis kehtivad ainult kahel päeval . Pealinna kallimaid restorane Roosikrantsi asub Kaarli kirikust sajakonna meetri kaugusel . Suure Reede õhtul kogunes sinna tõeliselt rahvusvaheline seltskond : laudkond välissaatkondade esindajaid , lapsega uusvenelaste pere , restorani belglannast omanik sõpradega , mõned soome turistid . Restoranimiljööd oli püütud pühadehõngulisemaks teha munakoori ( mõnel neist isegi linnuvabriku sinised templid küljel paistmas ) ja kollaseid ersatstibusid ühele lauale kuhjates . Meeldiva üllatusena toodi esimese käiguna lauale napsiklaasidesse asetatud munakoore sees kalamarjaga kaunistatud kalasuflee . " Maja poolt , " teatas rõõmsameelne teenindaja . Eelroogadest tellis Jalaka pere lihavõtte ekstramenüüst krevetid ja kanatiivad rokfoori kastmega kevadpühapesas ( <arv>.- ) ja intrigeeriva nimetusega " Naeratava kalasupi kana aroomiga " ( <arv>.- ) . Pere kõige pisemale , kes pühade puhul samuti restorani kaasa sai võetud , pakuti eraldi laste einet ( <arv>.- ) . See koosnes suurest kuhjast krõbedatest friikartulitest ( teate küll , kõigi lapsevanemate needus , mille tõttu teie järeltulija teid vähemalt kord kuus McDonald' sisse lohistab , kuigi te nimetatud söömakohta silmaotsaski ei salli ) , kolmest viinerist ja kolme sorti värskest salatist . Siit moraal : lapsevanem , vii oma laps restorani ! <arv> krooni eest ei paku niisugust esteetilist ja pisutki tervislikkusele orienteeritud kiirtoitu ükski burgerla . Pealegi ei teenindata sinu järeltulijat täieõigusliku kliendina küll üheski donaldsis . Roosikrantsi kelneril jätkus viitsimist kolmeaastase kliendi kõigile naeratustele ja kontaktiotsingutele vastata , isegi huvi tunda , kas laps eelistab kartulite juurde ketšupit või majoneesi . Kalasupist vaatas vastu meie endise peaministri keedetud nimekaim , kes ilmselt vihjena uue valitsuse moodustamisele oli jäetud sõrgade ja sabata . Muidu oli supp tihke ja muhedalt püreejas suure hulga kala ja krevetitükikestega . Kanatiivad hiidkrevettidega olid paigutatud mitmevärvilisest pastast " punutud " pessa . Suur ports võinuks lausa pearoa mõõdu välja kannatada . Algselt tundus kanaliha pisut raskepäraselt vürtsikana , kuid peale rokfoori kastmes veeretamist maitse tasakaalustus . Pearoa , vuti krevetihomaaride ja hautatud juurviljaspagettidega ( <arv>.- ) , tõi lauale peakokk isiklikult . Kõigepealt hoiatatati aktsendiga eesti keeles , et taldrik on tuline , siis küsiti viisakalt , kas külaline inglise keelt valdab , mispeale järgnes peakoka ingliskeelne selgitus vuti söömiseks . ( Vahemärkusena pean sellepärast ütlema , et mulle on arusaamatuks jäänud , kuidas on Eesti Vabariigi toitlustusasutustes siiski võimalik töötada välismaalastel , kes riigikeelt ei oska . Kas keeleamet ei peaks selgitama ? ) Selgus , et tibatillukesel linnukesel , kes singitükist rõngal kesk suurt taldrikut troonis , pole sees ühtki luud peale koiva ja tiivakontide . Vutti täitis maitserohelisega värskendatud kreveti ja homaariliha mass . Tema prepareerimine oli elamus omaette . Vuti selja tagant piilus taldrikult taas dekoratiivne vähk . Linnukese all oleva singirulli sisse oli peidetud vutimuna . Teine põhiroog , seafilee " President " ( <arv>.- ) kujutas endast suurt taldrikutäit fileetükke , mis kaetud briijuustuga ja kaunistatud krõbedate kartulikroketitega . Vürtsikas kreemikaste ja porgandipüree tegid roast tõsise teomehekõhutäie , mille söömine tõepoolest eelnevat paastumist eeldanuks . Liha võinuks olla valmistatud pisut " särtsakamalt " , maitseerksust jäi nagu väheks . Lihvaõttemeeleolu oli püütud luua ka magustoiduga . Vanilje " Bavarois'iga " täidetud munatrio ( <arv>.- ) oli pistetud pardikujulisse punutud korvikesse . Silmailu ja fantaasia poolest pakkus roog lisaks maitseelamusele ka vaatamiselamuse . Vaniljevaht oli taas munakoore sees , virsikupoolik munakollast imiteerivalt keskele pistetud . Maiuse eeliseks oli tema õhulisus ja mahedus : ilmselt oli arvestatud , et pärast suurekaliibrilisi põhiroogi midagi raskemat enam sisse ei lähekski . Hinnete lugemise õpetus ***** Oivaline **** Meeldiv *** Talutav kehv * Kohutav Elena Natale Märtsi algul toimus Viru hotelli konverentsisaalis Itaalia kaubandusesinduse teine veinidessant Eestisse . Pakuti nii head kui paremat . Eelmisel aastal pakkusid itaallased oma veini hotellis Olümpia ning nad loodavad teha üritusest iga-aastase kultuurisündmuse . Eesmärk on muidugi itaalia veinide ja toitude lähendamine eesti inimesele . Osales kaksteist veinitootjat Piemontest Sitsiiliani välja . Meeleolu oli väga lahe , sest veinirahvas oli enne Tallinna tulekut juba kolm päeva Helsingis veinimessi pidanud , nii et ainult kange vein hoidis väsinud veinirändureid laua alla varisemast . Itaalia on maailma suurim veinitootja , kuid joob oma veini enamasti ise ära - eksport on suhteliselt tagasihoidlik . See asjaolu on aga hoidnud veini hinna üsna madala . Veini levik toimub eeskätt itaalia restoranide kaudu - sest itaalia toit vastab <arv>ndate aastate maitsele , see on tervislik ja maitserohke ning samas lihtne - ilma asjatu peenutsemiseta . Põhiained on , teadagi , pastad , oliivid ja tomat . Lihtsus ja maitseküllasus käib ka itaalia veinide kohta . Antiikajal kutsuti Itaaliat nimega Oinotria - see on Veinimaa . Itaalia pinnas ja kliima on veini tegemiseks eriti soodne - päikest jätkub kogu kasvuperioodi . . Veinitootmine on Itaalias ikka veel suuresti pereäri - inimesed teevad veine neile , keda nad tunnevad , ja kõigepealt muidugi iseendale ja oma perele . Siiski on tekkinud ka mõned suurtootjad , kes kõrvuti suurte pastakontsernidega töötavad ekspordi heaks . Itaallaste meelest on väga oluline kvaliteedivahe punaste ( mis on peaaegu alati head ) ja valgete veinide vahel . Mõnda erandit arvesse võtmata ( Gavi Piemontest ) on valged vähenõudlik kraam . Itaalia veinipropagandale annab hoogu ka Sassicaia ( kuulus Cabernet-vein Toskaanast ) <arv>. aastakäigu kuulutamine sel aastal Pariisis maailma parimaks veiniks . Otsus , mis prantslasi lausa šokeeris . Virus pakutud veiniannist oli üks põnevamaid Sasso toodetud vein Federico II ( <arv> ) , mis pärineb Basilicata piirkonnast Lõuna-Itaaliast Vulture vulkaani jalamilt . Laavapinnas on väga viljakas , vein tuleb tumepunane , jõulise happega ja väga vürtsikas , kuid samal ajal pehme ja mahlakas . Tanniinid lubavad veinile pikkagi arengut , kuigi itaallased ei tee veine aastakümneteks keldris hoidmiseks . Alkoholiprotsent on <arv> , kuid alkoholinüanss on hästi peidus . Kuna itaalia vein ei ole kunagi nii tehniliselt toodetud kui näiteks prantsuse oma , siis jätkub veini areng hooga nii vaadis kui pudelis . Mõni aasta pärast veini sündi on kindlasti protsent või paar alkoholi juurde tulnud . Selle piirkonna tagasihoidlikumad veinidki paistavad silma jõulise karakteri ja kõrge alkoholisisaldusega , nii et neid kasutatakse lahjade ja igavate veinide parandamiseks . Eesti poodides hakkaks Federico II maksma umbes <arv> krooni , kuid , võrreldes teistega , ütleksin , et see on omas kvaliteediklassis üks parema hinnaga pudeleid . Sitsiilia veinitoodang on suur , kuid välisilmas üsna tundmatu . Kuulus nimi , mida maitsta tasuks , on Duca Enrico . Seekord oli meile proovida toodud aga kohalikku sidrunilikööri Limongello . Sitsiilia on kuulus oma sidrunite poolest , mis on üsna magusad . Tulemuseks on tugeva happega jook , millel peaaegu puudub kodumaiste likööride läägus , see on värske ja maitserohke . Limongellot tarvitatakse külmalt nagu vodkat ja enamasti digestiivina , st pärast sööki . Viimasel ajal on puhkenud lausa Limongello-buum . Itaalia restoranide kaudu on see muutunud eriti moodsaks Inglismaal , samuti ka Helsingis . Itaallased peavad Eesti turu hõlvamist tähtsaks . ( Eelmise aasta Itaalia veinipäeva tulemusena on meie riiuleil juba mõnda aega Bersano ja Cantina Casteggio veinid . ) Eestlasi on küll vähe , aga nad joovad palju ning viimasel ajal järjest rohkem veini . Pealegi on Eesti heaks sillapeaks itaalia veini invasioonile lõunasse ja itta . Eesti Ekspress <arv>. Millest tundis mõnu kirjanik Thomas Mann ? a. Nobeli kirjanduspreemia peale mõtlemisest b . Eesti taasiseseisvumisest c . füürerist d . paljaste poiste vaatamisest rannas <arv>. Mis teemaline uus ajaleht hakkas ilmuma Belgias ? a. eurokraatia-vastane b . katoliikluse-vastane c . pedofiiliavastase liikumise vastane d . pedofiilia-vastane <arv>. Mida võtsid muistsed saarlased kaasa meresõidule asudes ? a. noori neide b . kuivatatud ussipäid c . õlut d . valuutat <arv>. Mida maalib Jüri Arrak maaparandaja Anto Juske arvates ? a. maastikupilte b . lilli c . ebardeid d . vinte <arv>. Millise nime pani Mihkel Raud oma pojale ? a. Golem-Lawrence b . Muhv-Martin c . Kaarel-Eno d . Mihkel-Sipsik <arv>. Leka Zogu on a. Slaka avantürist seriaalist " Soe koht " b . Albaania eksiilkuningas c . Kameruni hõimujuht d . Tuva ainus kergejõustiklane <arv>. Mida eriskummalist tegi Betti Alver <arv>. augustil <arv> ? a. kurtis dr. Luigale vaimunõtrust b . rääkis päev läbi regivärsis c . tegi Heiti Talvikule abieluettepaneku d . paugutas revolvrist mütsi ja portfelli pihta <arv>. Kuidas on populaarse koguperefilmi pealkiri Viljandi kino Rubiin kuulutusemaalija arvates ? a. " <arv> dalmaatslast " b . " <arv> talmatsi koera " c . " <arv> talumatsi koera " d . " Uolt Tisni <arv> talmatsia koera " <arv>. Mis on <arv>. aastal välja saadetava kosmosejaama Champollion eesmärgiks ? a. püüda kinni mõni UFO b . laskuda Wirtaneni komeedi tuumale c . mõõta Päikese sisemuse temperatuuri d . viia kosmosesse muu hulgas ka Eesti lipp ja Lennart Meri kõnede kogumik <arv>. Mis on pildil ? a. püstine lõpmatuse sümbol b . S-täht ajalehe Sakala päismikust c . dollari sümbol möödunud sajandist d . Magnus Eduard Jakobsoni töö Vastused on järgmisel leheküljel ... Pildid on trükitud ainult Eesti Ekspressis ... : - ) Õiged vastused : <arv>d , <arv>d , <arv>b , <arv>c , <arv>c , <arv>b , <arv>d , <arv>b , <arv>b , <arv>bd Meelis Metuusala *Artikli autor on Kranaadi värske krimireporter , kes tutvustab meid Eesti tähtsamate grupeeringute siseeluga ja hirmutöödega öises Tallinnas . ( Tallinn , KRANAAT ) . <arv>. aprilli hilisõhtul leiti linnavalitsusele kuuluva Lagle talu ruumidest <arv> laipa . Ühtmoodi tumedatesse ülikondadesse ja valgetesse särkidesse riietatud kirevate lipsudega mehed olid elust lahkunud , võttes sisse surmava annuse Vana Tallinnat . Maja ees olid korrapäraselt rivistatud <arv> tumedat Mercedes-Benz tüüpi sõiduautot . Naabrite sõnul käisid enamikus vanemas keskeas mehed selles majas koos juba mitmendat aastat . Otsustades talust leitud dokumentide järgi , olid nende leivateenimisallikaks kinnisvaratehingud ja mitmesugused keerulised erastamisprotseduurid . Ka on põhjust arvata , et mõned kollektiivse suitsiidi osalised olid kõrged riigiametnikud . Seletamatule tragöödiale heidab esimest valgust ETV arhiivist Indrek Treufeldi ja Sulev Valneri leitud videolint , millel on äratuntav üks tapetutest . <arv>. aasta algusest pärit salvestusel räägib ta fanaatilisel toonil , kuid kummaliselt äraoleva pilguga sotsiaalsest turumajandusest ja nimetab Otseliini vaatajaile esindatava usuorganisatsiooni nime , milleks on Koonderakond . " Koonderakonna tegevusest on teateid tulnud varemgi , " ütles Kranaadile usuasjade talituse pressiesindaja . " Viimasel ajal levitasid selle sekti liikmed mitmel pool lendlehti , milles rääkisid , et sotsiaalsesse turumajandusse üleminekul on ka alternatiivseid vorme . " Koonderakondlaste rünnakuid eriti noortele kinnitavad ka mitu juhtivat psühholoogi ja psühhiaatrit . Mitmes Tallina gümnaasiumis käisid usulahu misjonärid n.-ö. tunde andmas , mille tagajärjel kool kaotas mitmeid edukaid õpilasi , kes viidi Lagle tallu . Lühikeses hüvastijätukirjas , mis oli veekindla värviga kirjutatud talu kuulsale , juba August Mälgu rajatud tenniseväljakule , teatab sekt , et on avastanud tee sotsiaalsesse turumajandusse ja uude ühiskonda , kus erastatavat vara jätkub piiramatult kõigile . Politsei tegeleb ohvrite identifitseerimisega . Reformierakond avaldab lahkunute omastele kaastunnet . Mando Kõlvik , Kraepress Keeleametnikud on kindlaks teinud uusi keeleseaduse rikkumisi Eesti Televisioonis . Pärast esimesi hoiatusi varustati subtiitritega nii venekeelsed uudised , loodussaated kui aeroobika . Esialgu tekkis küll raskusi mitmete putukakeelte spetsialistide leidmisega , kuid kehakeele tõlk võimlemise ja spordisaadete jaoks leiti siit samast , Eesti Televisiooni ruumidest . Seni kohvikus töötanud Emma L. ei soovi , et ta perekonnanimi ära trükitaks . " Viimakf endifed kolleegid panevad veel pahakf , et näe , uhkekf läinud , kõrgele kohale faanud . " Puhta Emakeele Eriti Kõrge Komisjoni liikmete arvates pole Emma L. selle ametikoha jaoks sobiv . " Kuigi ta valdab väga hästi keha keelt , ei saa me halva diktsiooni tõttu Emma L. nimetamisega nõustuda " , teatas komisjoni esimees Valdur Tamm . Teine rikkumine puudutab aga ETV direktorit Hagi Šeini isiklikult . Valdur Tamm selgitab : " Me oleme läbi vaadanud ETV kirjaliku asjaajamise . Dokumente läbib punase niidina Hagi Šeini nimi ja allkiri . See on lubamatu ! Eesti keeles sellist nime ei ole , vaadake millisest sõnaraamatust tahate ! Vähemalt riigile kuuluvates ettevõtetes peaks emakeele puhtus tõusma esmase nõudena kõikide töötajate pääde kohale lõkkele ! Hagi Šein , kui see üldse on tema tõeline nimi , peab oma nime muutma , kui ta sellel ametikohal jätkata soovib . " Lahkudes surub Valdur Tamm mul kätt ja lausub madala häälega : " Sõida tasa üle silla . " Voldemar Kolga Inimene on nõrk olend ja tema seosed selle maailmaga võivad kergesti katkeda . Nii läks <arv> inimesega lihavõttepühade eel San Diego lähedal Californias asuvas luksusvillas . Kuidas võis see tragöödia juhtuda ? Mis ajen dab inimest ise lõpetama oma elu ? Kõige lihtsam on neid nimetada usuhulludeks , nagu seda teeb isegi ajakirjandus . Ei ole ju ime , kui mõni hull lõpetab oma elu . Hulluks võib nimetada vaimselt haiget inimest , kes ei tea , mida teeb , või tema teadmine enda te gu dest on ebaadekvaatne . Tänaseks on selgunud , et Californias endalt elu võtnud inimesed teadsid täpselt , mida nad teevad . Ei saa nimetada hulludeks inimesi , kes teenisid raha Interneti kodulehekülgede kujundamise ja autode müümisega . Üks poloklubi omanik oli väga rahul nende tehtud koduleheküljega . Profes sio naalne on ka nende endi kodu lehekülg " Taevavärav " ( Heaven's Gate ) . Enne surmaminekut käisid kõik <arv> restoranis söömas , kus olid väga rahulikud ja rõõmsad . Vähemalt nii väidab restorani omanik . Iga surnukeha juurest on leitud täpne ettekirjutus , kuidas võtta endalt elu ( mürki oli võimalik segada vastavalt maitsele kas alkoholi või õunamahlaga ) . Nad olid korralikus vormiriietuses , uutes ühesugustes sportjalatsites . Kõik surnud olid ühes asendis , kaetud ühesuguse tekiga . Maja oli piinlikult korras . Sellise korra saavutamiseks oli enesetapp organiseeritud etapi viisilisena . Alguses tapsid end esimesed <arv> , teised koristasid nende järelt , panid nad õigesse poosi ; siis tuli kord järgmise <arv> kätte jne. Politsei töö kergenda miseks olid enda kõrvale jäetud identifikatsioonikaardid või juhi load . On raske ette kujutada , et vaimselt haige oleks võimeline nii plaanipäraseks tegevuseks . As ja de sellise korraldamisega ei saaks ilmselt hakkama ka paljud terved inimesed . Tundub , et suurt tähelepanu pühendati sellele , mil line näeb surnu välja ( " Tullakse ju mind pärast surma filmima ! " ) . Kultuse teenrid Juhuse läbi olen paar aastat tagasi avaldanud Eesti Ekspressis artikli " Kuulekus " maailma suurimast massienesetapust , mis leidis aset <arv> Guyanas . Seal võttis " messias " Jim Jonesi korraldusel mür ki üle <arv> ususekti liikme . Nad olid samuti igati normaalsed amee riklased . Massienesetappe juhtub isegi sellises vägagi tsivi liseeritud riigis nagu Šveits , kus paar aastat tagasi võtsid endalt elu <arv> Päikesetempli ordu liiget . Et aru saada , mis võib toimuda massienesetapu sooritajatega , tu leb kasutusele võtta mõiste kultuslik mentaliteet ehk vaimsus ( cult mentality ) . Kultuslik mentaliteet loob eelduse massienesetapuks . See seisund ei ole võrreldav individuaalse enesetapu eelse seisun diga . Kultuslik vaimsus kujutab endast teisenenud või moondunud teadvuse vormi , mis ei välista ratsionaalse teadvuse samaaegset eksisteerimist . Inimene võib lihtsalt ära pöörata ühelt lainelt - ratsionaalselt - teisele , irratsionaal sele lainele , näiteks kultuslikule . Arvatavasti just sellised olid ka San Diegos endalt elu võtnud inimesed , sest nad elasid ka tavalise ameeriklase elu . Iga kultus on ainulaadne , aga võib mainida kahte tunnust , mis iseloomustavad kõiki ususekte . Esimese tunnusena nimetatakse suletust . Suletus on totaalne : nii psüühiline kui füüsiline . Sekti liikmed elavad oma salapärast elu . Nad on lahkunud oma perekondadest ; neist teavad vähe nende sõbrad-sugulased . Mõningaid California tra göödias hukkunuid polnud nende pered juba aastaid näinud . Psüühilisele isoleeritusele viitab ka see , et nad nimetasid end kas munkadeks või ingliteks . Füüsiline isoleeritus väljendub selles , et sekt elab eraldi muust maailmast . Et olla kaugel USAst , ehitasid <arv> ususekti liiget Guyanas oma laagri , mille nime tasid juhi auks Jonestowniks . Enne asumist viimasesse peatuspaika San Diego lähedale oli ka " Taevavärava " liikmetel oma mungakonge meenutav elukoht New Mexicos . Muide , sellega - suletusega - eristub kultuslik vaimsus religioossest teadvusest , mis ei ole suletud uuele kogemusele . Kultusliku vaimsuse teise tunnusena nimetatakse täielikku andumust oma sektile . Täielik pühendumus avaldub selles , et inimese kogu vara läheb grupi käsutusse . Andes ära kogu maise vara , saab iga liige grupilt vastu midagi sellist , mida ta " normaalsest " ühiskonnast ei saa . Sekti liige saab näiteks mingi uue elumõtte , näiteks reinkarnatsiooni idee , mis võimaldab suhtuda leebelt oma praegusesse elu-olusse . Ja loomulikult , eriline väärtus on suurepärastel omavahelistel suhetel , kus kõik on õed ja vennad . Ühesõnaga , sektis olek tundub olevat vaimselt väärtuslik , edasiviiv asi . Paraku see ainult paistab nii , tegelikult lõpevad asjad halvasti . Siiski on kultusliku vaimsuse teke ainult enesetapu eelduseks ega pruugi alati selleni viia . Kultuse sotsiaalne tagamaa Maailmas käib äge võitlus inimhingede pärast , võideldakse nii oma ideede levitamise kui ka raha nimel . Et inimesi oma võrku tõmmata , hägustatakse piire reaalsuse ja kujutluste , väljamõeldise vahel . On tekkinud virtuaalsed reaalsused , mis on paljudele inimestele reaalsemad päris reaalsusest . Piiride kadumine on kaasaegse ühiskonna üks olulisemaid tunnuseid . Enesetapp saab samuti võimalikuks , kui kaotada piir elu ja surma vahel . California enesetapu sooritajad uskusid siiralt reinkarnatsiooni . Surelik keha oli nende jaoks ajutiseks konteineriks hingele . Konteinerist lahkumine ei olnud mingi probleem ja seetõttu ei olnud probleem ka enesetapp . Teiseks tahab kaasaegne , teadusest immutatud inimene teada , kas reinkarnatsioon on tõene . Reinkarnatsiooni reaalsusest teatas " Taevavärava " sektile karismaatiline õpetaja Do , kes esindas evolutsiooni kõrgemat taset , so . jumalariiki . Paarkümmend aastat tagasi oli ta jumalariigi esindajana asunud neljakümneaastase mehe - endise muusikaõpetaja Marshall Applewhite'i kehasse . <arv>aastane guru Marshall Applewhite jättis teleekraanil igati inimliku inimese mulje , tegelikult oli ta aga massienesetapu initsiaator . Applewhite oli lasknud end muide kastreerida , nagu mõned teisedki sektiliikmed , kuna suguorganeid ei ole taevases elus vaja . Kolmandaks tahab kaasaegne inimene olla kõiges moodne , ka enesetapu sooritamise põhjendamises . Nimelt ajastati enesetapp ajale , kus Hale Boppi komeet oli kõige lähemal planeedile Maa . Tänu komeedi ilmumisele sai võimalikuks " teaduslikult " realiseerida oma kinnisidee . Komeedi tagant pidi tulema kosmoselaevja viima sekti liikmed taevariiki , kuna nad on lõpetanud oma inimliku evolutsiooni astme ( human evolutionary level ) . Seda jaburust võib lugeda nende koduleheküljelt . Internetist võib leida ka sekti raamatu " Taevavärav - kuidas ja millal sinna siseneda " , kus kakskümmend sektiliiget jagavad oma teadmisi . Muide , sekti liikmed ei ole avaldanud oma nimesid , vaid esinevad selliste tähekombinatsioonide all nagu Jwnody , Smmody , Glwnody , Tddody jne. Nime lõpp -ody võib tulla sõnast body ( keha ) või nobody ( mitte keegi ) . Neljandaks , filmimaailm teeb kõik selleks , et inimene hakkaks tõsiselt uskuma kõikvõimalikesse vaimudesse , hauatagusesse ellu , rännakutesse läbi aegade , kosmosesõdadesse , UFOdesse . Nii oli sekti liikmetel täpne pilt mingitest UFOlastest , kes võtavad nad kaasa kõrgemale eluastmele ehk paradiisi . Selline UFO-nägu oli ka Do laual , selle kujutus vastas täpselt filmides nähtule . Kohutava saatuse irooniana mängis ühe hukkunu õde " Star Trekis " . Ja mis veelgi fantastilisem : ta osaleb filmi tegemises Hale Boppi komeedist , mis viis ära ta venna . Veelgi hullem : ta aktsepteeris igati oma venna vaba tahte avaldust ega nutnud teda taga . Vähemalt sellist muljet püüdis ta jätta teleekraanil . On ju iga ameeriklane vaba oma otsustes ! Elavate suhtumine Just ellujäänutele on see lugu oluline , kuna tuleb vastata põhiküsimusele : kas oli tegemist vaba tahte avaldusega või teadvuse manipuleerimisega , kellegi tahte pealesurumisega . Sellele küsimusele otsis viimasel nädalal aktiivselt vastust CNN . Tipuks oli Larry Kingi otsesaade , kus osalesid kõik , kes võisid kasvõi natuke avada juhtunu tagamaid , alates Interneti kodulehekülgede tellijast , politseinikest , sekti endistest liikmetest , sugulastest , villaomanikust ning lõpetades California kuberneriga , kes rääkis traditsiooniliste väärtuste kriisist . Kuberneri jutt oli väga arukas , kuna juhtunu põhjuseid tulebki otsida ühiskonnas , mitte aga väärastunud üksikisikute teadvuses . Tahes-tahtmatult hakkad mõtlema sellele , kuidas töötab meie meedia . Tundub , et Eesti meedias ei olnud ususekti enesetapp mingi sündmus . Meie pidasime nagu hardalt lihavõttepühi ega lasknud end häirida mingite ameeriklaste rumalusest . Tegelik ignoreerimise põhjus on minu meelest selles , et meie meediat ei huvita inimese psüühika , kuna suudetakse kajastada ainult pealispindset käitumist - seda , mida on näha . Ei suudeta küsida , miks juhtus nii , nagu juhtus . Eriti ohtlik on analüüsi puudumine seepärast , et meedia mitte ainult ei peegelda maailma , vaid ka kujundab inimeste teadvust . Võib üles kasvada uus põlvkond inimesi , kes ei ole suutelised mõtlema , vaid ainult usuvad neile pakutavat . Selliste inimestega on võimalik kõike teha , suunata neid kuhu iganes . On rääkimatagi selge , et sellise teadvusetüübi levik ei lõpe heaga . California massienesetapp on hoiatus ka meile . Barbi Pilvre Leipzigi raamatumessiga märtsi lõpul oli ajastatud Ülo Mattheuse romaani " Kuma " ilmumine saksa keeles . Mattheuse edu välismaal pole juhuslik : tema viimane romaan " Läheb ega peatu " sai hiljuti eesti autoriteetseima romaaniauhinna : eesti romaani aastapreemia . Budismi süvenev kirjanik muutub lugejatale ja ka kriitikutele üha kättesaamatumaks . " Praegu on minu jaoks kirjandusest tähtsam eneseotsing ja eneseleidmine , " põhjendab Mattheus kirjandusest religiooni poole liikumist . Meie vestlus toimus messimelus , stendide vahel kohvikus Baltisches Café pärast raamatu presentatsiooni . Kas sulle on oluline , et sind tõlgitakse ? Kunagi tundus kirjandus ja kirjutamine mulle nii tähtis , praegu enam mitte . Kui sügavalt sa budismis sees oled ? Keeruline küsimus . Ma ei tea , kui hästi ma tunnen budistlikke tekste , aga budismi on võimalik sisse minna ka tunnetuslikult . Kui oled saanud aru budismi põhimõtetest , siis saad aru , et kõik raamatud räägivad põhiliselt ühest ja samast asjast . Miks just budism ? Sest temasse on lihtne sisse minna . Ta on väga loogiline süsteem . See on nagu mingi keele õppimine , keelest aru saades muutub sellele keelele omane maailmanägemine väga lihtsaks . Kas sul on mõni õpetaja ? Olen ida filosoofia vastu kogu aeg huvi tundnud , aga sisse viis mind sinna mu enda naine Anne , läbi praktilise õpetuse . Tema ja tema vend Sven Grünberg olid Linnart Mälli ja tema ringkondadega juba ammu kokku puutunud . Kas budismi on Eestis võimalik järgida ? See on religioosne elustiil . Ma elan selles mõttesüsteemis : hindan iga oma tegu ja mõtet sellelt seisukohalt , see tuleb iseenesest . Ma ei mõtle religioosse elu all mingit rituaalide täitmist . Rituaal on nagu pidepunkt , käsipuu sellel trepil , mida mööda sa astud . On võimalik elada ilma rituaalideta , lihtsalt olla religioosne oma vaimus . Budismis on minu teada põhimõte : mida rohkem sa loobud , seda parem . Kuidas sa saad praeguses eesti ühiskonnas , kus on avanenud nii palju uusi võimalusi , kus aktiivsus on elunorm , mitte " tahta " ? Budistliku arusaama järgi algavad inimese probleemid sellest , et ta tahab kõiksugu asju . Mida vähem ta suudab tahta , seda vähem on tal probleeme . Küsimus on sügavalt minus endas . Kuna mul oli palju probleeme , siis hakkasin endas tasakaalu otsima . Leidsin ühe õpetuse , mis aitab mind tasakaalu viia . Ma ei loobu otseselt millestki . See tuleb nagu iseenesest . Mida vähem sa esitad enda jaoks nõudmisi , seda lihtsamaks läheb elu , seda lihtsam on tasakaalus püsida . Budismi on kritiseeritud , et see on nagu loobumine elust , allaandmine . Kui elu on väga raske , on lihtsam tast loobuda . Kunagi ei ole lihtne loobuda , kiusatusi on alati . See ongi see tee , et sa üritad loobuda . Tundub , et see on jube lihtne : astud kõrvale , ei tee enam midagi , kuid see ongi selle asja juures kõige raskem . Budism toetub paljudele mõistetele , üks nendest on " kaastunde " mõiste . Kui sa elad avatuna maailmas , siis püüad mõista kõiki inimesi , neile mitte halba teha . See on väga raske . Kui sa näed karmi elu Eestis ja pead kõikidele kaasa tundma - see võib ju sind hoopis rivist välja viia ? See ei ole kaastunne tavalises mõttes , vaid kosmiline kaastunne . Sa ei saa aidata ühtegi inimest , kui ta ennast ise aidata ei taha . See ei ole aitamine , kui viskad kerjusele kümme krooni . Selleks , et teda aidata , pead sa ennast temaga siduma , ja tema peab tahtma , et sa teda aitad . Enamik inimesi ei tahagi , et neid aidatakse . Budism on õpetus ja kõik , kes tahavad , võivad tema juurde minna . Kes tahab , see läheb . Sinu kõige uuem raamat " Läheb ega peatu " põhineb " Tiibeti surnute raamatul " . Kuidas sa julgesid nii rasket alusteksti kasutada ? Ma ei läinud sellesse liiga sügavalt sisse , kuid ma lähtusin seisukohast , et kõigil on sellest tekstist mingi arusaam olemas . Tiibeti filosoofia , nagu üldse india filosoofiad , lähtub mõttest , et inimene ei ela mitte üks kord , vaid tema teadvus sünnib ümber . Vaheseisund , kus keha on surnud , aga teadvus otsib uut keha , ongi minu romaani teema . Peategelane on selles vaheelu seisundis , ta hindab oma eelmisi elusid , tema ees on valik , ta mõtleb , mis saab temast edasi . Kas usud , et romaani " Läheb ega peatu " ka tõlgitakse ? Eesti kriitikale on ta raskesti vastuvõetav , kardan , et lääne lugejale võib ta veel raskem olla . Probleem on see , et need , kes võiksid teda mõista filosoofiliselt , ei loe enam ammu kirjandust . Kes loevad kirjandust , ei saa aru selle romaani sügavamast sisust . Tahaksin kirjandust viia filosoofilisemale tasandile , kuid kardan , et kaotan lugeja . Võib-olla on mõttekam edaspidi kirjutada veel filosoofilisemal tasandil , nendele inimestele , kes seda tasandit suudavad mõista . Kuidas sa ühendad endas budismi ja poliitilise ajakirjanduse tegemise raadiojaamas Vaba Euroopa ? Probleem tekib filosoofilisel tasandil : kust läheb piir erinevate aususe mõistete vahel . Filosoofiliselt ei tohi ma olla justkui kellegi vastu vaenulik , aga ajakirjanikuna olen sunnitud alatasa kedagi kritiseerima . Kui ma teen ajakirjanikuna seda , mida minult oodatakse , siis satun konflikti oma vaimse poolega . Olen seda konflikti ka pikkamisi ületanud . Ma pole enam nii kuri kui oma kirjanduskriitilist ja ajakirjanduslikku tegevust alustades , olen läinud aina rahulikumaks ja leebemaks . Aime Hansen Kõnelus Illegaardis , saateks Peeter Volkonski segatud autorikokteil " Parfait amour " ( Täiuslik armastus ; värv : samblaroheline ) Peeter ja Tõnu Tegeled praegu uue lavastusega . Mida see endast kujutab ? Tüki nimi on " Peeter ja Tõnu " . Mängime kahekesi : mina kui Peeter ja Tõnu Oja kui Tõnu . Kirjutanud on Mart Kivastik ja lavastab Hendrik Toompere-juunior . Tükk tuleb ilmselt välja Draamateatri sildi all , aga mängima hakkame von Krahlis . Mis ei välista muidugi , et hakkame temaga ka ringi sõitma . Sest tükk on küllaltki kammerlik ; transportaabel . Kas te mängite seal iseennast ? Näitekirjanik on arvestanud meie näitlejatüpaazhe , sellepärast on nimed jäetud samaks . Isikliku eluga ei ole sellel mingit pistmist . Tükk räägib sellest , et aeg raisku ei läheks . Kõik , mis me laval toimub , teeme ainult sellepärast , et aeg raisku ei läheks - olgu see siis taldrikute pesemine või tooli ehitamine . Peeter ja Nofretete Kas ise ka mõne stsenaariumi kallal töötad ? Mõte on juba töös , vaja üks ooper kirjutada - " Nofretete " . Tegevus toimub Vanas Egiptuses . Praegu töötan libreto kallal . Kirjutan muusika ja libereto mõlemad . Tegelasi tuleb palju - rahvas on vaja ja et koor ka oleks ja ... Ooper tuleb bändiga ja Siiriga . Kas Siiri Sisaskist saabki Nofretete ? Ma praegu ei taha sellest rääkida , kes on kes . Vanemuine ei tea sellest veel midagi . Sa oled esimene , kellele ma sellest räägin . Kui lehte loevad , siis imestavad . Kes kuuluvad peategelaste galeriisse ? No need , kes tollal päriselt ka olid . Nofretete mees oli teatavasti Ehnaton . Ning seal oli niisugune tegelane nagu preester Eie . Ta oli Ehnatoni ülempreester ja meie mõistes ühtlasi välisminister . Aga tegelikult oli ta reetur . Kõik kirjad Ehnatonini jõudsid läbi tema . Nofretete sai sellele jälile . Ja sattus selle tõttu põlguse alla . Tal keelati osaleda riigi poliitilises elus . Ehnatoni on nimetatud maailma ajaloo kõige esimeseks demokraadiks . Aga tegelikult oli demokraatia ideoloog Nofretete . Ma tahaks ka , et " Nofretete " süzhee oleks ajalooliselt tõsiseltvõetav . " Aida " süzhee näiteks on täielik nonsenss . Ooperis tahan esitada oma tõlgenduse Nofretete-aegsest ajalooperioodist . See on kohutavalt huvitav aeg Vanas Egiptuses . Pealinn viidi Teebast ära ning esmakordselt kuulutati riigiusuks monoteism - päikesekummardamine . Mida tähendab Nofretete sinu jaoks ? Minu jaoks ta on ta iluideaal . Aga ta oli ka kõva poliitik . Ma tunnen Nofretetega hingesugulust . Ooperi teemaks on vabadus ja armastus . Mõtlemisvabadus - läbi armastuse . Kui lugeda vanaegiptuse armastuslüürikat , siis midagi kaunimat on raske välja mõelda . Uskumatu , millised kujundid viis tuhat aastat tagasi on vanadele egiptlastele pähe tulnud ! Kas kavatsed ka ise lavastada ? Kui mõnes tükis näitlejana kaasa teen , ei saa ma samal ajal olla lavastaja , nagu näiteks Hermaküla . Ooperi autorina mõtlen , et äkki oleks mõistlik , kui keegi teine selle lavastab . Aga ma ei ole kindel , et suudan kiusatusele vastu panna Peeter ja tšetšeenid Sinu Tšetšeenia-reisist on juba palju räägitud . Aga mis on see sisemine impulss , mis sind Tšetšeeniasse viis ? Ikka vabadus ja armastus ! Tšetšeenias olin Esindamata Rahvaste Organisatsiooni ametlik vaatleja . Peakontor Haagis kinnitas minu kandidatuuri . Kui sa tšetšeenide juurde hea tahtega lähed , siis võetakse sind samavõrd hea tahtega vastu . Me püüdsime raudselt austada tšetšeenide traditsioone . Valimised olid pandud ramadani , st paastu aega . Nemad ei keelanud meil söömist ega napsuvõtmist . Aga kuidas sa võtad , kui teised paastuvad ! Ramadan näeb ette , et süüa võib alles peale päikeseloojangut . Ning ka meie sõime alles siis , kui päike oli laskunud . Varsti on Tuvas valimised . Kavatsen sinna minna . Peeter ja poliitika Milline on sinu suhtumine EV Venemaa-poliitikasse ? Eesti Vabrariigi Vene-poliitika minu meelest täiesti puudub . Töötasin kaks aastat sel teemal . Minu ettekandeid ja nõuandeid kiideti , aga mitte ühtegi pole ellu rakendatud . Kui Venemaal on olemas ettekujutus , milline Eesti peaks olema , siis Eestil puudub ettekujutus , milline Venemaa peaks olema . Venemaa ettekujutus on , et Eesti peab olema Venemaa osa . Nad on sellega harjunud . Mis kuradi iseseisev Eesti riik ? Naahhui ! See on kirbu sitt ! Eesti suhtumine peaks olema nagu alasti kuningasse . Kes ütles , et kuningas on alasti ? See oli pisike poiss ! Mõni sinu vene-poliitika alastest ideedest ? Üks põhilisemaid asju oli see , et tegin paar aastat tagasi Narvas rokkfestivali . Selleks , et venelased hakkaksid kuulama eesti muusikat . Seni , kui nad ainult keelt õpivad , ei muutu midagi . Poliitikat tuleb teha emotsioonide kaudu ja muusika on meeletult võimas mõjuvahend ! <arv> bändi oli . Mäks , Ultima Thule , Kuldne Trio ... Bändid esinesid tasuta , ainult söögi eest . Ning iga muusik sai veel pudeli Smirnoffi . Smirnoff oli selle festivali sponsor . Siiamaani olen selle festivali eest võlgu <arv> <arv> , sest valitsus lubas raha anda , aga ei andnud . Pärast festivali rippusid kohalikud mul kaelas : " Ne zabõvaite nas , ne zabõvaite ! " Põsed tilkusid suudlustest ... Mispärast midagi sellist rohkem ei ole tehtud ? Üks minu ettepanek oli Peipsi vanausuliste plaat välja anda . Vanausulised on nõus . Aga mul ei ole raha . Pöördusin valitsuse poole . Öeldi , et on väga hea idee ja sinnapaika see jäigi Peeter ja rahvusküsimus Mida arvad veel eestlaste ja venelaste vahelistest suhetest ? Siin elavad venelased on on Euroopast haisu ninna saanud . Nad tahavad aga Euroopasse minna otse , mitte läbi Eesti . Nad pole siiamaani ära tajunud , et otse ei saa , peab omandama eesti keele ja kultuuri . Nad pole leppinud mõttega , et Eesti ei kuulu Venemaa külge . Kõige tüüpilisem näide on Viru litsid . Need räägivad puhast soome keelt ja inkat , aga eesti keelt mitte . Kuid paljud , kes on Euroopasse läinud , tulevad Eestisse tagasi . Läbi euroopa kultuuri avastavad nad äkki Eesti ! See on nagu ping-pongi efekt . Eestlased suhtuvad venelastesse üllatavalt positiivselt . Vaatamata sellele , mille kõigega on venelased hakkama saanud . Kõige kummalisem on see , et küüditatud eestlaste suhtumine venelastesse on tunduvalt positiivsem kui mitteküüditatute . Nad on näinud , kes on venelane oma kodumaal . Neil puudub igasugune venevaenulikkus . Muidugi tuleb vahet teha , millised venelased . On olemas vandid ja on olemas kultuuriinimesed . Kultuurielu Narvas , Kohtla-Järvel , Sillamäel , Kiviõlis - seda tuleb hoida , seda tuleb kaitsta ! Milline oli sinu programm sel aastal Tartu Linnavolikogusse kandideerimisel ? Minu loosungiks oli LL ehk " Linn lõbusaks ! " . Minu meelest pole igavamat kohta kui suvine Tartu . Miks on Pärnu suvepealinn ? See positsioon tuleb üle lüüa ! Emajõgi seisab täiesti kasutamata ! Tuleb näiteks rataslaev käima panna . Peeter ja Zinovjev Kuid peale poliitika , millised rollid sul veel käsil on ? Teen praegu kaasa kahes linateoses : lastefilmis " Armas härra Q " ja Hardi Volmeri " Leninis " . Esimeses mängin härra Q-d , kes on pudelimees , aga samas hoolitseb ühe väikese tüdruku eest . Lastefilmi tegemine oli päris kole - pidin liikuva rongi alt läbi ronima . Rong seisis , ja kui olin poole peal , hakkas liikuma . Vedurijuht oli muidugi informeeritud . Ära tegin ! Aga kui teisele poole jõudsin , vaatasin taha - minu jalad olid veduri ratastest <arv> sentimeetri kaugusel . Miks ma ei keeldunud sellest ohtlikust trikist ? Tahtsid ju lapsest saati näitlejaks saada , ole nüüd siis ! " Leninis " mängin Zinovjevit . Lahendasin rolli niimoodi , et poliitika poliitikaks , aga Zinovjev on armunud Inessa Armandi , kes oli ju hoopis Lenini pruut . Iga kord , kui ta midagi ütleb , vaatab ta Inessa otsa - et kas ma käitusin õigesti . Peeter ja Peeter Kuidas peegeldub vabaduse ja armastuse ideaal sinu eraelus ? Kolisin äsja uude korterisse . Seoses sellega võtan praegu kastidest raamatuid välja ja panen riiulisse . Ma ei luba seda kellelgi teisel teha . Vesta Reest Rosa Liksom . " Ühe öö ekstaas " . Tõlkinud Anu Merila . Kirjastus Huma . Tallinn , <arv>. <arv> lk. Läksin Pärnu maantee raamatupoodi , seal oli üks uus Agatha Christie ja üks uus Rosa Liksom . Kõigepealt vaatasin kaugelt . Christie kaas oli must , ei meelitand ostma . Siis võtsin Liksomi pihku . Ilus kirju kaas oli , heal paberil . Sees oli kiri , et kõik on vinge , sest miski pole mage . Mõtlesin veel , et näe , sündmus kirjanduselus . Ometi keegi julge võttis ja tõlkis ära . Ostsin ära ja läksin töö juurde . Tegin raamatu lahti kuskilt keskelt , lugesin jupi , panin kõrvale , lugesin veel jupi , panin kõrvale . Nii kolm päeva . Vahepeal mõtlesin , et kas eesti keeles ikka öeldakse et " panin meiki feissi " või et " sliipisime " . Ja siis mõtlesin , et misasi see " kolla " küll võiks olla . Pärast muidugi tuli välja , et " kool " . Tahtsin teada , kas tiinekad räägivad nii . Läksin tänavale ja küsisin . Tiinekad olid kidakeelsed ja itsitasid . Lõpuks ütlesid , et " nii me küll ei räägi " . Slängisõnastikus olid küll olemas " feiss " ja " sliipima " ja " kolla " ja " polla " . Ma olin neid lugusid enne soome keeles lugenud . See andis palju juurde . Eestikeelses soustis Rosa Liksomi moodi ütlemine ikka nii hea ei olnud kui soome keeles . Soomlastel on ju kõik üks pudru : soome ja rootsi ja inglise . Siis läks enesetunne paremaks . Lapi-lugudeni jõudes jooksis mõte juba õite vilkalt , need lood olid kohe nagu päris . Mõtlesin , et ega Rosa ole ilmaasjata neljas selles nimekirjas Mita Suomi Lukee . Hea lahe oli lugeda , sõnad lippasid ja lugu kulges . Rosa oli kirjutanud nii tihedat teksti , et ütleb viie lausega inimese kohta kõik ära . Tõlkimisel ei olnudki asi väga palju pikemaks läinud . Inimesed tapsid iseennast ja teisi , mõni inimene kadus ära . Kahju ei hakanudki , ju siis neil polnud põhjust elada . Siis oli küll kahju , kui tüdruk oli vanglas ja pärast saadeti hullukasse . Sain raamatu läbi . Pärast oli hea tunne , et oleks justkui inimese sisse vaadanud , ise seisaks aga hoopis kuskil kaugel . Maailmakodanik Liksom Milleks meile Liksom , kui Sauter juba on ? " Ühe öö ekstaas " ei ole Rosa Liksomi ropumaid raamatuid , ent ei ole ka ülileebe . Ning miks üldse peetakse Liksomit ropuks ? Roppus torkab silma . Vähem põhjalikul lugemisel ei jõua pärale , et roppus pole mitte eesmärk , vaid abinõu . Erinevalt Sauterist , kes näib ropendamiseks põhjust otsivat ning tavaliselt ilma selleta ei saagi . Rosa Liksomi tegelased räägivad keeles , mida nad tunnevad ja milles mõtlevad . " Ühe öö ekstaasi " novellide jaotus teematilistesse alagruppidesse õigustab end vaid ühel puhul , " <arv> kraadi põhjalaiust " . Lisaks inimestele on nendes lugudes kogukondlikud seadused ja tabud , mida Liksom hästi tunneb . Kusagil Põhja-Soome kolkas on ta , siis kui ta veel peamiselt Anni Ylävaara oli , inimkarja seadusi oma nahal kogenud . Eelkõige on Rosa Liksom aga maailmakodanik . Tema lugude tegelastel ei ole rahvust , õigemini ei oma rahvuse määratlemine tähtsust . Puhuti läbikõlavale soome kontekstile annab selgituse autor ise : alajaotuse " Euroopa vestibüülis " abil . Enamasti on tegelased tüübid , kelle jaoks ei eksisteeri valitsust , punaseid tulesid valgusfooris ega ajalehti . Väikeste eranditega ( " Ma läksin kulunud marmortrepist üles " ) ei ole ühiskonda olemas . On inimesed , kes söövad , magavad , joovad , reisivad , seksivad , tapavad , surevad . Liksom valdab kulgemise kunsti , õieti oskust edastada voolu , mitte millegi juhtumist . Tema novellid on elulood , inimeste mõtted ja teod . Pole kulminatsiooni ega fookust . On maailm oma lihtsuses . Liiga palju ta ei lobise . Samavõrd kui Rosa Liksom on soomalne , võiks ta olla eestlane , poolakas , prantslane , ameeriklane , musta rassi esindaja . Lood võinuksid juhtuda ükskõik kus ja Liksom kõnnib sujuvalt ühest isikust teise . Ent oskus ümber kehastuda ei mängiks end sellisena välja , kui ei oleks erakordset keelekasutust , laveerimist inimkõne erinevate tasandite vahel põhjakihi roppustest kõrgstiilini . " Ühe öö ekstaas " annab Liksomi stiilinäite , ent ei paku tema loomingu kõiki sügavusi ega tippe . Sestap oleme alles poolel teel . Kui muidugi leidub keegi , kes suudab Rosa Liksomit ehedalt tõlkida , nii et säiliks originaali nauditavus . Martin J. Palm Robert Sabbag . " Lumepimedus " . Tõlkinud ja kirjastanud RVM . Tallinn , <arv>. <arv> lk. Ameerikas on vähe unistusi , mis täituvad . Kuna narkootikumide vedu on ala , kus vend ei tunne venda , siis näib õnnestumine sellel alal vähetõenäoline . Robert Sabbag tõestab oma teoses " Lumepimedus " vastupidist . " Lumepimeduse " peategelane Zachary Swan on keskealine , juba hallineva peaga mees , kes on seni osanud elust libedalt läbi tulla . Kelmused ja kerged otsad viivad selle lucky bastard i tema esimese marihuaanasigaretini . Sealt peale algab tegevus , mida kutsutakse deal ning mis kõigi maade tolliametnikud ja muud politseivõimud valvsaks teeb . Sabbag maalib oma tõsielulistest tegelasest jõulise portree , mis kõlab nagu vene klassitsistliku kirjaniku Derzhavini ood . Swan on väga sümpaatne ja tema tegevusest ( kokaiini salakaubavedu ) saab lugeja jaoks meeldiv töö . Raamatu tagakaanel ütleb kohalik narkodiiler ( Rein ? Lauri ? ) : " Kui diileriks õpitaks koolides , kuuluks see raamat kohustusliku kirjanduse hulka . " Sabbagi pedantne viis sündmusi lahata on briljantne . Siin on narkootikumidest inspireeritud mulinat , väga elulist dialoogi ja suurepäraselt detailiseeritud dokumentaal-peatükke , mis teeksid rõõmsaks kasvõi Timesi peatoimetaja . Teos algab Swani kõrbemisega . Kuid see on ka teose lõpp . Swani lugu - reisid Kolumbiasse , kohtumised erinevate diileritega , mõne ootamatu surm , geniaalselt planeeritud operatsioonid - räägitakse meile vahetult enne tema esimest ja viimast kohtuprotsessi , mille ta loomulikult ... Odamees Gonzo Robert Sabbag on puhtakujuline gonzo-zhurnalismi esindaja . Nimetatud stiil sai alguse <arv>ndatel Ameerika kultusajakirjast Rolling Stone . Siis osutusid gonzo-pioneerideks Hunter S. Thompson ja P. J. O'Rourke ( ka Tom Wolfe sobiks siia nimistusse ) . See stiil tähendab ülisubjektiivset teksti üldjuhul räpastel ( narkootikumid , seks , joomarlus , poliitika ) teemadel . Aga gonzo-stiili eelduseks on see , et ta on vaimukas . Võtke Madis Jürgeni stiil , liitke sellele Allan Terase kogemused ning te saategi gonzo-zhurnalismi . Robert Sabbag võiks olla Neitsi tähtkujust . Tema tekst on rõhutatult detailne ja kliiniliselt täpne . Unustamata gonzo " kuldreeglit " - olla vaimukas . Raamat kokaiinist Igaühel on oma arvamus kokaiinist . Arhitekt Urmas Muru fraasi ( Anne , märts/<arv> ) ümber keerates saame teada , et " kokaiin mõjub nagu Kaukaasia " . Robert Sabbag on püüdnud oma teoses kokaiini olemust lahata mitmeti . Siin neli näidet : " Kokaiini nuuskimine on seisukohavõtt . See on nagu lendamine Pariisi hommikueinele . " ( lk <arv> ) " See , mis trippude vahel juhtub , nina ja kesknärvisüsteemi vahel , on kõikidele koka tarvitajatele , sõltumata nende majanduslikust taustast , ühine . Seal kusagil , ajude ülemistes keskustes , juhtub midagi - isik tunneb end meeldivalt . Ja selles ongi kogu küsimus . Psühhoaktiivsed orgaanilised ühendid on Emakese Looduse viis ütelda " high " . Ja see psühhoaktiivne orgaaniline ühend , mis on ütelnud juba aastasadu , oskab seda öelda paremini kui keegi teine . " ( lk <arv> ) " Kokaiinis puudub sära . See on puhtalt motoorne narkootikum . See ei mõju aistingutele , see isegi ei lae tarvitajat nagu amfetamiinid . Ei mingeid luulusid , ei aja/ruumihüppeid , ei ohutunnet , ei lõbu , ei sära . Koka on happega võrreldes sama , kui jazz rock iga . Teda peab hindama . Ta ei tule sinu juurde . " ( lk <arv> ) " ... see tugevdab rohkem kui ükski teine psühhoaktiivne aine neid jooni , mida on harjutud tõelise ameeriklasega seostama : algatusvõimet , kombeid , optimismi , tegutsemisvajadust ja võimutunnet . " ( lk <arv> ) Hoopis teise nurga alt kirjeldab kokaiini olemust kuulujutt kahest noormehest , kes ühes Tartu köögis kokaiini panid . Kui korteriomanik , üks <arv>aastane neiu , kööki tuli ja kurtma hakkas , et tal pea valutab ja paha on olla , siis poetas üks noormeestest võimalikult ükskõikselt : " What a pity , " ja tõmbas ninna järjekordse triibu . Head ninaverejooksu teilegi ! Lea Larin Urmas Alas . " Plahvatus " . Kupar , Tallinn , <arv>. <arv> lk. Urmas Alase romaan " Plahvatus " püüdleb alternatiivse reaalsuse loomise poole . Tegevus toimub aastal <arv>. Äsja on Tartu lähistel toimunud salapärane plahvatus , keegi ei tea täpselt , mis toimub . Plahvatuse hetke näinud juhuslik autojuht helistab Eesti raadiosse ja jutustab , et nägi tuumaseent ülikoolilinna kohal . Seejärel raadio vaikib ning tegevusse astuvad KGB ja Nõukogude armee . Sõjavägi piirab Tartu linna ümber ... Noor andekas füüsik Ervin peab ihuüksi KGB , Nõukogude Armee ja teab veel milliste vaenulike jõududega rinda pistes lahendama saladuse : mis siis ikkagi Tartu lähistel Liiva külas juhtus ? Kas tegemist on aatomipommi või mõne uut tüüpi tuumareaktsiooniga ? Selgub , et salapärastel asjaoludel on plahvatuse epitsentris Ervini parima sõbra Peetri suvekodu . Peeter koos perega aga on kadunud . Mitte ainult Ervin , vaid ka vaenulikud kurjuse impeeriumi teenrid kahtlustavad , et sõber Peeter ongi kurja juur , seda enam , et sõprade tandem on juba noorukieas silma torganud novaatorlike füüsika-alaste ideede poolest . Lisaks hakkab Ervini kodus käima kummitus . Tulnukad ! Ruumis rändamine ! Ei , hoopis ajas rändamine ! Kogu see maavillane action , mis Tartu tänavatel ja Toomemäel toimub , on üpriski armas . Kes siis õndsal nõukogude ajal Tartu Ülikoolis käinutest ei tunneks maailma , mis toimub/toimib Kateedri koduste seinte vahel ? Oh vennaliku teaduse tegemise õndsust ja tarku mõtteid , mis veinipudelist jõudu koguvad ! Kes ei oleks vähemalt pealt näinud õnne , kui noor andekas teadur heidab ühte kateedrijuhataja nägusa tütrega ? Siiski on raamatust õhkuv nostalgiline igatsus kadunud maailma järele , mida ei valitsenud pintsaklipslaslik sotsiopaatia või karjäärihimuliste rottide võidujooks , raamatu parim osa . Täiesti kaheldava väärtusega on " Plahvatuses " avalduv naiivne usk , nagu kubiseksid KGB ja Nõukogude armee inimlikest Ukraina külapoistest , kes vastu Moskva ja kindrali käsku on nõus koos noorte eesti teadlastega asja pisut uurima ja selle nimel elugi andma . Zhanriliselt määratluselt on Alase raamatut raske liigitada : oleks nagu katastroofromaan ( toimub ju katastroof ) , aga ei vea välja . Kogu story antakse edasi ainult ühe isiku , peategelase Ervini silmade läbi . Ei ole tunda laiade rahvamasside viha raevu ja segadust , mis on ilmtingimatud , juhul kui Emajõe Ateena lähistele kukkus tõesti pomm . Ulmekas ? Kah ei ole . Ulmeromaaniks ei saa ju teost pidada pelgalt seeõtttu , et viimasel kolmel leheküljel külastab peategelast ajarändur . Urmas Alas on valinud raske teema - lähiminevik , mis võinuks olla , kuid mida ei olnud . Või on siis see teema Urmas Alast valinud ja aasta <arv> on tema jaoks kuidagi eriti tähenduslik . Valitud zhanr - nihkega reaalsus - nõuab käsitlejalt geniaalset kontseptsiooni või lausa hulljulgust , sest lähimineviku ümberkirjutamine on tänamatu töö . Kõik ju mäletavad , mis tegelikult toimus , ja loodavad seetõttu fantaasiamaailmast leida sama lehkavat higi , pisaraid ja verist spermat , mida tegelik elu kuue aasta eest pakkus . Elu- ja kunstitõde ei maksa muidugi segi ajada , kuid häda kirjanikule , kui tema poolt loodu jääb viletsamaks ja kahvatumaks kui päriselt toimunu . Ainese nappus on see kollitav tont , mis sunnib tegema üht paratamatut ja valusat valikut : kas usaldada omaenese fantaasiamaailma geniaalsust või kirjutada paratamatult kitsaks jäävale iseenese elule ja kogemusele toetudes ? Igal juhul oleks teosel mõte olnud siis , kui see oleks ilmunud aastal <arv>. Praegu ei tee ta maailma halvemaks . Rein Helme sõjaajaloolane Vilets raamat keiser Napoleonist ja tsaar Aleksandrist Inglise kirjanik Evelyn Anthony kirjutab õigusega , et Napoleon Bonaparte'ist on kirjutatud kümneid tuhandeid raamatuid . Seejuures tuleb aga meenutada , et paraku ka tuhandete köidete kaupa täielikku rämpsu . Kahjuks kuulub just viimaste hulka Evelyn Anthony hiljuti eestindatud romaan . Autor möönab , et raamatus on kohti , kus ta on " ajaloolise täpsuse toonud ohvriks dramaatilisele efektile " , kuid samas väidab , et kui need mõned erandid välja arvata , siis on ikkagi tegemist tõestisündinud looga . Ajaloolise tõega pole pistmist Muidugi elasid ja tegutsesid raamatus kujutatud inimesed : prantslaste keiser Napoleon I ja Vene tsaar Aleksander I , ministrid Talleyrand ja Speranski , Prantsuse ja Vene väejuhid , keisrinnad Josephine , Marie-Louise ja Jelizaveta Aleksejevna , printsessid Hortense ja Jekaterina Pavlovna jpt. Paraku kohkub ajalooga pisutki tuttav lugeja kaameks , kui kohtab raamatu lehekülgedel ( mida kirjastaja haaravaiks nimetab ) karikatuure , kes kannavad neid kuulsaid nimesid . Romaani peategelene , tsaar Aleksander I , oli muidugi naiste poolt jumaldatud , kuid vanaema Katariina II soovil sõlmitud liiga varajane abielu tõi kaasa pettumuse armuelus . Tsaaril oli küll hilisemal ajal armukesi , neist tähtsaim tõepoolest Maria Narõškina , kuid kõik kaasaegsed tunnistavad , et Aleksandrit rahuldas reeglina võidukas teadmine , et see või teine daam on temasse armunud ning küps anduma . Aleksandri kujunemist fanaatiliselt usklikuks on maitsetu ja ebaõige seostada seksuaalrituaalidega paruness Juliane von Krüdeneriga . Olgu siinkohal meenutatud , et pietistist kirjanik oli oma esimese kohtumise ajal Aleksandriga <arv>. aastal juba <arv>aastane . Muidugi nõustun sellega , et suure ajastu taustal võib kirjanik lugejate lõbustamiseks fabuleerida , kuid tavaliselt tehakse seda nii , et ajalooliste tegelaste tõepäraste kujutiste kõrvale konstrueeritakse väljamõeldud tegelased , kes võivad toimida autori suva kohaselt . Meenutame näiteks kasvõi Jaan Krossi ajaloolisi romaane . Kuluks palju leheruumi , et üles lugeda ja õiendada raamatus esinevaid lihtlabaseid faktivigu . Polnud ju kindralfeldmarssal Michael-Andreas von Barclay de Tolly mingi leedulane , vaid ikka tubli baltisakslane ; ei surnud ka Talleyrand <arv>. aastal kuninga arveteõiendamise tagajärjel , vaid siiski <arv>. aastal , pururikka ja lugupeetud vanurina ; Viin ja Vilnius ( ingl k Vienna ja Vilna ) on erinevad linnad . Et tekst veelgi arusaamatum oleks , on oma õla tublisti alla pannud teose tõlkijad , kes ilmselt pole aru saanud ei raamatu sisust ega inglise keelest . Kirjastaja vabadusest ja vastutusest Muidugi on igal kirjastajal õigus ise otsustada , mida ta lugejale pakub . Majanduslikku riski kannab ta ise . Küll aga arvan , et kirjastaja peaks vastutama selle eest , et pakutav ei risustaks meie keelt ega eksitaks meie teadmisi . Lugedes tänapäeval ilmuvaid raamatud , peab sageli õhkama : kus on Looduse vastutav toimetaja H. Pürkop , kelle nimi enne sõda avaldatud raamatute tiitellehe pöördel oli absoluutseks garantiiks , et trükitu on keeleliselt laitmatu ? Praegu on aga kirjastajad pahatihti asunud lausa kuritegeliku koonerdamise teele . Loobutud on käsikirjade retsenseerimisest , toimetamisest ja kommenteerimisest . Mis oleks veel loomulikum kui ajaloolise romaani puhul enne selle tõlkimist küsida arvamust mõnelt ajaloolaselt ? Evelyn Anthony raamatust oleks aga eesti lugeja pääsenud , kui kirjastaja oleks taibanud seda enne mõnele ajaloolasele näidata . Emil Ludwigi Napoleon Napoleon on lummanud nii paljusid uurijaid , et kindlasti on kirjastajal raske otsustada , missugust teost oleks eesti lugejale kõige mõistlikum pakkuda . Nigelaks lahenduseks on osutunud saksa kirjaniku Emil Ludwigi teose uuesti avaldamine . Jättes kõrvale totaalselt vananenud keele ( O. Oleski tõlge ei kuulunud ka oma aja tasemel hiilgavamate hulka ) , mida on püütud pisut kohendada , on tegemist ka muidu eksitava raamatuga . Emil Ludwigi " Napoleon " ilmus Saksamaal <arv>. aastal ja muutus kohe bestselleriks , mida tõlgiti ka teistesse keeltesse . E. Ludwigi näol oli tegemist tuntud kirjamehega , kes saavutas iseäraliku populaarsuse ajalooliste biograafiatega . Tema sulest on ilmunud J. W. v. Goethe , O. v. Bismarcki , keiser Wilhelm II , Michelangelo , president T. Roosevelti , L. v. Beethoveni ja A. Lincolni elulood . Kõik need on hästi ja romantiliselt kirjutatud . Kuid Ludwigi kaasaegne Werner Hegemann nimetas teda juba <arv>. aastal " fantaseerijaks " ning üheks neist , kes " Napoleoni saksa rahvuskangelaseks tõstsid " . Inglise kirjanik Vincent Cronin , kes <arv>. aastal avaldas seni parima inglisekeelse ning vaieldamatult üldse ühe hiilgavamatest Napoleoni biograafiatest , on Ludwigi suhtes samuti kriitiline . Ta leiab , et üliromantiseeritud käsitlus valmis geeniusest , kes kogu elu jooksul ei arenenud ning üksnes saatusesse uskus , on tugevasti mõjutanud saksa kultuuriruumi . Ta nendib , et see Napoleon , kellest kirjutas Freud , pärines üksnes Ludwigilt ega sarnanenud üldsegi mitte tõelisele kangelasele . Ka " tänapäeva Emil Ludwigiks " hüütav populaarne saksa biograafiakirjanik Franz Herre on tegelikult oma oletatavast eeskujust kõrgemale tasemele tõusnud . Õieti seob teda Ludwigiga vaid see , et ta on kirjutanud samadest meestest . Usun , et E. Ludwigi raamatu taastrükkimisel tehtud kõige suuremaks veaks on selle avaldamine ilma igasuguse sissejuhatuse ja kommentaarideta . Muuseas olgu öeldud , et mitte kusagil mujal pole Ludwigi " Napoleon " ilmunud kahes köites . Seda ei luba tegelikult ka raamatu kompositsioon Eesti Napoleonica on soliidse ajalooga . <arv> ilmus Tartus Johann Voldemar Jannseni sulest ( ilmse mugandustõlkena saksa keelest ) romantiline jutustus " Martiniiko ja Korsika " , milles pajatatu aga kaugele ajaloolise tõe raamide taha jääb . <arv>. aastal tõlgiti eesti keelde Tartu Ülikooli professori J. Bergmanni raamat " Napoleon ja eelviimane ilmasõda . Ühe võimumehe ajalugu " . See on täiesti tõsiseltvõetav ülevaatekompilatsioon Napoleoni elu ja ajajärgu kohta . <arv>. - <arv>. ilmusid E. Ludwigi raamatu köited ja alles ligemale <arv> aastat hiljem , <arv>. aastal nõukogude ajaloolase akad. Jevgeni Tarle raamat " Napoleon " . Viimane on tõsiteaduslik marksistlik käsitlus , mille aluseks on autori pikaajalised uurimused Prantsuse Rahvusarhiivis ja hiilgav kirjanduse tundmine . Ei maksa unustada , et raamat ilmus venekeelses originaalis <arv>. aastal , mis muidugi tol ajal N Liidus valitsenud olukorra tõttu on jätnud märgatava jälje . Kuigi pean J. Tarle raamatut ( mis muide on pälvinud suure lugupidamise ka Prantsusmaal ) äärmiselt kõrgetasemeliseks uurimuseks , ei poolda ma ka selle uustrükki . Igati on aga tervitatav , et <arv>. aastal avaldas kirjastus Olion J. Tarle " Talleyrand'i " koos asjakohase saatesõnaga . Vahepealsed aastad on kaasa toonud ka mõnede Napoleoni kujutavate ilukirjanduslike teoste avaldamise . Nii A. Selinko " Desirée " ( Tallinn , Perioodika <arv> , uustrükk <arv>. a pagulasväljaandest ) kui ka T. B. Costaini " Viimne armastus " ( Tallinn , Ajaraamat , <arv> ) , M. Erichseni " Pauline Borghese . Napoleon I ilusaim õde " ( Tallinn , Monokkel , <arv> ) Sir A. Conan Doyle'i " Napoleon Bonaparte " ( Kirjastusühisus KRK <arv> , kordustrükk <arv>. a väljaandest väga hästi redigeeritud tekstiga ) kui ka W. zu Moondfeldti " Napoleoni piraat " ( Tallinn , Olion , <arv> ) avardavad tõhusalt lugeja teadmisi sellest sündmusterohkest ajajärgust . Olgugi ajaloolise tõe hulk neis raamatuis erinev , ei pretendeerigi nad teaduslikkusele , vaid on eelkõige harivaks ajaviiteks . Napoleoni tuhandete elulugude hulgast leiaks kindlasti mõnegi , mida tasuks eesti keelde tõlkida . Prantsuse juhtiva spetsialisti ja Napoleoni Instituudi direktori prof. Jean Tulard'i raamat " Napoleon ehk Müüt Lunastajast " võiks olla üks neist . Vincent Cronini " Napoleon " samuti . Need raamatud on viimastel aastakümnetel tooniandvaiks olnud . Samuti julgen arvata , et eesti lugeja , aga laiemalt kogu meie kultuur vajab ka oma panust ja Napoleoni eestikeelse originaalbiograafia kirjutamist . Saan aru , et palju odavam on tänapäevaseid tehnilisi vahendeid kasutades kordustrükkidega turg üle ujutada , kuid see ei ole lahendus . Loomulikult ei hakka keegi tänapäeval lihtsalt kodus , põlve otsas Napoleoni elulugu kirjutama . Selleks tuleb leida finantseerija . Kultuuri rahastamine pole aga selle kirjutise teema , kuigi on meie kõikide ühine mure . Igor Garšnek Kaks nädalat tagasi ilmus eesti esimene klassikalise kitarrimuusika plaat . Arusaadavalt on selle sisse mänginud Heiki Mätlik ( <arv> ) , kes on praegu meie klassikalise kitarrikooli juhtfiguur ning seda nii interpreedi kui ka pedagoogina . Praegu Eesti Muusikaakadeemias õppejõuna tegutsev Mätlik on oma teadmisi täiendanud Euroopa suuremates muusikakeskustes - Londoni Kuningliku Muusikakolledzhi ja Itaalia Viotti Instituudi meistrikursustel ning Madridi Konservatooriumis professor Jose Luis Rodrigo käe all . Plaadi esitlusel Assauwe tornis <arv>. märtsil rääkis Heiki Mätlik , et kitarrimuusikal on mõnes mõttes eriline kuulajaskond . Siin võib näha selliseid muusikasõpru-melomaane , keda me akadeemilistel kontsertidel kohtame harva , kuid kes klassikalise kitarrimuusika õhtutel , kasvõi sealsamas Assauwe tornis , moodustavad publiku püsikontingendi . See on suuresti seletatav kitarri kui muusikainstrumendi eripäraga , sest erinevalt akadeemilistest orkestripillidest ( näiteks tšellost või fagotist ) on kitarri püüdnud sõrmitseda pea iga teine muusikahuviline . Kes suurema ja kes väiksema eduga , kes akustilist ja kes elektrilist instrumenti . Selles tähenduses on kitarr tõeliselt demokraatlik muusikariist . CD Homenaje ( hisp k austusavaldus ) on teatud mõttes multifunktsionaalne album , iga kuulaja leiab siit endale midagi . Põhiolemuselt romantilise muusika plaadina pakub see mitteprofessionaalist tavakuulajale valimiku meeleolukat ja kaunilt kõlavat , huvitavat ja rütmiergast hispaania ning prantsuse kitarrimuusikat . Muusikaprofessionaal paneb aga plaadi tagaküljel tähele heliloojaid , kelleta meie sajandi klassikalist kitarrimuusikat poleks tänasel kujul tõenäoliselt olemaski . Need on brasiilia muusika teerajaja Heitor Villa-Lobos , mehhiko helilooja Manuel Ponce ja hispaanlane Manuel de Falla . De Falla on muuseas esimene <arv>. sajandi tuntud helilooja , kes pöördus oma loomingus kitarri poole . Tema muusikas avalduvad märgatavad impressionistlikud jooned ja eeskujud ning plaadilolev kitarripala Homenaje ongi de Falla austusavaldus muusikalise impressionismi rajajale Claude Debussyle , kelle motiiviga teosest " Õhtune tants Granadas " lugu algab . Muidugi on de Falla loominguline käekiri Debussy omast sootuks erinev , kuid mõtteline side ühendab hispaania ja prantsuse heliloojat intiimsete kõlavärvide osas , mis Heiki Mätliku esituses ka väga veenvalt kuulda on . Kitarrimuusika heliloojate seas on kaks nö absoluutset klassikut - Ponce ja Villa-Lobos . Viimane kirjutas <arv>. aastal <arv> etüüdi kitarrile ning kui ta neid tollasele virtuoosile Andrés Segoviale tutvustas , küsis kitarrikuulsus heliloojalt : " Väga hea , aga kes neid mängida suudab ? " Kitarristide kontserdirepertuaari jõudsidki Villa-Lobose etüüdid umbes paarikümneaastase hilinemisega , siis , kui pillimeeste tase oli juba tublisti tõusnud . Mätliku esituses kõlab plaadil neli etüüdi . Prantsuse heliloojad , kelle muusika plaadil kõlab , on kas väga tuntud ( Milhaud , Ibert , Poulenc ) või laiemale üldsusele hoopis tundmatud noored mehed ( Dumond , Piris , Kleynjans ) . Üks plaadi efektsemaid teoseid on malta helilooja Camilleri Four African Sketches - muusika pole siin mängutehniliselt kuigi keeruline , kuid see-eest väga kaasakiskuva rütmiga . Eesti heliloojatest mängib Mätlik Ester Mägi " Kolm miniatuuri " . Viimane teos CD-l on Rodrigo Aranjuez , mon amour . See on lugu , mille tunneb ära vist iga inimene , kes oma elus üldse muusikat on kuulanud või näiteks iluuisutamise võistlusi jälginud . Heiki Mätliku plaadikontseptsiooni võib vaadelda austusavaldusena kitarrile kui instrumendile ning ennekõike - maailma kitarrimuusikale tervikuna . Kadi Herkül Ivan Menchell " Kalmistuklubi " . Lavastaja Ivo Eensalu , kunstnik Iir Hermeliin , muusikaline kujundaja Reet Linna . " Kalmistuklubi " on lavastus , mille puhul tahaks ümber öelda üht klassikaks tsiteeritud ja väidetavalt maailma lühimat muusikaarvustust : " Eesti Draamateatris mängiti " Kalmistuklubi " . Laval olid Ita Ever , Ülle Ulla , Mari Lill , Ester Pajusoo , Aarne Üksküla , Jüri Krjukov , Lembit Ulfsak ja Tõnu Kark . Milleks ? " Kokkuvõte on räige , ent just nii kurb oli ka mulje . Kolm naist on kaotanud oma abikaasad . Nüüd kogunevad nad kord kuus , keedavad kohvi ja käivad kalmistul . Neid ühendab lein , ent kuna kurbadest lahkumishetkedest on juba hulk vett merre voolanud , on kaotusevalust saanud pigem ühteliitev rutiin . Sisimas igatsevadki kõik juba midagi uut , ennekõike uut meeshinge oma ellu . Iseasi , et vahendid ja teed uue südame võitmiseks on daamidel erinevad . Sisu ja vorm Ivan Menchelli tekst ei jäta erilist muljet ( vähemasti lavalt kuulduna ) . Ei mõju paradokslev-peene ega nutikalt puänteerituna . Tundub keskpärane . Niisama nagu Iir Hermeliini kujundus - trepp kesklaval , välisuks vasakul , sohva ja laud paremal . Meenutab kümneid teisi komöödiaid . Kolme daami ühtemoodi mererohelised kleidid balansseerivad hea maitse piiril . Magedalt mõjuvad ka lavastust raamivad biitlid . Miks on piinlik ? Päev enne " Kalmistuklubi " esietendus Draamateatri väikeses saalis Merle Karusoo " Kured läinud , kurjad ilmad " . Nüüd mängitakse kaht lavastust enamjaolt paralleelselt . See ahvatleb paratamatult võrdlema . Seda enam , et mõlemas tükis räägitakse ju paljuski samast asjast : armastusest . Mispärast siis " Kalmistuklubi " vaadates piinlik on ? Ennekõike seepärast , et kõik laval toimuv tundub naeruväärsuseni pisendatud . Lugu räägiks justkui suurtest asjadest - armastusest , surmast , üksindusest , inimlikust abitusest - ent neil mõistetel pole sisu ega mahtu , sõna taga haigutab tühjus . Ma ei vaidle vastu , et nii armastus , surm kui üksindus võivad ühel hetkel muutuda (hale)naljakaks , taanduda foobiateks , mõjuda veidrustena ja ajada naerma . Paraku puudub " Kalmistuklubis " tõsiseltvõetavam pool , mis vaataja kangelannadele kaasa tundma või neid mõistma paneks ja ühtlasi naljale sügavust annaks . Lavastaja/lavastuse kogu aur läheb naerutamise peale . Sestap hakkab saalis istudes kurb ja imelik . Imelik , et " Kurgi " ja " Kalmistuklubi " mängitakse ühes teatris - kas siis ongi nii , et friikidele väikeses saalis üht ja laiale massile suures saalis teist ? Kas see on teadlik repertuaari- ja/või publikupoliitika ? Ja kas " Kalmistuklubi " on rakendus , millega Eesti Draamateater väärtustab oma näitlejaid ? Kas need on rollid , mida määratud mängima Ita Everi ja Aarne Üksküla mastaapi näitlejad ? ! Leo Lapin Vaateid aknast on maalitud läbi kogu kunstiajaloo . Sellelaadsete tööde sünni ühe olulise alateadliku põhjusena tooksin esile inimese pürgimust väljendada omaruumi-ruumikogemust , mille inimese meel maailmast tõeliselt saab ning mis on oluliselt erinev valitsevast ruumimüüdist . Viimane fikseeriti perspektiiviõpetuses ning seda levitab tänapäeval ulatuslikult fotograafia . Seetõttu süveneb inimestes üha enam kujutelm ruumist kui staatilisest pildist , kus meie pilk jäigalt jõllitab ühte punkti ( perspektiiviõpetuses silmapunkti ) . Et aga meie silmad pole fotoaparaadi objektiivid ning meie meel pole üles ehitatud vastavuses perspektiiviõpetusele ning tõeliselt tajume me ruumi hoopis mitmemõõtmelise kooslusena , kus oleva ruumimuljega võivad liituda ka mälestused nähtud ruumidest , rääkimata alateadvusse talletunud arhetüüp-ruumidest , siis peitub pildiloojas seesmine vajadus ühel või teisel moel ka seda omaruumi väljendada , kasvõi avades toa akende kaudu välisruumi . Taoline mitmemõõtmelise ruumi idee läbib ka kogu Mari Kurismaa tähelepanuväärset maaliloomingut . Kord on see käsiteldav omaruum kunstnikul täidetud äratuntavate sümbol-esemetega , mõnikord jälle sukeldub arhitektiharidusega Kurismaa puhtasse abstraktsesse meelekujutlusruumi , kus side ümbritsevaga on üpris tinglik . Eelistan kunstniku julgust kesk seda asjade kultust tegelda puhaste ideedega , puhta värvi , vormi ja ruumi problemaatikaga ning olen natuke pettunud , et Kurismaa on oma tööde loendis otseselt viidanud majade akendele , nii et pragmaatiline vaataja võib maalides näha vaid pilte-kirjeldusi rulookardinatega akendest . Ometigi on kunstniku maalide kude palju sügavam pelgast ümbritseva kujutamisest ning arvan , et võime kogu jutustuse majade akendest heita prügiurni ning nautida Kurismaa meisterlikult maalitud ruumivisioone sellistena , nagu ta neid intuitiivselt koloreerides on loonud , konstrueerides arhitektina lihtsa alusstruktuuri ning maalijana selle värvidega vaimukalt metafüüsiliseks muutes . Ettekujutuse aknast kui arhetüüpsest neljakandilisest avast teise reaalsusse lõhub aga lõplikult ümmargune maal " Vaade X " , manifest kunstniku vaimsele arengule . Kogu näituse originaalseim teos on muidugi Vaal-galerii ruumi ümbermaalimine maale toetavas koloriidis . Kurismaa lõhub oma ruumimaalinguga meisse juurdunud mälestust selle näitusekoha ruumist ning kinnitab veel kord kunstnikkonnas levivat arvamust , et Vaal-galerii interjööri peaks kunstisõbralikumaks ümber kujundama , likvideerides rõdu ning kujundades ümber kesksed postid ruumi jaotavaks ekspositsioonipinnaks . Omal ajal oli galerii lahendus meie oludes originaalne ning elegantne . Nüüd , kus galeriil on oma tugev imidzh loodud ning kõikvõimalike rõdukestega ruume Tallinnas hulgaliselt , võiks efektse interjööri ohverdada eksponeerimiseks soodsamale neutraalsele ruumile , millesse lihtsa arhitektoonikaga luuakse kaks tsooni , nii et suurte teoste kõrval saaks esitada ka väiksemaid kaaslasi . Seda õpetab oma näitusega meile andekas sisustusarhitekt Mari Kurismaa , kes kahjuks oma arhitektioskusi harva rakendab . Ent seda enam maalib ta teoseid , milliseid võib üles riputada mistahes kuulsas galeriis või muuseumis , ehitades sellega endale muidugi püsivamat teed igavikku , kui seda on võimalik teha sisekujundustega , mille iga kipub jääma liiga lühikeseks . Igatahes on Mari Kurismaa viimaste aastate iga näitus olnud kunstisündmus , ja seda mitte üksnes maalikunsti , vaid ka ruumikunsti vallas . Näitus on Vaalas lahti <arv>. aprillini . Fanny de Sivers , Pariis Kummaline aeg . Nagu kitsas teerada ühest kuristikust teiseni . Heatujulised kergemeelsed aastad kahe maailmasõja vahel . Seal , kus elu oli enam-vähem " vaikne " , ei märganud keegi või ei tahtnud märgata painajalikke sündmusi Venemaal , surmapilvi Saksamaa kohal , hispaanlaste metsiku kodusõja varemeid . Fastsineeriv karneval enne hävingut . Pariisi kultuurielu seisab praegu selle " ähvardava aja " tähe all . ( Taevas hoidku , ega me äkki ei ela uuesti aastal <arv> ? ) Vähemalt kolm näitust* annavad võimaluse ajas tagurpidi reisida , üle vaadata kunstide ja sündmuste käiku <arv>. a majandusliku krahhi ja <arv>. a sõjakuulutuse vahel . Algasin seda " nostalgia " teekonda Palais de Chaillot's . Oli just asja Inimese Muuseumi , ja see asub samas hoonekompleksis , mis ju ka ehitati <arv>. aastatel . Olin veidi pettunud tohutu arhiivimaterjali ees , mis seal on klaasi alla pandud ja mis koosneb peamiselt kolletunud plaanidest ja visanditest . Kõik kriipsud ja täpid on poole sajandi jooksul pleekinud või muidu kahvatunud . Värve ei esine peaaegu üldse -arhitektuuril ning tehnikal pole neid ju vaja - ja vormide seas leiab igasugu karpe ja kohmakaid kaste , pinaleid , toosikesi , riiulmaju , tellinguid ... Kindlasti huvitav kraam asjatundjale , aga minusugusele võhikule üsna nukker , igav vaatepilt . Mõningad maketid ilusate , puhaste autoteedega , mille sõõre ning ovaale saab nautida ainult linnulennult , mõjusid ergutavalt . Meelde jäid eriti Gropiuse tilluke " baari perspektiiv " , mis äratas tähelepanu ereda kollase täpina värvitute väljapanekute seas , ja Nõukogude Liidu paviljoni makett Pariisi Universaalnäituselt . Sellel on vähemalt hoogu ja särtsu , igatahes rohkem elu kui konkurentide " funktsionaalsetel " ehitustel . Selle järel läksin jalgu - ja silmi - puhkama muuseumi terrassikohvikusse , kust võib vaadata Eiffeli torni teraspitsi ja vägeva Apollo selga . Näljasele turistile pakutakse seal praegu <arv> frangi eest menüüd Paris <arv> , suppi Folies Bergères , nuudleid Charleston ja muid teemakohaseid toite , mis osutuvad üsna labasteks ja argisteks . Aga noh , ilusad nimed panevad unistama . Koduteel ostan ühe ananassi ja teen endale ise ühe Joséphine Bakeri carpaccio ! Järgmisel korral jätkan Moodsa Kunsti Muuseumiga . Ka seal on terrass ja kohvik väljavaatega Seine'i jõele . Ajakiri Elle väidab , et seal saab hästi süüa ja muuseumikülastajad isegi <arv>% hinnaalandust ! - " Kolmekümnendad aastad . Arhitektuur ja ruumikunstid " . Musée des Monuments Francais , Palais de Chaillot , <arv> , place du Torocadéro . Kuni <arv>. aprillini . - " Le style des années <arv> " . Galerie Jean-Jacques Dutko , <arv> rue Bonaparte . Kuni <arv>. aprillini . - " Années <arv> en Europe , <arv>-<arv> " . Musée d'art moderne de la Ville de Paris , <arv> , avenue du Président Wilson . Kuni <arv>. maini .