kirjak	ilu_habicht_suvi.tasak.ela	" Tagantjärele , nüüd , kus mäletan selle juunikuu lõhna , seda kastanivõradest täidetud õhustikku , naiivset taevast mullaste tänavate ja roheliste-valgete puude kohal , ennast oma süüdimatu , lihtsameelse diplomitööga , tundub mulle , et oli algamas igavene suvi . " Jaak Jõerüüt Inimesed olid linnast jalga lasknud , õigupoolest juba ammu , istusid nüüd taludes või suvilates , omades või võõrastes , oskamata endaga midagi kasulikku peale hakata - lõikuskuu lõpp käes - ning tahtmata ka linna tagasi minna . Ka Kaaren polnud mingi erand . Linnaminek tähendaks , et sügis hakkab kätte jõudma ja peab jälle inimeseks saama - mõeldagu selle all mida tahes , halb oli see igatepidi . Järelikult tuleb siia jääda . Igavene suvi . Esialgu polnud kohal ju vigagi . Grammer , säng , plaadid , pastakas , vihik , vesivärvid , sein , põdranahk põrandal , elektriradikas - muidu läheb külmaks , raamatud . Kõik võimalused tarkade mõtete mõtlemiseks - aga nagu sellistel juhtudel tavaks , ei tulnud tarku mõtteid pähe . Äsja tekkinud üksildustunne muutus korraga ängistuseks . Kaaren võttis punakaskollase tigudiivani ees põdranahal seisvalt valge heegeldatud linikuga kaetud mustalt vanamoodsalt diivanilaualt pooltühja " Zolotoje Runo " paki ning õngitses sealt ühe suitsu . Aga ikka ei tulnud mitte keegi külla , tõsi küll , ta oligi sõpradele öelnud , et ei taha kedagi näha , siin vähemalt , peale neid sigadusi , mida siin korraldatud oli . Väljast kostis mootorrattamürinat , seejärel värava avamisel tekkiv kolksatus ning kruusakivide klogin kellegi sammude all . Kaaren vaatas toas kiiresti ringi - kas jõuaks veel mõned purunemist kartvad asjad ära peita . Keegi kloppis juba uksele , aga Kaarnal oli aknaraami külge kinnitatud mootorrattapeegel ning kõigepealt hiilis ta selle juurde piiluma . Peeglist paistis Võlur . " Miks sa kolistad ? " imestas Kaaren . " Enne sisenemist tuleb ikka koputada , " irvitas Võlur võimalikult kitsast ukse ja uksepiida vahele tekkinud praost tuppa hiilides . " Kus siis teised on , miks ma tervitushüüdeid ei kuule ? " uuris Võlur , otsides kedagi diivani ja laua tagant , nurkadest ja koguni põdranaha alt . Kaarnal läks juba meelest ära , et ta oli igavlenud . Võibolla oleks talle üksinduses midagi head pähe tulnud , aga enam polnud midagi parata , Võlur , tuntud nipivend , oli platsis . " Oli sul , noh , midagi plaanis ka või ? " küsis Kaaren ettevaatlikult . " Ei olnud , " vastas Võlur plaate sorides . " Ja sikkel muudkui tõi ise su siia ? " imestas Kaaren . " Sikkel näh , " kinnitas Võlur . " Sa oled endale uue " Stranglersi " saanud ? " " See pole minu oma . Ma võtsin selle Justi käest kuulata . " " Paneks peale . " " Ah ära pane , ma just alles kuulasin seda . Läheks parem kuskile välja ! " " Kuhu nimelt ? " " Näiteks Pireti poole . " " Minugi poolest , " nõustus Võlur ning pani plaadi teiste vahele tagasi . Väljas oli pime . Sadama poolt kostis verdtarretamapanev oigeid meenutav müra . Kaaren kustutas laualambi , keeras Võluri järel ukse lukku ning pani võtme uksepiida peale prakku . Uksele oli kirjutatud : " See on meie PUNKER " . " Ja kus siinkandis siis need teised punkrid on ? küsis Võlur ja sisenes Kaarna järel garaaži , kus tolle mootorratas seisis . " Kui nad oma ehitusega seal valmis saavad , " arutas Kaaren , ise samal ajal Boschi küünlaid peale keerates ja Võluri poole piiludes - et kas see ikka märkab , " siis hakkab seal olema tohutu angaar , mis mahutab sadu tonne banaane . Ega ma banaanide pärast , aga neid tuleb ju külmutada ehk tekitada sinna ümber talv . Kui asjad oleksid maailmas tasakaalus - siis peaks kuskile mujale tekkima rohkem suve . Huvitav , kuhu ? " " Näiteks siia , " vastas Võlur , kui tabas end asja üle sügavamalt mõtlema hakkavat , mida ta tavaliselt hoolega vältis . " Arvad või ? Et soojem sügiskuu näiteks ? On see Vellavere vanamees seda metssea põrnade pealt juba järele vaadanud ? " " Igavene suvi , " muigas Võlur . See tuli Kaarnale ootamatult - oli ta ju ise ennist midagi sarnast mõelnud . ( Eesti ilukirjanduses on Jaak Jõerüüt kirjutanud jutu " Igavene suvi " , mis on ka terve jutukogu pealkirjaks . Ei Võlur ega Kaaren polnud seda lugenud . Veelgi varem , aastal <arv> , on täpselt samasugust pealkirja oma jutukogul kasutanud inglise ulmekirjanik Christopher Priest . Ma ei tea üldse kedagi , kes seda lugenud oleks . ) " Tead , ega ma suusatamisest nii väga ei hooligi , " arvas Kaaren mootorratast garaažist välja lükates . " Ka mina pole suuskadega sina peal , " kinnitas Võlur , kustutas tule , lükkas garaažiukse kinni ja sulges värava . " Ja ma ei lihtsalt ei salli , et talvel peab paksu jopega käima , " leidis Kaaren . Nad lõid mootorrattad käima ja istusid sadulasse . " Ära muretse , seda enam ei tule , " hüüdis Võlur läbi mootorimürina . " Oled kindel või ? " hõikas Kaaren , ent taipas samas , et nii Võlur kui tema ise olid selles kindlad . Nad vajutasid kiivriklaasid kinni ja andsid gaasi . Ükski Eesti põllumees ega põllumajandusjuht ei aimanud veel , et Tallinna Uussadama grandioossed ehitised ühes looduse lahendamata saladustega võiksid võimaldada neil edaspidi oma kiviklibustelt põldudelt aastas kaks saaki saada . Ja veel mitte midagi kahtlustadagi oskav Piret rõõmustas juba kolmandat päeva , et oli endale soodsalt uued " takjatega " talitossud hankinud . Ta käis nendega toas ringi ja tõstis aeg-ajalt kord üht , kord teist jalga peeglilaua peale . Üks tuttav ärimees oli lubanud talle ka slaalomisuusad hankida - tõeliselt asjalike inimeste hulgas oli kombeks saanud talviti Lõuna-Eesti kuppelmaastikke nühkida . Samas astusid koputamata ja kella andmata sisse Kaaren ja Võlur . " Adidas " -dressis ja talvetossudes peegli ees keksiv Piret ajas neid nii kangesti naerma , et nad ei saanud tükil ajal sõnagi suust . " Mis teil viga on ? " imestas Piret . " Me katsume nii oma kadedust varjata , " ütles Võlur lõpuks , " kuule , kas sa " Essexi " iluuiske ei taha osta , see on maru hea firma ikkagi ? " " Mul juba on , " vastas Piret üle- olevalt . " Siis oled sa üks enneolematult nobe naisterahvas küll , " imestas Võlur , " ma nimelt alles kolm minutit tagasi mõtlesin selle firma välja . On sul siis linnahallis hokiväljak ka juba kinni pandud või ? " " Mis siis ? " nähvas Piret mürgiselt . " Muud midagi , aga et kui veel ei ole , siis müü maha kogu talvevarustus , kuni hinnad veel soodsad , " naeris Kaaren . Piret jäi neile mõtlikult järele vaatama , kui nad , rohkemat lisamata , teineteise kannul uksest välja marssisid . " Ega meil ei maksaks tegelikult vist kõigile öelda küll , " arvas Kaaren aiaväravat sulgedes , sest tegelikult ta natuke kahtles , kas kõik ikka nii hästi välja tuleb , nagu Võlur oli lubanud . " Tasub küll ... " teatas Võlur oma mootorrattale nõjatudes ja süütas sigareti , mistõttu lause jäi lõpetamata . Talv ja lumi ja kõik see külm värk oli muidugi vastik küll , ometi ei osanud Kaaren uut elu ilma selleta päris hästi ette kujutada . Talle meenus kolmanda klassi vene keele õpikust loetud tükk , kus keegi oli tuppa toonud ja potti kasvama pannud tavalise kase ning sügise saabudes olid sel ikka lehed kollaseks läinud ja maha langenud , mis siis et toas hea soe oli . Sest kui tema ja Võlur ja olgu siis pealegi ka Piret nüüd teavad , et talve ei tule , ja mõnele sõbrale võis selle ju veel selgeks teha , siis kaskede ja muude taoliste loodusnähtustega pidi selgitustöö märksa raskemaks kujunema . Ja see poleks midagi väärt suvi , kui lõõskav päike su raagus puude vahelt iga naks kätte saaks ja rohi ka ei kasvaks . Rohkem ei viitsinud ta sellele mõelda , igal juhul pidi see saama ettekäändeks sellele , miks ta lõikuskuu lõppedes linna elama ei lähe . Ja kui tänane õhtu möödub Võluriga ringi kihutades ja mitte tarkade asjade peale mõeldes , nagu ennist kavatsetud , pidi taolisi õhtuid nüüd veel hulganisti nii üheks kui teiseks jätkuma . Kaaren ja Võlur käivitasid mootorrattad ja sõitsid öhe . Siklihooaeg pidi kestma esimese lumeni . Nojah ... Sensitiiv-agent X-<arv> värises . Tegelikult värises ta peaaegu pidevalt , nii et teda saatvad julgeolekutöötajad olid sellega lausa ära harjunud . Praegu laskus ta mööda järsku betoontreppi veepiirist tunduvalt madalamale ehitatud katakombidesse . Rõskus mõjus talle harjumatult ja väga halvasti . Tavaliselt oli ta töötanud aatomielektrijaa-mades , valvates seal energiakadude järele . " Igas olukorras tuleb sisse elada nii-öelda miljöösse , " sõnas ta saatjatele , kui nad olid jõudnud hõredalt asetsevate tulede poolt hämarasti valgustatud betoontunnelisse . Tegelikult oli olukord küll talle endalegi segane - aatomijaamadest suudeti küll parima tahtmi- sega virutada mõni tühine megavatt energiat , siin oli aga kogu tasakaal täiesti käest ära - oma alampolkov- nikupalga eest pidi ta siin kõvasti pingutama . Ettevaatlikult käigus edasi astudes jõudis sensitiiv-agent sisimas otsusele mitte tegelda niivõrd avarii põhjuste kindlaks- tegemisega , vaid pühenduda rohkem süüdlaste väljaselgitamisele . Ja sisetunne ütles ka , et tütarlaps , kelle militsionäärid sadama terri- tooriumilt loata hulkumast olid püüdnud , võiks asjaga seotud olla . Sensitiiv-agendil oli võime tunnetada energiavoogude liikumist . Seni oli ta alati aru saanud , kui tuumareaktsioon kontrolli alt väljuda tahtis või mõni ioonide voog järsult vasakule tõmbas . Külmutusseadmetega , olgugi siis tervet angaari täitvate tohutute agregaatidega , pidi kõik ju palju lihtsam olema . Esimene segadus oli juhtunud siis , kui külmutusseadmed üheks ööks prooviks sisse lülitati . Laoruumides oleks pidanud tekkima nullilähedane temperatuur , ometi leiti valvur , kes ilmselt joobnud olekus millegipärast laoruumi oli sisenenud , hommikul sügavkülmutatult . Energia ülekulule ei osanud sel hetkel keegi tähelepanu pöörata . Üks julgeolekutöötajaist puudutas teda kergelt paremast õlast . Sensitiiv-agent tõstis pilgu ning peatus . Tunneli lõpus seisis mingi tüdruk . Sensitiiv-agendi sisemuses võpatas miski äratundvalt : see tüdruk pidi midagi teadma - kõigist neist veidratest loodusnähtustest . " Lakkamatud viljavoorid , mis saabuvad meie sadamasse , on selle kujukaks tõestuseks ... " jätkas pruuni pintsakuga mees , kui oli valge barettiga mammi küsimusele enda meelest ammendavalt vastanud . " Sadam sadamaks , " alustas autojuhimütsi ja vanasõidukiteklubi liikmemärgiga vanamees uuesti oma joru , " aga kuidas ma saan lehed kokku riisuda ja oma õue korda teha enne , kui need lehed üldse maha on langenud ... " Sellele küsimusele ei pidanud pruuni pintsakuga mees ilmselt vajalikuks vastata , sest ta jätkas häirimatult oma kõnet . " Aga millal banaanid liikvele pääsevad ? " hõikas kellegi hääl rahva hulgast . " Banaanid ? Nagu igal aastal . Aga kui ilmastikutingimused püsivad , võite ju ise oma aias banaane kasvatada , " naljatas kõneleja . " Ja jätke see vahelesegamine , me oleme siia kogunenud arutama rajooni heakorrastuse küsimusi . " " Lähme minema , siin pole enam midagi teha , " ütles Kaaren ja tõukas end eemale kasest , millele nõjatudes ta koosolekut oli jälginud ning mille lehtedel veel mingeid kolletumise märke ei paistnud olevat . " Peaks minema ja seda banaanide asja ise kontrollima , " ütles Võlur oma mootorratta juurde minnes . " Tahad banaane kasvatama hakata või ? " küsis Kaaren , kuid Võlur oli juba kiivri pähe tõmmanud ja lõi mootorratast käima , nii et ta ei pannud Kaarna küsimust tähele . Kaaren istus sadulasse ja järgnes Võlurile suvilate vahele . Sadam pidi varsti juba metsatuka tagant paistma hakkama , kui Võlur suunda näitas ja ratta kinni pidas . " Mis juhtus ? " küsis Kaaren samuti peatudes . " Ega sina ju ka Piretit näinud ei ole ? " küsis Võlur , kui oli kiivri peast võtnud . " Ei ole . Mis siis ? " " Nojah , et sina pole näinud , selles pole midagi imelikku , aga mina peaks ju ikka teadma - mulle tundub , et midagi on kusagil valesti . Midagi halba ... " " Halba ? Kuskohas ? " " Kui ma seda täpselt teaksin , " arutas Võlur , uuris tähelepanelikult mingit traataia juppi ja sõnas siis otsustavalt , " ega ikka ei lähe küll sadamale lähemale ! " " Miks ? Kardad et varastavad sikli ära või ? " küsis Kaaren kahtlevalt . Võluri mõtet oli alati raske jälgida . " Kas sa arvad , et nad selle siis nii lihtsalt sedasi jätavadki või ! " sisistas Võlur , täpsustamata , kes nimelt . Kaaren ei osanud selle peale enam midagi öelda . Ta pööras mootorratta ümber ning katsus pingsalt meelde tuletada , ega ta midagi ära unustanud või kahe silma vahele jätnud pole . Ta taipas , et Võlur sonib jälle midagi selle ilmamuutusega seoses ega tahtnud teda enam ilmaaegu lollide küsimustega ärritada . Septembri lõpp hakkas kätte jõudma . Häid sõiduilmasid pidi veel kauaks jätkuma . Tükil ajal - isegi tükimal kui Piretit - polnud näha olnud ka pensionär Potapovit , kes oma ohtrast vabast ajast rockeritele sigadusi armastas keerata . Oli tema puudumine hea või samuti kahtlust- äratav , ei osanud Kaaren otsustada . Piret teadis ise küll , et ta on kaval , pidi aga endalegi tunnistama , et lolli näo tegemise ja rumalate küsimustega jõudis kaugemale kui kavalusega . Mida teisisõnu ka naiselikuks intuitsiooniks võis nimetada . See intuitsioon oli kohe tööle hakanud , kui Võlur ja Kaaren olid käinud oma lolli jutuga kogu talvevarustuse kiire mahamüümise mõistlikkusest . Seda Piret ei kavatsenudki teha , aga midagi kahtlast paistis teoksil küll . Tol hetkel oli intuitsioon öelnud - nad tulevad sadama poolt . ( Mis , nagu lugeja teab , oli õige vaid umbmäärase geograafilise suuna poolest , õigupoolest isegi suisa vale - aga naiseliku intuitsiooni eripära selles ongi , et ka valedele eeldustele tuginedes õigetele lõppjäreldustele võidakse tulla . ) Piret oli püüdnud nii ühe kui teise käest välja pinnida , mis jama siis selle aastaaegade vaheldumisega lahti võis olla - sest esimesel septembril ei olnud ühtki kollast kaselehte , ja viiendal , ja üheksandalgi veel - aga ei Võlur ega Kaaren tahtnud sellest kõnelda , ükskõik siis kui taipamatut nägu Piret tegi või kui kavalasti juttu juhtis . Aga samamoodi ei tahtnud nad rääkida ka sadamast , mis oli selge märk , et need asjad omavahel ühenduses on . Piret ei tahtnud sadamasse minna - sest seal oli kole ja räpane ja palju ehitajaid ja valve väljas . Aga samas muutus sadamassemineku mõte iga päevaga pakilisemaks . Ei saanud olla seost sadama ja suve vahel - ei saa ju hiigellaevadega sooja õhku tuua või midagi niisugust - ja ometi pidi side olema . Intuitsioon ütles , et peaks minema - aga ka , et mine- kust võib pahandus tekkida . Suur pahandus kohe . See ajas Pireti vihale : oli ju tegemist ikkagi tema lapsepõlve mängumaaga . Pahandus ei jätnud tulemata - vaevalt oli ta õhtuhämaruses traatvõrgu vahelt läbi pugenud , paari-kolme lukustatud ust avada püüdnud , mõne nurga taha piilunud ja kavatses just kuuekümnetonnisel autokraanal kumme tühjaks lasta , et tema käigust ka väike märk maha jääks - kui mingid onkud tal kahelt poolt kaenla alt kinni võtsid ja kuhugi putkasse vedasid . Hetkeks jõudis Piret isegi mõelda , et ega need väga valvurite moodi ei olegi ja et viimaks võib minna veel vägivalla tarvitamisekski . Aga Piret lükati lihtsalt uksest sisse ja uks pandi tema tagant lukku . Muidugi ei kavatsenud ta jääda tööriistakuuri paremaid aegu või meeste tagasitulekut ootama . Karjumine oli küll sama mõttetu . Kulus aga paar tundi , kuni Piret nurgast leitud kangiga kaks lauda seinast lahti sai ning välja suutis pugeda . Kohe seepeale oli ta aga mingisse auku kukkunud ja nüüd eksles ta üsna tüdinult veidraid ja niiskeid käike pidi ringi . Viimaks nägi ta mingisuguseid mehi vastu tulemas , nad olid sõjaväevormis , mis oli pahaendeline , aga Piret lootis , et ehk nad aitavad tal siiski välja pääseda - kui ta küllalt hästi lolli mängib . " Kuidas siit raamatukokku pääseb ? " kaebles ta kurva häälega , talle oli üks vana komöödiafilm meelde tulnud . Tema vastas peatuv ohvitser oli äärmiselt eemaletõukava välimusega . Piret polnud kunagi kohanud inimest , kes oleks nii väga konna meenutanud . " Raamatukogusse ? " avas mees oma laia suu , kust vastupidiselt välimusele päris lahke ja meeldiv hääl välja kostis . Oma jutuvada käeviibetega saates hakkas ta püüdliku vastutulelikkusega seletama : " Lähete siit otse , " näitas ta käega hoogsalt selja taha , " ja otse-otse-otse pea- aegu kuni lõpuni ja siis vasakule . Seal on trepp . Ja treppi mööda lähete üles ja jõuate peaaegu väljapääsuni . Ja seal küsitegi täpsemalt järele . Et raamatukogu . " Piret rõõmustas juba endamisi , et ta nii täppi oli pannud ning hakkas ohvitseridest mööduma , kui seesama konna moodi mees ta peatas . " Ega teie ei tea midagi öelda selle joodiku valvuri kohta , kes öösel laoruumis suri ? " küsis too , tobe muie näol . " Noh , eks me kõik ju ... " hakkas Piret end ettevaatlikult eemale nihutama.Vormis mehed ei meeldinud talle üldse ja konnanäod samuti mitte . Ta pani jooksu , lidudes kõigest väest juhatatud suunas . " Seis , muidu lasen ! " kostsid selja tagant hõiked . Hirm ei lasknud Piretil ähvarduste üle järele mõelda ja nüüd poleks ta enam mingi hinna eest seisma jäänud . Tunneli laes põlevad tuled kadusid üha kiiremini selja taha . Vasakus seinas hakkas paistma mingi nišš . Selleni jõudes nägi Piret treppi , millest konnanägu oli pajatanud . Ta vaatas korraks tagasi ja nägi , et kaks ohvitseri on tal juba päris kannul . Ta ruttas järske astmeid pidi üles , siis tuli mingi koridor , uks , ning Piret leidis ennast väljast . Oli pime , eemal seisvate prožektorite valgus siia ei ulatunud , vagunelamute akendest paistvad tulukesed ei hõlbustanud samuti teeraja leidmist . Ta ronis kaubarongide alt läbi , möödus kõikvõimalikest toruhunnikutest , tsisternidest ja konteineritest , ning jooksis siis juba mööda sadamakaid , mille kohal kõrgusid hiigelsuured kraanamonstrumid . Kai ääres seisis tohutult pikk ja kõrge laevamürakas , kahjuks polnud ühtki treppi , mida mööda oleks võinud laeva joosta ning end kuhugi ära peita . Ta möödus prussivirnal istuvatest sadamatöölistest , kes talle imestunult järele vaatasid , kui ta mööda kraanajuhi kabiini viivat raudredelit üles turnis . Ta jõudis ringikujulisele metallplatvormile , tegi tiiru ümber kraana ning jõudis redeli juurde tagasi . Kusagil allpool kõmisesid juba ohvitseride sammud . Edasi pol- nud kuhugi joosta . Korraga liigahtas sadamakraana all seisev kaubarong vagunite kolinal paigast ning hakkas rööbaste kriginal edasi liikuma . Sildi alt , kuhu oli kirjutatud " " ronis Piret kiiresti käsipuude vahelt läbi ning hakkas mööda kraana metallkonsttruktsiooni allapoole ronima . Juba kõmisesid tagaajajate sammud pea kohal ringplatvormil . Piret vaatas üles ja nägi kahe käsipuu kohale kummardunud ohvitseri furaškasid . Ta ronis kähku raudtalale , millest liikuva rongi katuseni jäi vaid meeter . agunid libisesid üksteise järel tema alt läbi . Selja taha vaadates nägi ta , et viimane vagun on juba päris lähedal . Ta kükitas madalamale , võttis julguse kokku ning hüppas . Liikuv rong lõi tal jalad alt ning ta prantsatas vagunikatusele selili . Ümber pöörates nägi ta kaht metallplatvormil seisvat ohvitseri , kellest ta üha kiiremini eemaldus . Ju neil oli teda väga vaja olnud , et nad teda nii kaua jälitada olid viitsinud , mõtles Piret . Ta ei teadnud küll , miks . Rong sõitis sadamakraanade alt läbi . Vasakul mustendas meri , paremal kõrgus ebamaiselt kolossaalne prožektoritest valgustatud elevaator . Mõne aja pärast jäi sadama territoorium selja taha ning rong kihutas juba pimeda võsa vahel . Viljaelevaator paistis eemal nagu mingi särav muinasjutuloss . Järsku hakkas Piretil külm . Pääsemisrõõm asendus pikapeale masendusega . Ta lamas pimedas öös teadmata suunas kihutava rongi katusel , tema peopesad ja küünarnukid olid marraskil ning seelik lõhki kärisenud . Sukkadest polnud enam midagi järel nii et ta otsustas need üldse ära võtta ja minema visata . Ta tõstis seeliku üles ja hakkas trippe lahti päästma , kui tema ette vaguni katusele langes mingi valgus . Piret vaatas kohkunult üles ning nägi , et tema kohal liigub hääletult mingi ümmargune asjandus , mida ümbritsesid oranžikalt hõõguvad aknad või tuled , mis rongi katusele ja rongi kõrvale maapinnale pikki valgusvihke heitsid . Need ohvitserid on talle selle asjandusega järele lennanud , mõtles ta esimese ehmatusega , kuid taipas siis , et nii võimsat tehnikat ei tohiks Nõukogude relvajõududel küll olla . Loomulikult oli temagi kuulnud igasuguseid jutte UFO-dest ja lendavatest taldrikutest ja see seal üleval paistis just sedamoodi olevat . Korraga kustutas lendav veidrus oma tuled ja Piret tundis , kuidas mingi jõud ta rongi katuselt õhku tõstis . Keha muutus kergeks nagu udusulg ning nüüd hõl- jus ta juba kõrgel kihutava rongi kohal . Piretile tundus , et tuul viib ta kohe minema ja lennutab kuskile põõsasse , kuid taldriku põhja tekkinud ümmargune auk tõmbas nagu tolmuimeja ta endasse . Auk tema all sulgus ja nüüd ei näinud ta enam midagi . Endiselt hõljus ta kusagil õhus . Ta hakkas käte ja jalgadega enda ümber kobama , ei tabanud aga muud kui tühjust . Äkki pimestas valgus silmi ning Piret leidis ennast tühjast tuhmilt sillerdavast ruumist . Peale tema oli seal veel keegi nahkjopiga ja üleni musta riietatud noormees , kes hetkel seisis seljaga tema poole . " Kus ma olen ? " kuulis Piret noormeest küsivat , kuigi rohkem elusolendeid ruumis ei paistnud olevat . " Siia nüüd jäädki , " vastasid seinad . " Või tahad välja minna ? Ütled , kui kõht tühi on . Siis mina ütlen : enne ei söö , kui Võlur käes . " Piretit ei pannud enam miski imestama . Pealekauba tundus seintest kostev hääl justkui tuttavana . Ei , konnanägu see polnud . See oli keegi , keda ta juba ammu tundis . Ta ei suutnud meenutada . Ent noormehe oli ta ära tundnud . " Kaaren ! " hüüatas Piret . Kaaren pööras ümber ja jäi teda üllatunult vahtima . Piret läks Kaarna juurde , võttis tal ümbert kinni ja surus enda vastu . Ta tundis , kuidas Kaarna käed üle ta selja alla libisesid . " Kust sa siia said ? " küsis Kaaren . " Ma ei tea , " vastas Piret . Siis hakkas kõik väga kiirest keerlema . Nõmme turuplats oli täiesti inimtühi . Loksa sovhoosi silti kandva lilleputka tagant piilus Kaaren ärevalt uue metallsilla poole , mis sinise peletisena mäest alla viiva sõidutee kohal lasus . Mööda suusatajatele mõeldud silda veeres lapsevanker . Kaarnale ei tulnud äkki meelde , kelle soovil ta niiviisi kell kaks öösel siia oli tulnud - aga kellegagi oli ta ju kokku leppinud . " Tule kell kaks , igavesti lahe oleks mõni lamoonekas silla pealt alla läkitada , mõnele autole katusele , " oli keegi öelnud . Lapsevanker veeres lilleputka ette ning jäi otsekui hoo vaibudes pidama . " Tere tulemast kuutõbiste hulka ! " prääksus keegi kõhurääkija kombel . Kaaren piilus putka tagant metallsilla poole - polnud kedagi , kes oleks võinud rääkida või vankri tema ette tõugata . Igaks juhuks küsis ta : " Kas see oled sina ... " , aga prääksumine : " Ei ole mina , ja kedagi ei ole ja keegi ei mäleta , eit mäletas , aga eit suri ära ! " katkes- tas teda enne , kui ta oma lause lõpetada jõudis . Kaaren läks vankri juurde . See oli tühi . Patja ka ei olnud . Kuid valgel linal , mille servad olid korralikult madratsi alla keeratud , oli mänguklotsisuurune tuhm metallkuubik , mille jalutsisse kortsu lükatud vankrikate nähtavale jättis . Kaaren teadis , et ta teab , kes niiviisi tembutada võib , aga miskipärast ei tulnud ikkagi meelde . " Eit mäletas , aga eit suri ära , " kordas ta nukralt . " Põrgupõhja uus vanapagan ? Vanapagan ? Kurat ? Ei tea . " Kaaren vaatas veel kord vankris lebavat tuhmi kuubikut ja sai aru , et tegelikult on ta selle sees . Veidi aega paistsid veel lilleputkad ja mäeküljel kasvavate mändide varjud , siis muutusid kuubiku seinad läbi- paistmatuteks . Esimese ehmatusega meenusid Kaarnale kuuldused nülitud lehmakeredest ja ilma peata koertest , mida kõike salapäraste UFO-nautide kätetööks arvati . Ta pöördus järsult ümber - veendumaks , et keegi talle selja tagant ei lähene . Kuubik oli tühi ja seinad sädelesid tuhmilt . Ruumis oli valge , kuigi ühtki valgustit polnud näha . Seega võisid ka riistad , millega talt kohe nahka maha hakatakse võtma , esialgu lihtsalt nähtamatud olla . " Sina tead küll , aga sina ei ütle , " kostis kuri hääl - see näis nagu valguski tulevat eikusagilt ja kõigist seintest korraga . " Sina tead küll , kes minu energia varastab . " " Kvadro , " tunnustas Kaaren - see ajas teda muigama . " Ei aja segast juttu ! " pahandas kuubik edasi . " Keegi korraldab lokaalset klimatoloogilist eksperimenti ja varastab minu energiat . Aga kui - nahk maha ! ? " lisas kuubik ähvardavalt . Kaaren pidi peaaegu naerma hakkama - hääl oli kohutavalt naljakas . Sisu ega ähvardus ei jõudnud talle kohale . " Kus Võlur on ? " küsis ta tõsinedes , pealegi hakkas teda armukadedus vaevama , sest Piret oli samuti kadunud . " Ah Võlur , Võlur , jah ? " püüdis hääl veel ähvardavamalt uriseda , " just seda ma tahangi teada ! " " Ma ei tea . Ja üldse , ma lähen nüüd parem ära . " Kuubik ei teinud väljagi . " Või kutsun sõbrad appi ja nad annavad sulle peksa , " lõõpis Kaaren . " Sõbrad on lollid , " prääksus Kuubik . " Lase mind kohe heaga minema ! " nõudis Kaaren . " Ma tahan oma energiat tagasi , enne lahti ei lase , " pakkus kuubik omalt poolt . " Mul vaja Võlur oma kätte , tema võttis . Kätte saan , nahk maha ! Ja sind hoian nii kaua kinni , kui ütled , kus Võlur on . " " Ma ei tea . Ma juba ütlesin , et ma ei tea . Ega ma muidu poleks su käest enne küsinud , " vastas Kaaren . " Kaval ! Ha-ha ! Kaval , jah ? " pobises kuubik . Üks sein hakkas korraga läbi paistma ja Kaaren sai aru , et ta lendab mingi liikuva rongi kohal . " Kus ma olen ? " küsis ta . " Siia nüüd jäädki , " arvas kuubik . " Või tahad välja minna ? Ütled , kui kõht tühi on . Siis mina ütlen : enne ei söö , kui Võlur käes . " " Kaaren ... " kuulis ta korraga hüüatust selja taga . Ta pööras ümber ja nägi , et seal seisab Piret . Kes nägi , olusid arvestades , üsnagi seksikas välja . Tema niigi lühike seelik oli eest lõhki kärisenud , üks sukatripp oli lahti läinud , ja näoilmegi oli tal kuidagi väljakutsuv . Piret astus lähemale ja tõmbas Kaarna enda vastu . Kaaren libistas käed üle Pireti selja ja tagumiku ning peatus paljastel reitel . " Kust sa siia said ? " sosistas Kaaren õrnalt . " Ma ei tea , " vastas Piret . Siis hakkas kõik väga kiiresti keerlema ja nad leidsid endid väga pimedast ja süngest kohast , mis lähemal vaatlusel osutus Nõmme turuks . " Kohe saan teid kätte ! Kohe saan teid kätte ! " kostis kusagilt eemalt nõmedat häält . " Kaaren , otsime takso ! " hüüdis Piret . " Mind hoiti kogu aeg mingites katakombides ja mingi värdjas rääkis mulle energia jäävuse seadusest , " rääkis ta Kaarna külge klammerdudes . " Mis katakombides ? " küsis Kaaren hajameelselt ning vaatas kusagile eemale , kõrgendikul algava männituka poole . Miski sädelev kera vilkus seal puude kohal väga kahtlustära- tavalt . " Vaata , mis seal on ? Lähme sinna ! " ütles ta järsku . " Tobu , taksopeatus on teisel pool , " vaidles Piret . Seni punaselt helkinud kera hak- kas muutuma ikka pikergusemaks ja hõbedasemaks . " Nad on siis ikkagi olemas , " ütles Kaaren millegipärast . " Kõik , mis on mõistlik , on olemas , ja mis on olemas , on mõistlik , " teatas Piret . " Lähme nüüd kähku , mind on juba nii pikka aega näljas hoitud ! " " Ära karda ! Järsku Võlur on seal , " rääkis Kaaren nagu nõiutult mändide poole vahtides . " Jäta see Võlur juba ükskord rahule ! " sai Piret lausa tigedaks , märkas vaba taksot ja hakkas kätega vehkides selle poole jooksma . Õnneks oli taksojuht teda märganud ja pidas masina kinni . " Kaaren , tule nüüd ! " hüüdis Piret takso tagumist ust avades . Kaaren tuli aeglaselt lonkides lähemale , ise aegajalt üle õla tagasi männimetsa poole tagasi kiigates . " Rut-tu ! " kiirustas Piret ja ronis juba ees taksosse . " Järgnege , palun , eelmisele masinale ! " ütles Kaaren taksosse istudes , kohutavalt enesekindla näoge seejuures . Taksojuht jäi talle juhmilt vastu vaatama , sest mingisugust eelmist masinat lihtsalt ei olnud . Öine tänav oli täiesti tühi . Jõudmata teiste vastastikuse põrnitsemise lõppu ära oodata teatas Piret kiiresti oma aadressi . Kaaren ärkas mingi kolina peale . Piret oli külmutuskapist kõik söödava diivanilauale tassinud ja vaatas nüüd tekkinud hunnikut ahne pilguga . Järsku tõusis ta püsti , läks oma lühikest öösärki kohendades avatud verandaukse kõrvale televiisori ja raamaturiiuli vahele pimedasse nurka ning tõi sealt lagedale kašmaari . Aga enne kui ta sellesse hambad sisse jõudis lüüa - või see temasse , kašmaare ei või kunagi usaldada - märkas ta raamaturiiulil helkivat kuulikest . See oli kašmaari kuul . Aga võibolla ei olnud ka . Tõepoolest , kašmaari peal olevas avauses oli kuul alles . Raamaturiiulil olev kuul hakkas kutsuvalt sillerdama ja Piret katsus seda sõrmega . Kuul muutus nüüd üha suuremaks , Piret aga väiksemaks , sõrm muudkui venis - ja tõmbas siis nagu kummipael lupsti ! Pireti kuuli sisemusse . Kaaren tõusis voodis istukile . " Aga kui - nahk maha ! " ütles keegi vastikult iniseva häälega . Kaarnale meenus " Alice imedemaal " . Aga hoolimata paljudest kasulikest näpunäidetest , mida sealt leida võis , polnud seal küll õpetatud , mida öelda Pireti vanematele , kui need nüüd tuppa peaksid astuma - pealegi oli kuul kasvades ja Piretiga põgenedes akna purustanud . " " Hullumeelsuse printsiip- ... " ! " meenus Kaarnale kusagilt loetud lausekatkend . Ta heitis diivanile ning jälgis ükskõikselt , kuidas hakklihapakk diivanilaual üles sulas ning punased nired laiali jooksma hakkasid . Hakkliha lagunes pikkamööda koost ning lihatükid hõljusid suurest purunenud aknast välja hommikupunasse . Kas Piret on tõesti ikka veel näljane , imestas Kaaren . Aga võibolla läheb liha ja veri tapetud loomadele tagasi , mõtles Kaaren ja tundis , et uni hakkab uuesti peale tulema . Sensitiivagent X-<arv> istus mugavas tugitoolis ja mõtles . Kõigepealt oli täiesti võimatu , et hoolimata kõigist ettevaatusabinõudest ja isegi tema enda kohalolekust võiks keegi ikka veel energiat varastada - ja ometi oli see nii . Samuti oli täiesti võimatu , et mingi sadama territooriumil hulkunud plika asjasse segatud võiks olla . Üsna võimatute sündmuste hulka kuulus seegi , et see plika tema alluvate käest põgenema võis pääseda . Viimane polnud küll päris võimatu : tegijal juhtub mõndagi ja meestel poleks ju pruukinud valetada , et ainult lendava taldriku ootamatu ilmumine neid ametikohuste täitmiselt eksitas ... Palju võimatuid asju üheskoos tähendas tavaliselt seda , et sensitiiv-agent oli õigele rajale sattunud . Nüüd hakkas talle järsku tähendusrikkana tunduma seegi , et plika ema - estraadilaulja Regina Püssi hääl oli hommikul raadiost kõlanud . Nii , nii , nii ! Sensitiiv-agent kummardus kirjutuslaua juurde ja soris pisut paberites . Laual oli neid palju ning varsti tüdines ta neis tuhnimisest ära . Siis hakkas tal peas aga midagi prigisema . Nimelt võis ta ülikõrge sagedusega raadiolaineid otse kuulda . Mitte kõiki muidugi . See kõik oli kuidagi tema sensitiivsusega seotud , talle endale loomulik , teistele aga arusaamatu . Teda oli uuritud - hoolimata vastupuiklemisest , tõsi , alampolkovnikupalga eest võis hullematki välja kannatada - ja nüüd kasutati üht kindlat lainepikkust temaga eriti salajaseks sidepidamiseks . Igatahes ei suutnud agent üllatust varjata , kui salajaselt lainepikkuselt , millest teadsid kogu maailmas ainult neli , ei , viis inimest , kostis äkki hädine hääl : " Tahan süüa ! " " Süüa ei ole , " saatis X-<arv> automaatselt vastuse teele . " Peab olema ! " kostis kusagilt veelgi kaugemalt eetrilainetest kindral Potapovi autoriteetne bass , tundmatu hääl virises aga edasi : " Ja külm on ka ! " " Räägib X-<arv> . Räägib X-<arv> . Kes kuuleb ? Vastuvõtt , " püüdis agent olukorras selgusele jõuda , vastas talle aga jällegi Potapovi bass : " Pidage rangelt kinni raportiteks ette nähtud kellaaegadest ! " Sageli kahtles agent , kas Potapovile üldse mitte asjatult pole tema lainepikkust teatatud . Ilmselt oli see juhtunud hiljaaegu , enne sadama-afääriga tegelema asumist polnud ta mingist Potapovist üldse kuulnudki . Nüüd aga käratses sala- jasel lainepikkusel ... Nagu kiuste astus kabinetti leitnant Mihhailov ja teatas midagi järjekordsest banaanipartiist . Ja tundmatu raadiopiraat lõpetas oma hädaldamise hüüatusega : " Gõrõ-gõrlümft ! " mis sensitiivagendi lausa võpatama pani ja iseäranis mõttetuna tundus . " Kodanik , vahetage lainepikkust ! " ütles ta nõudlikult , ise millegipärast Mihhailovile otsa vaadates . " Yes , " ütles Mihhailov , nagu sensitiivagendile tundus - tavalise " Jest " asemel . Agent tahtis Mihhailovit imperialistliku lääne ees lömitamise eest sõimama hakata , aga Potapov segas jälle vahele : " X-<arv> ! X-<arv> ! Vastuvõtt ! " " X-<arv> kuuldel . Vastuvõtt . " vastas sensitiivagent ning vaatas pahaselt Mihhailovi poole , kes mööda kabi- netti ringi käis ja igasuguseid kapinuppe vahtis - ilmselt otsis , kust saaks lainepikkust vahetada . " Nimetage mulle alajaama asukoht ! Vastuvõtt . " nõudis Potapov . " Alajaam on elevaatori taga . Vastuvõtt . " üritas agent Potapovile selgitada . " Täpsustage ! Vastuvõtt ! " " Kohe nende kõige kõrgemate tornide taga , see hall putka . Vastuvõtt . " püüdis agent täpsustada . " Kas teil on täpsed andmed ? Vastuvõtt . " nõudis Potapov uuesti . " Just nii . Vastuvõtt . " " Tänan . Lõpetan . " Mingi hall vari libises akende tagant läbi ja agent X-<arv> tundis hirmuga , kuidas kogu Kirde-basseini elektrienergia , igasugustest kaitsmetest ja trafodest hoolimata , otse nende alajaama voolas ja sealt kaduma läks . " Häire ! " karjus agent . " Häire , " karjus Mihhailov talle vastu . " Viimaks on nad paljastatud ! " lootis agent , aga mitte midagi taipav Mihhailov kontrollis vaid kiiruga oma mundri määrustikukohast kinniolekut , ja agent pidi ise punasele häirenupule vajutama . Salapärane vari rippus endiselt alajaama kohal ega teinud väljagi esimeste kohaleruttavate sõdurite automaaditulest . Kõigele lisaks kostis agendi peas kellegi parastav naer , mida katkestas aga pahane küsimus : " Mis see koerte võidujooks siia puutub ? " Kui Regina Püss ukse avas , nägi ta Kaarnat , kes imelikult kohmetul moel ütles : " Tere , ma tahtsin ainult küsida , ega Piretit kodus ei ole ? " " Ei ole , " teatas Regina vihaselt ja pani ukse uuesti kinni . Ja taipas siis , et midagi on valesti : tema seisis õues ja Kaaren oli majas sees ! " Ma ei saa ainult aru , miks keegi sind mingite kuulide sisse ei tõmba , " oskas Regina vaid öelda , kui Kaaren oli talle kogu loo ära rääkinud . Ta ei uskunud Kaarna jutust ühtegi sõna - või ei tahtnud uskuda . Mis tegi kokkuvõttes sama välja . Ainult et esialgu ei olnud kedagi , kes usutavama looga välja tuleks . Ja külmutuskapp oli tühjaks söödud küll . Ka Regina pea oli tühi , nii et ta ei taibanud endalt sedagi küsida , miks Kaaren juba minema ei hakka . Äkki märkas ta punakat niret , mis Pireti toa ukse alt välja voolas . " Veri ! " karjatas ta ehmunult . " Võibolla on Piret ikka veel näljane , " kehitas Kaaren ükskõikselt õlgu . Regina sattus sellest märkusest veel suuremasse ärevusse . Pealegi ei voolanud nire enam mööda põrandat edasi , vaid muutus otsast kuulikes- teks ning lendas katkendliku joana aknast välja . Regina tahtis just ära minestada ja üles ärgata mingis rahulikumas kohas - aga ühekorraga kargas Kaaren püsti ja jooksis uksi paugutades majast välja , akna taga vilksatas mingi helendav siluett ja keegi karjus plekise häälega : " Kohe saan su kätte ! Kohe saan su kätte ! " - nii et Regina otsustas minestamisega veel veidi oodata , et mitte millestki olulisest ilma jääda . " Kui kätte saate , andke talle minu eest ka , " pomisest ta - Kaarnale mõeldes - kurjalt , läks kiiresti katkise akna juurde ja vaatas välja . Õunapuude kohal rippus seesama , millest Kaaren oli rääkinud . " Ema ! " karjus kusagil Pireti hääl , siis kadus UFO ja hääl samuti . Regina nägi , et tänavat pidi läheneb mingi mootorratas . Värava ees see peatus , mootorrattur võttis kiivri peast ja Regina nägi , et see on Võlur - keda ta Pireti tuttavatest millegipärast kõige vähem sallis , hoolimata sel- lest , et too alati korralikult ja maitsekalt riides käis . " Piretit ei ole kodus ! " karjus Regina juba eemalt . " Muidugi ei ole , " vastas Võlur hooletult , ulatas Reginale läbi purunenud akna kaks punast nelki ja kadus nurga taha . Kui naine ümber pööras , istus Võlur juba tugitoolis , mesimagus naeratus näol ja diivanilaual vedelevast " Dunhilli " pakist võetud sigarett näppude vahel . Regina pani tähele , et põrand on puhas ja aken , läbi mille , kui Kaarna juttu uskuda , tundmatud jõud Pireti ära olid röövinud , jälle terve . Aken , läbi mille Võlur talle alles äsja lilled oli ulatanud ! " Muidugi võlgnen ma teile seletuse oma ootamatu visiidi pärast , " alustas Võlur , kui Regina teda katkestas : " Ah , mul on nii hea meel , et te tulite ! Teate , kui ma koju tulin , oli siin see ... Kaaren ... " Reginal juba peaaegu et oligi hea meel , et keegi talle seltsiks on sattunud . Olgu siis või Võlur . " Mis Kaaren siin tegi ? " küsis Võlur huviga . " Oli millegipärast meie külmutuskapi hakklihast tühjaks söönud ja kui ma ta selle pealt tabasin , hakkas segast juttu ajama . Mingid UFO-d pidid ringi möllama ja olla Pireti ära röövinud . Täielik košmaar . " " Aga võibolla kašmaar ? " küsis Võlur kavalalt . " Kuidas ? " " Kašmaar , " kordas Võlur vastutulelikult . " Košmaar jah , " nõustus Regina . Kõik oli nii segane , et ta ei tahtnud selle peale mitte mõeldagi . " Ma mõistan , " noogutas Võlur ( ja see pani Regina sügavalt imestama , sest ta ise ei mõistnud midagi ) , " ma tahtsin küsida - kas teile meeldib suvi ? " " Suvi ? " Võlur noogutas . " Suvi , " naeratas Regina meelitatult ning langetas pilgu Võluri kingitud nelkidele , mida ta siiamaani sõrmede vahel oli mudinud . " Jah , isegi väga ! Kõik õitseb ja õilmitseb ja linnud laulavad ja meri mühiseb ja baarides istuvad sümpaatsed heledates ülikondades härrasmehed ... " unustas ta end lobisema , kergitas siis ennast järsku aknalaualt , kuhu ta mugavalt toetunud oli , ning kohendas kohmetunult oma liibuvat nahkseelikut . " Jah , ma kuulan teid suurima huviga , " õhutas Võlur leebelt , laualt võetud prantsuse tulemasinaga uut sigaretti süüdates . " Suvi on nii kaunis , " õhkas Regina , " kuidas mulle meeldiks , kui kogu aeg oleks suvi ... " " Midagi taolist oli minulgi mõttes , " noogutas Võlur suitsurõngaid puhudes . " Võibolla pisut teistel ajenditel , ent siiski ... Et kas ei saaks nii korraldada , et meil siin - nagu suvi oleks või nii ... " " Ent kas ei tooks see endaga kaasa looduslikke katastroofe ? " teeskles Regina kohkumist . Nagu estraadilauljate puhul tavaline , polnud tema teadmised maailma asjadest kuigi põhjalikud . Seda enam tahtis ta neid välja näidata . " Selleks tuleb ju Maa magnetpoolust nihutada - ma ei teagi kui mitme meremiili võrra vasakule . Sellega kaasneks arktiliste jäämasside sulamine ning ülemaailmne veeuputus - isegi Muuga võib hõlpsasti vee alla jääda . " " Päris originaalne mõte , " kiitis Võlur . " Magnetpoolus võiks iseenesest ju maakera telje nihutamisl ka paigale jääda ... Muuseas , mul oli üks palju lihtsam idee . Energia ülekandmine ja ... Kas teile ei tundu , et porikuu - teisisõnu oktoobri - kohta on meil päris soojad ilmad ? Päevad lähevad küll lühemaks , aga mitte külmemaks ... " Ja järsku sai Regina aru kohutavast tõest : Kaarna imelik käitumine nende majas , Pireti kadumine ja kõik need kummalised juhtumused on seotud Võluri salakavalate plaanidega ... " Ah jaa , te pole mulle ikkagi selgitanud oma tuleku põhjust , " teatas ta Võlurile nõudlikult otsa vaadates . Ta oli korraga surmtõsine ja tema sinistes silmades läigatas hirm . " Ärge erutuge . Ärge pöörake pisiasjadele nii suurt tähelepanu . Kõik läheb hästi , " kõneles Võlur hüpnotiseerivalt . " Aga mu tütar ! " nõudis Regina . " Kas tõesti ei saaks kuidagi teisiti . Et ei tõmmataks kuulide sisse ja ... " " Oh , noored armastavadki kõiksugust romantikat , " lõi Võlur hooletult käega . Kui Regina nüüd järele mõtles , siis talle näis meenuvat , et Piret - ja mitte ainult Piret , vaid tema isegi - oli üks igavene seikluste tagaajaja küll . " Pealegi , ma arvan , et saan teid aidata , " kostis Võluri hääl justkui kusagilt väga kaugelt - või hoopis liiga lähedalt . Regina tõstis pilgu nelkidelt , mille ümber hõljus nagu mingi roosa udu . Võlur oli baarikapi juurde läinud ning võttis kaks pokaali ja pudeli šoti viskit , mida seal Regina arvates enne ei olnud . Võlur ulatas ühe pokaali Reginale , valas selle täis ning istus siis pudeli ja teise pokaaliga tugitooli tagasi . " Te võibolla ei usu , kui ma teile ütlen - et sõjaväe vastuluure asjaga tegelema hakkab , teadsin ma juba ammu ette , aga tundmatute lendavate objektidega pole mul seni võimalust olnud katsetada , " jutustas Võlur rahustava hääletooniga , " seega on mõistetav , et esialgne plaan ei realiseeru nii ruttu kui kavatsetud ... " Võlur valas endale viskit , kallas selle ühe sõõmuga kurku ja asetas tühja pokaali keset diivanilauda seisva kašmaari peal olevasse avausse . Alles nüüd märkas Regina imelikku eset , millele ta polnud enne tähelepanu pööranud . " Mis see on ? " küsis ta näpuga kašmaari sihtides . Aga raamaturiiuli servalt tõusis õhku helendav ning sillerdav klaaskuulike , mis , lähemalehõljudes ja seejuures nagu kasvades , tema tähelepanu veelgi enam köitis . Kuul ujus sillerdades lähemale ning jäi siis laua kohale õhku rippuma , ise seejuures üha suuremaks paisudes . Regina mäletas küll , kuidas ta väikese plikana seebimulle oli puhunud , aga kunagi polnud nad nii suureks paisunud . Ta siruras käe välja ja puudutas kera ettevaatlikult . Samas tundis ta , kuidas mingi jõud tema sõrme selle hiigelmulli sisse hakkas imema . " Annad kuradile sõrme , võtab terve käe , " jõudis ta veel mõelda , enne kui ta ennast juba kera sisemusest leidis . Seal oli ka Võlur , kes oli jala vastu mulli seina toetanud ja tiris nüüd endale järgi viskipudelit , millega võrreldes ta ise tunduvalt kahanenud oli . Pudeli suurust hinnates hüüatas Võlur : " Seda nippi võiks ju teine kordki kasutada . " Nüüd on jäänud ainult kaks võimalust , mõtles Regina : kas hakata karjuma ja hüsteeriliselt jalgu trampima , või sellest tobedast unenäost üles ärgata . Seepärast asuski ta Võlurile appi viskipudelit sikutama . Ta võttis kätega pudelikaelast kinni ja kui Võlur oli paar matsu jalaga vastu mulli seina löönud , andiski sein järele ja pudel oli neil käes . " Üritage , palun , end koduselt tunda , " teatas Võlur ja püüdis , kätt uhkelt puusa seades , üleoleva ilmega viskipudelile toetuda . Pudel oli temast natuke pikem ja kõikus veidi , ilmselt kuuli põranda nõgususe tõttu . Regina katsus pisut kohmetunult kera kõveral küljel istet võtta , kuid libises kohe kera keskele ning lõi põlve vastu pudelit ära . " Kas me ei võiks toas edasi vestelda ? " küsis ta haiget saanud kohta hõõrudes . " Paraku pole see võimalik , " vastas Võlur , kellel läks üha raskemaks eest libisevale pudelile toetudes uhket ja enesekindlat nägu säilitada . " Me oleme sunnitud pisut aega siin keras veetma . " Ta katsus võluvalt naeratada , kuid pudel libises jälle mõnevõrra edasi . " Iga korralik naine minu asemel minestaks , " arvas Regina . Ometi hoidis miski teda sellise sammu eest tagasi . " Võibolla soovite viskit ? " tegi Võlur ettepaneku . Ta küünitas end kikivarvule ja keeras korgi pudeli pealt ära . Seejärel suutis ta mingi tabamatu liigutusega pudeli mööda seina nii kõrgele nihutada , et viski lõbusalt mulksudes korgi sisse voolas . Punane mustade kirjadega kork oli mulli sees umbes suuremat sorti keedunõu mõõtmetega . " Nüüd laulame , " pakkus Võlur . " Kuidas ? " ehmus Regina . " Te olete ju laulja , kui ma ei eksi , " meenutas Võlur viskipudelit endisesse asendisse sättides . " Ah soo . Oodake , ma ei saa ju nii kohe . Ma võtaksin enne ühe lonksu , " vabandas Regina pisut väriseva häälega ning katsus naeratada . Pealegi polnud ta kunagi varem kümneliitrisest nõust viskit joonud . Tugev alkoholilõhn lõi vastu ja Regina püüdis üle serva vedeliku poole küünitades teise käega nina kinni hoida . " Kuidas on ? " küsis Võlur , kui Regina oli suu viskist pungile võtnud ja nüüd seda lonkshaaval alla neelata katsus , ise millegipärast kõrvu kinni hoides . " Mis te , noormees , kipute sugulaseks või ? " ütles Regina eputavalt . " Mis mõttes ? " küsis Võlur kastrulisuurust korki kahe käega suu juurde tõstes . " Oh , nii võib purju jääda , " edvistas Regina edasi ja silus oma liibuvat nahkseelikut , " aga me pidime ju laulma ... " Ta tõusis püsti ning hakkas , üha oma ümaraid puusi siludes , kõrge häälega laulma . Võlur polnud seda laulu varem kuulnud . Talle hakkas see meeldima ning ta jäi huviga kuulama . " Tahan süüa ! " kostis kõrvaklappidest Pireti hääl . Potapov vaatas üle õla ja nägi , et plika istub väga mossis näoga nurgas ja katsub oma lühikest öösärki üle põlvede veni- tada . Piret Potapovit ei näinud , Piret nägi selle koha peal ainult seina . " Peab olema ! " kõmistas Potapov sõjaväelaslikult oma veidrasse mikrofoni ning vajutas mitmesugustele värvilistele ja helendavatele nuppudele . UFO " külalistetoa " poole vaadates veendus ta , et oli toiduained plika diivanilaualt kätte saanud . " Ja külm on ka ! " hüüdis Piret . Muidugi , ta on ju ainult öösärgi väel , vaeseke , haletses Potapov endamisi , kuid plikat lahti lasta ei saanud - teda oli tarvis Võlurile söödaks . " Pidage rangelt kinni raportiteks ette nähtud kellaaegadest ! " kõmistas ta mikrofoni , ise samal ajal " külalistetoas " temperatuuri tõstes . Kroku , kes seda dialoogi tugitoolis istudes ja šoti viskit imedes kõrvaklappidega ajaviiteks pealt oli kuulanud , ei suutnud enam naeru pidada ja pistis rämeda häälega hirnuma . " Gõrõ-gõrlümft ! " lõrises Potapov ruttu mikrofoni , et X-<arv> Kroku naeru ei kuuleks . Kui UFO koos tulnukatega umbes pool aastat tagasi Männiku rabas maandunud oli , oskas Potapov kui tuntud mereröövel ennast kiiresti nende laeva sokutada , nime poolest nagu tõlgiks ja giidiks . Tulnukad ise osutusid küllaltki uimasteks vendadeks , kes kõige tühisemaidki asju kümneid kordi üle mõõtsid ja ikka millestki aru ei saanud . Potapov aga oli peagi ka oma sõbra Kroku laeva meelitanud ja kasutas nüüd võõrast väärt aparatuuri kõikvõimalikeks nõmetsemisteks . " X-<arv> ! X-<arv> ! Vastuvõtt , " ütles ta mikrofoni , ise Krokule rusikat näidates , et too nii kõvasti ei hirnuks . " Nimetage mulle alajaama asukoht ! Vastuvõtt , " nõudis ta seejärel . UFO-le paistis natuke elektrit ära kuluvat , sest see raisk ei tahtnud viimasel ajal enam hästi lennata ja oli neid vastikuid jõnglasi taga ajades tüütult loperdama kippunud . " Täpsustage ! Vastuvõtt , " ei jäänud Potapov veel rahule . Sadama kandist ehitusmaterjalide ja banaanide virutamine oli talle UFO abil lõbusa ajaviitena tundunud - kuni selle ajani , kui julgeolek välja ilmus . Neid mehi ta igaks juhuks ei usaldanud . " Kas teil on täpsed andmed ? Vastuvõtt , " nõudis ta uuesti ja vaatas selja taha , kuna sealt kostis mingit saginat . Tulnukad olid kõik " külalistetoa " seina äärde kogunenud ja vahtisid , kuidas Piret sõi . Ei tea , mis nad seal iseäralikku leidsid . " Tänan . Lõpetan , " sõnas Potapov , võttis kõrvaklapid peast ning suunas UFO tross-kombitsad alajaama poole . Äkitselt käis kõva särakas ja kõik seinad lõid sinakalt hiilgama . " Äh-äh-hää , " naeris Kroku , " kange elektrivedelik sai , nagu puhas puupiiritus kohe ! " Ka Kroku nägu oli kergelt sinakaks muutunud . Potapov nägi illuminaatorist , kuidas esimesed vormis mehed elevaatori nurga tagant välja jooksid . Ka tulnukatele tundus miski valesti olevat , sest kaks neist loivasid juhtimisruumi ning Potapov tundis oma peas tekkivat võõrast ja sakilist mõtet - kogu tulnukate suhtlemine toimus telepaatiliselt . Potapovi pähe tekkinud mõte oli paljunemise piiramisest , sinisest värvist ja koerte võidujooksust Borneo saarel . " Mis see koerte võidujooks siia puutub ? " küsis Potapov . Sinised sädemekesed jooksid mööda UFO sisemust sinna-tänna ja pragisesid vastikult , lennuaparaat ise paistis tulnukate pingutuste mõjul lendu tõusta tahtvat , aga üks kombits oli alajaama külge kinni jäänud . Lõpuks vajutas Potapov ühele neljakandilisele helesinisele nupule ning juhtimispuldi kohal paiknevalt ekraanilt oli näha , kuidas kombits alajaama katusest paraja lahmaka plekki välja rebis ning koos sellega tähelaeva sisemusse kadus . Ees laius Muuga laht , mida eraldas muust merest paremal silmapiirini ulatuva Viimsi poolsaare metsane rannik ja Prangli saar , mille tumedat riba võis aimata läbi vee kohal hõljuva udu . Kaaren avastas , et jalad on ta nagu iseenesest jälle siia toonud , aga see udune meri ei teinud ta meelt sugugi rahulikumaks . Lisaks Piretile oli ka Võlur kuhugi kadunud . Korraga meenus talle sadam . Mida oligi Võlur öelnud , kui nad viimane kord lahku läksid ? " Kas sa arvad , et nad selle siis nii lihtsalt sedasi jätavadki või ? " oli ta sisistanud , täpsustamata , kes nimelt . Kaaren vaatas hajameelselt udus lainetavat merd , kui äkki toimus tema vaateväljaga midagi taolist , nagu oleks keegi seda hetkeks kõigutanud . Ta märkas udus nähtavale ilmuvat hõbedast ovaali . Salapärane nähtus undas vaikselt , selle ümber sädelesid sinised välgud . Kaaren aimas , et ega tal pääsu pole , ning tundiski , kuidas keha järjest ker- gemaks muutub , justkui oleks maa külgetõmbejõud järk-järgult kahanenud . Juba tõusid jalad märjalt rannaliivalt õhku ning ta hakkas järjest kõrgemale kerkima . See ongi kaaluta olek , arvas Kaaren taipavat . Nüüd hõljus ta juba kõrgel kaldale loksuvate lainete kohal ning UFO põhja tekkinud ümmargune auk imes ta halastamatult endasse . Nagu fotoaparaadi objektiiv , sulgus auk tema all ning nii leidis ta ennast tuttavast tuhmilt sädelevast ruumist . Mille tuttavlikkuses polnud midagi rahustavat . Nagu arvatagi võis , oli seal ka Piret , kes poolalasti nurgas istus ja parajasti oma külmutuskapist pärinevat hapukoorepurki tühjendas . " Moens ! " ütles Kaaren . " Moens ! " vastas Piret . Siis hakkas kõik väga kiiresti keerlema ja nad leidsid endid väga pimedast ja süngest kohast , mis lähemal vaatlusel osutus öiseks Nõmme turuks . " Ma saan aru , Võlur , et sul on lõbus , aga see jama hakkab mul juba üle viskama , " ütles Kaaren ja märkas silmanurgast , et Piret vaatab keskendunult kuhugi eemale , justnagu kõrgendikul algava männimetsa poole . Miski sädelev kera vilkus seal puude kohal väga kahtlustäratavalt . " Vaata , mis seal on ? Lähme sinna ! " ütles Piret . " Tobu , taksopeatus on teisel pool ! " vaidles Kaaren . Seni siniselt helkinud kera hakkas muutuma ikka pikergusemaks ja hõbedasemaks . " Nad on siis ikkagi olemas , " ütles Kaaren millegipärast . " Kõik , mis on olemas , on mõistlik , ja kõik , mis on mõistlik , on olemas ! " teatas Piret ootamatu sügavmõttelisusega , aga Kaaren ei jõudnud veel imastadagi , kui tüdruk jätkas : " lähme nüüd kähku ! " ning hakkas - nii nagu ta oli , paljajalu ja öösärgis , justkui unenäoinglike - Kaarnat kättpidi künkal kasvavate männiäbarike poole vedama , kuhu tundmatu helendav asi näis takerduvat . Kaaren läks lonkides järele ja piilus veel korra üle õla suusatajatele mõeldud metallsilla poole . Mööda silda veeres lapsevanker . Hõbedane objekt laskus mändide vahele ning sädelus jäi tuhmimaks . Siis paistis puude vahelt nagu võimsa välklambi sähvatus , mille valgusel männitüved sünkmusti , kõveraid ja õudseid varje heitsid . Kaaren ja Piret peatusid hetkeks , et sähvatusest pimestatud silmi hõõruda . Selja tagant kostis tasast kriginat . Kaaren vaatas sinnapoole ja nägi , et lapsevanker on neil juba päris kannul . " Lähme kähku , " nõudis Piret . Nad jooksid liivast künkanõlva pidi ülespoole . Taamal hakkasid paistma öise Mustamäe mitte eriti kutsuvad tuled . Järsku märkas Kaaren puude vahel kaht inimfiguuri . " Piret , vaata , kes seal on ! " hingeldas Kaaren , kuid oli juba niigi selge , et need on Potapov ja Kroku . Kaaren oli nad kohe ära tundnud . Neid oli võimatu kellegagi segi ajada . Ja nüüd olid nemadki põgenikke märganud ning ruttasid vastu . " Oleks pidanud ikka takso võtma , " ütles Kaaren , aimates , et ilma kakluseta asi ei lõppe . Ent mehed tormasid neist mööda . Hämmeldunult pööras Kaaren ringi ning nägi , kui- das Potapov peatas kägiseva lapsevankri , võttis selle seest tuhmilt helendava metallkuubiku , pani selle hetkeks kõrva äärde ning pistis siis endale taskusse . Seejärel hakkasid Potapov ja Kroku lapsevankrit jalgadega peksma . Pimedas metsas kajas nende pisut tontlik naer , kui lapsevanker esimestest hoopidest kõrgele õhku tõusis . Haaratuna vaatepildist , kuidas mehed naerulagina saatel lapsevankrile jalgadega peale hüppasid , tormas ka Kaaren vankrikese rususid jalahoopidega mäest alla ajama . " Sina , poisinolk , hoia üldse eemale ! " nohises Potapov kurjalt , surus Kaarna küünarnukiga eemale ja lõi jala läbi vankri põhja . Jalg jäi kinni ning Potapov hakkas tasakaalu säilitamiseks teisel jalal karglema . Kaaren lõi talle jalaga tagumikku , nii et Potapov käpuli kukkus . " Kroku , raisk , " karjus ta ise seejuures , kummardus osavõtlikult Potapovit üles upitama ning õngitses nagu muuseas tolle taskust kuubiku välja . See oli kuum ja kõrvetas näppe , Kaaren peitis selle kähku oma nahkjopi taskusse . Potapov ei ütelnud midagi , püüdis rahmeldades oma jalga lapsevankrist vabastada - kavatses ilmselt Krokule tappa anda . " Oh , ma ei või ! " häälitses nüüd Piret künkanõlval , tõstis käed graatsiliselt pea kohale ja lasi neil siis lõdvalt alla langeda . " Kaua sa jamad seal nende joodikutega ! Õige nüüd vaja jah kolme mehega seda vankrit peksta ! Nagu kahekesi ei saaks ! Kas laps on ka sees ? " Potapov oli jala lapsevankrist kätte saanud ja tagus nüüd Krokut , kes tõenäoliselt ei saanud üldse aru , mis ümberringi toimub . " No hea küll , head õhtut siis , " pomises Kaaren igaks juhuks rüselejate poole ja hakkas Pireti poole hiilima . Nüüd oli jõudude vahekord muutunud ja Potapov hakkas ise saama . Kaaren ja Piret jõudsid taksopeatusse . Kaaren oli Piretile oma jopi selga andnud , kuid ega see tüdruku seksikust suurt ei vähendanud . Ühtegi taksot ei olnud näha ja Kaarnale tuli salapärane kuubik meelde . Ta võttis selle taskust ja tõstis suu juurde . " Kõigile , kõigile , kõigile ! " ütles ta millegipärast sinna sisse . " Ülesanne täidetud , vajan transporti . Edasi võite meie programmil kuulata kerget muusikat , " lisas ta peene häälega ja hakkas vaikselt vilet laskma , ise silmanurgast männimetsa poole piiludes . Ta nägi , kuidas latvade kohale kerkis tumesinise taevaga peaaegu ühte värvi ovaal , mis seejärel varjuna hääletult alla orgu laskus , sinna , kuhu Potapov ja Kroku kaklema olid jäänud , tegi seal mingi ringi ning libises nüüd tema ja Pireti suunas " Võidu " kino poole . Kaarna jahmatuseks hakkas kuubik tema peos häälitsema : " Helikopterid tõusid juba õhku ! Teatage oma asukoht ! " nõudis ilmselt sõjaväelasele kuuluv raiuv hääletoon . " Kontrollige oma lainepikkust ! Te töötate valel lainepikkusel ! " teatas üleolev naishääl . " Ei ole külm ! Ei ole kõht tühi ! " sekkus ilmselt keegi hullumeelne . " Hä-hä-hää ! Kaaren on ära eksinud , tahab , et keegi ta koju tuttu viiks , täitsa segi omadega vist , " kostis ikka samast kuubikust äkki Võluri purjus lõkerdamist . UFO jäi Kaarna ja Pireti kohale õhku rippuma , nii madalale , et seda võinuks käega puudutada . Ja oli tunduvalt suurem , kui Kaaren ette oli kujutanud . Pealegi veel läbipaistev , sest kinohoone taeva poole kõrguv sein paistis sealt läbi . Justkui olukorra täieliku absurdsuse rõhutamiseks jooksis mööda terve rood öistelt õppustelt tulevaid miilitsakooli kursante . Nad pöörasid kino eest paremale , oma ühiselamu poole . Ka nemad paistsid läbi UFO . Lendava taldriku põhjas avanes umbes meetrise läbimõõduga ümmargune auk . Sealt ei paistnud enam midagi . Seal oli pime . Peagi tekkis augule Kroku paistelöödud larhv ja jäi Kaarnale otsa jõllitama . Varsti Kroku lõust kadus . Korraks vilksatas veel Potapovi umbne morda ja siis ilmus augule Võlur . " Tahtsid ennist nagu sõita kuhugile või ? " päris ta lahkelt . " Tõmba meid üles , " ütles Kaaren . " Näe , või Piret ka siin , " ei teinud Võlur Kaarna jutust enam väljagi . " Ah-ha-haa , Piret , sina ka siin , " tegi miski Võlurile nalja . " Issand , ta on ju purjus , " lõi Piret käsi kokku ja tuli augule lähemale . Kaaren võttis tal tagumiku ümbert kinni ja tõstis ta üles , nii et tüdruk ise luugist sisse pugeda sai , ja hakkas siis ennast üles vinnama . Piret pistis seal üleval miskipärast karjuma ja Kaaren lõi kahtlema , kas ta üldse teebki nii targasti , kui jälle selle salapärase asja sisse ronib . Kui ta läbi lüüsi kajutisse jõudis , nägi ta , et Piret on tormanud tugitoolis liikumatult lebava naisterahva juurde ja püüab toda elustada . Lähemal vaatlemisel osutus too väga Pireti ema sarnaseks . Kaaren oli Regina Püssi alati väga särtsaka ja enesekindla daamina kohanud ning too liikumatu lõtv kuju äratas kahtlusi . Siis tegi Regina korraks silmad lahti ja hakkas pehme keelega latrama : " Tütrekene , sina ka siin ? See on hea , et said aega läbi astuda ... Mäletad , kui sa väike olid , ma rääkisin sulle muinasjuttu ? Tõsi , ega ma ei olegi mingi Lumivalguke , aga sellegipoolest ei olnud ma kunagi varem arvanud , et päkapikud on sinised ... " Läbipaistva vaheseina tagant paistis tõesti kamp väikseid sinakaid veidrikke , kes mingi puldi ümber kohmitsesid . Ilmselt tulnukad , mõtles Kaaren . " Ma tahan maha minna ! " otsustas Piret . " Helikopterid kutsusid sa siia muidugi asjatult , " ütles Võlur Kaarnale ja lisas siis selgitavalt Piretile : " Näe , seepärast pidime me natuke kõrgemale tõusma ! " Lüüsist alla vaadates nägi Piret ühekorraga tervet Eestit - ja veel suurt osa Soomestki , merest rääkimata . " Nad on küll uimasevõitu , aga täiesti ohutud , " osutas Võlur tulnukate poole . " Jätke kord juba oma loll jama ! " ägestus Piret , " kes mu ema täis jootis ? Miks neid siniseid mehikesi siia vaja on ? " Vist oli raadio kogu aeg mänginud , seni polnud keegi seda lihtsalt märganud , nüüd sattus aga sihitult ringi ukerdav Kroku mingile nupule vajutama ning nähtamatutest valjuhääldajatest kostis nagu Piretile vastuseks : " Rumal nali on see ! " See laul ansambli J.M.K.E. esituses oli kohaliku raadio plaadiedetabelis tippu tõusnud ning nii leierdati seda peaaegu igal täistunnil . " " Rumal nali " ! Pange kõvemaks ! " ütles Piret , Super-Villu - J.M.K.E. laulja ja kitarristi krägisevat häält ja kitarrimängu nautides . " Mis sa ei tahagi maha minna või ? " küsis Kaaren . " Võibolla ta sai aru , et kodu on tal umbes saja nuhi poolt ümber piiratud , " kehitas Võlur õlgu , " ja kas polnud see mitte sina , Kaaren , kes kašmaari kuuli ära kaotas ? " Oli pime öö . Kabelikivi all seisis terve hunnik mootorrattaid . Alfons , Zarah Leander , Super-Villu , Haldur , Just , Olaf , Bill ja George istusid Kabelikivi otsas . Suures kivilõhes , mis kunagi ammu välgu tagajärjel oli tekkinud , põles lõke . " Kas seepärast , et kured ära ei taha lennata , ei saagi nüüd kurjad ilmad tulla , või mis teie sellest arvate ? " püüdis paks heavymees Haldur Alfonsile aruka küsimuse esitamisega intelligentset muljet jätta , vastukaaluks ülejäänud rockerite kerglasele lõõpimisele . " Ei kurjus kao ilmast kuhugi , " noogutas Alfons oma päevinäinud kiilaspead . " Aga ta ilmutab ennast siis muul kujul ? " targutas Haldur edasi . " Headus ja kurjus on maailmas tasakaalus , " lisas Just . " Aga rebased käivad endiselt oma radu pidi ja ei tee väljagi . See on muuseas väga tähelepanuväärne , " noogutas Alfons uuesti . Umbes pool tundi jõid kõik vaikides õlut , siis ütles Haldur mõtlikult : " See küll rebane ei ole . " Kes-teab-kust ilmunud tiiger oli esimeste käppadega kivi laugele küljele nõjatunud ja proovis üles- poole ronida . Super-Villu laskus kükakile ja urises tiigri poole . Tiiger vaatas teda hetke tähelepa- nelikult ja nihutas end siis ette- vaatlikult veel pisut ülespoole . Zarah kiljatas nõrgalt . Just haaras enda kõrvalt õllepudeli , loksutas seda ja pritsis tiigri triibulise silmnäo õllevahuga üle . Tiiger urahtas ehmunult ja volksas kivilt maha . Veidi aega paistsid põõsastest tema pimeduses helkivad silmad , siis kadusid needki . " Mis sa , loll , õllest raiskad ! " pahandas Olaf . " Kuulge , poisid , kas te olete päris kindlad , et kui me nüüd ära läheme , et nad siis kohe siia naftasadama püsti panevad , et kui me enam ei valva , noh , " küsis Zarah . " Kindel , " ütles Olaf ja tõstis õllepudeli uuesti suule . " Aga kust nad teavad , et me enam ei valva ? " ei jäänud Zarah rahule , " muidugi , ma olen ka roheliste liikumise poolt , aga pikapeale muutub see kivi peal istumine üksluiseks . " " Rohelised surevad sügisel , ha-ha-haa ! " naeris punkar Super-Villu kurjakuulutavalt . " Ainult sügis ei taha kuidagi tulla , " pidi ta ise küll tunnistama . " Õnneks ka , et ei tule . Mis sa tahaksid , et praegu sügis oleks või ? " küsis Olaf põlastavalt . " Nii kaua kui rohelised meile siia õlut toovad , võime valvata küll , " lepitas Just , " sina aga , " lisas ta ähvardavalt Zarah'le , " lase laul lahti ! Miks me sind siin üldse peame ! " " Mis laul ? " küsis neiu ujedalt naeratades . " See , noh , " La Habanera'st " " ütles Olaf . " Ma ei oska ! " " Ära piparda ! " " Allein bin ich in der Nacht , meine Seele wacht und lauscht ! O Herz , hörst du , wie es klingt , in den Palmen singt und rauscht ! " Zarah oli püsti tõusnud ning kõndis nüüd lauldes ja puusi hööritades rockerite vahel ringi . " Der Wind hat mir ein Lied erzählt , von einem Glück , unsagbar schön ! Er weiss , was meinem Herzen fehlt , für wen es schlägt und glüht ! Er weiss für wen ! Komm ! komm ! Ach ! Der Wind hat mir ein Lied erzählt , von einem Herzen . das mir Fehlt ! Meer stand ich abends oft und ich hab'gehofft , auf was ? Ich sah' bunten ögeln nach , ach , mein Glück zerbracht , wie Glas ! " Refrääni laulis nüüd juba kogu kivile kogunenud seltskond tasasel häälel kaasa : " ... Ah ! Nüüd tuul minule jutustab , keda mu süda ihaldab ! " " Mis te , noormees , arvate , kas teie laule keegi veel neljakümne või viiekümne aasta pärast meeles peab ? " pöördus Alfons Super-Villu poole , kui ammuse helifilmihiti viimased helid öövaikusse olid hajunud . Siis polnud aga Alfonsil enam aega Super-Villuga tegelda . Bill ja George , kes vestlusest kõrvale olid jäänud ja sellest ehk nagu kübeke solvunudki olid , pistsid järsku üheskoos karjuma : " Hey ! Look out ! What's that fucking thing there , shining up over the sea ! It's coming on us ! Get up , everybody , move , move , it's coming ! " Kõik ronisid kiirustades kivi otsast alla . Pimedas taevas pikki valgusvihke heitvate tulede rivi lähenes suure kiirusega . " Hey , rockers , don't panic ! " püüdis Super-Villu teisi rahustada . " It's only , fucking , syksyy tulee murskana , autumn , noh ... " " Ära aja jama , Villu , " vaidles George , " it's not autumn , whatever fuck you say ! " " It's Unidentified Fucking Object ! " teatas Bill . ( Kirjanik John Fowles on oma romaanis " The Maggot " pakkunud romaanis aset leidvate komplitseeritud sündmuste üheks võimalikuks selgituseks " lendava taldriku " sekkumist . Tuleb tunnistada , et ka tal ei kukkunud see eriti veenvalt välja . ) " Aga äkki need on just need ehitajad , kes nüüd oma prožektorite valgusel siia naftasadamat tulevad tegema , needsamad , keda me siin valvama pidime ? " arvas Zarah . UFO jäi umbes meetri kõrgusele kivi kohale õhku rippuma . Maapinnale langevad valgusvihud moodustasid kivi ümber valgustatud ringjoone , kusjuures väljas- ja seespool ringjoont oli endiselt pime . Tuhmi mütsatusega kukkus miski kivile . Siis lõi ka ringi sisemus helendama ning võis näha kivil seisvat Krokut , kelle juhm nägu kõigile kõvasti nalja tegi . " Jõle kihvt , mis ? " osutas Kroku UFO-le . " Mis te , lollid , siin passite üldse ? " Kivi all kükitavast kambast vallandus naerulagin . " Kroku , raisk ! " hüüdis Olaf ja hakkas kivi otsa ronima . Siis potsatas UFO-st kivile uimasevõitu Kaaren , kes püüdis kätega ereda valguse eest silmi varjata . " Kosmoseretked ja kohtumishetked ! " hüüdis Kaaren Olafit silmates . Pidulike marsihelide saatel astus UFO-st kivile Võlur ja teatas : " Mul on teile kõigile tähtis uudis - meie piirkonda on tabanud igavene suvi ! "