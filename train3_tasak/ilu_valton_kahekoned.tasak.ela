kirjak	ilu_valton_kahekoned.tasak.ela	" Kui sa kuulad merikarpi , mis sõnumit see sulle kohiseb ? " " Eimingit sõnumit . Lihtsalt kohiseb ja kõik . " " Kehvasti kuulad . Natuke ettekujutust peab ikka kah olema . " " Ette ma kujutan merd ja ennast mere ääres ja igasugust muud loodust . Sõnumit pole selles tuhkagi . " " Kas sa siis ei taha , et sõnum oleks ? " " Mis mul tahta . Ma olen normaalne inimene . Kas siis igal vidinal ja leherootsul peab mulle midagi ütelda olema , mida ma juba enne ei tea ? " " Vahel võiks ikka mõni uus pilt kah ajudesse sündida . " " Kardan , et seal pole vanadelgi enam ruumi . " " Olulised tõrjuvad vähemolulise tagaplaanile . " " Ja misasi see sõnum üldse on ? Noh , et ütleb mulle , mida ma peaksin kangesti järgima või mille pärast südamevalu tundma ? Kas nii ? " " Võib ka nii öelda . Sõnum on midagi elulist ja vajalikku , mis võib sulle ka elusihti näidata . " " Ma järgin ju niigi oma sihte ja tunnen ennast sandisti , kui asi ei lähe . Mis meeldetuletusi mul enam tarvis on ! " " Einoh , kui sa nii kõva mees oled , siis ära merikarpide kohinat muidugi kuula . " " Kuule , mees , miks sa üldse olemas oled ? " " Kuidas miks ? Tahan ja olen ! " " Kas tõesti kohe ise tahad olemas olla ? " " Aga miks ma ei peaks tahtma ? " " Ei , miks mitte , võid tahta küll . Mina tahan kah . Kõik tahavad , kui nad juba kord on . " " Aga miks sa siis seda minu käest küsid ? " " Mõtlesin , et sa oled ehk selle asja üle sügavamalt järele mõelnud , aga sa annad sama standardseid vastuseid nagu kõik teised . " " Kas sa esitad niisuguseid küsimusi kõigile ? " " Teistele esitavad teised . Ma ei puutu kõigiga kokkugi , kuidas ma neile küsimusi saan esitada . " " Kust sa tead , et teised esitavad samasuguseid lolle küsimusi . " " Mikspärast lolle ? " " Ju siis on , kui sa standardsete vastustega rahul ei ole . " " Ma tean seda analoogia põhjal . Igalühel leidub ikka keegi , kes talle kasvõi kord elus sellise küsimuse esitab . " " Milleks ? " " Et oma elu üle järele sügavamalt järele mõelda . " " Kumb peab mõtlema , küsija või see , kellelt küsitakse ? " " Mõlemad muidugi . " " Kuu paistab . " " Kuskohas ? " " Kusagil ikka . " " Mis jama sa ajad keset päiset päeva ? Kui kuu paistabki , siis meie seda igatahes ei näe . " " Mõni näeb , mõni ei näe . " " Kas sa tahad öelda , et sul on teistmoodi nägemine , et sa näed infrapunaseid kiiri , inimeste tulevikku ja mateeria olemust ? " " Miks ei näe . Kui asjadel on nimed , siis näeb neid kah . " " See pole küll tõsine jutt . On suur hulk asju , millel on nimi , aga mida näha pole võimalik . Ja on asju , mida näed , aga nime ei ole . " " Su jutt hakkab juba jumet võtma . " " Mis sa sealt siis leidsid , sellest jutust , tähendab ? " " Mulle meeldivad igasugu vastandused . " " Igal oma . Sina näed päeva ajal kuud , mina vastandusi . " " Kas arvad , et mina vastandusi ei näe või ? Sinu omad näen kah ära ! " " Sul on hooplemise komme . Sa näed siin maailmas palju rohkem asju kui mina . Kas silmade eest kirjuks ei võta ? " " Ei võta . Mida rohkem ma vaatan , seda teravamaks pilk muutub . " " Kange kutt oled . Mina küll sinuga võistelda ei suuda . " " Miks sa peaksidki ... " " Kas sa tunnetad ennast tervikuna või osade kaupa ? " " Ma ei saa su küsimusest hästi aru ... Lihtsam oleks öelda , et ma ei saa üldse aru , siis ei pea vastama ... Aga tegelikult ma ikka saan , kui asjasse süveneda ... " " Noh ja mis sa vastad ? " " Küllap me kõik tunnetame ennast ikka osade kaupa . Nii füüsilises kui vaimses mõttes . Need on vist harvad ja haruldased hetked , mil me tunnetame end äkki tervikuna ... " " Ah sina ütled nii ... Kas ei olene see ikkagi määratlusest ? ... " " Mille määratlusest ? " " Tunnetuse määratlusest , terviku määratlusest , protsessi määratlusest ja nõnda edasi . See on keeruline asi , seda ühe lausega ära ei seleta ... " " Mis sa siis hakkad niisugust asja pärima , kui õues paistab päike ja laual aurab kohvitass . " " Millestki peab ju rääkima . " " Ei pea , võib ka vaikida . " " Ennast tunnetad ikka . Vaikides kindlasti selgemini . Rääkides on mõte mujal . " " Niisiis sina esitasid küsimuse minu enesetunnetuse kohta selleks , et ennast sel ajal mitte tunnetada ? " " Tõlgenda , kuidas soovid . Aga eks ma ole ikka juurelnud oma enesetunnetuse üle päris palju ... " " Eks lase siis edasi ... " " Kas sina usud meeleparandamise võimalikkusesse ? " " Kas sina siis ei usu ? " " Midagi muud ei teeselda sellise innuga kui meeleparandust . Ma ei räägi usumõistest , vaid lausa meie igapäevaelust . Meeleparandust teeseldakse enamasti just siis , kui asutakse pattu sooritama . " " Kõike sa tead . Kas mõtlemine on su igapäevane harjumus ? " " Pilkad , kui sul midagi tõsist vastata ei ole . " " Aga me ei vaidle ju . " " Kuula siis edasi . Süütus ei ole ju see , kui pattu ei tunta , aga teadmatus patust on siiski süütuse parim tagatis . " " Oota , nüüd pean küll vastu vaidlema . Patu mõistet pole looduses olemas . Selle on mingid isandad välja mõelnud , et looduse loomulikkust muuta . " " Patt on olemas , sest käitumise eeskirjad on ühiselu vajadustest selgelt välja kasvanud . See , mis pole patt tiigrile , võib inimesele seda siiski olla . " " Aga sipelgale ? " " Ei tea , pole sipelgas olnud , aga nende suurt kooslust vaadates usun küll , et nende ühiselureeglid on sipelgapesas üsnagi ranged . " " Sa oled nii mõnusalt tõsine , aga luba mul sulle öelda , et tahaksin kangesti koos sinuga natuke pattu teha ! ... " " Kas sa oled oma elu üle ikka järele mõelnud ? " " Iga päev mõtlen . " " Ja mis järeldusele sa oled jõudnud ? " " Ega ma selleks mõtle , et mingitele järeldustele jõuda . " " Aga milleks sa siis mõtled ? " " Lihtsalt niisama , et mõelda . " " Ja oled enesega rahul ? " " Üsnagi . Ilus ja tark . Natuke rikkam võiks muidugi olla , aga ma tean , et ega raha kedagi õnnelikuks tee . " " Aga mis teeb ? " " Armastus ja tegevus , mis on südame järgi . " " Sa ju ei tee midagi ja just sellele ma tahtsingi su tähelepanu juhtida . " " Ju siis minule on just tegevusetus südame järgi , et õnnelik olla . " " Ja oled siis õnnelik või ? " " Mitte eriti . " " Näed siis . Muidugi , ega teise sisse ei näe . Aga mina tean oma kogemustest , et inimene saab rahuldust just mõnusast ja paljudele kasu toovast tööst . " " Mina ei hakka sinu kogemusi ümber lükkama . " " Selleks sa oled ilmselt liiga laisk . " " Mitte laisk , vaid tark . " " Ise tööd ei tee ja oled veel uhke pealegi . Kellele sinu tarkus kasu on toonud ? " " Kasu ja kasu . Muust te tänapäeval enam ei räägigi . Minu tarkus on see , et ma ei tee teistele inimestele oma rabelemisega tüli . Sellest ma iga päev mõtlengi ... " " Ütle , kas minu elu on mõttetu ? " " Miks ta mõttetu on , kui sa elad ? " " Nojah , aga ma pole ju eriti keegi , et tee tähtsat tööd , ei ole kuulus . Kui ma ühel päeval ära suren , ei märkagi seda keegi . " " Kas sa elad enda või teiste pärast ? " " Enda pärast muidugi , aga tahaks ikka teistele kah märgatav olla . Mina pole ju omal tahtel siia maailma tulnud ja isa-ema on minu kasvatamisega palju vaeva näinud . " " Mina muidugi ei tea , misjaoks isa-ema su valmis meisterdasid , mida nad mõtlesid ja lootsid , aga küllap ikka ennekõike toimis looduse seadus . Sa ju sagid selles suures sipelgapesas , mõnda oksaraagu ikka lohistad pesa poole . Käid poes , ostad teiste inimeste valmistatud leiba ja arvutad seal oma kontoris midagi . " " Sipelgate kohta ütlesid sa õigesti , need on ju kõik ühte nägu . Vähemasti meie meelest . Aga inimeste seas on mõned palju ilusamad ja tähtsamad kui teised . " " Mina usun küll , et sääse jaoks on kõik inimesed ühte nägu ja tal on ükskama , kas imeda verd kuulsa laulja , prügimäe päti või kuninga enda kaela pealt . " " Nii et sa siis arvad , et mu elul on ikkagi mõte , kuigi ma enda teada ei ime kellegi verd ? " " Küllap sa natuke ikka imed . Söömise ringmäng looduses teisiti ei toimu . Igatahes sinu elu mõtte järele see ringmäng ei päri ... " " Kas ma pean järelduse tegema , et mõte on mu enda jaoks ka siis või just siis , kui ma osalen vereimemise suures ringmängus ? ... " " Tee mis järelduse tahad . Aga mina arvan , et kui sa hindad südamerahu , siis ära end teiste inimestega nii väga võrdle . " " Tiigrite , sääskede ja sipelgatega muidugi jah küll ... " " Kas sa oled päriselt olemas või ainult näid ? " " Mis sul hakkas ? " " Midagi ei hakanud . Lihtsalt meie aeg on selline , et enam ei saa aru , kus lõppeb tegelikkus ja kus algab illusioon . " " See on sinu probleem . Kui asjadest ja nähtustest natuke eemalduda , pea viltu pöörata ja silmad vidukile lasta , siis tunneb piiri ära küll . " " Aga tuhanded ja tuhanded muidu mõistlikud inimesed muuga ei tegelegi kui et toodavad illusioone . " " Sa mõtled kunsti või ? " " Kunstiga pole suurt häda , tema peabki imiteerima ja fantaseerima . Poliitika samuti . Aga kui näilikkus saab normiks isegi äris ja tungib meie igapäevaellu , kas siis ei tekki oht , et tegelikkusel lüüakse jalad alt ? " " Mis sina muretsed . Tegelikkus jääb alati tegelikkuseks ning oskab end kaitsta illusionistide ja õhulosside ehitajate eest . " " Muidugi , ka nii võib ennast lohutada . Aga mina arvan küll vahel , et minnakse üle piiri , et illusioonid ja lollitamised on juba muutunud olulisemaks kui inimese igapäevane loomulik elu . " " Eks inimene ole ise seda soovinud , et ta isegi supi söömisest tahab rituaali või seebiooperit teha . Soo jätkamisest ma ei räägigi . Juba loodus ise on selle asja suureks lõbuks valmistanud . " " Nii et sa siis ikka usud , et oled päriselt olemas ? ... " " Ei , ma olen ainult sinu kujutlus . Kui minema kõnnin ja teen asju , millest sa midagi ei tea , elan ikka vaid sinu kujutlusena ... " " ... Võibolla sul on õigus , et niisugustest asjadest ei peagi tõsimeeli rääkima . " " Seisin täna sillal ja vaatasin vett , mis lõputult voolas mu alt läbi ... Ja koos veega voolasid mu mõtted ... " " Mis mõtted need olid , kas tahad nendest kõnelda ? " " Ega ma mäleta enam . Vesi ju kah ei tea , kuhu ta voolab . " " Ma ei saa su võrdlusest aru . " " Ma ise kah ei saa . " " Miks sa siis ütled ? " " Need on sageli kõige targemad laused , millest ütleja ise aru ei saa . " " Nii et sa paned umbropsu ja usud , et kukub targasti välja ? " " Ma usaldan oma alateadvust . " " Kas tema sind kah ? " " Mis mõttes ? Alateadvus on minu osa , mitte iseseisev nähtus , mis võib mind usaldada või mitte usaldada . " " Kas sina ilma alateadvuseta oled iseseisev nähtus ? " " Tervik teostab kontrolli oma osade üle . Näiteks selles mõttes , et kas need sobivad tervikusse või tuleks kõrvaldada . " " Kas sul on vahel olnud tunne , et peaks oma alateadvusele hundipassi andma ? " " Ei mäleta . Aga teoreetiliselt võiks olla . " " Kas need olidki su mõtted , kui sa sillalt voolavat vett vaatasid ? " " Kindlasti mitte . Seal olid väga positiivsed mõtted . Midagi ajast , igavikust , meie tühisusest ja piiratusest . Kohe kergem hakkas nendest mõtetest ... " " Unustasid argimured ja tulid kohvikusse ? " " Einoh , ma vist kogemata ... Läksin mööda , astusin vanast harjumusest sisse . " " Oi , kuidas mulle ei meeldi kohvikus käia ! Lapsest saadik pole meeldinud . " " Miks sa siis tuled siia ? " " Noh , kuidas öelda . Tulen kontrollima , et kas ikka veel ei meeldi . Kas lapsepõlv kestab või olen juba ära rikutud . " " Ja mida sa siis nendelt kontrillreididelt teada saad ? " " Ütlesin ju , et mulle ei meeldi . Ka praegu ei meeldi . " " Aga loodad ikka , et ükskord hakkab meeldima ? " " Sugugi ei looda . Pigem kardan . " " Kui sageli sa pead kohvikus käima , et teadmine sinu lapsepõlvest püsiks ega ununeks ? " " Nii kuus korra . Viimasel ajal ehk sagedaminigi . " " Kas mälu hakkab halvenema või on mõni muu põhjus ? " " Vahel on mul tõepoolest hirm , et äkki on tekkinud harjumus . " " Kui vana sa õieti oled ? " " Nii ei küsita . Aga võin öelda kah . Eelmisel nädalal sain viiskümmend . " " Õnnitlen siis ! " " Mille puhul ? " " Noh , et sul on õnnestunud nii kaua lapsepõlve säilitada . " " Kas see on siis kaua ? ... " " Kas sul on täna sünnipäev ? " " Miks sa seda arvad ? " " Sa oled kuidagi nii äraseletatud näoga . " " Mul on iga päev sünnipäev . " " Noh , soovin siis õnne ! " " Aitäh , pole tänu väärt . Minule see küll rõõmu ei tee , et ma jälle aasta vanemaks saan . " " Ega sa ei taha öelda , et saad iga päev aasta vanemaks ? Sa peaksid siis juba tuhande aastane olema . " " Olengi . Aga sina ära tee enesele sellest probleemi . " " Ei , mis see minu asi on . Ole nii vana kui tahad . Aga ütle mulle seda , miks sa oma sünnipäeval kohvikus istud ? " " Kus ma siis peaksin istuma ? Kas metsas kännu otsas või ? Kohvik on piisavalt pidulik koht . " " Võiksid ehk olla oma sõprade ringis . " " Sina kah mu sõber . " " Mis sõber nüüd mina . Niisama juhututtav . " " Aga võiksid ju olla sõber . " " Einoh , kui sa seda just soovid ... " " Mis ma nüüd soovin , aga siin me mingisugusel sünnipäeval koos istume ... " " Kas sina olid noore mehena neegrisuguharu pealik ? " " Noorena oleme kõik seda olnud . " " Mina küll ei ole . " " Noh , siis olid indiaanlane või kosmonaut või mõni muu kange vend . " " Kange vend pole kah olnud . " " Sulle meeldib tagasi ajada . Olid võibolla ei-ütlejate ülemkomissaar . " " Ma pole üldse mingis rollis olnud . Olen elanud reaalset elu ega ole unistanud igasugustest lollustest . " " Küllap sulle siis meeldis olla see kõige keskmisem või see kõige suurem realist . Üks imetlusväärne ainueksemplar omataoliste hulgas . " " Mina olin nooruses tavaline ja olen nüüd ka . Võta see teatavaks . " " Midagi ma ei võta . Kindlasti olid sa see kõige-kõige tavalisem . " " Ei , lihtsalt tavaline . Niiöelda hall mass . " " Aga uhke olid ikka selle üle , et sa olid hall mass ? " " Miks ma uhke pidin olema ? Mul olid teistsugused rõõmud . " " Millised näiteks ? " " Rahuldasin ennast igas mõttes ise . " " See on tubli saavutus . Oleksid ikka võinud natuke uhke kah selle üle olla . " " Oleksin võinud , aga ei olnud . " " Kas sul igav elada ei ole ? " " Mitte üks raas . Ma naeran sageli . " " Mille üle ? " " Mille üle , mille üle ! Enese üle muidugi ! " " Õigus jah , sa ütlesid ju , et täielik iseteenindus ... " " Muidugi ! " " See kõlas nüüd küll natuke uhkelt . Igatages nii egokeskset inimest näen ma esimest korda elus ... " " Ma olen mõelnud su elu üle . Raiskad seda tühjale-tähjale . " " Kas sina tead öelda , misasi ei ole tühi-tähi ? " " Küllap ma midagi ikka tean ... " " Kas oled selles kindel , kui hästi järele mõtled ? " " Noh , kuidas öelda . Kui väga urgitseda , siis leidub niisuguseid asju ehk tõepoolest vähem , kui esmapilgul näib , aga mõni peaks ikka sõelale jääma . " " Näiteks ? " " Et alustada asjadest , millele sa kohe vastu ei hakka vaidlema , siis nimetaksin kõigepealt Jumala teenimist . " " Mis kasu võib Jumal saada minu teenimisest ? " " Mitte sellest , et tema teenib sind , vaid et sina teda . " " Seda ma ju ütlesin , ära hakka lauseid kaksiti tõlgendama . " " Seda ei või meie teada , mis temale on kasu , mis mitte . " " Mis sa siis räägid ! " " Sellest on kõneldud mitu tuhat aastat , järelikult peab see tõsi olema . " " Kõigest tühjast-tähjast on aina kõneldud . Vaevalt tõde saab mõõta ajaga või loba mahuga . " " Olgu , ma nimetan siis teise asja : inimkonna teenimine ... " " Kes see veel on ? " " Inimkond või ? Noh , teised inimesed . Ligimesed . Naabrid vähemasti . " " Mis mina neist teenin ! Teenigu nemad mind ! " " Teenivadki . Koos toimite inimkonnana . " " Kas sina kuulud kah kampa ? " " Loomulikult . See , millest ma siin praegu räägin , ongi sinu teenimine ... " " Ma soovin , et mul oleks valikuvabadus . " " Kas sul ei ole siis ? " " Mingis mõttes muidugi on , aga soovida võib ikka . " " Tõsi jah , alati võib soovida suuremat täiust . " " Näiteks ma võiksin soovida , et täna oleksin ortodoksne juut , järgmisel nädalal aga moslem kõigi reeglite kohaselt . " " Need kumbki ei harrasta just eriti suure vabadusastmega eluviisi . " " Mis sellest , kui mu katse piirdub vaid nädalaga . " " Ja kes sul keelab proovida ? " " Kõik niisugused asjad on ju kambavärk , aga kes mind kampa võtab , kui teatakse , et ainult nädalaks . " " Sa ei pruugi ju seda öelda . " " Ega ma siis valetama hakka ! Niisuguse püha värgi puhul ! " " Seda muidugi . Valetada ei tasu ka vähem püha ürituse puhul . Aga ütlemata jätmine ei ole veel valetamine . " " On ikka . Kõige puhtamal kujul . Ja enesepettus pealegi . " " Enesepettus pole karistatav . Sellega tegelevad kõik inimesed . " " Enamasti järgneb ka enesepettusele karistus , aga sageli ei saada sellest aru . " " See on ka enesepettus , kui ei saada aru . " " Kuule , räägime millestki meeldivamast ... " " Ise alustasid ... " " Peaks minema keemilisse puhastusse ... " " Mis sa sinna viia tahad ? " " Oma hinge . Hing on must , ehk teevad puhtaks . " " Selleks on kirik , mitte keemiline puhastus . " " Kirik ei aita . See pole seda liiki mustus . " " Mis liiki mustus see siis on ? Mida sa tegid ? " " Nägin pealt ega teatanud . " " Võiksid seda ju nüüd teha . Saaksid hinge puhtamaks . " " Mida ma võiksin teha , ei saanud aru ? " " Noh , teatada . Kui nägid pealt , eks siis teata . " " Mida ma nägin pealt ? " " Ise tead , mida sa nägid . Mina ei hakka sinu käest pärima , sest mul pole mingit himu kaasteadjaks saada . " " Tegelikult ma ei näinudki pealt , vaid kuulsin . " " Eks räägi siis seda , mida kuulsid . " " Kellele ma pean seda rääkima ? " " Igatahes mitte minule , vaid niiöelda kompetentsetele organitele . " " Mis nemad asjasse puutuvad ? Ja kes need üldse on ? " " Kust mina tean . Ise sa ütlesid , et hing on sellepärast must , et sa ei teatanud . Ju sa siis pidid teadma , kellele oleks vaja teatada . " " Selles asi ongi , et ma ei teadnud , kellele teatada . " " Siis ära oma südant vaeva . Kui sa ei tea , mida sa pealt nägid , mis hääled need olid , mida sa kuulsid , kui ei tea , kellele peaks teatama sellest kõigest , mida sa polnud kuulnud ega näinud . " " Noh , näed nüüd ise kah , et see on keeruline juhtum ... " " Kas sulle meeldib riskida ? " " Ei , miks ma peaksin riskima ? " " Et elu põnevam oleks . Et end proovile panna . Et ennast uurida ja tundma õppida . " " Kas selleks peab just erilisi olukordi tekitama ? Elu veeretab neid nagunii ette . " " Oota sa ! .. Nagu see vene aednik ütles , et me ei pea ootama looduselt armuande , vaid neid ise võtma . " " Kui me ise võtame , siis pole see ju armuand . " " Mida kõlavam loosung , seda vähem loogikat . Nii see on alati olnud . " " Aga kui nüüd riski juurde tagasi tulla , mida sa õieti selle all mõtlesid ? " " Noh , näiteks torkad käe krokodillile suhu , ronid mööda püstloodis jääseina üles , röövid panka , vaidled ülemusega , elad vabatahtlikult totalitaarses riigis . " " Seda kõike me oleme ju teinud , miks sa seda riskiks nimetad ? " " Oled sa siis kätt krokodilli suhu torganud ? " " Kust ma neid krokodille siin Põhjamaal võtan , aga mõne teise eluka suhu küll . " " Näiteks ? " " Noh , näiteks ... näiteks armastava naisterahva suhu . " " Ja ta polegi sul kätt otsast ära hammustanud ? " " Ega vist . " " Ja kuidas siis selles ekstreemses olukorras tundus ? Kas õppisid ennast paremini tundma ? " " Mitte üksi ennast , vaid teda kah . " " Oled tubli ! Vastasid hästi mu küsimusele . " " Kas sa oled tähele pannud , et muld naeratab ? " " Mis mõttes naeratab ? See on mingi mõistukõne ju , eks ? " " Küllap ongi . Aga muld tõepoolest naeratab vahel kogu oma olemusega . " " Kas siis , kui sulle tuletatakse meelde , et mullast oled sa võetud ja mullaks pead jälle saama ? " " Ei , ma ei mõelnud üldse seda . Võibolla ta naeratab ka siis , kui ta meid endasse võtab , aga seda ma ei tea ega tahagi teada . Minule naeratab muld varasuvisel hommikul , kui päike on just taevaservale tõusnud ... Aga vahel ka muus olukorras . " " Sa oled täna lüürilise soone peal . Mis sulle mõjus ? " " Võibolla see , et me istume siin teisel korrusel ja muld on meist nii kaugel ... " " Kas see on mingi nututeema või ? " " Ei ole ikka küll . Ma võin millal tahes kõndida linnast välja ja anda mullale suud . " " Seda nüüd ka veel ! Kas anda suud kujutluses või otse ? Muld kihiseb igasugustest elukatest . " " Ah , sa ei saa millestki aru ! " " Millest ma aru peaksin saama ? Kas sellest , et sa oled tore inimene , aga ikkagi jobu ? " " Võid minust arvata , mida tahad . See muudab mind väga vähe . " " Hea küll , ärme sõneleme . Laupäeval ma sõidan nagunii maale , uurin siis järele , kas muld minusugusele kah naeratab ... " " Küll tormab ! " " Kus ? " " Õues muidugi . Ega ometi kohvikus . " " Mina ei märganud midagi . " " Sõitsid autoga ukse ette . " " Ei , ma tulin jala üle lageda stepi . " " Kus see veel on ? " " Samas , kus sinu tormgi . " " Kas kõneled kujunditega või ? " " Sina kah . Oled sa kindel , et torm pole mitte sinu sees ? " " Kui väljas on torm , siis sees tavaliselt ei ole . Tõmbud kössi ja ootad , millal torm järele annab . " " Et siis tuulevaikuses mässama ja tormlema hakata ? " " Nii üksühene see sõltuvus pole , aga midagi sinnapoole küll . " " Kas tormi vastu on vahendeid ? " " Kumma tormi ? " " Mõlema . " " Tormitõkked , kuulikindlad vestid ja palderjan . " " Kas sa oled nendega varustatud , et õues tormi märkasid ? " " Ei ole . Sellepärast märkasingi . " " Mis me nüüd ette võtame ? " " Vahest tellime veel ühed konjakid . " " Kas see aitab ? " " Aitab ikka . Igaüks peab oma arstimi ära tundma . " " Kas sellepärast ütlesidki õues tormi olevat , et oleks põhjust teist pitsi tellida ? " " Kas sa loodust armastad ? " " Kuidas siis teisiti , kes ei armastaks loodust , kui me ise oleme kah loodus . " " Tahad sa sellega öelda , et armastad ülejäänud loodust just sellepärast , et armastad iseennast ? " " Kas sina ei armasta iseennast ? " " Mingi määral ikka . Vahel ei salli kah . Aga sa vasta mu küsimusele ! " " Sama hästi võiks küsida , kas ma armastan kõiksust . Kõlaks vist üsna absurdselt , kui keegi ütleks , et ta ei salli kõiksust . " " Paraku on vist nii , et iga inimene paneb natuke erineva sisu nii ebamäärastesse mõistetesse nagu loodus , kõiksus või mina ... " " Kas mina on sinu meelest siis ebamäärane mõiste , mis on siis veel vähem ebamäärane ? " " Ma ei tea , mina olen küll enda meelest üks udukogu . " " Ju vahel ikka ilm selgeks kah lööb ? " " Vaata , mina ja loodus oleme ühe tunnetusprotsessi kaks külge . Kui loodus näib mu ümber selge olevat , olen mina ise vist udune ja kui mina olen jälle selge , siis ma loodust enda ümber nagu ei märka ... " " Ütle , kas meil on midagi viga , et me niimoodu targutama kukkusime ? " " Me targutame ju ühtelugu . Sinuga teisiti ei saa , sa kohe provotseerid targutana . " " Sina alustasid oma looduse jutuga ! " " Ilmselt sellepärast , et sa istusid siin mu silmade ees ja nägid pagana looduslik välja ... " " Kas ulatan sulle peegli ? " " On sul kaasas või ? " " Ei ole . " " Mis sa siis räägid . " " Mis sa loodusest arvad ? " " Mis ma sellest arvama pean ? " " Noh et kas sulle meeldib loodus ? " " Miks ei meeldi , kui ma olen ise kah loodus . " " Kas sellest järeldub , et sa meeldid endale ? " " Loomulikult . Muidu ma muudaksin end. " " Sinu eneseusaldus on kiiduväärt . Aga seleta mulle ära , kuidas just sina ise see loodus oled . " " Ma olen looduse osa . Nimelt elusa looduse osa . Ja ma ei vastanda end kogu ülejäänud loodusega . " " Einoh , miks sa vastandama peaksid . Ega see veel vastandamine ole , kui sa avaldad oma arvamust looduse kohta . " " Aga ma ju ei avaldagi arvamust . " " Ütlesid ju äsja , et loodus meeldib sulle . " Kas ütlesin või ? Ausalt öeldes leidub looduses igasugust jampsi kah , näiteks liivaluiteid ja skorpione . " " Kus need sulle ette jäid ? Siin kohvikus pole ühtegi . " " Kohvik pole loodus kah . Skorpionid on olemas kujutluses ja panevad ausalt öeldes õlgu väristama . " " Ära pabista ! Kohvikuseinad kaitsevad meid . " " See on õige küll . Loodus võib meeldida , aga tsivilisatsioon on parem . " " Parem võibolla mitte , aga mugavam küll . " " Mugavam jah , selles asjas oleme ühel meelel . " " Me oleme üldse paljudes asjades ühel meelel . " " Kas sa oled kunagi näinud päikesetõusu ? " " Ei usu , me ärkame temaga erinevatel aegadel . " " Sellest ma järeldan , et päike tõuseb varem ja on näinud sinu ärkamisi . " " Küsi seda tema käest . Mul on magamistoal paksud kardinad . " " Päike on nii süütu , kui ta hommikul tõuseb ! " " Mida sa sellega öelda tahad ? " " Eimidagi . Lihtsalt kirjeldan oma tundeid . " " Mis tunne see on , kui päike sulle süütu tundub ? " " Võibolla imetlus , võibolla tänutunne . " " Mida sa siis tahad , et kõik oleksid süütud , kui nad hommikul ärkavad ? " " Ma ei lähe isiklikuks . Olekski imelik , kui näiteks sina igal hommikul süütuna ärkaksid . " " Mis see sinu asi on ! " " Ei olegi . " " Päike ei ole kah sinu asi , tõusku ta süütult või süüdlasena . Päike kuulub kõigile . " " Ära selle pärast ägedaks mine , et ma sind ja päikest võrdlen . Te mõlemad meeldite mulle . " " Võin sulle teatada , et me kumbki ei hooli sellest . " " Ära sina päikese eest kõnele . Võibolla talle just meeldib , et ta mulle meeldib . Ja seda ma kah ei usu , et sulle päris ükskõik on ... " " Ole hea , räägime midagi mõistlikku ! ... " " Kas sulle meeldivad lilled ? " " Umbrohi on . " " Kuidas sa nii hullusti ütled ? " " Mis sa siis küsid ! Kellele lilled ei peaks meeldima ! Selleks nad ju ongi , et meeldida . Nii on kokku lepitud . " " Sul on ikka iga asja kohta negatiivne hoiak . Sellepärast ma esitasingi küsimuse lillede kohta , et sinult midagi positiivset kuulda ! " " Noh ja kuuled kah ! Mulle meeldivad lilled . Nad on ilusad . Muidugi ei õitse nad selleks looduses , et sinu või minu silma rõõmustada , vaid selleks , et putukas neid märkaks ja tolmutama tuleks . " " Mõnda tolmutab tuul . " " Need pole nii kirevad kah . " " Looduse mitmekesidus on ikka vägev värk küll . Ma olen kindel , et erinevate liikide tekke protsesse juhib juhus ja juhus ongi see võimas tegur , mis ilu sünnitab - kui me vaid suudame nõnda uskuda ! " " Ega sa ju ise kah väga positiivne ei ole , kui niisuguse kahtlusenoodi kõlama lased . " " Sina nakatad . Lilled sul ju kah ainult putukate pärast . " " Ära sellepärast noruta . Inimene on leidlik . Ta sekkub alati looduse kulgu ja rikub ära , mis vähegi saab . " " Oled , oled oma laine peal ! Sa ei pea mulle rohkem tõestama , et ei suuda kuidagi musti prille eest ära võtta . " " Prille mul küll ei ole ! " " Ju siis on loodus sulle silmamuna ette tumeda kile kasvatanud ! " " Jälle loodus süüdi ! ... " " Terve öö pirises üks sääsk mul kõrva ääres . " " Nüüd , oktoobrikuus on see ju lausa ime , et üks elusolend on unustanud õigel ajal maha surra ! " " Mis ime see on , kui ta ei lasknud mul magada ! " " Siis ta pidi küll vägevat häält tegema . " " Mis vägevat häält , pinises niisama , aga ma kartsin , et torkab . " " Kas torkas ? " " Ei vist . " " Kui ta olekski nii suure kere seest piisa verd võtnud , kas sul oleks siis kahju olnud ? Aadrit lastakse kah , ühest korrast saaks musttuhat sääske söönuks . " " Küll sina oled ikka loomateadlane . Mis sa neist sääskedest kaitsed ? Kui nii pime poleks olnud , oleksin ta maha löönud . " " Mõrtsukas ! Sääse elu on Jumala palge ees sama palju väärt kui sinu oma . " " Kust sa seda võtad ! Minu valmistas Jumal oma näo järgi . " " Tõsi või ? Nüüd sain mina kah teada , mis nägu on Jumal ! " " Igatahes mitte sääse nägu . " " Muide , minule küll meeldiks , kui sääsk veel oktoobris mu kõrva ääres muusikat teeks . Looduse hääled kosutavad närve . " " Ma katsun siis selle isendi kinni püüda ja sulle tuua . " " Aga ära püüdes hasarti mine , litsud veel surnuks . " " Kuule , sinuga ei saa ju üldse tõsistest asjadest rääkida ! " " Nii noobel kohvik , aga kärbes lendab ringi . " " Kas ta segab sind ? " " Muidugi segab . Piriseb ju , vaata et istub veel mu saiatükile ja ta jalgade küljest pudeneb selle peale tuhat pisilast , mina pean need alla kugistama . " " Pisilasi on sul nagunii miljoneid sees , mis see mõni tuhat enam loeb . " " Fuihh , kui koledat juttu sa ajad ! " " Mida sa siis selle kärbsega teha tahad ? " " Loomulikult maha lüüa ! " " Mille pärast ? " " Sellepärast , et ta olemas on . Et ta ei meeldi mulle , segab mu elu . " " Kas sa ei arva , et tal on samamoodi nagu sinul üksainus elu , et looduse ees olete võrdsed ? " " Ei arva . Mina elan palju kauem . " " Vares elab veelgi kauem , aga kraaksub ja varastab su sõrmuse ära . " " Harakas varastab , mitte vares . " " Nii et varest sa maha ei lööks , sellepärast et ta elab sinust kauem ? " " Mina ei saaks varest kätte , ta on nii kaval . " " Kas sul on täpne rida elukate jaoks paika pandud , keda maha lüüa , kelle liha süüa ja keda loomaaias vaatamas käia ? " " Täpselt ei ole , aga kui sa soovid , ma võin selle koostada . " " Ära näe vaeva , ma nagunii ei tunnista seda õigeks . " " Aga liha sööd ise kah ! Vaata , see on siin piruka sees . Mina räägin kärbsest , sinu pärast tapeti terve härg maha ! " " Minule kohe jäävad kõik asjad külge . " " Möödunud suvel võtsin su küljest takjanupu ära . " " Nagu huvitava mõttega kokku puutun , saab see kohe omaks . Mu peas see muidugi natuke teiseneb , niiöelda isiklikust kogemusest tulenevalt , aga kui ma seda mõtet edasi räägin , siis öeldakse , et oh kui originaalne . " " Kui ma takjanupu su küljest ära noppisin ja sõbranna pihta viskasin , siis see nupp moondus sedavõrd , et botaanikud uurisid hiljem tükk aega , mis õisik see võiks küll olla . " " Lihtsalt huvitav mõte ergutab mu enese mõttetegevust ja võibolla kukubki originaalselt välja , kui ma siis midagi ütlen . " " Loodus on suur vormimeister , aga kui targad inimesed nagu sina või mina talle veel järelaitamistunde annaksid , oleks maailm veelgi mitmekesisem . " " Kui öeldakse , et inimene on kordumatu , siis ei mõelda üksi ta olemist , iseloomu ja käitumist , vaid ennekõike ikkagi tema vaimu , neid mõtteid , millest ta koos seisab . Need kõik on ju kusagilt üles korjatud , aga näed , kokku moodustavad kordumatu isiksuse . " " Ma kingin sulle selle tammelehe , mis mu pärjast välja on pudenenud ja ridiküli jäänud . Kui tood mulle metsast täpselt samasuguse selle kõrvale , siis arendame käesolevat teemat edasi ... " " Ma ei tahagi mingit teemat arendada . Ma räägin asjadest nii , nagu need on . " " Seda ma nüüd küll ei taha hästi uskuda , et just sina oled inimolevustest ja taimedest see , kellel kõik looduse tõed teada . " " Tõde või mittetõde . Kui üks asi mulle niimoodi näib , siis see ongi minu tõde . " " Kui tõde on sinu oma , siis kelle omad on need mõtted , mis sulle takjanupuna külge jäävad ? " " Takjanupust rääkisid sina ... " " Kas sa ajasid oma põdrakarja ulualla ? " " Mul on kaamelid , mitte põdrad . " " Kuidas su kõrbes ilm on ? " " Öösel on külm , päeval soe . Kuidas sinul tundras on ? " " Kogu aeg külm . " " Sinu elu on siis palju stabiilsem . Temperatuuride järsk kõikumine käib tervisele . " " Aga kohvikus on konditsioneer . " " Kohvik on hubane jah . Asuks nagu kõrbe ja tundra piiril . " " Eks me ise ole piirid loonud . Võiksime need aga ka maha lõhkuda ! " " Lõhumegi ju , kui me siin rahumeelselt vestleme . Üks Põhjast , teine Lõunast . " " Kuule , kas sa kaupa tahad teha ? Ma annan kümme põtra ühe kaameli vastu . " " Mis ma su põtradega peale hakkan ? Nad kõngevad mul kõrbes ära . " " Nagu sinu kaamel tundras . " " Loomakaitseselts astub vahele . " " Miks nad seafarmi pidajaid ei kimbuta ? " " Söövad ise salaja sealiha . Või jäävad käed lühikeseks . " " Taiga soobliteni ulatuvad , aga naabri sigadeni ei ulatu . " " Hea , et nad meie põtradest ja kaamelitest midagi ei tea . " " Aga sina ära neid kiru ! Keegi peab kaitsma endast nõrgemaid . See on ilus asi . " " Kui karu neile kallale kipub , siis nad ennast ära süüa ei lase ... " " Järelikult kaitsevad inimest kah ... " " Kunagi ma uskusin , et kõige turvalisem on elada suure puu juurte vahel . " " Mina arvasin sama . Aga kui ma sinna elama asusin , siis need puujuured küll alguses silitasid mind , aga pärast hakkasid minust vaikselt mahla välja imema . " " Kust sa selle mahla said , mida nad sinu seest imesid ? Kas mitte sellesama puu seest ? " " Mis tähtsust sellel on . Igatahes see mahl oli juba mõnda aega olnud minu sees ja seega minu oma . " " Aga kas sulle siis ei meeldinud pisutki , et said vägevale puule oma mahladega toeks olla ? " " Mis sellest meeldimisest , kui kartsin , et jään ise kuivale . " " Ja mida sa siis ette võtsid ? " " Lendasin juurte vahelt välja vabasse õhku . " " Ja kuidas seal õhus tunne oli ? " " Külm ja tuuline . " " Ja siis istusid kindlasti tuulevarju sama puu võrasse , kellele sa oma mahla ei raatsinud joota ? " " Ei , siis ma tulin siia kohvikusse , et sinuga juttu rääkida . Vaata kui hubane siin on . " " Mis ta nii hubane , täis suitsetatud ja köögist tulevad igasugused lõhnad , aga raha ei ole , et hõrgutisi või klaasitäit eksootilist mahlagi osta . " " Sa oled nüüd õige maa peale laskunud oma jutuga . " " Anna andeks . Sul on õigus . Tead , ma tunnen üht väga sümpaatset mändi . Äkki peaks tema juurte vahel elamist proovima ? .. " " Eks proovi . Võibolla läheb sul paremini ... " " Ja kui miskipärast ei , siis oskan ju mina kah lennata ... " " Mulle meeldivad unenäod ! Seal ei pea nägema , kuidas inimesed täidavad tänavaid ja muudkui ruttavad . " " Mina seda aina näengi . " " Jumaluke , ära vaata siis ! " " Kas sina saad valida unenägu ? " " Ma ei tea . Pole proovinud . Unenägu valib mind . Ja on just mõnus , kui tuleb see , mida ma pole kutsunud . " " Oleneb sellest , mis tuleb . Alati ei pruugi see sugugi mõnus olla . Ise just rääkisid , et inimesi on tänaval liiga palju . " " Kui möödujad hakkavad mind unenäos tülitama , siis ma sulen silmad . " " Sa võid ju seda ka ilmsi teha , kui tänavatel kõndijad sind miskipärast ärritavad . " " Ei , ilmsi ei saa , võib mõnele otsa komistada . " " Ma ei saa aru , miks sa otsa peaksid komistama ? " " Noh , ma olen siis ju ise ruttajate hulgas . " " Unenäos sul ei meeldi ruttajate hulgas olla , aga ilmsi meeldib . " " Kas just meeldib , aga elu on selline . Kuhu sa nendest ruttajatest ikka pääsed . " " Unenäkku pääsedki . " " Seda muidugi . Sellepärast ma ütlesingi , et unenägu on etem kui tegelikkus . " " Mis värvi on sinu meelest meie ajastu ? " " Kirju . Üsna kindlasti . " " Kirjud on küllap kõik ajastud . Eriti kaasaegse silmade jaoks . Tagasivaates omistatakse pika propaganda tulemusena möödunule mingi kindel värv , enamasti tumehall või siis hoopis kuldne . Palju huvitavam oleks määratleda kaasaja dominantvärvi . " " Sa räägid nii tõsiselt , et hakka või mõtlema . " " Mõtlemine on kena meelelahutus . Aga käesoleva küsimuse puhul oleks vist õigem silmad kinni pigistada , lasta oma kogemusmälul mööda maailma ringi rännata ning usaldada tekkivat tunnet . Selline lähenemine pigem välistab mõtlemist . " " Sul on õigus nagu alati . Aga just seda ma mõtlesingi mõtlemise all , nimelt eemaldumist esimesena pähe kargavast sõnast . " " Vahel jälle on just too esimene impulss kõige õigem . " " Impulss vahest küll ja mõte kah , aga kas sõna , kahtlen ma . " " Noh ja mis värvi see meie ajastu siis on ? " " Kui pikka ajajärku sa silmas pead ? Möödunud sajandis on olnud väga palju muutusi . " " Eks piirdugem paari viimase aastakümnega . " " Oota , ma keskendun väheke ... Kirgas ja määrdunud . " " Mis värv ? " " Kirgas sinine ja määrdunud pruun . Kas oled samal arvamusel ? " " Ma küsitlen alles inimesi , kokkuvõtte teen hiljem . " " Ma käisin täna looduses . " " Ja mis sa seal nägid ? " " Midagi ei näinud . " " Mis sa seal siis käisid ? " " Ega ma vaatamas ei käinud . Ma käisin lihtsalt olemas . " " Mis tegevus see on ? " " Kas sina ei tea ? " " Pole kuulnudki . Kuidas ollakse ? " " Natuke liigutakse , natuke hingatakse , mõnikord süüakse ja juuakse . Kui on partner , võib sugu kah teha . " " Ja see kõik kokku ongi olemine ? ! Aga kui natuke tööd ka teha , kas siis on ikka veel olemine ? " " Ei , siis enam ei ole . " " Sa ütlesid , et käisid olemas , mitte vaatamas . Kas siis vaatamine , kuulamine , kompamine , haistmine ja maitsmine on rohkem töötegemise kui olemise vallast ? " " Seda ei saa täpselt öelda . Süües ja sugu tehes on kah kõik meeleorganid tegevuses . Neile on see töö , aga minule olemine . " " Nii et sina oled miski , mis on meeleorganitest lahus ? " " Seda kah nüüd päraiselt mitte . Sest siis tekkiks küsimus , misasi see mina on , mis on meeleorganitest lahus ... " " Tekkibki . " " Ma arvan , et mingi terviklik mina on ikkagi olemas . Ja see tegelebki olemisega . Nii et mina ja olemine on tihedalt seotud . " " Väheke uduseks kipub see meie jutt . " " Mis sellest ! " " Kas selleks ongi mõttekas kirkas looduses lihtsalt olemas käia , et pärast asjadest nõnda uduselt kõnelda ? ... " " Ise sa tekitasid oma pärimistega selle udu ! ... " " Ütle , kas ma peaksin oma lapse ära ristima ? " " Miks mitte , kui sa leiad , et sellel on mõtet . " " Ei leia . " " Ära siis risti . " " Miks sa nii osavõtmatu oled teise inimese probleemide suhtes ? " " Kuidas ma osavõtmatu olen ? Ma ainult väljendasin mõtet , et niisugune asi on inimese enda otsustada , sõltub vaadetest . " " Kui sa oleksid usklik inimene , ütleksid ju , et risti tingimata . Aga kui oleksid uskmatu , siis ütleksid , ära risti . Sina pole nähtavasti seda ega teist . Mis sa üldse oled ? " " Niisama olengi . Seda ega teist . Uskumise jaoks olen liiga tark ja mitteuskumise jaoks samuti . " " Nii et sa oled kohe hädas oma tarkusega , kui sa teisele inimesele nõu ei anna ? " " On siis sulle minu nõu nii kangesti tarvis ? " " Ju on , kui küsin . " " Nõu küsitakse selleks , et oma valmis otsust kinnitada . Sõltumata sellest , kas teine kiidab su otsuse heaks või laidab maha . " " Kuidas see mu otsust kinnitaks , kui sa ristimise mõtte maha laidaksid ? " " Noh , siis sa mõtleksid lihtsalt , et ma olen loll ja seepärast tuleb teha minu nõuandele risti vastu . " " Ise just ütlesid , et sa oled tark . " " Mis seal vahet , tark või loll . " " Mina igatahes pooldan rahumeelset kooseksisteerimist ja inimõiguste austamist . " " Me pole ju teineteise inimõigusi mingil määral rikkunud . " " Ma ei räägi meist kahest . Mõtlen kõiki neid laudkondi , kes siin istuvad . " " Miks sa tuled üldse mõttele , et võiksid neid tülitada või mõnele , kelle nägu sulle ei meeldi , tassitäie kohvi pähe kallata ? " " Mõelda võib kõike . Kas sul ei tekki vahel selliseid impulsse ? " " Loomulikult mitte . " " Aga kust sa muidu üldse niisuguse kujundi leiutasid , et kohvi pähe kallata ? " " Ma lihtsalt piltlikustasin sinu mõtet . Ja üldse ma arvan , et ju sa ikka nii väga seda rahulikku kooseksisteerimist ei poolda , kui pead seda enesele sisendama isegi siin , rahumeelses kohvikus . " " Võibolla sisimas ei poolda jah . Su tähelepanek on õige . Aga selle poolest me inimesed olemegi , et austame teiste õigusi ja hoiame oma impulsse tagasi . " " Mina küll ei pea selleks pingutama , et võõrale inimesele mitte jalaga äiata . " " Võibolla sa ei tee seda kartusest , et teine äigab vastu ? " " Kui mind miski muu tagasi ei hoiaks , siis on ka hirm ühiskonnakorralduses hea asi . " " Aga ütle ausalt , kas ikka miski muu hoiab sind kah tagasi ? " " Ära urgitse . Ma olen juba ammu sellega harjunud , et ei löö teisi inimesi jalaga . " " Aga millega siis ? " " Võibolla sõnadega . Aga sinusugusele kiuslikule kuluks ehk ka jalaga äigamine ära . " " Noh näed siis ! Minu võit ! " " Kui siin riigis on keegi , kelle peale võib kindel olla , siis oled see sina . " " Mis asjus tasuks minu peale kindel olla ? " " Igas asjas . " " Igas asjas ei või kellegi peale kindel olla . " " Sinu peale võib . " " Ma ei tee ju midagi . Nii on kerge mitte vääratada . " " Aga ikka on hea tunda , et kui sa midagi teeksid , siis teeksid sa õiget asja ning teeksid seda õigesti . " " Kas sa ei arva , et ma ei tee midagi just sellepärast , et õiget asja õigesti teha pole siin maailmas peaaegu üldse võimalik . " " Uskuma peab ikka , et on võimalik . Mina tahan uskuda . Sellepärast ma sinu peale loodangi . " " See asetab mulle muidugi suure vastutuse . Aga kui ma näiteks sattuksin valitsusse , kas sa pärast seda kah mind õigeks meheks peaksid ? " " Oleneb sellest , mida sa valitsuses teeksid . " " Sa siis usud , et valitsuses on võimalik midagi ära teha , mis sulle õige näib ? " " Usun ikka . " " Nimeta mõni asi . " " Kust mina tean . Sellepärast ma valitsusse ei kipugi . Ma tahan sinu peale kindel olla . " " Ma tahaksin sind väga tänada . " " Mille eest ? " " Ausalt öelda ma ei tea ise ka , aga niisugune tunne on , et tahaksin tänada . " " Eks täna siis ! " " Tänan ! " " Vahest ma peaksin nüüd midagi tegema kas sinu või inimkonna heaks , et su tänu pälvida ? " " Võibolla tõesti . Aga mis see võiks olla ? " " Sina alustasid seda tänu juttu , eks sina siis mõtlegi välja ! " " Aga sina tead jälle paremini , milleks sa võimeline oled . " " Noh , seda pole just palju . Vähemalt pole midagi sellist , mis oluliselt erineks kõigest , milleks on võimelised teised inimesed . " " Ongi hea . Äraproovitud teod on kindel asi , need on inimkonnas juba sajandeid toiminud . Uutes ja erilistes asjades sisaldub alati mingi oht . Et on näiliselt hea tegu , aga pärast selgub , et tagajärjed on halvad . " " Öeldakse jah , et põrgutee on sillutatud heade kavatsustega . " " Täpselt . Sellepärast ära kavandagi head ja erilist , vaid tee midagi loomulikku ! " " Anna andeks , ma pean tualetis ära käima ... " " Mine , mine , seal on hea mõtelda . " " Sinuga koos on nii hea vaikida . " " Ära siis räägi . " " Ma tahaksin siiski rääkida vaikimisest . " " Milleks ? " " Et teada saada , miks sa seda vaikimist ikkagi harrastad . " " Vaikimine on vaimu kuub . " " Kuub võib olla väga kirju . Riietus moodustab edevuse karnevali . Igaüks püüab teistest erineda ja silma paista . Mina väidaksin niisiis , et pigem on rääkimine vaimu kuub . Kõhetu mõttekene ehitakse ära suurte sõnadega , terved moevoolud on selleks loodud . Õpetused ja filosoofia on vaimu moemaja . " " Noh , siis on vaikimine vaimu varjend . " " See on juba parem võrdlus . Sõnad ja võõrad mõtted on nagu kuulid või mürsud , mis vaimu pommitavad . Kui sa vaikid , siis järelikult poed varjendisse , et mu sõnad ei saaks sulle häda teha . Kas ma saan õigesti aru su võrdlusest ? " " See ei pea just tingimata meie kahe kohta käima . " " Kui see käib kõigi kohta , siis käib ka meie kahe kohta . " " Kas kavatsed kohe siin kohvikus mind pommitama hakata ? " " Sul on ju varjend kaasas ... " " Sa oled mulle valetanud . " " Mida ? " " Tuleta ise meelde . " " Nii odavalt ära püüa . Enda teada pole ma sulle midagi valetanud . " " Kas tahad , ma ütlen , mida ? " " Ei taha . Sul pole midagi öelda . " " On ! " " Eks ütle siis . " " Näed , sellega sa ju tunnistad , et ikkagi oled mulle valetanud ! " " Ei , ma tahan lihtsalt kuulda , mida sa jälle välja oled mõelnud . " " Miks sa seda kuulda tahad , kui see tõsi ei ole ? " " Selleks , et sinu valet paljastada . " " Mina ei valeta , sa tead seda . " " Kui sina ütled , et mina olen valetanud , siis sa sellega ju valetadki . Sest ma ei ole . " " Aga oled . " " Vähe sellest , et sa valetad mu peale , sa ka laimad . " " Ei laima , sest ma ei räägi seda kolmandatele isikutele , vaid ainult sulle endale . " " Mina küll ei tea , mida sa silmas pead . Mingis mõttes me kõik ju valetame , kui varjame oma tundeid või kui surume maha oma impulsse . Ka viisakus on vale ... " " Näed , näed , hakkad juba järele nõrkuma ! " " Sinu pealepressimine on igatahes hullem kui mistahes vale ... " " Palun , ära ropenda ! " " Ma pole ju ühtegi rumalat sõna öelnud . " " Aga rumalat mõtet ? " " Milline mõte on rumal ? " " Enamaik neist mõtetest , mida sa just äsja välja ütlesid . " " Oota , las ma meenutan ... Ma rääkisin moodidest , siis natuke poliitikast ja lõpuks kaebasin , et raha on vähe ... " " Noh ja mõtle nüüd ise , milline neist mõtetest ei ole ropp ! " " Ükski ei ole . Kõik inimesed tunnistavad moode , miks mina ei tohi ? Poliitikat võib ju muidugi ropuks asjaks pidada , aga mina sellega ei tegele , ainult kommenteerisin pisut . Noh ja seda , et raha on vähe , räägib enamik inimesi päevast päeva , nii et kui see olekski ropp , siis teema nii laialdasest kasutusest muutub see õilsaks . Kas ma arutlen loogiliselt ? " " Mõnes mõttes küll , aga just sellega sa tunnistadki , et kõik need teemad on ropud . " " Mina küll ei saa aru , mida sa sellega öelda tahad . " " See , mis sa praegu ütlesid , on esimene mõte , mis ei ole ropp . " " Kuidas nii ? " " Sa siis tahad , et ma tunnistaksin ka selle ropuks ? " " Ei taha . " " Mida sa üldse tahad ? " " Natuke aega vaikselt kohvitassi taga istuda ... " " Sa oled niisama rumal kui siis , kui sa ülikooli lõpetasid . " " Miks ma nüüd targem peaksin olema ? " " Elu on ehk õpetanud . " " Mida ta õpetab , kui mind aina ümbritsevad inimesed nagu sina , kes mind rumalaks nimetavad ! Järelikult ma ei tohigi targemaks saada . " " Miks sa siis ei tohi ? " " Mu rumalus oleks nagu ühiskondlik tellimus . Ma pean olema rumal , et sina saaksid seda mulle ütelda ja seeläbi ennast targemana tunda . " " Ma mitte ei tunne ennast targemana , vaid ma lihtsalt olen . " " Kust sa seda tead ? " " Võrdlusest sinuga . " " Noh näed siis ! Vaata kui palju minust on sulle kasu ! " " Mis kasu . Kui sina oleksid väheke targem , küllap ma leiaksin siis mõne teise , kellega ennast võrrelda . " " Sa ei näi latti eriti kõrgele seadvat . " " Mis mõttes ? " " Noh et võrdleksid ennast targematega . Või kardad , et sa ei tunne targemaid ära ? " " Kuidas neid siis peab sinu meelest ära tundma ? " " On üks ütlus : selleks , et teise tarkust ära tunda , peab ise piisavalt tark olema . " " See , et sa tead igasuguseid ütlusi , ei tee sind targemaks . " " Mis siis teeb ? " " Võibolla see , kui sa need ütlused ise välja mõtleksid . " " Mõtet pole võimalik välja mõelda . Selle teadmiseks olen ma piisavalt tark . " " Ei , piisavalt rumal , tahtsid sa öelda ... " " Mis sa arvad , kas mulle oleks vaja natuke mõistust juurde ? " " Ma pole veel kuulnud , et keegi oma mõistuse vähesuse üle kurdaks . " " Ega ma kurdagi , aga juurde kuluks ehk siiski tsipake . Mis sina arvad ? " " Kui sa just tunned ... Ega see halba teeks . " " Nii et sina tahad öelda , et mul on mõistust vähevõitu . " " Mina pole seda öelnud . Sa ise ütlesid . " " Mina pole öelnud , et mul mõistust vähe on . Ma ütlesin , et võibolla kuluks natuke lisa . " " Mina jälle pole üldse midagi öelnud su mõistuse kohta . Aga kui sa ise leiad , et seda mõistust peaks täiendama , eks täienda siis . " " Kuidas ma täiendaksin ? " " Loe raamatuid . Vestle tarkade inimestega . " " Ma sinuga ju vestlen . " " Noh ja kas tunned , et tuleb juurde ? " " Ei tunne . " " Siis on üks kahest , kas minult pole võtta või ei oska sa ammutada . " " Tabasid naelapea pihta . Sellist tarkust ma enesele soovingi , et ma oskaksin ka rumala inimese jutust midagi tarkuseks võtta ... " " Ma tahaksin sulle midagi kinkida ... " " Milleks ? " " Noh , sa oled sõbranna ja hea inimene . " " Muidugi olen . Eks kingi siis , milleks need sissejuhatused ! " " Ma ütleksin , et see on niisugune kink , mille üle vaid sõbranna ja väga hea inimene võib rõõmustada . " " Noh , väga hea ma nüüd kah ei ole – kui kingituseks on äkki midagi niisugust , mida iga tavaline inimene ei taha vastu võtta ... " " Sellepärast ma sissejuhatuse teengi . Ja see ei tähenda , nagu sooviksin ma sinult juba ette nõusolekut välja kaubelda . " " Oled paras keerutaja . Eks räägi siis , mis kingitus see on . " " See on kassipoeg . Väga ilus ja vöödiline . " " Sa ju tead mu korterit . Pole endalgi ruumi , kuhu ma kassipoja panen . " " Aga sa oled ju öelnud , et võtaksid meelsasti mõne mehe sinna . See on ju kassipojast palju suurem . " " Mees surub end ligi mind , aga kassipoeg tahab liikuda . " " Kaua see meeski surub , pärast tahab liikuda kah . " " Siis ta liigub uksest välja . Kassipoega õue lasta ei saa , jääb auto alla . " " Mees võib kah jääda ... Kuidas siis on , kas võtad kingituse vastu ? " " Ei võta ... Kui sa just mõne meesterahva kingiksid ... " " Ole hea , roni puu otsast maha ! " " Mis sa jamad , kus see puu siin on ? " " Minu meelest oled sa küll puu otsas ja üsna kõrgel . " " Mida see jutt tähendab ? Kas need on mingid luulud või tähendamissõnad ? " " Iga sõna tähendab midagi . Aga kui ma ütlen , et roni puu otsast maha , siis ronigi . Muidu pean mina sinu juurde üles ronima . " " Eks roni siis , kui sul niisugune pilt silmade ees seisab ! " " Ma ei saa , mu seelik on liiga kitsas . " " Võta seelik seljast ära . " " Kas kujutluses või päriselt ? " " Kuidas soovid ! " " Kui ma päriselt võtan , võivad mendid õiendama tulla . " " Mispärast ? Kas sul on seal all midagi keelatut ? " " Küllap vist . Pühakirigi keelab kohvikus seelikut seljast võtta . " " Nüüd sa küll liialdad . Kui pühakirja ilmutati , polnud veel kohvikuid olemaski . " " Mingid joogikohad ikka olid . " " Küllap seal siis võeti ka seelikut ära ... Aga seleta mulle ikkagi , miks ma puu otsast alla pean ronima ! " " Et omavahel vestelda , peame asetsema ühel nivool . " " Aga me ju vestleme juba ! " " Ei , see on alles sissejuhatus ! Ja mina pean kõik aeg kaela õieli ajama ... " " Kas sa norskad magades ? " " Kust mina seda tean , ma ei kuule ju , kui magan . " " Kas mõni teine pole sulle öelnud ? " " Ma ei kogu publikut oma magamistuppa selleks ajaks , kui ma magan . " " Kas tahad öelda , et magad alati üksinda ? " " Mis sa luurad ! Kui ma magaksin ka kaksi , siis poleks ka teisest magamise ajal kuulajat . " " Aga kas see teine norskab ? " " Kas sa oled mingi norskamise statistik , et muudkui küsitled ? " " Ma määran selle järgi inimese juures ära mitmeid asju . " " Näiteks ? " " See on minu ärisaladus . Kui sa tooksid mulle makilindi oma norskamise kohta , ütleksin mõndagi su tervisliku seisundi , vaimsete võimete ja midagi ka su mõtete ja unenägude kohta . Veel parem kui kuuleksin vahetult , sest makilint moonutab . " " Ma saan aru , et sa tahad mu magamistuppa pääseda . Eks tule siis , aga võta vihmavari ühes . " " Milleks ? " " Küllap ma nutan kah unes . " " Kas pean püsti tõusma ? " " Mispärast ? " " Sellepärast , et sa uksest sisse astusid ? " " Oh ei . Kas sa pole märganud , et mina pole inimene , vaid valge villaga lammas ? " " Olen märganud küll , aga tegelikult oled sa minu meelest ikkagi inimene . Pealegi väga ilus . Sul on valged krässus juuksed , väga hell süda ja mõnusad sõrad , mis sammuvad mööda puitpõrandat ikka kõps ja kõps . " " Kui ma nüüd aus olen , siis see võrdlus ei meeldi mulle . " " Kas kisud riidu ? Ja ise oled lammas ! " " Kas sina oled hunt , et ähvardad ? " " Kõik on siin kohvikus võimalik . Vaata , isegi kardinate peal on hundid ja lambad . " " See on ju paradiisiaia kujutis , hundid söövad seal rohtu . " " Pärast võivad lambaid kah süüa ... Mispoolest sina siis erined päris-lambast , kui küsida tohib ? " " Muu kõik läheb kokku , aga sõrgu mul ei ole . " " Aga sa kõnnid ju kõps-kõps oma kõrgete kontsadega . " " See on lihtsalt kokkusattumus . " " Kokkusattumised on kenad asjad . Nad sünnitavad kokkusattumisi . " " Hea küll , lõpetame nüüd selle lamba-nalja ära ! " " Ise sa alustasid ... " " Kui ma muutuksin homme näiteks mõneks loomaks , mida sa siis minuga peale hakkaksid ? " " Oleneb , mis loomaks sa muutuksid . " " Miks sul nii asjalik toon on ? " " Sul oli ju asjalik küsimus . Või tahad öelda , et tegid hoopis nalja ? " " Mingil määral kindlasti . Sest inimesel pole ju võimalik üleöö loomaks muutuda . Isegi kui ta seda sooviks . " " Arvad sa nii ? Aga kui ikka väga sooviks ja selle nimel ka pingutaks ? " " Mina küll ei usu . Ja ma ei hakkaks muidugi ka üleliia pingutama . " " Aga miks sa siis niimoodi küsisid , et mida ma sinuga peale hakkaksin ? " " Noh , seda oleks lihtsalt põnev teada . Kui ma muutuksin näiteks rästikuks , kas sa tapaksid mu siis ära ? Või kui muutuksin lehmaks , kas sa hakkaksid mind regulaarselt lüpsma ? " " Ilmselt peaksin lüpsma küll , sest muidu teeks täis udar sulle vaeva . Aga rästikut ma ei hakkaks tapma . Ma ei tapa isegi putukat . " " Aga kui ta sind nõelab ? " " Noh , kui ta just esimesena ründaks , siis võibolla . " " Aga kui rästik üritaks hammustada ? " " Teda annaks ehk ära kodustada . " " Siis palun kodusta mind inimesena ! Seda ma just soovisingi ! " " Kas sa ammu õppisid rääkima ? " " Ma ei oska praegugi hästi rääkida . " " Aga räägid ju . " " Nojah , mis jutt see on . Niisama vastan sinu küsimustele . " " Kas küsimusi esitada on sinu meelest keerulisem kui nende peale vastata ? " " Selles mõttes küll , et küsides pead aktiivne olema ja välja mõtlema , mida küsida . " " Noh , ma siis küsin edasi . Et sul kergem oleks . Kui kaugel on Kuu Maast ? " " Ma pole mõõtnud . Aga ma arvan , et täiskuu on natuke lähemal kui noorkuu . " " See on väga teaduslik vastus . Ma mõistan , et teist inimest ei tohi tüüdata faktidega ja igasuguste arvudega . Ütle parem , mis on elu mõte . " " Elamine . " " See on hea vastus . Ega paremat polegi vist välja mõeldud . Ma esitan siis järgmise küsimuse . Mis on su jalanumber ? " " See on samuti faktiküsimus . Aga kuna ma seda hästi tean , siis vastan : kolmkümmend üheksa . " " Jälle hea ja huvitav vastus . Küsimustele vastamine on sul igatahes täiesti käpas . Aga proovi nüüd ka ise mõni küsimus sõnastada ! " " Olgu . Ütle , miks sa lolli mängid ? " " Jään vastuse võlgu . Ja sellest nähtub , et rääkimisel on just vastamine raskem kui küsimine ... " Oh ma olen nii üksildane ! " " Ma kohtan sind alati seltskonnas . " " Sellepärast ma käingi seltskonnas , et ma nii üksildane olen . Kuidas sa sellest aru ei saa ? " " Einojah , ka kambas võib üksindust tunda , aga üksinda sa seal igatahes ei ole . Ja küllap selstkonnas leidub kaaslasi , kes tulevad kohale samuti selleks , et oma üksindust leevendada . " " Aga tead , mulle tegelikult meeldib nii üksindus , üksildus kui ka üksiolek , kõik kolm . Ja seda küllap ka põhjusel , et ma tüdinen seltsielust hirmus kiiresti . " " Ahsoo . " " Miks sa midagi ei vasta ? " " Ma ju ütlesin ahsoo . " " Mis vastus see on ! Räägi , kas sina tunned kah vahel üksindust . " " Mitte iialgi . Mul on nii huvitav olla omaenda seltskonnas . Ma mõtlen igasugu põnevaid asju välja . Vahel mängin surma , vahel elu ... " " Aga kellega sa juttu räägid ? " " Oo , mul on nii palju kujutluste sõpru ja vaenlasi , nad lähevad vaieldes vahel lausa tuliseks , siis pean oma kõrvadele külma kompressi peale panema ... " " Siis on sul jah põnev elu . Olen lausa kade . Mina näed , olen üksildane ja pole kedagi , kes minu üksildust mõistaks ... " " Tulin siia õieti sellepärast , et silmast silma kellegagi vestelda . " " Kas telefonikõnelused on ära tüüdanud ? " " Mul polegi kodus telefoni . Kui oleks , rebiksin juhtmed puruks . " " Miks nii ? Vahel on tarvis kokku leppida , et vajaliku inimesega silmitsi sattuda . " " Seda küll , aga juhuse peale välja tulek on isegi põnevam . Tulen kohvikusse ja leian siit teid eest , ilma et ma oleksin seda kohtumist nimme planeerinud . " " Ja milleks teile neid kohtumisi tarvis on ? " " Teate , kõik me vajame teise inimese lõhna ja maitset . Kuju on muutlik , hääl igav , kompamine reetlik . " " Ma loodan siiski , et te ei hakka siin kohvikus mind kuidagi maitsma . " " Ega ma ei hammusta küll , mind huvitab teise inimese vaimsus . " " Ahsoo , seda kah veel ! Vaevalt ma siin teid rahuldada suudan . " " Mulle pole seda vajagi . Inimesed võivad minupärast olla seest tühjad ja nende vaimsus võib olla täielikult varjatud . Aga kas teate , mis on ikkagi see päris põhjus , miks ma otsin kohtumisi kasvõi võõraste inimestega ? " " Kust ma peaksin seda teadma . Näen teid esimest korda . Palusite luba ja istusite lauda . " " Ma ütlen teile : minu sees elab teine inimene , kes tahab mind kõik aeg kõnetada , ma olen temast surmani tüdinud . Ainult kõrvalise inimese lähedalolek suudab teda vaigistada . " " Kas te ei peaks arsti poole pöörduma ? " " Ma ei ole hull . Ka teie sees on muide niisugune tegelane olemas , aga teie psüühika on nii osav , et te ei kuula teda . " " Parem kui te poleks mulle seda öelnud ... " " Miks sa nii rusutud oled ? " " Ah et mina või ? " " Sina jah . " " Ah , on üks põhjus ... " " Räägi ! " " Eimidagi olulist . Mul oli lihtsalt ülihea hommikupoolik , kõik laabus , sain lõpetatud olulise töö , saabus hea teade ja nõnda edasi , ma ei hakka kõike üles lugema . " " Ja selle pärast oled rusutud ? Kas kõik need head asjad osutusid näivuseks ? " " Ei , need olid ja jäid tõelisteks . Ma olin väga heas tujus ega varjanud seda . Ja siis see algas ... " " Misasi ? " " Noh , kuidas seda nimetada . Mõnitamine ehk viisakamalt öeldes ühiskondlik hukkamõist . " " Mille eest või mille pärast ? " " Ikka selle pärast , et ma nii heas tujus olin , naeratasin kõigile , naersin iga kahtlase nalja peale ja nõnda edasi . " " Ja seda pandi pahaks ? " " Öeldi otse välja . Vaata et kahtlustati veel milleski . Neile oli ju ükskama , kas olin õnnestunult panka röövinud või saanud välismaalt ootamatu päranduse . " " Noh , esimesel juhul sa vaevalt väga rõõmus olnuksid , oleksid aiva kartnud , et tuleb välja . Ja teisel juhul pidanuksid kasvõi silmakirjaks kurvastama surnud sugulase pärast . " " Kuule , äkki on sul õigus ! Et sellepärast seltskond ei kannatagi õnnelikke , et mistahes õnn on seotud kellegi õnnetusega ? " " Näed siis ! Hea , kui miski saab sõnastatud ! Naerata nüüd ometi ! " " Ole , palun , natuke ilusam ! " " Kas tahad öelda , et ma olen inetu ? " " Ei taha , aga sa suudaksid veel ilusam olla . " " Mida sa selle soovituse all mõtled , kas minkimist või pidevat löögivalmidust või vaimutsemist igal võimalusel ? " " Kõike seda ja vahest veel midagi lisaks . " " Mida veel ? Räägi ! " " Alati eneseks jäämist ja kõige vääritu tõrjumist ... " " Kas need kaks asja ei välista teineteist ? " " Ei usu . " " Mul on õigus olla haige , kurb , tujutu , väsinud . Ka seljuhul olen ma mina ise . Uhkus ja ilu on enamasti poos . " " Rollidest ja poosidest me koosnemegi . " " Mis põhjust ja õigust on sul käskida mul ilus olla , kui palju mugavam on olla natuke inetu . Ma ei suuda ega taha elada ainult välisele maailmale ! " " Aga sa ju naudid ilus-olemist ja meie kõigi imetlevaid pilke ! " " Vahel ma vihkan neid . " " Aga vahel naudid . Ja maailm esitab sulle tellimusi . Volitab näiteks mind sulle ütlema , et sa oleksid veelgi ilusam ... " " Näita mulle oma volitusi ! Kes need sulle andis ? " " Keegi ei andnud . Ma ise võtsin . Sellepärast pole mul sulle midagi ette näidata . " " Siis esinda ainult iseennast ja mitte maailma ! Ja üldse – kui sa ei näe mind piisavalt ilusana , siis pead ehk silmaarsti juurde minema ! " " Miks mitte , kui on piisavalt ilus silmaarst ... " " Kas me oleme teiega varem kohtunud ? " " Tõenäoliselt . Ma arvan , et interneti jututoas . " " Fuihh , seal räägitakse igasuguseid nõmedusi . " " Mõni räägib tõsist juttu kah . Näiteks mina . " " Siis te olete küll valge vares . " " Mu varjunimi jututoas ongi valge vares . Kuidas te selle ära aimasite ? " " Ega ma aimanudki . Kogemata tuli välja . Aga ma pean teile tunnistama , et esiteks pole ma internetis repliike vahetanud isikuga , kes nimetab end valgeks vareseks , teiseks ei oskagi ma internetti minna ja kolmandaks mul pole arvutit , ma ei tea , millisele nupule vajutada . " " Kas te ei liialda ? Kuidas te siis teate , et jututoas räägitakse nõmedusi ja et arvutil on nupud ? " " Raadiol on nupud , ju siis arvutil ka , mis vahet . " " Vahe on suur , aga ma ei hakka selgitama . Ma ise pole kah tehnikas eriti tugev . " " Aga nõmeduste rääkimiseks jututoas ? " " Kulla inimene , mida te endale lubate ! Ma ei oskagi nõmedusi rääkida ! " " Õige jah , teie olite ju valge vares . Palun vabandust ! Aga varem peame me ikkagi kohtunud olema , sest teie nägu on mulle tuttav . " " Varsti leiutatakse video-arvutid . " " Ei , teid ma olen näinud minevikus , mitte tulevikus . " " Võibolla sellepärast on mu nägu teile tuttav , et mu pilt on seitsmekroonisel rahatähel ? ... " " Kas tahate , ma räägin teile ühe suure saladuse ? " " Ei , mitte mingil juhul ! " " Miks ? " " Mis saladus see siis enam on , kui te mulle seda räägite ! " " Kas te olete siis nii suur lobamokk , et räägite kohe kõigile edasi ? " " Kõigile mitte , aga mõnele ikka . " " Aga kui ma teid hoiatan , et seda ei tohi edasi rääkida ? " " Milleks te mulle siis tahate seda rääkida , kui see saladus on ? " " Mul pole lihtsalt kedagi , kellele rääkida . " " Kas ma pean nii aru saama , et ma olen ohver ainuüksi sellepärast , et sattusin juhuslikult teie lauda ? " " Mispärast ohver ? " " Aga te ju tahate riputada oma saladust mulle kaela . Ja kuna ma ei tohi seda kellelegi edasi rääkida , siis pean koormat üksinda kandma . " " Te olete imelik inimene , ei taha saladust kuulda . Iga teine põleks uudishimust ! " " Mina pole iga teine , mina olen esimene . " " Mida te sellega tahate öelda ? " " Eimidagi , see on lihtsalt üks ütlus . " " Pole kuulnudki . Kas mingist salaõpetusest ? " " Te vist lausa elate saladustest , et neid kõikjalt otsite ? " " Mina ei otsi , nemad otsivad mind . Aga ma olen osav nendest kiiresti lahti saama ! " " Selles ma veendusin jah . Loodan , et leiate enesele kuulaja ! " " Minu põhimõte on , et ma ei taha kellelegi tüli teha . " " Kuidas see võimalik on ? Juba sellega , et me olemas oleme , teeme tüli väga paljudele . " " Kõik oleneb mõõdust . Mil määral ja kui paljudele . Inimesel võib olla kalduvus kas minimaliseerida seda tüli või vastupidi – tekitada igasugust tüli võimalikult paljudele . " " Kesse ikka ja milleks ? ... " " Kasvõi selleks , et teised sind tähele paneksid , või siis oma heaolu nimel või lihtsalt selleks , et nautida seda , kuidas teised tegelevad sinu väärtusliku isikuga . " " Mina igatahes olen keskmine inimene ega tee enesele sellest asjast probleemi . " " Mina küll teen . Mõtlen ühtelugu selle peale , et ega ma teistele tüli ei tee , ja küllap ma ka meeldin seetõttu inimestele , et ma hoidun neid tülitamast . " " Kas sulle on see oluline , et sa teistele meeldiksid ? " " Kui ma meeldin teistele , siis ma meeldin ka enesele . Olen seda tähele pannud . " " See on ju tüli teistele , kui sa neile meeldid . Nad peavad sinu peale oma tundeid kulutama , mis sest et positiivseid . " " Keegi ei saa elada ilma tunneteta , parem siis olgu need juba positiivsed . " " Kas sa ei saaks hoiduda näiteks aevastamast . Igas piisas on miljon pisikut . " " Ma pole ju aevastanud . Ja kui aevastangi , panen käe suu ette . " " Aga kuidas on hingamisega ? Teised peavad sinu kopsust läbi käinud õhku enesesse tõmbama , kui nad sisse hingavad . " " Hingamata ei saa muidugi keegi olla . Ma pole öelnud , et ma üldse teistele tüli ei tee . Ütlesin vaid , et ma ei taha teha ja sellest tulenevalt püüan teha võimalikult vähe tüli . " " Siis on sinuga kõik korras . Tahtmine on väga oluline asi ... " " Oled unine või ? " " Mitte eriti . " " Haigutasid ju . " " See on harjumus . " " Missugune harjumus ? Et kui minuga kokku saad , siis võtab kohe haigutama ? " " Anna andeks , ma kogemata . Ettekavatsetud see igatahes polnud . " " Olgu , ärme sellest enam räägime . Aga sina ära haiguta kah enam . " " Ma enam ei haiguta . " " Haigutasid ju . " " Ei haigutanud . Niisama tegin suu lahti . Muidu ei saa ju rääkida . " " Su suu läks palju rohkem lahti kui rääkimiseks tarvilik . " " Ära nori kõik aeg . Muidu hakkangi haigutama . " " Ma ei nori . Ma ainult märkisin ära , et sa haigutasid . " " Vahel ma haigutan jah . Ja mis siis ? Niipaljukest võiks inimesel ikka vabadust olla , et ta tohib haigutada siis , kui haigutus peale tuleb . " " Kes keelab . Aga parem kui sa seda minu seltskonnas siiski ei teeks . " " Millest see parem oleks ? " " Sellest , kui sa muudkui edasi haigutad . See pole lihtsalt viisakas . Sama hästi võiksid mulle näkku sülitada . " " Ma ei sülita ju sulle näkku . Kas me selleks kohvikus kokku saime , et sõneleda ? " " Milleks siis ? " " Kasvõi ühiseks uinakuks , kui soovid . " " Miks sa vaikid ? " " Aga mida ma sinu meelest peaksin rääkima ? " " Ükskõik mida . Me ei pea ju istuma vastamisi nagu tummahambad . " " Tühistest asjadest pole mõtet rääkida . Vaikimine võib palju tummisem olla . " " Harjutamine teeb meistriks . Alustada võib ka tühisematest asjadest , hiljem jõuame võibolla sügavusteni välja . Kui meist enestest muidugi asja on . " " Just nimelt . Asja võibolla saaks , kui tahtmist oleks . " " Aga miks siis tahtmist ei ole ? " " Ma ei ütle , et üldse ei ole , aga mulle näib , et vaikimine on hoopis ülevam . Et me oleme head sõbrad ja meil on ka vaikides teineteise kõrval õdus olla . " " Küllap sul on õigus ... Nagu alati ... Aga nüüd , kus me pole mõnda aega sõnagi lausunud , ütle mulle , millest sa vaikisid ! " " Kuidas , millest ma vaikisin ? " " Noh et on sul mingi asi , millest sa nimelt ei taha rääkida ? " " Selliseid asju on igal inimesel kindlasti terve hulk . Aga miks ma peaksin siis need välja laduma , kui need pole rääkimiseks ? " " Ma küsin siis teisiti : vaikides inimene mõtleb millelegi , mõtleb kindlasti hoopis sügavamalt kui rääkides , nii et mille peale sa mõtlesid , kui sa vait olid ? " " Ei tea . Ei mäleta . Võibolla ei mõelnudki , lihtsalt olin , lõtv ja lõõgastunud . " " Ma ei taha ähvardada , aga kui sa samas vaimus jätkad , hakkan su mõtteid lugema ... " " Kas sa siis oskad ? " " Kui hästi keskendun , siis oskan . " " Lase käia ! Saan siis ehk ise kah teada , mida ma mõtlen ... Muidugi , kui raatsid mulle öelda ... " " Sa sööd kuidagi teistmoodi kui teised inimesed ... " " Ära õienda ! " " Ma ei õienda . Teen lihtsalt teatavaks oma tähelepaneku . " " Ma ei ole sulle mingi loodusnähtus , et sa mind uurid . Võiksid enne luba küsida , kui hakkad mind niimoodi jälgima ! " " Kas sa mind ei jälgi või ? " " Ei tule mõttessegi ! " " Aga tookord , kui sa mind taga rääkisid ? " " Mina rääkisin sind taga ! ? Mis hea pärast ? Mis keiser-kuningas sa oled , et ma peaksin sind taga rääkima ? " " Kas ainult keisreid ja kuningaid räägitakse taga ? " " Noh , peab olema vähemalt millegagi tähelepanuväärne . Sina küll ei ole . " " Aitäh ! Ilmselt oled sa mind siiski jälginud , kui tead niisugust asja väita ! " " Jälginud kindlasti mitte , aga ega ma hakka ju silmi kinni pigistama , kui me koos kohvikus käime ! " " Jumal tänatud ! " " Misasja ? " " Seda et su tähelepanekud piirduvad kohvikuga . Võibolla ma mujal polegi nii tähelepandamatu ! " " Me pole ju mujal suuremat kohtunud kui kohvikus . " " Siis on mul lootust . " " Lootust on sul siis , kui sa mind ei jälgi ega ütle , et ma söön teisiti kui teised inimesed ! " " Hästi , ma enam ei ütle . " " Aga tegelikult , kas ma söön tõesti kuidagi iseäralikult ? " " No näed , muutusidki uudishimulikuks . Kas ma tohin nüüd sind edasi jälgida ? ... " " Peaks kohvikut vahetama . " " Milleks ? " " Läheb rutiiniks kätte see ülepäeva siin istumine . " " Ülepäeva me just ei istu ... " " Nagu Tallinnas teisi kohvikuid ei oleks ! " " Siin ikka harjunud . Iga plekk seina peal tuttav . " " Just sellepärast peabki vahetama . " " Teises kohvikus on teised plekid . Las jääb illusioon , et seal neid polegi . " " Seda nimetatakse tegelikkuse eest põgenemiseks . Uuriv vaim vahetab kohvikuid . " " Uuriv vaim käib raamatukogus , mitte kohvikus . Kui sa siin nii tihti istud , ega siis sindki saa eriti uurivaks vaimuks pidada . " " Natuke uurivam olen ikka kui sina . Sest mina tegin ettepaneku kohvikut vahetada . " " Tegid küll , aga kui mina mõni aeg tagasi tegin ettepaneku mujale minna , siis sina eelistasid siia jääda . " " See oli ammu . Siis oli siin veel kõik uudne . Nüüd aina samad näod . " " Seda sa küll liialdad . Kontingent vaheldub ja inimesi on huvitav jälgida . " " Aga sina oled ju ikka sama . " " Nii ütlegi , et sa oled tüdinud minust , aga mitte kohvikust ! " " Ma tegin ju ettepaneku minna teise kohvikusse koos ! " " Ei teinud . Sa ütlesid , et peaks kohvikut vahetama . See võis tähendada ka seda , et peaks sõpru vahetama . " " Kui sõbrad muutuvad norivaks , siis võibolla peakski ... " " Mis teemal me võiksime vestelda ? " " Sina kutsusid mind , ju sa siis teadsid , mis teemal sa tahad vestelda . " " Sellepärast ma sind kutsusingi , et sa teema välja mõtleksid . " " Igatahes ette sa ei hoiatanud . " " Oleksid võinud selle ise ära arvata , et milleks muuks ma sind kutsun . " " Noh , näiteks otsa vaatamiseks . " " Mis ilus pilt sa ikka oled , et ma peaksin sulle otsa vaatama . " " Sa oled rängalt otsekohene . " " Ega sa ise parem ole . Igatahes minule pole küll tarvis otsa vaadata . " " Otsa vaatamata on ebaviisakas rääkida . " " Millal me enne sinuga viisakad oleme olnud ? " " Oleme ikka . Ja mis otsavaatamisse puutub , siis ilu on vaataja silmades , nagu öeldakse . " " Kui silmad puhtaks pesta , siis uhub vesi silmadest ilu minema . " " Näed , leidsidki jututeema ! " " Mis teema see on , niisama sõnade pildumine . " " Räägime siis mõnel niisugusel teemal , millest me midagi teame . " " Nendel teemadel oleme vist kõik ära rääkinud . " " Ehk oleme viimasest kohtumisest saadik edasi arenenud ? " " Looda sa seda ! Tuleks ikka mingi päris uus teema välja mõelda . " " Kas mõni niisugume , millest me kumbki midagi ei tea ? " " Kasvõi . " " Kas ma tohin sind näpistada ? " " Miks sa peaksid mind näpistama ? " " Mul kohe on vahel vastupandamatu tung kedagi näpistada ! " " Kas sa oled sadist või ? " " Võibolla . Ma ei tea seda . Keegi pole ütelnud . " " Mine arsti juurde , las paneb diagnoosi . " " Mis arsti juurde ma peaksin minema ? " " Eks vist ikka psühhiaatri juurde . " " Ega ma sellepärast veel hull ei ole , kui ma näpistada tahan . " " Küllap see on siiski mingi kergem vorm. " " Ahsoo . Aga ma hoian ju enamasti ennast tagasi , kui tuleb tahtmine . Või küsin luba nagu praegu sinu käest . Hull seda ei teeks . Näpistaks ära ja kogu lugu . " " Esineb ka väga viisakaid hulle . " " Ei , arsti juurde ma ei lähe . Katsun endaga ise hakkama saada . " " Kui sa väga soovid , eks siis näpista mind . Aga mitte väga valusasti . " " Kas siin , kõigi nähes ? " " Ega me ei hakka ju selle tühja asja pärast tualettruumi minema . " " Aga kas sulle meeldib , kui sind näpistatakse ? " " Ei tea . See oli ammu . Koolipõlves oli vahel päris vahva , kui mõni poiss näpistas . Ta sai siis kohe vastu vahtimist . " " Kas mind kavatsed kah pärast näpistamist lüüa ? " " Ei kavatse . " " Aga kui sulle näpistamine meeldib , äkki oled sa siis masohhist ja pead samuti psühhiaatri juurde minema ? " " Mul ei ole oma muret kellelegi rääkida ... " " Eks räägi siis ! " " Ja sina tahaksid kuulata ? " " Võiksin kuulata küll , kui see sulle kergendust toob . " " See on ju võõras mure , nagu öeldakse . " " Palju mis öeldakse . Empaatia ei ole ju maailmast veel kadunud . " " Aga mis sellest kasu on , kui ma sulle räägin ? Ega sina ikka mind aidata saa . " " Eks sa ise tead , ära siis räägi . " " Vaata , niisugune sa oled ! Kord räägi , siis jälle ära räägi . " " Tee , nagu tahad . Kindlasti saab vaid inimene ise ennast kõige tõhusamalt aidata . " " Kas see tähendab , et sina ei tahagi mind aidata ? " " Tahan ehk küll , aga ma ei tea , mis mure see on ja kuidas ma saaksin sind aidata . " " Mis ma ikka räägin , nagunii abi pole . " " Võibolla sulle meeldib tunda , et sul on alatasa mingi mure ? " " Mis sa arvad , et ma ei tahagi oma murest lahti saada või ? " " Seda mina ei tea . Muredega on sageli nii , et kui hakkad neid põhjalikumalt analüüsima , siis selgub , et muret polegi või et sellest saab hõlpsasti jagu . " " Rääkimine ongi ju analüüsimine . " " Seda ma just öelda tahtsingi . Nii et räägi julgesti ! " " Aga sama hästi ma võiksin ju omaette rääkida , kas valjusti või mõttes . Mis ma teisest inimesest ikka koorman ... " " Kuidas arvad . Ma ei tahtnud sind ju kuidagi tõrjuda ... " " Ise ütlesid , et muret võibolla polegi . " " Ära on tüüdanud see igapäevane tühi jutt , tahaks midagi sügavmõttelist . " " Mis see võiks olla ? " " Ma ei tea . Kui teaksin , siis räägiksin . Võibolla midagi elust üldse . " " Elu mõttest või ? " " Seda on kah nii palju leierdatud . Ega siin midagi uut välja ei mõtle . " " Või siis midagi maailma saladustest ? " " Jah , see võiks juba huvitavam olla . " " Aga kui on tegemist saladusega , siis seda ei tea ju . Me võime siin ainult küsimusi esitada ja vastuseid paljalt oletada . " " See on ju huvitav sport , aga parem , kui saaks ikka vastuseid kah teada . " " Siis sa pead küll omale targema vestluskaaslase otsima . " " Eks sina kah . " " Siis aga tekkib probleem , kas too targem tahab meietaolistega maailma asju üldse arutada . Tema teab võibolla igale asjale mitu vastust , aga meil pole talle midagi pakkuda . Kui kaua ta ühepoolselt ikka ... " " Aga eks see ole juba iseenesest hea , kui me esitame enesele kõrgemaid nõudmisi ? See , et me ei rahuldu igapäevase klatšiga ? " " Seda ehk küll , aga ega me oma jutuga praegu kuhugi välja küll ei jõudnud . " " Peab siis alati jõudma ? Minek ongi teinekord huvitavam kui päralejõudmine . " " Mille poolest ? " " Minnes on eesmärk . Kui oled päral , pead hakkama mõtlema , mida edasi teha . Ja oled veel pettunud , et saavutatu polegi nii tore , kui olid lootnud . " " Eks lootuses ole ikka annus enesepettust . Sellega peab arvestama , et ideaalset pole olemas . " " Oh mis ideaalist rääkida ! Kui me oskaksime ideaale sõnadesse panna , oleksime juba iseenesest maailma saladuste jälil ! " " Aga miks me ei peaks oskama ? Ideaalid on tuhat korda juba enne meid ära sõnastatud , iseasi on , et nendeni pole võimalik jõuda . " " Aga püüdma ikka peab ... Nii on targad mehed öelnud ... " " Ega meiegi sinuga päris rumalad ei ole ! Näed , kuidas me oskame ühelt teemalt teisele libiseda ... " " Sa ei sära täna . " " Jõuad sa alati särada . Eriti , kui oled ümbritsetud tahma ja uduga . " " Huvitav kujund . Tahm on must ja udu valge . " " Nimelt . " " Kes sulle liiga tegi ? " " Kui ma oleksin heas seisundis , ei saaks keegi mulle liiga teha . Mina jääksin ikka iseendaks . " " Aga milles siis asi ? " " Sa oleksid ehk pidanud küsima , kellele mina liiga tegin . Niisugune asi mõjub inimesele hoopis masendavamalt , kui ta ise liiga teeb ja selle ära tunneb . " " Kas tegid siis kellelegi liiga ? " " Ma ei tea . Mul on niisugune tunne . Aga ma loodan , et tema ei märganudki . " " Kas see teeks sinu teo olematuks ? " " Ega vist , aga ununeks rutem . " " Ma ei hakka loomulikult küsima , mida sa tegid ja kellele . Aga ma soovitan sul asja analüüsida ja usu , lõpuks sa leiad , et polegi liiga teinud . " " Kas sina toimid nii ? " " Vahel ikka . " " Mina arvasin , et sina ei tee kunagi kellelegi liiga . " " Niisugune asi pole võimalik . Kedagi riivame ikka küünarnukiga , kui läbi elu trügime . Või siis varjame oma paisuva kehaga kellegi eest päikest . " " Tahm ja udu on need , mis päikest varjavad ... " " Mida ? " " Ah eimidagi ... " " Miks sa lehte loed , kui me kohvikus istume ? " " Ma tahan näha , kas ma kõigest aru saan , mida ma loen . " " Mis vabandus see on ? " " See , et sa oled käepärast ja mul on võimalus küsida , kui aru ei saa . " " Miks sa arvad , et mina saan aru , kui sina ei saa ? " " Kaks pead ikka kaks pead . " " Noh ja kas leidsid mõne koha , millest sa aru ei saa ? " " Leidsin ikka . Näiteks kui nad kirjutavad , et üle poolte inimeste on vaesed ja rikkaid on ainult käputäis , siis tahaksin ma teada , mis on vahepeal ja kelle hulka mina kuulun . " " Mis sa ise arvad ? " " Paljugi mis ma ise arvan , ma tahaks ajalehe arvamust teada . " " Aga ikkagi ? " " Hingelt olen ma rikas , teadmistelt vaesevõitu . " " Aga raha ja varanduse poolest ? " " Raha pole mingi mõõt . Kui teda on , siis saab ta alati otsa , aga pärast tuleb jälle kusagilt uut . " " Järelikult ei kuulu sa vaeste ega rikaste hulka , vaid just sinna vahepeale . " " Seda arvan ma ise ka . Sest vaene on see , kes palju tahab . Ja rikas see , kellel ehk midagi suurt pole , aga kes ei himusta kah . " " Näed , selle tarkuseni jõudmiseks pole küll tarvis ajalehte lugeda ! Isegi parem oleks , kui ei loeks ... " " Miks sa nii igav oled ? " " Milles see avaldub ? " " Ajad mind haigutama . " " See on sinu probleem . " " Ma olen hästi välja maganud , aga sina kõigud silmade ees nagu unenägu . " " Kas kõik su unenäod on igavad ? " " Kuidas kunagi . Enamasti on need just emotsionaalsed . " " Mis sa siis võrdled ! Ja üldse . Mina ei ela maailma selleks , et sind lõbustada . " " Milleks siis ? " " Igatahes mitte selleks . Ükskõik milleks muuks . " " Niisiis ükskõik milleks , ainult minu lõbustamine on välistatud . Kas nii ? " " See on suvaline järeldus . Iga ütlust ei saa sõnasõnalt võtta . " " Mismoodi siis ? " " Sõnade taga on mõtted ja tunded . Tundlik vastuvõtja tabab need lennult ära . Nii et kui sul on igav , oled ise süüdi . " " Ega ma sind selles süüdistagi , et sul just minuga igav on . Ma kardan , et sul on ka iseendaga igav . " " See on minu isiklik asi . " " Nii et sa ise oled sellega rahul ? " " Ka see on minu isiklik asi . " " Ja mis on minu asi sinu puhul ? " " Koos minuga kohvi juua ja vait olla ... " <arv> " Ära edaspidi minuga arvesta ! " " Millal ma sinuga arvestanud olen ? " " Ma tean jah , et sa minuga üldse ei arvesta ! " " Mis sa siis ütled , et ma edaspidi sinuga ei arvestaks . " " Tänasest on siis nii , et mina enam ei arvesta , et sa minuga arvestaksid ! " " Kas varem ikka lootsid , et hakkan arvestama ? " " Ei lootnud . Ma ju tunnen sind . " " Näed siis , kui läbinägelik sa oled . Aga kui sa ütlesid , et ma sinuga enam ei arvestaks , mida sa selle all ikkagi mõtlesid ? " " Igasuguseid teeneid mõtlesin . " " Sa pole mulle ju eales ühtegi teenet osutanud . " " Ega osuta ka . " " Mis sa siis räägid ! " " Ma mõtlesin seda , et ma ei tule enam sinuga kohvikusse , ei istu su lauda . Et sa sellega ei arvestaks . " " Sellest on muidugi kahju . Kellega ma siis veel nii sõbralikult vestelda saaksin . " " Millal me oleme sõbralikult vestelnud ? Ei mäleta küll . Aina sõneleme . " " Ja sellepärast sa otsustasidki mulle kohvikusistumise teeneid enam mitte osutada ? Kas mõõt sai täis ? " " Iga anum saab ükskord täis . " " Juhul , kui teisest otsast välja ei lase voolata . " " Peale tuleb kiiremini , kui jõuab välja voolata ... Ja miks me peaksimegi aina koos istuma , kui me iialgi üksmeelt ei leia ? " " Inimene vajab väitlemist ja sõbralikku vaidlust ! Kohvik on koht , kus saab lõdvestuda ja maha laadida pingeid , mis on tekkinud tööl või kodus . " " Minul pole mingeid pingeid ei tööl ega kodus . Pole midagi maha laadida . " " Seljuhul käid sa siin minuga sõnelemas ilmselt sellepärast , et sa vajad pingeid nagu kõik normaalsed inimesed ja sul ei ole neid kusagilt mujalt võtta ... " " Vähemalt normaalseks pead mind , Jumal tänatud ! ... " " Kuule , sa ju tukud ! " " Mis sul sellest ? " " See pole viisakas . See on lugupidamatus seltskonna vastu . " " Minu väsimus küll sellest ei küsi . Ja mis seltskond mul siin on ! Ainult sina . " " Kas mina ei olegi keegi ? " " Oled küll , aga ühte inimest ei saa seltskonnaks nimetada . " " Nii et seltskonnas sa ei tukuks , aga minuga kohvitassi taga istudes võid tukkuda küll ? " " Küllap mul vajuks ka suurema seltskonnaga koos olles silm kinni . Magasin öösel nii halvasti . " " Miks ? Kas mõni patt on hinge peal ? " " Patused magavad hästi . Muidu nad ei puhkaks välja , et uut pattu teha . " " Kah seisukoht . See kehtib vist küll paadunud patukottide puhul . Algajat patustajat näriks ehk süüme . " " Minu puhul pole küll patuga tegemist . Auto , mis seisis akna all , andis muudkui häiresignaale . " " Kas see oli sinu auto ? " " Minu jah . Ma ei tea , mis tal sisse läks . Käisin akna peal ühtelugu vaatamas , aga midagi polnud näha . " " Omand on sama mis patt , ütlen mina selle peale ! " " Sa räägid nagu mõni proletaarlane või marksist ! Mina pole oma autot varastanud ega muidu ebaausal teel saanud , et ma peaksin süümet tundma . " " Miks ma sellepärast siis marksist olen ? Ära ikka solva ! Juba vanad mõistulood ja rahvaluule kõnelevad sellest , et varandus toob aina muret ja magamata öid . " " Mis varandus see väsinud autoloks ikka on ... " " Aga näe , magada sul ei lasknud ! " " Tead , mees , ma kuulutan su lindpriiks ! " " Mida see veel tähendab ? " " See tähendab seda , et igaüks võib su maha lüüa ja ühiskond ei kõssagi selle peale . " " Kui ma olen maha löödud , siis on mulle ükskama , kas ühiskond kõssab selle peale või ei kõssa . " " Aga tapja ju teab , et teda ei karistata . Tema käed on sinu suhtes vabad . " " Ähh ! See võis vanasti nii olla . Praegu võib nagunii igamees su maha lüüa , on tal käed vabad natuke rohkem või natuke vähem . " " Igatahes on nii , et kui ma su lindpriiks kuulutan , siis su staatus muutub . " " Priius – kallis anne , taeva kingitus ! " " Ära ikka ole nii muretu . Vaata kui kuulutangi . " " Lase käia , kui sind on volitatud või oled ise enesele niisuguse õiguse võtnud ! " " Ah et õiguse või ? .. Einoh ... " " Mis sind kokutama pani ? " " Ära sega , las ma mõtlen natuke . " " Mille üle sa veel mõtled , kuuluta juba ! .. " " Ma mõtlen juriidiliste probleemide üle ... " " Eks konsulteeri seal lindpriiks kuulutamise komitees või mis ta nimi on . " " Kus see asub ? " " Kust mina tean . Mina ei tegele teiste inimeste lindpriiks kuulutamisega , sina tegeled ... " " Meister Plokk olevat lahutanud . " " Kes see meisterplokk on ? " " Kas sa ei tunne siis Meister Plokki või ? " " Ei tunne . Kas sina tunned ? " " Ega mina kah ei tunne , lootsin just sinu käest informatsiooni saada . " " Mis sul võõra inimesega asja ? " " Ma pole kindel , et see on üldse inimene . " " Aga kes siis ? " " Võibolla mõni tehniline seade . " " Millest ta siis lahutas ? " " Võibolla vundamendist või mõnest teisest tehnilisest seadmest . " " Seljuhul öeldaks , et meisterplokk lahutati . Ega siis mingil tehnilisel seadmel ole oma tahet . " " Kes neid tänapäeva asju teab , tehnika areneb kiiresti . " " Sa ütlesid nimelt nii , et meisterplokk olevat lahutanud . Mina mõtlesin esimese asjana , et tegemist on abielulahutusega . " " Võibolla ongi , kui üks seade on teisega ametlikult laulatatud . " " Ära häma ! " " Aga sina ära nori keeleliste pisiasjade kallal ! " " Ka kohvikus vesteldes tuleks täpne olla . Ütlen sulle seda , kui vanem inimene . " " Võibolla küll , aga just sellist sõnastust ma lugesin ajalehest . " " Ajalehed on teadagi kirjavigu täis . " " Ah sina kui vanem inimene arvad kah nii ? Jumal tänatud ! Mõtlesin juba , et eesti keele grammatikat on jälle muudetud ... " " Teate , mul on täna tõesti eriline päev ! " " Mille poolest ? " " Selle poolest , et näen teid siin ! " " Kuidas see siis eriline päev on ? Minu meelest me kohtume siin kohvikus üsna sageli . " " Asi on võibolla selles , et mul enesel on niisugune eriline seisund , et ma teiega kohtumist nii eriliseks pean . " " Mina näen ennast iga päev peeglist : enne kui välja tulen , kontrollin ikka üle , kas kõik on korras . Ega ma sellepärast päeva veel eriliseks pea , et ma seda tegelast sealt peeglist näen ! " " Võibolla teie iga päev ongi eriline ! Aga see , et te mind näete , teile küll päeva eriliseks ei tee . Eks ole ? ... " " Mul pole muide erilist seisundit kah . Aga öelge mulle , kas too päeva erilisus on teie jaoks ka kuidagi tülikas ? " " Mis te nüüd ! See on lausa rõõmusündmus ! Aga seda muidugi küll , et vajutab nagu mingi vastutuse õlgadele . " " Millise ? " " Noh , tahaks ise kah nii väljapaistev inimene olla nagu teie , aga see pole kuidagi võimalik . Noh ja siis tunnengi ängistust , et ma olen üks äpu . " " Kas ma saan teid millegagi aidata ? " " Kahjuks mitte . Ma pean ikka ise tubli olema . " " Seda kindlasti . Aga meelega ma kohtumisi vältima ei hakka , et teile mitte ängistust tekitada ... " " Tahtsin sulle armastusest rääkida . " " Mis sellest tühjast ikka rääkida . " " Noh , eks sellega ole ikka nagu kõige muugagi . Et kõigepealt on idee , siis tuleb jutt ja kui hästi läheb , jõuab lõpuks tegudeni kah . " " Millal see idee sul siis tuli ? " " Natuke enne sündi . " " Ja juba siis olin mina see objekt ? " " Valgus oli kehvavõitu , kontuurid hajusid , aga kui ma tagantjärele mõtlen , olid küll sina . " " Aitäh sellegi eest . Mida sa siis nüüd , nelikümmend aastat hiljem , ütelda tahad ? " " Ma alustaksin ehk küsimusest . Et kuidas sina seda asja näed ? Et misasi on armastus ? " " Noh , selleks ei tasunud sul küll juttu alustada . Kui see oleks paari sõnaga öeldav , siis ei räägitaks sellest juba mitutuhat aastat . " " Armastusest võib vaikida kah ! " " Sina ju alustasid rääkimist ! " " Vahel võib vaikida , vahel rääkida . Vaheldus teeb elu huvitavamaks . " " Ah et ainult põnevuse pärast sa selle teema üles võtsidki või ? " " Ei , ma ikka lootsin , et me jõuame meievaheliste suhete klaarimiseni . " " Äkki nõuad sedagi , et ma üles tunnistaksin ? " " Mida sa mõtled ? Mida üles tunnistaksid ? " " Noh , et ma sind armastan . " " Kas tõesti ? Et armastadki või ? " " Kust sa seda võtad ? Meil oli ainult ülestunnistamisest juttu ... " " Sõnad ongi ju tegelikkus ! ... " " Miks sulle meeldib ikka tagauksest tulla ? " " Mida sa selle all mõtled ? " " Kogu su elu . " " Kas see tähendab , et sa mõtled tegelikult meievahelisi suhteid ? " " Seda ka . " " Ega ma nüüd päris hästi küll aru ei saa ... " " Mis seal aru saada . Mõtle natuke ! " " Seleta ära , kuidas ma sinu juurde tagauksest tulen . Siis ma saan võrdluse kaudu muust kah aru . " " Sul on vist kehv mälu ? " " Küllap vist . Eks sa siis tuleta meelde . " " Kas mäletad veel , kuidas sa mulle esimest korda lähenesid ? Või oli sulle nii ükskõik , et oled ära unustanud ? " " Midagi ikka mäletan . Kui ma sind nägin , meeldisid sa kohe mulle . Mul läksid vist isegi silmad suureks pähe . Ütlesin sulle tere . Ja seisin üleni sinu ees , mingeid tagauksi seal ei olnud . " " Nojah . Niisugune sa oled . Olid siis ja oled praegu ka . Mis mul lisada ! " " Kas see tere ütlemine oligi tagauksest tulemine ? " " Sinu puhul küll . " " Ah minus on asi ! Siis ma hakkan aru saama . " " Eks seleta ära , millest sa siis lõpuks hakkad aru saama ! " " Sellest , et sa tahad norida mu kallal . Aga ma ei tea veel , kas see tuleb armastusest või vihkamisest ... " " Näed siis ! Isegi seda sa ei taipa ! ... " " Sooviksin sulle midagi kinkida ! " " Kas tõesti ? ! Kingi mulle rubiinidega sõrmus ! " " Miks just rubiinidega ? " " Millega siis ? " " Rubiinid ei sobi su iseloomuga . Ja üldse ... Mul polnud plaanis sulle sõrmust kinkida ... " " Mingi plaan sul ikka oli , kui sa kinkimisest hakkasid rääkima ? " " Ma pidasin silmas midagi vaimset . " " Mis see veel on ? " " Igatahes mitte ese . " " Ma juba lootsin , et räägid tõsiselt , aga sa ajad järjekordselt udu . Ma võin niiviisi isegi solvuda . " " Midagi niisugust ma tahaksingi sulle kinkida , et sa iialgi enam ei solvuks ... " " Mis sinul minu solvumistest ? " " Minul võibolla polegi , aga sul endal on solvudes paha tunne . " " Nagunii sa ei hooli minust . " " Küllap ma hoolin , kui kinkida tahan . " " Mingit udukogu . " " Ei , pigem õpetust . Kui natuke ajusid liigutada , siis pole see üldsegi udukogu . " " Kas mina ei liiguta ajusid või , kui ma sinuga räägin ? Sinuga rääkides ei saagi teisiti , kui pead kogu aeg mõtlema , mida sa nüüd jälle ütelda tahad . " " Lükkame siis selle kinkimise asja ehk edasi ... " " Ähh ! Teadsin seda ette juba ! " " Kas sa armastad mehi või naisi ? " " Mõlemaid . " " Kumbi rohkem ? " " Oleneb inimesest . " " Ega ma inimarmastuse kohta ei küsi , ma küsin seksuaalse armastuse kohta . " " Misasi see on ? " " Ära tembuta . Küllap sa sedagi kogenud oled . " " Ma elan vastavalt loodusele ja Jumala suhu pandud käskudele . Selles mõttes , mida sina küsid , käin ma läbi vastassugupoolega . " " See pole tänapäeval moes . " " Ma pole kunagi moest hoolinud . " " Kõik , mis on tavaline , on igav . " " Ka ebatavaline muutub kolmandal korral tavaliseks . " " Seda nüüd küll . Aga armastus on nii kaval asi , et iga juhus on ainukordne . " " Ja sa tahad väita , et läbikäimine vastassugupoolega seda ei ole ? " " Ma mõtlesin väljakujunenud tavade mõttes . Mõnus on teha seda , mida ei peeta kombekaks . " " Tänapäeval peavad vähesed homo-värki ebasündsaks . " " Raske on kedagi sellega ärritada jah . Midagi uut kah välja ei mõtle . " " Kas sul on endaga tõsisemaid probleeme , et pead teiste jaoks midagi välja mõtlema ? " " Ma pole selle üle mõelnud . " " Mõtle siis . " " Hea küll ... Aga kuule , vahepeal võiksid näiteks mind armastada ... " " Ma värvisin täna juuksed ära . " " Ma näen jah , et sa oled teist nägu . " " Mitte näo , vaid juuksed . " " Juuksed on ju ümber näo , kokku moodustavad terviku . " " Niipalju sa tähele panedki . Mul on ju üles tõstetud soeng . " " Kes selle üles tõstis ? " " Juuksur muidugi . " " Nii et alguses tegi soengu ja siis tõstis üles ? " " Ah , sa ei saa millestki aru ! Jah , see on nagu sinu majaehitamine , alguses teed palgikorra maas valmis ja siis tõstad üles seina peale . " " Kust sina seda nii täpselt tead ? " " Maal vanaisa juures nägin . " " Tubli tüdruk , oskad kõike tähele panna . " " Aga sina ei osanud sedagi tähele panna , et mul on juuksed värvitud . Pidin seda sulle ise ütlema . " " Mina olen vist jah kohe looduse poolt tähelepanuvõimest ilma jäetud . Ime küll , et ma sind üldse tähele panin . " " Ma pole sugugi kindel , et sa oled mind tähele pannud . Sa ainult arvad teadvat , kes ma olen . " " Kes sa siis oled ? " " Ei ütle ! " " Kust sa need lokid said ? " " Jumal kinkis . " " Ta oli vist heas tujus , kui ta sind tegi . " " Tahaksin ise kah seda uskuda . " " On ta hiljem ka sinust välja teinud ? " " Vahel ikka . " " Näiteks ? " " Kui ta sind mulle tutvustas . " " Ega sa nalja ei tee ? " " Ma ei oskagi . " " Seda soont Jumal sulle siis ei kinkinud ? " " Ei , selle jättis endale . " " Mis ta sellega peale hakkab ? " " Kuuled , kuidas ta praegu meie üle naerab ? " " Mis meis siis naljakat on ? " " Ega vist olegi , aga tema naerab ikka . " " Kas see ongi naljasoon , et naerdakse siis , kui naljakas ei ole ? " " Ühe naljad on palju peenemad kui teise omad . " " Kes rohkem naerab , naerab paremini . Peent nalja esineb kindlasti harvem . " " Ega tea . Õige peen nali ongi ehk see , mis üldse naljakas ei ole . " " Nojah , igal oma repetuaar . " " Miks sina ei ole kunagi lubanud mulle tähti taevast alla tuua ? " " Mina luban ainult selliseid asju , mida saab täita . " " Kui igav ! " " Sinu meelest on need mehed põnevamad , kes udu ajavad ? " " Igatahes . Kõik ei peagi reaalsuseks saama . Paljud asjad elavad ju üksnes meie kujutluses . " " Maitse asi . Mina olen normaalne mees ja lollusi ei räägi . " " Kuidas sa seda tead , et just sina oled normaalne ja mitte need tähtede lubajad ? " " Tean ja kõik ! Siin pole millegi üle vaielda . " " Aga ikkagi oleks see muusika ühe naisterahva kõrvadele , kui ta kuuleks mehe kirglikku sosinat , mis tõotab korda saata võimatuid asju . Kõige tähtsam on hääletoon ! Kui soov on ehtne , siis pole ju oluline , kas teod järgnevad või mitte . " " Eks sa siis otsi enesele üks selline romantiline kelm . Aga ära pärast oiga ! " " Ka oigamine käib täiusliku elu juurde . Muide , uut meest ma ei otsi , kasvatan sinu ümber ... " " Niisuguste viguritega nagu tähtede taevast alla toomine see sul küll vaevalt õnnestub . " " Nii et tähti sa taevast alla tooma ei hakka ? Aga kas mind kätele võtad ja sirutad need koos minuga tähtede poole ? " " Seda võib . Kui sa just tahad . Aga ma ei saa aru , mis head sa sellest saad , kui sind niiviisi üles upitatakse ? " " Siis tunnen sinu ja tähtede jõudu ühekorraga ... " " On sul mõnda soovi ? " " Jah , päikest tahaks näha ! " " Oota , ma varsti toimetan ta nähtavale . " " Kui varsti ? " " Päeva paari pärast . " " Hea mees , kes lubab . " " Saab ka tehtud ! Kuula ilmaennustust . " " Aga mis siis sinu osa selle asja juures on ? " " Mina toon sõnumi elik edastan teadet . " " Kas seda ei ole vähe armastatu heaks ? " " Ei ole midagi ülemat teadmisest . Juba eeposes on kirjas , et ülemaks kui hõbevara , kallimaks kui kullakoormat tuleb tarkust tunnistada . " " Hõbedat ja kulda ma pole ju palunud . Ainult natuke päikest ! " " Kas seni , kuni päike välja tuleb , ei võiks mina sind soojendada ? " " Sa tahad vist , et ma ütleksin , et sina oledki mu päikene ? " " Seda ma ei suuda , aga kolmkümmend seitse kraadi on mul pakkuda küll . " " Seda on igaühel . " " Eks vali siis too igaüks ! " " Ära solvu , ma mõtlesin , et kui sa lõõmad kirest minu vastu , siis on temperatuur kõgem . " " Ma võin ju lõõmata , ega see veel palavikku tõsta . " " Aga mina olen kuulnud , et armastusest võib haige olla ! " " Lolli juttu võib ka armastusest rääkida , aga ega sellepärast veel hull olda ... " " Sellest on nüüd möödas ligi kakskümmend aastat ja sa väidad , et armastad mind ikka veel . " " Armastus ei ole ju asi , mis kaob jäljetult ajamerre . " " Nojah , aga vahepeal on sul olnud mitu elu ja kindlasti ka mitu armastust . " " Seda küll , aga üks armastus ei kustuta teist . " " Me vist defineerime seda mõistet erinevalt . " " Vaevalt küll . Iga armastus on kordumatu nagu on kordumatud inimesed , see tähendab armastuse objektid . Kõik selle tugeva tunde teisendid , mida sul elu jooksul on õnne olnud kogeda , ladestuvad hingepõhja ja kui aja möödudes tekkib sobiv hetk , võib üks või teine neist elustuda . " " Sa tahad öelda , et kuna ma nüüd , nii pika aja tagant su üles otsisin , siis ärkas see varjusurmas olnud ning värskemate tunnete lademe alla mattunud armastus uuesti ellu ? " " Midagi taolist jah . Sina olid ju mu armastuse objekt , ja kuigi me oleme nüüd mõlemad kakskümmend aastat vanemad , väärid sa endiselt mu armastust . " " Ma ei käitunud meie suhete lõppedes sinuga kõige kenamini . " " Midagi hullu ei olnud . Sa kadusid lihtsalt ära ja seetõttu kulges minu tunde ladestumine ja varjusurma suikumine mõnevõrra aeglasemalt , kui et me suure ragina ja riiuga lahku oleksime läinud . " " Aga kas niisugused altvedamised , teadmatusse jätmised , pettumused ja riiud ei tapa siis armastust ? " " Tapavad suhte , kuid mitte armastust kui sellist . Rahvalik ütlus , et vana arm ei roosteta , on õige . Armastus pole rauakamakas . " " Mis me siis nüüd tegema peame ? ... " " Ka seks on üks meie illusioonidest . " " Mis veel rohkem on elu ise kui seks ! " " Ära hüüata midagi . Kui see nii vaid oleks ! Pole keerulisemat paabulinnumängu looduses kui kõik sootegemisega seoses olev . Inimeste puhul on see asi veelgi tühjem . Soo jätkamisega on meie seksil väga vähe pistmist . " " See ongi asi , kus loodus on priiskav ja valiv ühtaegu . Milleks on vaja kulutada miljoneid spermatosoide , kui viljastab üksainus ja sugugi mitte kõige võimekam ? Milleks on vaja eluaeg iga päev seksida , kui paarike sigitab maailma vaid ühe või paar uut inimest ? " " Sellest ma ju räägingi . Sellepärast pole tarvis väita , et seks on hirmus tõsine asi . Pigem on ta üks suur pettus ! " " Ja ikkagi ma arvan , et sinu pisut teeseldud meelepaha on tühi . Inimese psüühika on tuhande põlvkonna jooksul nii välja kujunenud , et ta vajab seksi ja ilmselt siis ka kogu seda mängu ümber seksi – alates labasest erootikast ja lõpetades kõige traagilisema armastusega . " " Need on asjad , mis ainult kurnavad inimest . Teevad teda haigeks ja rumalaks . " " Ka väsitamist niisuguste tunnete kaudu vajab inimene . Kas pole hea end vahel tunda nii armsalt rumalana ? ! Ja üldse on kerge haigus üks kasulik asi , ta ravib ja immuunsust loob igatahes ... " " Hea küll , lõpetame ära . Selle teema ümber on nii palju jahutud , ega meiegi siit tainast tee ... " " Kui sa teooriat ei poolda , siis võibolla ? ... " " See on teine asi , seda võib ! ... " " Miks sa nii ilus oled ? " " Kust sa võtad , et ma ilus olen ? " " Ära edvista ! Sa tead seda ise ka . Ootad komplimendi edasiarendust või ? " " Ah see siis polnudki tõsi ? Oli ainult kompliment ? " " Sul on õige muinasaegne arusaam , et kompliment on tingimata vale . " " Mis ta siis on ? " " Vanasti , kui inimesed veel viisakad olid , oli võibolla ka viisakus vale , aga kui kena ja vajalik nähtus ! Tänapäeval laotakse kõik otse välja , ainult poliitika ja diplomaatia keerutavad veel suhteliselt viisakalt . Tänapäeval on kompliment suisa tõde . " " Olgu . Aitäh siis mind kiitmast ! Kas see on poliitika või diplomaatia , kas sa taotled sellega midagi ? " " Oled ikka väänakas ! Miks ma sind just mingi tagamõttega peaksin kiitma ? Lihtsalt niiöelda nendin tõika . " " Mingi tagamõte on igal nendingul . Kui me mõlemad näeme ja tunneme oma naha peal , et sajab vihma ja kui siis teine seda ka ütleb , siis ta arvab vist , et kaaslane on pime ja tundetu . Järelikult on ta ütlemisel tagamõte ! " " Nii et tagamõte on sinu käsitluses see , kui annad teisele teada , et ta on puudega ? " " Küllap on ilus nägu kah puue . " " Erandlik nähtus on see kindlasti . Nagu eriline annegi . " " Nii et sa tahad öelda , et ma olen ebanormaalne ? " " Normiväliselt ilus vahest küll . " " Kas ma nüüd pean nutma puhkema või ? " " Ei , ära veel raskerelvastust rakenda ! Piisab sellest , et sa ilus oled ! " " Vaata , ilus naine ! " " Kus ? " " Osta omale prillid ! " " Milleks ? " " Kui sa naisi kah ei näe ! " " Miks ma neid nägema pean ? Las käivad oma rada ! " " Loodus on loonud kaks sugu ja mehed peavad naisi nägema . " " Mis kasu loodusel sellest ? " " Muidu sureb inimsugu välja . " " Just inimesed teevad loodusele kõige enam kahju . Kõik pahandused tulevad nendest ! " " Nii et sina arvad , et las sureme pealegi välja ? " " Mis minul arvata ! " " Ja sellepärast sa naisi ei vaatagi ? " " Mina pole seda asja arutluse alla võtnud , kas ma neid vaatan või mitte . Igatahes parema meelega vaatan ma oma margikogu . " " Kas sa tead , et marke vorbitakse maailmas just naiste pärast ? " " Mis jutt see on ? Kust sa võtad ? " " See on pikem lugu . Üldse tehakse maailmas üheksakümmend neli protsenti asjadest naiste pärast ! " " Ja ainult kuus protsenti meeste pärast ? " " Täpselt nii . " " Kes selle välja on arvutanud ? " " Sotsioloogid ikka . Igasuguseid teadusi on olemas . " " Seda küll jah ! " " Aga noh , ära siis sellepärast ohka ... " " Miks sul raudrüü seljas on ? " " Pidin naistesse minema . " " Kust sa need amatsoonid , kellega võidelda , üles oled leidnud ? " " Ega mina neid ei leia , nemad leiavad mind . " " Ja mida nad sinuga teevad ? " " Mida nad ikka teevad . Lihtsalt kasutavad ära . " " Sa teed mind uudishimulikuks . Kuidas nad sind kasutavad ? " " Nagu ikka . Tõmbavad tühjaks kui sidruni . " " Millest tühjaks ? Rahast või spermast ? " " Kas siis ainult need kaks asja huvitavad naisterahvast ? " " Mis siis veel ? " " Nad panevad enda heaks tegutsema . Imevad kõik mahlad välja . " " Inimene pidi koosnema üheksakümmend protsenti veest ... " " Ega ta veetünn ole ! Küllap seal kehas on ikka muud kah . " " Higi on igatahes vesi , natuke lõhnaainet lisaks . " " Ega füüsiline töö üksi . Igasugused asjatoimetused , mis närvi väsitavad . " " Mis sa siis sinna naistesse otsid , kui nad nii halvad on ? " " Looduse seadus . Saad mõistusega aru küll , et ei tasu , aga ikka lähed . " " Inimene pole loom ega taim , tema asi on loodusseadustele vastu hakata ! " " Sellepärast ma raudrüü selga paningi . " " Ja see kohe kaitseb seaduste eest ? " " Ei kaitse . Aga midagi peab ju tegema ... " " Sa käitud ju litsina . " " Võibolla olengi , aga see ei anna sulle õigust mind sõimata . " " Ma ei öelnud midagi sinu kohta . Ütlesin vaid su käitumise kohta . " " Mina ja mu käitumine ei seisa lahus . Kui käitun litsina , ju siis sinu meelest olen kah . " " Kas tahad mind nüüd laimamise eest kohtusse kaevata ? " " Kaebaks küll , aga mul ei ole raha sissemaksuks ja advokaadi palkamiseks . Näed , niipaljukestki ei teeni oma litsiametiga . " " Ära nüüd jura . Ma pole ju öelnud , et sa ametit pead . Ja üldse , ma võtan oma eelmised sõnad tagasi . " " Kuidas sa need tagasi saad võtta , kui need juba välja on öeldud . " " Loll jutt suhu tagasi . " " Aga võibolla minu mälu näiteks ei lase neid enam lahti , nii et olematuks su sõnu teha ei saa . " " Kustutame ära ! Katame uue kihiga ! Sa käitud väga hästi ! Sa oled õilsa loomuga inimene ja hea suhtleja ! " " Mis see jutt nüüd eelmisest parem on ? " " Ei ole või ? " " Muidugi ei ole . Kui sa mind litsiks sõimasid , siis mõtlesid seda vähemalt tõsiselt , aga nüüd ironiseerid . " " Esiteks pole ma sind litsiks sõimanud , teiseks ei oskagi ma ironiseerida . Tahtsin lihtsalt oma viga parandada ! " " Seda tehakse hoopis teisiti ! " " Kuidas siis ? " " Mismoodi Ursula ütles Siimule " Viimses reliikvias " , kui nad seisid seal kloostri müüri ääres ? " " Ta ütles vist : " Kallista mind , siis näed ! " ... " " Vohh ! " " Kas sa naist ei hakka veel võtma ? " " Mis tast ikka võtta . " " Kes sul selga sügab , kui ise ei ulata . " " Vastu ahjunurka sügangi . " " Nii et igas asjas iseteenindamise peal ? ... " " Kelle peale siin maailmas ikka loota . Teed ise ära , kõige kindlam . " " Aga kui tahad juttu rääkida või oma probleeme arutada ? " " Probleeme arutan iseendaga , aga kui juttu tahan rääkida , siis tulen kohvikusse . Mõne sinu taolise ikka leian , kes heameelega lobiseb . " " Ega mul suurt himu sinuga lobiseda pole , kui sa jätad küsimustele vastamata ... " " Mis küsimustele ? " " Noh , ma küsisin ju , et millal sa naise võtad . " " Kust mina tean , kui mul mingit plaani ei ole . " " Kes siis teab ? Kas mõni naisterahvas ei ole sulle silma heitnud või kodustada tahtnud ? " " Ma naisterahvastega igaks juhuks ei räägi . Kohvikus kah mitte . " " Mis sa neist kardad siis ? " " Ettevaatus ennekõike ! Mul oli tore sõber , nagu naise lõõga läks , muutus kohe väljakannatamatuks . Ei taha teda enam nähagi ! " " Siis sa oled küll üks lootusetu juhtum . Tahtsin sulle just oma õde tutvustada . Tragi naine . Otsib elukaaslast . " " Milleks ? " " Et närvid korras püsiksid . " " Eks ole ! Teise inimese arvel . " " Aga äkki siiski tutvustan ? " " Noh , kui sa just teisiti ei saa ... " " Mulle meeldib naabrinaist kiusata ! " " Mis sa tast kiusad , vaata kui pisike ta on . " " Sääsk on ka pisike , aga kui valusasti nõelab ! " " Sääsk imeb su verd , aga naabrinaine ei ime . " " Kust sina tead ? Imeb küll . Nimelt vaimses mõttes . " " Kuidas saab vaimses mõttes verd imeda ? " " Miks ei saa . Käib kogu aeg igasuguseid asju küsimas . Üks küsimus on lollim kui teine . " " Vahest otsib su tähelepanu ? " " Otsibki ! Ja mis see sinu meelest muud on kui üks vereimemine . " " Mina küll nii hullusti ei ütleks . Kui teine su tähelpanu otsib , siis ta võibolla armastab sind . " " Sääsk armastab kah inimest , kui nõela sisse torkab . " " Ja kuidas sa teda siis kiusad , kui ta sulle lolle küsimusi esitab ? " " Vastan veel lollimini . " " Sina tead , et sa lollisti vastad , aga kas tema ka teab , et ta lollisti küsib ? " " Küllap ta teab . On nii kelmi näoga , et mõnikord ajab päris naerma ... " " Kuule , kuule ! Kui sina naabrinaist nendele tema küsimustele vastates kiusad , siis võibolla armastad sina kah teda ja püüad selmoel tema tähelepanu pälvida ? " " Einoh , inimesel peab ikka olema keegi , keda kiusata ! " " Kuulsin , et sa olevat oma naist löönud . " " Hoidku Jumal selle eest ! Kust sa niisugust lollust kuulsid ? " " Rahvas räägib . Ja mitte üks kord , vaid sageli . " " See on laim ! " " Kuidas sa seda tõestad ? " " Ega mina ei pea tõestama . Las tõestavad need , kes niisugust laimu levitavad . " " Aga tegelikult ? Kas sa ikkagi lõid või ei löönud ? " " Mis see sinu asi on ? Mis on sinul minu naisega pistmist ? " " Ma kaitsen inimõigusi ja olen vägivalla vastu . " " Maailmas on sada sõjakollet ja tuhandetes kohtades tehakse nõrgemale liiga . Eks mine ja kaitse neid ! " " Kõigi nende kohta pole mul piisavalt teavet , aga sinu naise kohta laekus . " " Võta teatavaks , et esiteks pole ma oma naist löönud , teiseks polnud see mingi löömine ja kolmandaks oli ta selle kuhjaga ära teeninud oma provokatsioonidega . " " Mis provokatsioonid need siis olid ? " " Ta tegi kõik selleks , et ma lööksin . Ise kohe noris välja . Mul oli kassi kannatus , et ma kohe ei virutanud . " " Aga pärast ikka virutasid ? " " Ei mäleta . Silmade eest läks mustaks . " " Rahvas igatahes räägib . " " Mingit rahvast polnud kohal , kuidas ta rääkida saab ? " " Rahva silm on Jumala silm ! " " Kas sul häbi ei ole üksinda kohvikus istuda ? " " Miks mul häbi peaks olema ? " " Mõni mõtleb , et käid siin lantimas . " " Siin pole veekogugi . " " Kindlasti pole see kala , keda üksinda kohvikus istuv daam landi otsa üritab saada . " " Mitte minul , vaid niiviisi mõtlejal peaks häbi olema . " " Mõtlemine on lubatav tegevus . Seda ei saa takistada , aga üksinda kohvikus istumise saaks küll ära keelata . " " Seni pole niisugust asja vist üritatud . Aga jäta oma juramine , istu siia lauda , siis ma pole enam üksinda . " " Kas nüüd olengi su landi otsas ? " " Sa näid ennast pakkuvat . " " Kohe , kui sind siin nägin . " " Ja häbi sul ei ole ? " " Ei ole . " " Siis on ju kena . Aga nüüd , kus sa rahulikult paigal istud ja oma kohvilurri ootad , ütle mulle , miks sa nii agressiivselt meie kahekõnet alustasid . " " Parim kaitse on rünnak . " " Mille eest sa ennast kaitsed ? " " Sinu eest muidugi . " " Alles nõustusid sellega , et pakud ennast landi otsa . " " Kui poleks pakkunud , siis poleks ju tarvis ennast kaitsta . " " Millega rohkem vaeva on , kas pakkumisega või kaitsmisega ? " " Alguses pakkumisega , pärast kaitsmisega ... " " Kas sulle ei näi , et direktor kangutab mind kohalt ? " " Millest sa niisugust asja järeldad ? " " Ta vaatas mulle kuidagi imelikult otsa . " " Kuidas siis ? " " Kuidagi haletsevalt . Nagu ma oleksin juba lahkunud asutusest . " " No see meie asutus küll seda väärt ei ole , et sealt lahkumine haletsust peaks esile kutsuma . " " Eks direktor ole patrioot . Arvab , et tema asutus on see kõige etem . " " Tuhka ta arvab . Ma olen kuulnud , kuidas ta oma asutust ja kogu seda värki kirub . " " Siis kirub ta ju ka ennast . Tema mõtleb tööd välja ja valib töötajad . " " Eks me kõik kirume ennast , kui töö kuidagiviisi laabub . Kui sugugi ei laabu , siis hakkame teisi kiruma . " " Kas sa tahad öelda , et meie asutuses töö laabub ? " " Loomulikult . Meie sinuga ju töötame seal . Mis meil enesele ette on heita ? " " Ega olegi vist . Aga miks ta mind siis kangutab ? " " Ära nüüd ühest vaatamisest kohe järeldusi tee . Võibolla sa hoopis meeldid talle . " " Kas seljuhul siis kah pilk muutub haletsevaks ? .. " " Kuidas kellelgi . Mõnel muutub haledaks , mõnel haletsevaks . " " Huvitav küll , aga miks ikkagi haletsevaks ? " " Võibolla pilk teab rohkem kui inimene ise . Võibolla näeb ta tulevikku . Näiteks liiguvad silma sügavuses pildid , kuidas ta su ära võrgutab ja siis sinnapaika jätab . Ja siis tal tulebki haletsus peale , et sa nii väärtuslikust meesterahvast ilma jääd . Niipaljukeseks tal seda südametunnistust ehk jätkub . " " Küll sina ikka oskad igasuguseid asju lahti seletada ! ... " " Mina küll ei tahaks molluskiks hakata . " " Ära siis hakka . " " Ma ei hakkagi . " " Mis sa siis kaebad ? " " Ma ei kaeba , vaid teatan , et ma ei tahaks molluskiks hakata . " " Kas mõni on sulle niisuguse ettepaneku teinud ? " " Veel ei ole , aga võib teha . " " Miks sa seda arvad ? " " Ma lugesin ühte luulekogu . Seal see poetess muudkui õhkab , miks ta ometi pole mollusk , saaks lahti rahamuredest ja meeste truudusetusest . " " Leidis kah elu kaks põhiprobleemi ! " " Kas sinu meelest need ei ole siis elu põhiprobleemid ? " " Raha on põhk . Ja mehed , kui nii võtta , on samuti põhk . " " Ära ikka ütle ! Mida sa ilma rahata ja ilma meesteta peale hakkaksid ? " " Ma ei ütle midagi . Põhk on kah vajalik aine . Näiteks loomadele alla panna . " " Nüüd on vist moodsamad materjalid . Aga rahale veel aseainet ei ole . " " Olevat ikka . Raha eest saavat seda aseainet osta . " " See on nali . " " Võibolla . Meeste aseaine on igatahes olemas . " " Räägitakse jah , aga mina pole proovinud . " " Ja truu olevat see aseaine igatahes . " " Näed , ma ütlesin siis õigesti , et ei taha molluskiks hakata ! ... " " Tead , eile ma nägin tõelist kummitust ! " " Kus ? " " Oma magamistoas . " " Mis ta seal tegi ? " " Plagistas tiibadega . " " Kas kartsid kah ? " " Alguses ei kartnud , aga kui ta mu peale laskus , siis hakkasin kartma . " " Mis ta sinu peal tegi ? " " Midagi ei teinud . Lamas täiesti vaikselt . " " Kas sa sellepärast pidasidki seda kummituseks , et ta midagi ei teinud , ainult lamas ? " " Ma ei pidanud , vaid see oli kummitus . " " Aga kui ma ütleksin , et see olin näiteks mina ? " " Kus sul tiivad on ? Näita mulle neid ! Plagista nendega ! " " Sul on võibolla kuulmis- ja nägemishäired . Tiibu pole mul kusagilt võtta , aga sinu magamistuppa tuleksin küll . " " Mida sa seal teeksid ? " " Sedasama mis kummitus ja võibolla natuke rohkem kah ! " " Misasi on natuke rohkem ? " " Küll sa siis näeksid . Igatahes midagi sellist , et sul oleks huvitavam kui tolle kummitusega ... " " Mul on viimasel ajal ühtelugu Kuradiga tegemist . " " Miks sa seda sosinal räägid ? " " Ma ju ütlesin , et Kuradiga . " " Kurat kuuleb sosinat kah . " " Tema küll , aga ma ei taha , et inimesed kuuleksid . Hakkavad veel viltu vaatama . " " Miks sa siis minule seda räägid ? " " Keegi peab olema , kellele usaldada . " " Mis tegemist sul siis Kuradiga on ? " " Ta ilmub mitmesugusel kujul ja kutsub mind imelikesse kohtadesse . " " Kuhu näiteks ? " " Noh , näiteks kohvikusse või metsa või voodisse . " " Äkki on lihtsalt mõni mees ? " " Meesterahva kujul ta ilmubki , aga ma tean , et see on Kurat . " " Kuule , ma tean ühte kloostrit , ega sa nunnaks ei tahaks minna ? " " Miks ma nunnaks peaksin minema ? " " Nemad tegelevad kuraditega , oskavad neid enda seest välja ajada . " " Oh ei , ega ta minu sisse pole veel pääsenud . " " Kloostris selgitatakse välja , kas on juba pääsenud või mitte . Neil on head vahendid väljaajamiseks . " " Missugused ? " " Näiteks palved , lihasuretamine , enda piitsutamine ... " " Ei , tänan . Ma võitlen temaga ise , esialgu tulen toime . " " Noh , head järeleandmist siis ! ... " " Minu meelest su õde petab meest . " " Mis mõttes petab ? " " Selles mõttes , et käib teise mehega . " " Aga võibolla ta räägib oma mehele kõik ära . " " Kas siis ei ole sinu meelest petmine ? " " Kus ta siis petmine on , kui ta ausalt ära räägib . " " Kas sina ise teeksid nõnda ? " " Mismoodi ? " " Noh , et käiksid teisega ja oma mehele räägiksid ära ? " " Ei tea , pole proovinud . " " Mida pole proovinud , käia või ära rääkida ? " " Mis sa uurid . See on minu eraasi , mida ma teen . " " Sellega sa tunnistad , et oledki käinud teise mehega ! See teeb mu päris uudishimulikuks ! " " Ma pole seda väitnud . On võimalik ka selline variant , et teise mehega ei käi , aga oma mehele ütlen , et käin . " " Milleks ? " " Niisama . Et mees mu vastu rohkem huvi tunneks . " " Kas ta siis ei tunne piisavalt või ? " " Ma pole seda öelnud , ma esitasin vaid teoreetilise võimaluse . " " Igatahes on see ju kah petmine ! " " Seda ma tahtsingi tõestada , et petmisi on mitmesuguseid . " " Kas sulle meeldivad kassipojad ? " " Meeldivad . " " Kas tahad ühte endale ? " " Ei taha . " " Miks ? Kui nad sulle meeldivad ? " " Nad kasvavad ju suureks ja siis nad enam ei meeldi . " " Vanas kassis on kah vahel poega . Mängib nii naljakalt . " " Olgu pealegi . Ma eelistan inimlapsi . " " On sul neid palju ? " " Veel ei ole , aga küll nad tulevad . " " Need kasvavad kah suureks ja võibolla nad siis enam ei meeldi sulle ? " " Ma loodan , et meeldivad ikka . Omad on omad , kuhu ma nendest pääsen . " " Kass saab kah omaks , kui ta sinu juures elab . " " Sa tahad mulle vägisi kassipoega sokutada . Kas su enese kass poegis ja nüüd otsid järglastele peresid ? " " Ei , mul polegi kassi . " " Mida sa mulle siis pakud ? " " Naabri kassil on pojad . Nii armsakesed . Aga naaber kavatseb neid ... tead isegi . " " Jumal tänatud , et ma pole neid näinud . Hakkaks kah kahju . " " Ma ju räägin ja sul on kujutlusvõime . " " Ära kiusa teist inimest oma jutuga ! " " Lootsin , ehk võtad siiski ühe ... " " Kas ise võtad mõne neist ? " " Ei , mina ei saa . " " Miks ? " " Ma käin sageli ametireisidel . Kes siis kassipoja eest hoolitseb . Sellepärast ma sulle pakungi , et ise ei saa võtta ... Käiksin sinu juures armsakest silitamas ... Või võtad kohvikusse kaasa , kui me jälle kohtume ... " Kas ma tohin korraks teie lauda istuda ? " " Palun . " " Ma sooviksin teile tutvustada ühte huvitavat asja . " " Mul on siin oma mõtted mõelda , .. aga kui see ei võta palju aega , siis ... " " Ma teen väga lühidalt . Näete seda kilest kotti . Te arvate , et seal sees on ainult õhk . Ongi õhk , aga eriline õhk . See on õhk , mis lööb helendama täpselt sel hetkel , kui algab uus aastatuhat ... " " Selle üle vaieldakse praegu , millal see just täpselt algab . " " Just nimelt . Ja selle kotikese abil te saate teada , kummal vaidleval poolel on õigus . " " Minu jaoks ei ole sellel suuremat tähtsust . Aeg liigub nagunii omasoodu edasi ning jõuab ühest aastatuhandest teise . Loodan sel ajal elus olla ja kogeda . " " Ja siiski võiksite selle kotikese erilise õhuga omandada . " " Kas tahate selle mulle kinkida ? " " Teile tahaksin kinkida küll , kuid kahjuks olen mina vaid vahendaja ning pean müügilt laekuva summa andma tootjale . " " Ja kuipalju niisugune kotike õhku maksab ? " " Te mõistate ju , et see on eriline õhk ega saa olla odav . Kümme tuhat krooni ... " " Kas tahad , ma kingin sulle miljoni ? " " Ei taha . " " Miks ? " " Mida ma miljoniga peale hakkan ? " " Issake , meie ajal on rahaga nii palju peale hakata ! Näiteks investeerid väärtpaberitesse ja teenid veelgi suurema summa . " " Kui ma ei tea , mida miljoniga peale hakata , mida ma siis veel suurema summaga teen ? " " Ehitad perele uhke lossi . " " Nii palju tüli ! Alguses ehitamisega , pärast korras hoidmisega . " " Või reisid mööda maailma , käid kõik huvitavad kohad läbi . " " Ma ei tea ühtegi huvitavat kohta . " " Siis avastadki . " " Avastan hädad ja ebatäiuse . " " Küll on sul negatiivne vaade elule ! " " Kas sellepärast , et ma ei taha su miljonit ? " " Sellepärast kah . Ettevõtlik inimene teaks , mida miljoniga teha . " " Küllap minagi teaksin , kui see raha oleks tõepoolest olemas . " " Näed siis ! See on hoopis teine jutt ! Mis sa siis ajad vastu , et sa ei taha miljonit ? " " Ma ju tean , et sa nagunii ei kingi . " " Fantaseerida ju ikka võib . Kui mul oleks palju miljoneid , siis võibolla ühe kingiksingi ! " " Ei sa kingiks ! Mida rohkem sul oleks , seda vähem sa kingiks . " " Kes teab ... Võibolla ongi hea , et seda ei saa järele proovida ... " " Kuulsin , sa olevat loteriivõidu saanud . " " Mina küll pole kuulnud . " " Aga kas saanud oled ? " " Küllap ma siis oleksin ka kuulnud , ega see mingi tumm-mäng ole . " " Aga miks siis seda linna peal nii visalt räägitakse ? " " Ehk mõeldakse kuidagi ülekantud tähenduses ? " " Mis mõttes ? " " Noh näiteks , et see , et ma sinuga tuttavaks olen saanud , on mulle nagu loteriivõit . " " Mina pole mingi tähtis isik , et tutvus minuga mingi võit oleks . " " Kas siis ainult tähtis isik on oluline . Sa oled ju kena inimene . " " Üsna tavaline . Küllap on minulgi puudusi . " " Ainult ühte ma tean . " " Millist ? " " Sa oled uudishimulik . " " Kust sa seda võtad ? " " Pärid ju , et kas ma olen loteriivõidu saanud . " " See oli niisama jutujätkuks küsitud . Aga iseenesest ei ole ju uudishimu mingi pahe . Kogu loodus on uudishimulik , tänu sellele ta ongi nii mitmekesiseks kujunenud . " " Mina küll ei soovi , et sa veelgi mitmekesisemaks muutuksid . Sa meeldid mulle just sellisena ... " " Noh , siis tunnista mulle , kas sa ikka võitsid selle loteriivõidu või ei võitnud ? .. " " Käisin täna ostuksil . " " Maandasid stressi ? " " Seda kah . " " Mis sa siis ära ostsid ? " " Eimidagi . " " Miks ? Kas miski ei meeldinud ? " " Meeldis küll , aga raha ei olnud . " " Mis sa sinna ostma siis läksid ? " " Nagu sa ütlesid , stressi maandama . " " Mina arvan , et kui raha ei ole ja silmitsed ihaldusväärset kaupa , siis stress aina suureneb . " " Oleneb olukorrast ja vajadustest ... Mul on hea kujutlusvõime . " " Räägi siis , mida sa enesele kujutluses ostsid . See ongi huvitavam , sest raha pole nagunii kellelgi nii palju , et endale kõike seda lubada , mida hing ihaldab . " " Minu hing ei ihalda midagi . Kõik , mida elamise õnneks vaja , on mul käes . " " Siis sa oled tõesti õnnelik inimene , kui ahnus sind tagant ei piitsuta . " " Piitsutab ikka , aga mul on mõistus peas . " " Igaühel on , aga ikka teeb arutuid tegusid . " " Arutuid tegusid peabki tegema . " " Milleks ? " " See maandab stressi . " " Nagu ostminegi ? " " Ostmine ongi arutu tegu . Vaata , kui palju on meile kõigile , sulle ja mulle kogunenud koju tarbetuid asju ... " " Kas sa elektritööd tunned ? " " Ei tunne . Miks sa küsid ? " " Aga metallitööd või puutööd ? " " Ma ei ole proletaarlane . Ma olen teadlane . " " Aga autoparandamist või viisupunumist tunned ? " " Sa lollitad mind . Kas sa ise tunned kõiki neid töid ? " " Muidugi tunnen . Ise ma teha ei oska , aga vahet teen küll , kas tegemist on viisu punumisega või auto parandamisega . " " Seda vahet teen mina kah . " " Mis sa siis ütled , et sa ühtegi nendest töödest ei tunne ! " " Kui nii küsitakse , siis mõeldakse , et kas ma ise oskan teha . " " Kas teaduses on nii ? Et kui küsitakse , kas tuumafüüsikat tunned , siis pead oskama ka elektrone peadpidi kokku lüüa ? " " Need on filoloogilised finessid . Ma arvan , et me ei pea seda teemat jätkama . Aga ikkagi : mida sa alguses mõtlesid , kui küsisid , kas ma elektritööd tunnen ? Meil on nimelt laboris üks hea mees , kes oskab kõiki selliseid töid . " " Ma tunnen ise kah mitut elektrikut . Muide , nad pole proletaarlased , vaid vägagi intelligentsed ja tublid mehed . " " Ega ma ei tahtnud halvasti öelda . Ka proletaarlane võib olla intelligentne ja teadlane olla mats . " " Nii , nüüd läksid sa maamehe kallale . " " Ah , sinuga ei saa üldse rääkida ! " " Tänase ilmaga peaks rannas päevitama , aga mitte kohvikus istuma . " " Uuem teadus väidab , et päevitamine on tervisele kahjulik . " " Misasi ei ole kahjulik . Nii või teisiti lõppeb elamine surmaga . " " See tõde on nüüd küll natuke kulunud . " " Kulunud küll , aga ikkagi tõde . Õige tõde peabki olema pikalt järele proovitud . " " Mina küll ei soovi päikeselõõsas laiseldes enesele nahavähki teenida . " " Kohvi lörpides teenid mõne muu tõbe . " " Hea vähemalt , et tõbedegi osas on valikuvabadus . " " Sellepärast ma ütlengi , et peaks randa sõitma . " " Eks sõida . " " Ei viitsi bussis trügida . " " Mine taksoga . " " Ei raatsi . " " Laiskle siis kohvikus edasi . " " Laisklengi . Aga ilm akna taga on ikka ilus küll . " " Seda ongi parem läbi akna vaadata kui oma naha peal tunda . Õhujahutaja suriseb nii mõnusasti . " " Muide , selle seadeldise maksumus on kohvihinna sees . " " Mis sellest . Ma tean ammu , et pean kogu tsivilisatsiooni oma taskust kinni maksma ... " " Mulle ei meeldi need inetud seinad , lombakad lauad , ebamugavad toolid , tümpsuv muusika , väsinud ettekandjad , suitsuving lae all ja tänavalt kostev müra , aga kokkuvõttes mulle siin kohvikus meeldib . " " Miks sulle siis kokkuvõttes meeldib siin ? " " Võibolla sellepärast meeldibki , et kõik need halvad asjad sobivad omavahel kokku . " " Niisiis sa oled harmoonia poolt . Sa nagu tahaksid väita , et kõige tähtsam on kokkukõla , pole tähtis , kas selle moodustavad positiivsed või negatiivsed nähtused . " " Küllap vist . Kunstis ja elus meeldib mulle terviklikkus ja täius . " " Aga kas siinne kohv ja kuulsad koogid maitsevad sulle ? " " Seda küll , kohv on mõnusalt mõru ja koogid magusad . " " Nii et kui üks roog on magus , siis olgu ka söögilaud siirupiga üle valatud , või kui näiteks kohvikus istumine on piin , siis ikka nii , et kondid ragisegu ? ... " " Pea kinni , su näited käivad rohkem liialduste , mitte täiuslikkuse kohta . " " Sain aru . Niisiis on parem variant see , et magus oleks samal ajal ka natuke mõru ja kerge piin valmistagu mingil määral ka naudingut ? " " Miks sa just magusas ja piinas nii kangesti kinni oled ? " " See tulenes su jutust , et koogid on maitsvad , aga kohvikus istumine piin . " " Hea küll , ma enam ei ütle ... " " Mida ei ütle ? " " Seda ega teist . " " Ütle ikka ! Nii tore on sinu ütlemistest järeldusi teha ... " " Ilus ilm täna . " " Ei ole viga jah . Siin kohvikus ei saja . " " Väljas kah ei saja . " " Kusagil ikka sajab . Seda pole olemas , et kusagil ei sajaks . Ja nende peale , kes seal saju käes , peab ikka kah mõtlema . " " Mis meil nendest , kui me neid ei tunne . Võibolla neile meeldib sadu . " " Võibolla meeldib jah . Eriti pärast pikemat põuda . " " Meil siin novembrikuus küll põuda karta ei ole . " " Aga Lõunamaal võibolla on . Näiteks kõrbes . " " Ega me kõigi pärast südant valutada jõua . Kõrb on kõrb ja vihmamets on vihmamets . " Meie elust ja jõust ei jätkuks , et kõrbe vihmametsaks muuta ja vastupidi . " " Sellisel asjal küll suurt mõtet ei oleks . Siis oleks ikka üks kõrb ja teine vihmamets . Koos kõigi oma hädadega . " " Oleme siis kokku leppinud , et meie loodusele vahele ei sega . " " Täiesti õige . Kui sajab , siis las sajab . " " Muidugi las sajab . Meie tuleme kohvikusse vihmavarju . " " Kui ta ainult niipalju kuiva peaks , et me alati enne sadu kohvikusse jõuaksime . " " Võiksime ju vihmavarju kaasas kanda . " " Võiksime küll . Eriti ilusa ilmaga . " " Kas sul on kaasas ? " " Ei ole . " " Teinekord võta kaasa . " " Kindlasti võtan . " " Mis sa arvad , kui ma võtan end praegu alasti ? " " Praegu siin , kohvikus ? " " Siin jah . Kas sul on midagi selle vastu ? " " Mis see minu asi ! Eks võta . Aga mida sa sellega taotled ? " " Nahk saaks õhku . " " Seda nikotiinist ja kohviaurust läbi imbunud õhku oleks su nahale tarvis jah . " " Kui see kopsu tõmmata kõlbab , ei ta tee siis ka nahale häda . " " Aga kuidas on teiste inimestega ? Kas arvad , et sul on midagi kunstipärast neile näidata ? " " Üldse mitte kunstipärast , vaid loomulikku . Ja nad ei pea ju vaatama . " " Ma kardan küll , et nad hakkaksid vaatama . Seda ei näe just igapäev , et mõni külastaja end kohvikus alasti kisub . " " Meil on nüüd ju olemas kohad , kus ettekandjatel on kas ülemine või alumine pool paljas . " " Sina pole ju ettekandja . " " Klient on kuningas . Kui nemad võivad , tohin mina ammugi . " " See on äri pärast . Neid tullakse vaatama . Läbimüük suureneb . Neile makstakse selle eest eraldi , et nad poolpaljalt teenindavad . " " Eks maksku mulle kah ! ... Kui läbimüük suureneb . " " See on hea mõte , aga sa peaksid vist omanikega enne ikkagi sellekohase lepingu tegema . " " Siis jääb ära . Mulle bürokraatia ei meeldi . " " Ega sa raha ei taha minu käest laenata ? " " Ei , miks sa seda arvad ? " " Sa vaatasid mulle kuidagi niimoodi otsa . " " Mismoodi ma vaatasin ? " " Noh , soojalt ja küsivalt , võibolla isegi natuke pugejalikult . Nagu tahaksid mind kiita . " " Ma võin sind kiita ka ilma selleta , et tahaksin sinult raha laenata . " " Tõesti või ? Mille eest ? " " See oleneb parajasti minu tujust . Näiteks ilusate hammaste eest või ürgse tarkuse eest . " " Pilkad või ? Mul ju hambad puseriti . " " See ongi ilus ja miks ma sind pilkama hakkaksin , kui ma tahan sinu käest raha laenata ? " " Alles sa ütlesid , et ei taha . " " Sina ise viisid mind mõttele , et peaksin laenu küsima . " " Küllap see mõte oli sul varem . Muidu sa poleks mulle niimoodi otsa vaadanud . " " Iseenesest pole see ju oluline , kummal see mõte enne peast läbi käis ja teist nakatas . Nii et kas laenad ? " " Ei laena . Mul pole endalgi . " " Mis sa siis sellest laenamise jutust rääkima hakkasid ? " " Vist sellepärast , et kavatsesin tegelikult ise sinu käest laenu paluda . " " See polnud sul siis küll eriti nutikas sissejuhatus oma jutule . " " Aga tänu sellele suutsin siiski sulle oma palve esitada ... " " Misasi sinu meelest on raha ? " " See , mida pole kunagi piisavalt . " " Minul on küll piisavalt . " " Sellepärast , et sa saad poole vähem palka kui mina ja oled sunnitud arvet pidama . " " Kes sul seda keelab ? " " Mul pole selleks aega . " " Mida sa oma ajaga teed ? " " Raban tööd , et rohkem raha teenida . " " Mis su rabamisest siis kasu on , kui raha ikka ei jätku ? " " Ei olegi kasu , aga elutempo on kiirem ja rohkem raha käib minu käest läbi . " " Kas see on siis mingi mõnus tunne ? " " Mis loeb tunne , ma elan selle ajaga kaks elu läbi , aga pikk elu on väärtus ! " " Oleneb sellest , millega see pikk elu on täidetud . " " Rahaga ikka . Ikka rahaga ! " " Ma mõtlen ennekõike tervist . Seda rahaga osta ei saa . Haigusi saab osta . " " Mingil määral saab ka tervist osta . Paremad arstid ja ravimid maksavad rohkem . " " See pole tervise ostmine . See on rahaga soetatud haiguse tagajärgede kõrvaldamine . " " Loll jutt . " " Ei ole . Raha abil soetad kõiksugu mõnusid , tarvitad meelemürke ja sööd lisaainetega mürgitatud toitaineid . Need teevadki haigeks Närviline elu peale selle . " " Kui sa ise nii rahulikku ja tervet elu elad , mis sa siis minu kallal närid ? " " Ma ei näri . " " Oled ehk kade , et sul endal niisugust elutempot ei ole ? " " Mul on selle eest elu mõte . " " Arvad , et minul ei ole . Pealegi plingib minu oma kiiremini ? " " Aga minu oma plingib eredamalt . " " Kust sa tead ? " " Vaimusilmaga näen . " " Tühi jura . Tüüpiline hädavarese jutt : kui raha ei ole , siis ülistab oma vaimu ! ... " " Ärme rahast räägime , eks ole ! " " Miks sa arvad , et ma tahan rahast rääkida ? " " Tänapäeval ju üldse muud ei kuule . " " Miks sa oled rahast rääkimise vastu ? " " Mulle meeldivad igavikulised teemad . Raha on nii ajutine . Aeg-ajalt tulevad uued rahatähed , inflatsioon sööb nende väärtust ja nõnda edasi . " " Aga raha idee on juba vähemalt viis tuhat aastat vastu pidanud . Ja tegelikku elu on ikka raha suunanud ja juhtinud . " " Las tal olla . Ega mina ka ilma rahata ja rahale mõtlemata läbi saa , aga tore oleks , kui saaks . Kui saaks olla nii vaimne , et rahale üldse ei mõtleks . " " Mis see nii vaimne asi on , mis raha üldse ei tunne ega tunnista ? " " Võibolla see , kui tegeled asjaga , millel rahaga mingit kokkupuudet ei ole ... " " Too mõni näide ! " " Näiteks armastus , globaalsed probleemid , surm , igavik , Jumal , loodusseadused . Mida kõike veel . Näiteid on küllalt . " " Kui väga urgitseda , siis leiab ka iga sinu toodud näite puhul seotuse rahaga ! " " Aga sina ära urgitse , vaid naudi kohvi , mida kasvatab loodus , ja naudi inimese seltskonda , kellel pole pennigi taskus ! ... " " Toota on vaja ! " " Mida toota ? " " Kõike . Ükskõik mida . Muudkui toota ja toota ! " " Ja kuhu sa selle tootmisega siis lähed ? " " Turule . Kuhu mujale . Kui ei tooda , siis pole turule kah asja . " " Kas sa oled marksist või ? " " Mispärast marksist ? Kust mina tean . Ega nimi meest ei riku . Aga miks sa arvad , et ma marksist olen ? " " Marx ja rääkis , et ainult töö loob väärtust ja lisaväärtust . Või kuidas ta seal oligi . " " Küllap räägiti enne teda kah . Ja teati veel enne , kui rääkima hakati . See on endastmõistetav , et iga asi , mis on olemas , on nõudnud valmistegemist , seejärel hooldamist ja kasutamist . See kokku ongi töö . Et seda teada , pole sulle mingit Marxi vaja . " " Marxi on ikka vaja . Kelle kaela sa siis ajad , kui töö vussi läheb ? Ega sa enda süüks ei võta ju ? " " Miks ei võta ! Võtan küll , kui ma töö tõesti vussi olen keeranud . " " Seda ma tahaksin küll näha . " " Ega ei näe küll , sest mina tööd vussi ei keera . " " Sellepärast ei keera , et sa ei tee midagi . Ainult räägid tootmisest ... " " Ma sain päranduse . " " Soovin õnne ! Ja samas avaldan ka kaastunnet , sest päranduse saamine on ju ikka seotud kellegi lähedase kaotusega . " " Polnud ta lähedane midagi . " " Kuidas ta siis just teile pärandas , kui te talle lähedane ei olnud ? " " Sellepärast pärandaski . " " Kuidas sellest aru saada ? " " Ei tahtnud lähedastele tüli teha . " " See on õige muidugi , et pärandusega on tüli . Alguses jaga ametiasutustega maid , pärast hakka hooldama asja , mida sa ise pole vajalikuks pidanud soetada , mis sulle nagu kogemata kaela on kukkunud . " " Oleksite nagu ise kah päranduse saanud ? Asjaga nii kursis ? " " Olen kuulnud ühte ja teist . Maailmas juba elatud kah . " " Võin teile öelda , et tüli pole mitte ametiasutuste või varanduse hooldamise pärast , vaid sellepärast , et see pärandus võtab mul võhma välja . " " Teete mind uudishimulikuks . Mis pärandus see siis on ? " " Ma ei tea , kas sobib öelda . Heidab ehk pärandajale halba varju . " " Einoh , kui nii , siis muidugi ärge öelge . " " Te olete nii osavõtlik , teile võin öelda kah . See on üks vana auto , mis omal jõul ei sõida , pean seda kõik aeg ees lükkama . " " Issake ! Jätke risu ometi teeveerde seisma . Las vanapagan lükkab , kui tahab ! " " Ei , testament on tehtud minule , mitte vanapaganale . Ja sinna on sisse kirjutatud , et päranduse saaja peab autoga liikuma ... " " Kas sa arvutiga oskad töötada ? " " Ei tea , pole proovinud . " " Siis ilmselt ei oska . " " Miks sa seda küsid ? " " Tahtsin sind oma firmasse tööle kutsuda . " " Mis ametisse ? " " Sellel pole tähtsust , kui sa ei oska arvutiga töötada . " " Õpin ära , et sinu firmasse tööle saada . " " Ära kipu ! Ma maksan vähe palka ... Ja sa ilmselt ei sobi mulle ... " " Üldiselt ma olen ju kena inimene , ei intrigeeri , ei otsi konflikte . Kui tahta , võib minuga hästi läbi saada . " " Teed endale reklaami ? " " Miks mitte . Mul pole raha , et reklaamifirmast tellida . Muide , mis firma sinul on ? " " Mul ongi reklaamifirma . " " Noh , siis ma peaksin ju sobima . Kui ma oskan endale reklaami teha , siis küllap oskan teistelegi . " " Ma ütlesin ju , et palka ma ei maksa . Kui leiad ise tellija , saad <arv>% tasust . " " Ma teen siis parem ise talle reklaami ära ja saan <arv>% . " " Seljuhul oled sa mulle võistleja . Ma ajan su pankrotti ! " " Tallinn on igasuguseid reklaamifirmasid täis . Sa pole kedagi pankrotti ajanud . " " Aga sinu ajan ! " " Miks ? " " Sellepärast , et sa said minult idee reklaamiga tegelema hakata ! .. " " Vaata , kui see informaatika värk ikka edasi areneb sama kiirusega , siis on varsti nii , et inimene ei pea kodust väljagi minema , teeb arvutil mõne klõpsuga ära kogu selle vähese töö , mis tema teha veel on jäänud . " " Sama juttu räägiti juba kuuskümmend aastat tagasi . " " Siis polnud ju sind ega arvuteid , kuidas sellest sai rääkida ja kuidas sina seda kuulda võisid ? " " Mina oskan lugeda ja kuulata neid inimesi , kes tollal elasid . Seda räägiti seoses tehnika võidukäiguga . Masinad pidid kogu töö ära tegema ja inimene pidi ülearuseks muutuma , kui ta enam vikatiga ei vehi ja sõrmede peal ei arvuta . Aga tuhkagi . " " Nojah , aga inimese keha toimimine on kindlasti muutunud sellest , et masinad raske töö ära teevad . Kui arvutid hakkavad ise looma uusi ja täiuslikumaid arvuteid , siis muutub ka inimese aju toimimine . " " Las ta muutub , mis sellest ikka . Nagunii töötab see organ peamiselt tühikäigul . " " Aga ikkagi . Mida sa tegema hakkad , kui sa oma kontoritöö kodus arvuti taga ära teed ja selle on kohe kogu süsteemis sisse kannad ? Sa ju kängud niiviisi ära , kui ei pea varahommikul tööle tormama ja täis bussis trügima . " " Eks lähen parki jalutama , et liikmeid sirutada . " " Kas inimene ei hakka tundma ülearususe tunnet , kui ta nii vähe rakendust leiab ? " " Kuipaljukest ta praegugi seal oma kontorites olulisi ja tõhusaid asju teeb , ikka otsib enesele tegevusi , mida võib tühiseks või koguni jamaks nimetada . " " See on hea , et sul on iga asja jaoks vastus valmis . " " Ma arvan ise kah , et see on hea . " " Tsivilisatsioon on tunginud sügavalt minu sisse ! " " Milles see avaldub ? " " Näiteks toidus , mida ma söön , õhus , mida hingan , mõtetes , mida tarbin . " " Mina söön meelsasti kaalikaid , minu teada söödi neid ka tsivilisatsioonieelsetel aegadel . Õhust ma ei kõnelegi , kunagi oli see vaid ilma bensiiniaurudeta ja ilma tubakavinguta . Enamik mõtetest on muide kah ürgvanad : kuhu minna , mida teha ... " " Kas sa üritasid öelduga minu väidet ümber lükata ? Aga ei lükanud ju , pigem kinnitasid . Kui palju on moodsaid , kõrvalainetest mürgitatud toitaineid , mis uudseid lisandeid kõik paisatakse õhku ! Mõtted on nagu on , igatahes paljusid neist ennevanasti polnud . " " Sa siis väidad , et kui toidus on kahjulikke aineid , õhk mürgitatud , mõtetes ülearust ja sinu meeli saastavat , siis see kõik kokku ongi tsivilisatsioon ? " " Jah , just seda ma tahtsingi ütelda ! " " Poe siis tagasi koopasse , võta loomanahk ümber ja urise ! " " Mis seegi aitab , kui nad mulle koopasuust bensiinivingu sisse lasevad ! " " Raske juhtum ! Aga kuhu me ikka pääseme ... Ja vaidlus lõppeb meil kah sellega , et mõlemal on õigus . Võtan niisiis sinu väidet tunnustada ega hakka oletama , kuimitu protsenti meie tänapäeva toidus , õhus ja mõtetes on ürgset , kuipalju ajapikku tekkinut . " " Sellega sa tunnistad , et tsivilisatsioon on sinu sisse tunginud sama sügavalt kui minu sisse . Mis parata , võibolla nii peabki olema ... " " Iga inimene kollektsioneerib midagi . Mõni pruudipärgi , mõni naeratusi , mõni tanguteri . Oled sa seda tähele pannud ? " " Ja mida sa ise kogud ? " " Mina kogun vasakukäelisi inimesi . " " Kuidas sa neid kogud ? Inimesed on ju nii rahutud , nad ei püsi paigal üheski herbaariumis . " " Herbaariumis muidugi mitte . Ma kirjutan nende nimed üles . Nagu vasakukäelist näen , palun tal oma nime ütelda . Mõni ei ütle kah , siis kirjutan oma kaustikusse iksi või igreku . Meesterahvad on iksid , naisterahvad igrekud . " " Selles geeni-asjanduses on vist vastupidi ... Et igrek-kromosoom annab viljastamisel poisslapse . " " Minule see ei loe . " " Kui palju sul juba neid vasakukäelisi kogutud on ? " " Nimelisi või iks-igrekuid ? " " Mõlemaid kokku ? " " Neli tuhat kolmsada seitsekümmend kuus . " " Minu teada on statistika kindlaks teinud , kui suur on vasakukäeliste protsent maailmas . Korruta see maailma rahvastiku arvuga ja saad kõik endale . Tähistad nad vastavalt iksi või igrekuga ... Nii et sa näed selle kaustikusse kirjutamisega asjata vaeva . " " Kuidas nii ? ! Kogu see rahvastik ei sattu ju minu vaatevälja . Minu omad on vaid need , mida ma ise tähele panen ja oma kollektsiooni liidan . " " Kollektsioonidega on tavaliselt nii , et neid tõstetakse ühest hunnikust teise , klassifitseeritakse , uuritakse ja tuntakse uute ühikute leidmise kirge . Mida sina oma vasakukäelistega teed ? " " Ikka sama , mida sa just loetlesid . Vaatan , kui palju kordi esineb sama nimi ja kas see kattub sama nime kordumisega statistikas üldse . Uurida saab näiteks seda , kas vasakukäelisus mõjutab nime valikut ja vastupidi . " " Eriti produktiivne on see ikside ja igrekute puhul ... " " Nendega saab sooritada muid operatsioone . Võimalusi on palju ... " " Jah , eks iga hobi ole huvitav ... " " Sul olevat maja maha põlenud ? " " Kes seda ütles ? " " Mitmed on öelnud . Ega niisugune asi saladuseks jää . " " Miks see saladuseks peaks jääma ? " " Ei peagi . Aga sina ei vasta ju otse . " " Mul pole midagi vastata : " " Noh , kas põles siis või ei põlenud ? " " Ma ei tea . Pole niisugust juttu kellegi käest kuulnud . " " Minu käest praegu kuuled . " " Kas sa ise nägid ? " " Mida ? " " Põlemist või ahervaret ? " " Ei mina pole midagi näinud , ainult kuulnud olen . " " Siis võib see ju vaid kuulujutt olla . " " Kas sa siis oma majas ei ela või ? " " Kus ma siis elada saan , kui sa väidad , et maja on maha põlenud ! " " Nii et siis ikka on põlenud või ? " " Ma ju ütlesin , et ei tea . Pole kuulnud ja veel vähem näinud . " " Kus sa siis oled olnud kui mitte kodus ? " " Mis sa pärid . Suvine aeg , olen , kus tahes . " " Aga nüüd ju ometi lähed oma maja olukorda vaatama ? " " Ei lähe . " " Mispärast ? Kas tahad , tulen kaasa ? " " Ei taha . " " Mida sa siis kavatsed teha ? " " Kohvi juua . " " Istutasin täna tomatid kasvuhoonesse maha . " " Neid peab ju kastma ! " " Muidugi peab . Selleks ma olengi . " " Ah et selleks eladki , et tomateid kasta ? " " Tead , kui hea on neid sügisel oma käega varre küljest võtta ! " " Neid saab turuväravast odava hinna eest osta . " " See pole see ! Oma tegemise tunne jääb ära . " " Mina pole küll selleks siia maailma sündinud , et sõrmipidi mullas siblida . " " Milleks siis sina oled sündinud ? Kohvikus istumiseks või ? " " Kasvõi kohvikus istumiseks . Vaata kui tore on meil siin juttu puhuda . " " Mina tahan ikka midagi ära teha ja tunda , et olen teinud .. Kohvikusse tulen niisama korraks lõdvestuma . " " Tomatid sööd ära , varred mädanevad kompostihunnikus , poisikesed viskavad kiviga kasvuhoone klaasid katki . Midagi ei jää meist siia maailma alles . " " Ühes targas raamatus on öeldud , et teod ja tegemised täidavad inimesele antud eluaja . Ja teine raamat lisab , et liikumine on elu alus . " " Sa oled kohe mitut raamatut lugenud . " " Võin sulle veel mõnda tsiteerida , nii et ära nori . " " Ma ei nori , kiidan ju . Sa ütlesid , et " teod " . Mul on kah aias palju tigusid . Mina ei raatsi neid tappa . Seda enam , kui nad peavad täitma mu eluaja . " " Sellepärast sa aeda maha ei teegi ja saaki ei saa , et söödad seal tigusid . " " Eks nemadki ole Jumala loomad ... " " Tahaks Pariisi ! " " Milleks ? " " Seal on kenad kohvikud . " " Kust sa tead ? Kas oled käinud ? " " Issake , selle kohta on nii palju kirjandust ja filmis näidatakse kah . " " Võibolla ma olen kahtleja , aga pildi peal näevad paljud asjad ikka kenamad välja kui tegelikkuses . " " Noh aga kirjandus ? " " Ega sõnugi või uskuda . " " Mida siis sinu meelest üldse võib uskuda ? " " Seda , mida saab käega katsuda . Näe , ma katsun seda lauda ja kohvitassi ja ma ei kahtle põrmugi nende olemasolus . " " Aga kas sa armastust usud ? " " Muidugi usun . Ma olen tundnud , kuidas süda peksab . Ja Teda ma olen ka katsunud . Kohe igalt poolt ! " " Siis on sul muidugi tõestus olemas . Aga mina pole Pariisis käinud ja sealset elu käega katsunud , aga ma kohe kangesti usun ta sisse ! " " Ähh , käid ära ja pettud võibolla ! " " Oled ikka üks uskmatu . Miks ma siis pettuma peaksin ? " " Noh , tänaval on koeramusta , sina libised ja kukud maha , kukkudes käristad seeliku lõhki . Palju siis pettumiseks vaja läheb ... " " Ma tahaksin sulle juriidilist nõu anda . " " Kas sa oled jurist või ? " " Seda just mitte , aga ma olen palju harjutanud ja praktiseerinud . " " Kumma poole peal ? " " Mis mõttes ? " " Kas kuritegevuse või õigusmõistmise poole peal ? " " Eikummagi , ma olen rohkem teoreetik . " " Ja mis siis sinu kui amatööri nõustamise tasu on ? " " Sinule teen ilma . " " Muidusaadu on ehk mullikene ? " " Einoh , kui arvad , et maksu eest magusam , tasu eest tõhusam , siis lao raha välja ! " " Vahest ma enne hindan su nõuande väärtuslikkust ja sobivust ? Ehkki ma ei tea endal ühtegi asja ripakil olevat , mis vajaks juriidilist nõuannet . " " Seda ei võigi inimene ise alati teada . Kui tal on miski ripakil , siis otsib ta ise juristi üles ja maksab täie rauaga . Käesoleval juhul olen mina algataja . " " Millist nõu sa siis soovid mulle anda ? " " Asi on üldisem , aga ma esitan näite . Kui sisened kohvikusse ja astud müüjatega ärilistesse suhetesse , tee kõigepealt vettpidav leping . See kehtib ka mistahes muu äri kohta . Nagu näiteks abiellu astumine või laste soetamine . " " Sain aru ! Teeme nüüd tulekindla lepingu sinu edasiste juriidiliste nõuannete kohta minule ... " " Miks tulekindla ? " " Sina ütlesid , et vettpidava , mina ütlesin , et tulekindla . Paber teatavasti süttib kergesti . " " Paber märgub kah . " " Noh , siis teeme nii tulekindla kui ka vettpidava ! " " Saab ka ilma paberita läbi . Lepingu võib ju suulise teha . " " Kes niisugust lepingut usub ? ! " " Meie sinuga usume . Ega me tähenärijad ole . " " Nii et kohvikunäitsikuga kirjaliku , aga sinuga suulise ? ... " Ilus ilm täna . " " Kuskohas ? " " Noh , väljas ikka . " " Ma mõtlesin , et sa räägid ilmateatest . Et näiteks Lissabonis on ilus ilm , aga Tokios sajab pussnuge . " " Kas sa tahad sellega midagi halba öelda Eesti ilma kohta ? " " Noh , nii suur patrioot ma kah ei ole , et hakkan Eesti ilma kiruma . Siin suuremaidki probleeme . " " Mis probleeme sa mõtled ? " " Nendest söögilauas ei räägita . " " Kus see söögilaud siin on ? Kohvilurr ees , lahja ja kallis . " " Näe , hakkadki valitsust kiruma . " " Mispärast valitsust ? Ega nemad kohvi keeda . " " Nemad just keedavad kogu selle suure supi kokku ja meie peame lürpima . " " Mis suppi nemad sulle keedavad ? Ise keedad endale supi ja seda pead sa muidugi lürpima . " " Pean nende keedetud suppi kah sööma , ütlen ma sulle . Sellest ei pääse . " " Mina ütlen , et ilm on ilus ja sellega on kõik korras . Mina valitsust ei kiru . " " Aga kui ilm oleks halb või lausa kole ? " " Siis ma ilmast lihtsalt ei räägiks . Mina olen lojaalne inimene . " " Ma ei saa aru , miks see meie aeg küll nii tormakas ja rahutu peab olema ! " " Minu arust on ta üsnagi uimane . Istume siin kohvikus , kärbes piniseb laenurgas ja aeg ei liigu . " " Me lihtsalt astusime korraks üleüldisest tormamisest kõrvale . " " Mina küll ei torma ka seal väljas mitte . Ainult teel siia küll jooksin natuke , sest olime kohtumise aja kokku leppinud . " " Eks see tormamine ongi rohkem sisemine tunne . Et seda ja seda peab ära tegema , sinna ja sinna peab jõudma , kohe , kiiresti , ei kõlba hiljaks jääda . Nii me täidamegi oma tühiolemist ja elu suurt mõttetust . " " Ükskord saame vanaks ja meile ei meenu ükski nendest tegemistest , mida hädavajalikuks arvasime , aga mõni vaikne ootamishetk või näiteks see tänane kohvikusistumine meenub iseenesest . " " Kas meenumine iseenesest on siis mõttekuse mõõdupuu või ? " " See näitab siiski , kui vähe on vahet olulisel ja ebaolulisel . " " Suured rabelejad arvavad just seda vahetegemist kõige tähtsamaks elus . " " Sellest rääkimine on kah tähtis . See aitab suhtumisi välja selgitada . Või vähemalt meelde tuletada asju , mida me alati oleme teadnud . " " See meie praegune arutelu on kah rabelemine . " " Eks laskem siis ajal niisama voolata ... " " Vaata , ma rüüpan praegu kohvi ... " " Mis ma sellest ikka vaatan , rüüpan parem ise kah ... " " Ma tean , teie olete üks isamaaline inimene ... " " Millest see välja paistab ? " " Eks ikka tegudest . " " Ma pole ju midagi isamaa heaks teinud . " " Noh , kui te nii arvate , siis ma ütlen järgmist : kõik need , kes kuulutavad , et nad muudkui isamaa heaks vaeva näevad , teevad talle tegelikult halba . Aga teie ei tee . " " Te tahate siis öelda , et parim heategu on mittemidagitegemine ? " " Noh , ma ei oska öelda . Võibolla oleks siiski võimalik ka midagi head isamaa heaks ära teha . Ja sellest ma õieti tahtsingi rääkida . " " Mis heategu see siis oleks , millega ma võiksin hakkama saada ? " " Laenake mulle sada tuhat ! " " Huvitav küll , kuidas see oleks isamaaline tegu ? " " Ma seletan teile . Väga lihtsalt . Ma panen selle raha tootmisse . Tooted müüme välismaale ja meie isamaa maine tõuseb sellest . " " Kas olete kindel , et teil õnnestub nii häid tooteid valmistada ? " " Einoh , kui te laenaksite kakssada tuhat , siis õnnestuks kindlasti ... " " Ma kuulsin , sa olevat erakonda astunud ? " " Ma ise kuulsin ka , aga millisesse ? Kas sina tead ? " " Mis vahet seal . Peaasi et mitte liiga väikesesse . Need ei pääse valimistel löögile . " " Noh , siis ma astusin nähtavasti mõnda suurde erakonda . " " Suurega on jälle see häda , et seal lahustud ära . Keegi su arvamust ei kuula . " " Mul polegi arvamust . " " Miks sa siis erakonda astusid ? " " Sellepärast astusingi . " " Sa oled väheke küüniline . Aga kas sul tuli nüüd meelde , millisesse erakonda sa astusid ? " " Loe need üles , siis tuleb ehk meelde . " " Ega mina ka neid kõiki tea . Sellepärast ma ütlesingi , et mis vahet . Ilusaid lubadusi jagavad kõik . " " Oled sa siis nende programme lugenud ? " " Kus sellega , mul parematki lugemist . " " Mida sa viimasel ajal oled lugenud ? " " Põhiliselt ajalehti . " " Need ju muust ei kirjutagi kui erakondadest . Näe , minu agiteerisid kah ära . " " Nii et sa siis ikkagi astusid erakonda ? " " Ei mäleta . Ausõna ! " " Olge ühiskonnaga ettevaatlik , ta tahab teid haigeks teha ! " " Kust te seda võtate ? " " Ta on mitme mu tuttavaga niiviisi talitanud . " " Ja teie püüate oma tuttavaid hoiatada või siis ravida , kui nad on juba haigestunud ? " " Ei , mismoodi mina neid saan ravida . Ma lihtsalt olen jäänud hiljaks nende hoiatamisega . " " Aitäh siis hoiatamast . Mismoodi see ühiskond mulle teie meelest pinna peale käia tahab ? " " Oh ta on nii närviline ja nakkav . " " Äkki olen just mina see , kes on ühiskonna närvi ajanud ? " " Millega ? " " Sellega , et ma pean end tema liikmeks . " " Te pole ju keegi nendest , kellele ühiskond peab tingimata otsa vaatama . " " Mina olen muidugi üsna lahe sell , aga võibolla just lahedad ajavadki ühiskonna närvi ? " " Miks te nii arvate ? " " Ma ei arva , ma ütlesin vaid , et äkki on nii . " " Kui te kindel ei ole , mis te siis räägite ! " " Me elame ju sõnade maailmas . Peab ikka rääkima ! " " Mina näiteks võin ka vaikida . " " Just teie ju alustasite oma hoiatamisega ! " " Selleks ma hoiatasingi , et võiksime vaikides oma kohvi rüübata . " " Mida sa arvad globaalprobleemidest ? " " Arvan , et need on globaalsed . Kui just paljud seda usuvad . " " Aga mida sa ise arvad ? " " Ega ma tühja asja pärast vaidlema hakka ! " " Kuidas sa nimetad globaalprobleeme tühjaks asjaks ! " " Ma ei nimeta globaalprobleeme tühjaks asjaks , vaid arvamusi nendest . " " Ma küsin siis teisiti : kuidas sa suhtud globaalprobleemidesse ? " " Positiivselt . " " Mis mõttes positiivselt ? " " Ses mõttes , et need vajavad lahendamist ja on väga positiivne , kui inimesel on midagi teha . Siis ta ei jää kängu . " " Globaalprobleemide all mõistetakse ju ometi midagi halba , mis inimest ohustab ! " " Kas sa Austraalia loomi tunned ? Nad on võrdlemisi ohmud sellepärast , et mandril pole olnud kiskjaid . " " Ma arvan , et see on müüt . Ka sellel mandril süüakse üksteist ning püsitakse tänu sellele mõnda aega elus . " " Globaalprobleemid on kah müüt . Nendest saab palju rääkida . Austraalia loomad on taimetoitlased . " " Peale inimeste ja nende poolt sinna toimetatud dingode . Aga ka taimed on elusolendid ! " " Nendel ei ole hinge . " " Kahtlane väide ! Misasi see hing ülepea on ? " " See on hingamine . " " Taimed hingavad vägagi . Ja tunnevad ka valu . " " Olgu peale . Ma loobun vaidlemast . " " Sa näid tõepoolest globaalprobleemide suhtes ükskõikne olevat ! " " Mis ma siis ütlesin ... " " Kas poliitika huvitab sind ? " " Ei . " " Miks ? " " Ministrid tulevad ja lähevad . Mina jään . " " Kas tahad öelda , et sina oled igavesem kui ministrid ? " " Inimene on ikka ametist igavesem . " " Nii pole õige võrrelda . Ministrid on kah inimesed . " " Enamasti küll . " " Miks enamasti ? Kas sinu meelest on ka muid võimalusi ? " " Otseses tähenduses võibolla mitte , aga ülekantud tähenduses küll . Öeldakse ju mõne ministri kohta , et ta on paras siga . " " Noh , see on sõimusõna . Vaesed loomad ! Mis nad inimesele kurja on teinud , et neid sõimusõnadena kasutatakse ? " " See on teine teema . Ministri kohta öeldakse veel , et pane või eesel tema tooli peale , ajab asja ära . " " Kas selles mõttes , et ametnikud teevad nagunii töö ära ega arvesta eriti , mida vana mõmiseb . " " Eeslid ei mõmise . " " Kuidas nemad siis häälitsevad ? " " Ei tea . Lõunamaa loomad . " " Vaata , kuhu me poliitika juurest jõudsime . Ministrid on poliitilised figuurid , aga sina võrdled neid igasuguste loomadega . " " Mina ei võrdle , rahvas võrdleb . " " Paistab , et zooloogia huvitab sind tõesti rohkem kui poliitika ... " " Tahtsin su käest ühte asja küsida ... " " Küsi ! " " Sa ei pea muidugi vastama , kui see on sulle ebameeldiv ... " " Kas sul on veel midagi sissejuhatuseks öelda ? " " Ei ole . Niisiis ma küsin : kas on tõsi , et sa olid värvatud ? " " Kuhu värvatud ? " " Salateenistuse agendiks muidugi . Kui nii küsitakse , siis mõeldakse nimelt seda . " " Küsimus on muidugi huvitav ... Kui ma olen mingisuguse salateenistuse agent , siis oleks mul igatahes keelatud sellest kõnelda ... " " Nüüd on see minevik , võid rääkida küll ! " " Kui ma ütleksin , et niisugustest asjadest ei räägita tuttavatele ka tagantjärele , teeksid sa kohe järelduse , et olingi ... " " Nii et olid siis või ? " " Ei olnud . " " Nii vastavad kõik ! " " Kas sa esitad seda küsimust kõigile oma tuttavatele ? " " Ei , ainult neile , kelle kohta ma oletan või olen kuulnud . " " Ja miks sa siis minu puhul oletad ? " " Sul oli niisugune töö ja sa käisid sageli välismaal . " " Ise käisid ju ka ! " " Mina olin erand . " " Kas ainuke erand Eestimaal ? " " Einoh , võibolla sina olid kah erand ... " " Öelge mulle , palun , kas te töötate mõne välisriigi luure heaks . " " See on hea küsimus . " " Mille poolest see siis hea küsimus on ? " " Kasvõi selle poolest , et kui ma tõepoolest töötaksin mõne luure heaks , kas ma tuleksin siis seda teile , võõrale inimesele , ütlema ? " " Tahtsite öelda , et mu küsimus oli rumal . " " Ma pole seda väitnud . Psühholoogiliselt on see igatahes hea küsimus . Aga nüüd vastake teie mulle , millest teil tuli üldse pähe mulle niisugust küsimust esitada . " " Te huvitute kõigest , mis ümberringi toimub . Mõtlesin , et kogute teavet . " " Ja mis strateegilist teavet ma teie meelest siit kohvikust saaksin koguda ? " " Luuret huvitavad ka inimeste arvamused ja meeleolud , mitte üksi strateegilised objektid . " " Kust te seda teate ? Kas olete ise mõne luurega seotud ? " " Ma loen ajalehti ja olen üldse piisavalt haritud inimene . " " Mis haridus teil on , kui küsida tohib ? " " Näe , hakkategi informatsiooni koguma ! Mina ei usu , et üht välisluuret võiks huvitada minutaolise kohvikukülastaja haridus . " " Ise hakkasite oma haridust kiitma . Ärge vastake , kui kardate , et õige vastus teid kuidagi kompromiteerib . " " Ma ei häbene oma haridust . Ometi pole te tööandja , et teise inimese hariduse kohta dokumenti nõuate . " " Kust te teate , et ma pole tööandja ? Võibolla on mul ülesanne ka teisi inimesi luureteenistusse värvata ? ... " " Kas sa inglise keelt oskad ? " " Natuke oskan . Aga me võime ju eesti keeles rääkida . " " Räägimegi . Ma igaks juhuks küsisin . Et kui kogemata lipsab mõni võõras sõna jutusse , siis ära pahanda . " " Kas sa oled nii kõva mõju alla langenud ? " " Ma olen tundlik inimene . Seda keelt tuleb praegu ju uksest ja aknast . " " Kas sulle on teada , miks selle rahva keelt inglite keeleks nimetatakse ? " " Ei tea . Minu meelest inglid enamasti vaikivad . " " Oled sa neid kuulnud vaikimas ? " " Kuidas ma neid kuulda saan , kui nad vaikivad ? " " Aga kuidas sa siis üldse tead , mis keeles nad vaikivad ? " " Ära vaimutse . Küsisid hoopis , miks inglased oma keelt inglite keeleks nimetavad ... " " Äkki on siin mingi tagamõte ? Minu meelest inglased inglid küll ei ole . Ajalugu on seda näidanud . " " Ajalugu võib igasuguseid asju näidata , vastavalt maitsele ja vajadusele . Oleneb vaatajast . " " See on tõsi . Kui leiduks rahvas , keda võiks ingliteks nimetada , siis oleks see rahvas igatahes ammuilma välja surnud . " " Tänapäevaks on ka pärisinglid välja surnud . Mina pole ühtegi näinud . " " Need šotlased on ühed ihnsad inimesed . " " Kust sa seda võtad ? Oled sa mõnda šotlast trehvanud ? " " Ei ole , aga anekdoodid pajatavad . " " Anekdoote nende kohta mõtlevad inglased välja . " " Küllap nad juba tunnevad neid . Hulk aega külg külje kõrval elatud . " " Vaata , mina olen Šotimaal käinud ja ütlen sulle , et šotlased on vägagi külalislahke rahvas , võivad viimase hinge tagant ära anda . Inglased pole pooltki sellised . " " Kas sa tahad väita , et inglased ajavad omaenda süü teiste kaela ? Neil kogu maailm vallutatud , nad leiaksid paremaidki pilkemärke kui oma põlised naabrid . " " Hea küll , mis me ikka teiste rahvaste asju arutame , vaatame , kuidas endaga ja oma naabritega hakkama saame . " " Nendest oma naabritest ei taha kohe rääkidagi . " " Mis neil siis viga ? " " Neil on nimelt igasuguseid vigu , aga kui me kukume nendest rääkima , siis jõuame sinnamaale välja , et hakkame ka omaenda vigu märkama . " " Tõsi jah , kellele seda tarvis ... " " Sellepärast räägime parem šotlastest . Nende mehed kannavad seelikut ja mängivad torupilli . Nad on meile täiesti ohutud . " " Rääkimise mõttes on ka lähinaabrid ohutud . " " Ahh , nende meenutamine võib tuju ära rikkuda ! ... " " Noh , kui sinuga just nõnda võib juhtuda , eks räägime siis nendest , kellest me vähem teame ... " " Ütle mulle omavahel , aga ausalt , ega sa neeger ei ole . " " Mis siis sellest , kui oleksin ? " " Su nahk ei ole ju põrmugi must ja juuksed ei ole kah krässus . " " Kas sa tead ikka kõiki tunnuseid ? Võibolla on mul neegri higilõhn ? " " Ma ei tea , ma pole kunagi neegreid ega ka sind nuusutanud . " " Kas sul on rassistlikke eelarvamusi ? " " Ma ei usu . Küsisin niisama , igaks juhuks . On ju huvitav oma tuttavate kohta teada saada , kes nad on ja kes nad ei ole . " " Aga miks sa ikkagi küsisid , ega ma just neeger ei ole ? Miks sa ei küsinud , kas ma pole mitte näiteks hiinlane ? " " See oli kuidagi absurdsem oletus ja seega naljakam . " " Mina ei näe neegrites midagi naljakat . Kuigi mu ema oli kindel , et mustanahalist ei tohi valgete linade vahele magama panna . " " Siis on ju täiesti võimalik , et sinu ema oli rassist ja sina oled pärilikkuse tõttu neeger ? ... " " Võta teatavaks , et ma ei ole neeger . Aga mul poleks sellest midagi , kui oleksin . Tundsin üht mustanahalist , kes oli täpp-täpilt mu klassivenna nägu , ainult nahk oli must . Isegi nende liigutused olid sarnased ja kuigi ma seda eraldi ei uurinud , arvan , et nad ka mõtlesid ühtmoodi . " " Ja mida sa selle pika jutuga ütelda tahtsid ? " " Eimidagi . Lihtsalt tuli meelde . " " Vahest oled sa ikkagi pisut-pisut rassist , kui rõhutad , et valged ja mustanahalised võivad olla täiesti sarnased ? " " Kuidas soovid . Ütlesin , et mina ei tee vahet . Ühel on valged juuksed , teisel suured põsesarnad , kolmandal puseriti hambad , neljandal mandlisilmad . Mis neist ikka võrrelda ... " " Te hüüdsite seal väljas mitukümmend aastat " Eesti vabaks ! " ja nüüd , kus Eesti on vaba , ei tule te sugugi siia elama . " " Kes meid siin ootab ? " " Aga kui te seal hüüdsite , kas siis arvasite , et oodatakse ? " " Seda ehk mitte . Aga me ju ei teadnud , kuidas Eesti vabaks saab . Võibolla meil oli ettekujutus , et mingi vägi Läänest ajab venelased minema ja siis me tuleme koos selle väega . " " Nii et väega koos oleksite tulnud , aga niisama ei tule ? " " Nojah , ma ei olnud täpne . See oli ettekujutus . Nagu seegi , et Eesti on selline , nagu me ta kord maha jätsime . " " Ja kui te väega koos oleksite tulnud , kas siis oleksite meid kuhugi minema küüditanud selle eest , et me võõra võimuga paratamatult koostööd tegime ? " " Ma ju ütlesin , et meie ettekujutused olid üsna ebamäärased . " " Nüüd jääb igatahes mulje , nagu oleks teile Eesti vabadust vaid selleks tarvis olnud , et siia mõnikord turistina tulla , või siis selleks , et mõni räämas majarisu tagasi saada . " " Elu paneb asjad paika . Vähestel on siin midagi peale hakata . Te saate ise oma asjadega paremini hakkama . Olete ise oma vabaduse kätte võidelnud ja teie õigus on määrata , kuidas elu siin edasi kulgeb . " " Võtame siis vähemalt seda vene vodkat ! " " Seda võib . " " Ja vastastikused etteheited jätame ära , eks ? " " Jätame ära ! Proosit ! " " Kas sa läheksid sõtta , kui kodumaa kutsuks ? " " Kes mind ikka kutsub . Ma olen ju vigane . " " Kuskohast sa vigane oled ? " " Hingelt olen vigane . " " Hing ei loe . Sõditakse keha ja vaimuga . " " Mul pole sõdimiseks õiget keha ega vaimu kah . Ja varustust ka ei ole . Isegi kummisäärikud laenasin eile naabrimehelt . Las tema sõdib . " " Küll riik sulle säärikud annab , mundri ja püssi pealekauba . " " Miks ta peaks mulle need kinkima ? Need ju ilmatukallid . " " Selleks kingib , et sa riiki kaitseksid . " " Võibolla riik loodab , et mind kiiresti maha notitakse , siis ta saab mundri ja püssi tagasi . " " Võibolla arvestabki sellega , aga mis sina selle pärast muretsed , nagunii pole sulle pärast surma mundrit ega püssi tarvis . " " Miks ei ole . Millega mind siis maetakse , kui nad selle uue , aga kuuliaukudega mundri mul seljast ära võtavad ? " " Tõepoolest ! Selle peale ma ei mõelnud . Aga püssi saavad ikka tagasi . Ega sa puusärgis paugutama hakka . " " Ei tea , pole seal olnud . Vahest paugutaksin kah . " " Sul näib hing tõepoolest vigane olevat . Võibolla sind ei hakatagi seepärast sõtta kutsuma . " " Mis ma siis ütlesin ! " " Kuulsin , sa kandideerivat linnapeaks ? " " Kust sa seda kuulsid ? " " Ma ei tohi oma allikaid avalikustada . " " Ja siis loodad , et mina avalikustan , kas ma kandideerin või mitte . " " Ega ma väga loodagi . Niisama viskasin konksu välja . " " Kui sa pead mind rumalaks kalaks , kes konksu alla neelab , kuidas saaksin ma siis sinu meelest linnapeaks kõlvata ? Sellest järeldus : su küsimus oli rumal . " " Mis siis . Ka rumalale küsimusele saab targalt vastata . " " Ma vastasingi . " " Mida sa vastasid ? Midagi ei vastanud . " " Vastasin , et ma ei vasta , kas kandideerin linnapeaks või mitte . " " Järelikult kandideerid ! " " Millest sa nii targa järelduse teed ? " " Kui ei kandideeriks , ei keelaks sul miski kohe eitavalt vastata ! " " Võibolla ma ei soovi sulle liiga lihtsaid lahendusi pakkuda ... " " Miks sa ei peaks seda soovima ? Me nii head tuttavad . " " Ei soovi kasvõi selleks , et sind kasvatada ja su otsustusi pisut keerulisemaks arendada . " " Mis sa sellest saad ? Ega me üheskoos ettevõtet asuta . " " Jumal tänatud ! " " Aga kui sa linnapeaks saad , siis võiksid ikkagi mulle seal linnavalitsuses mõne tulusa töökoha küll sokutada ... " " Kas sa tahaksid peaministriks hakata ? " " Ega ma loll ei ole . " " Ega peaminister peagi loll olema . " " Mina igatahes ei ole . " " Mis su tarkusest kasu on , kui sa ei taha seda niiöelda rahva teenistusse rakendada ? " " Kust sa võtad , et ma tark olen ? " " Alles sa ütlesid , et sa pole loll . " " Muidugi ei ole , aga see ei tähenda veel , et ma tark olen . Lollusel ja tarkusel on palju alaliike , üks ei välista teist . " " No näed kui targalt sa arutled . Aga riigi asjade eest vastutust võtta ei taha . " " Mis minul sellest riigist ! " " Ära ole küüniline . Kui riigil läheb hästi , läheb ka sinul . " " Kas mõni on pakkunud mulle seda vastutust või ? " " Mina pakkusin ju . " " Kes sa oled , et sa peaministrite kohti jagad ? " " Valija . " " See on üksainus hääl . Sellest jääb küll väheks , et minust peaministrit teha . " " Ma võiksin sulle kõva kampaania korraldada . " " Kui sul nii palju raha on , siis võiks seda millekski mõistlikumaks kasutada . " " Peaministri koha täitmine on vägagi mõistlik tegevus . " " Mis kasu sul sellest ? " " Mina mõtlen riigi kasu peale . " " Kas sa tead , et Toompea nõlva sees on üks väga hea koobas ? " " Mis selles koopas siis on ? " " Midagi ei ole . " " Miks ta siis hea on ? " " Sellepärast ongi . " " Sellepärast , et see tühi on või ? " " Nojah . Siis saab seda millegagi täita . " " Millega ? " " Noh , millegagi , mis on veel parem kui see , mis seal muidu võiks olla . " " Sa oled vist idamaiseid õpetusi tudeerinud ? " " Väheke olen , aga mis see koopasse puutub ? " " Nendes õpetustes ju öeldakse , et süda peab olema tühi , et seda saaks millegi kasulikuga täita . " " Aga kui täita , siis pole see ju enam tühi . " " Seda küll , aga võimalus peab säilima . See vist ongi idamaise õpetuse iva . " " Veel teine küsimus : mis on kasulik ? " " Näed , ka see on küllaltki idamaine küsimus . Südamele võiks kasulik olla näiteks veri . " " Veri on seal ju nagunii . " " Sellepärast ongi kasulik , et on nagunii . " " Eesti keeles öeldakse : süda on täis . " " Aga öeldakse ka , et hing on tühi . Kumbki pole hea . " " Sellepärast ma ütlesingi , et tühi koobas Toompea nõlva sees on palju parem . " " Kas sa sellest konverentsist ammutasid ka midagi tarka enese jaoks ? " " Midagi ikka . " " Näiteks ? " " Noh , näiteks seda , et niisugustel konverentsidel ei tasu käia . " " Noh , siis tasus sul küll minna . " " Lähen teinekord jälle . " " Muidugi mine . Mina tulen kah ühes . " " Ära sina tule . " " Miks ? " " Äkki pettud . " " Ise ju ütlesid , kui palju kasulikku sa sealt ammutasid . " " See on individuaalne . " " Kas tahad öelda , et mina olen sinust lollim . " " Ei taha . Võibolla oled hoopis targem . " " See pole võimalik . Mis seal veel huvitavat oli ? " " Tasuta lõuna anti kah . " " Tasuta lõunaid pole ju olemas . Küllap nad tahtsid just teist mingit kasu lõigata ? " " Ei usu . Hankisid lihtsalt kusagilt raha ja pidid selle ära kulutama . " " Ju tegid natuke enesele vahelt kah . " " Mis sellest . Eks korraldajad nägid vaeva ka . Pididki selle pealt midagi teenima . " " Noh näed , selle tarkuse ammudasid veel lisaks . " " Kui pingutaks , leiaks ehk veel midagi . " " Ära hakka pingutama . Kohvikus peab olema vaba ja lõtv , muidu kaob kogu õdusus sellest istumisest ära . " " Niisiis me oleme saabunud siia kohvikusse . Seda paika võib vaadelda omaette ja muude paikadega võrreldes erineva maailmana . Järelikult me peaksime kõigepealt välja kujundama siinse olemise ja käitumise reeglid või siis kokku leppima , et võtame tarvitusele meile juba tuntud reeglid ... " " Hakkad kohe nalja viskama või ? " " Ei hakka , ma lähenen asjale teaduslikult . " " Kohvik ei vaja teaduslikku lähenemist . " " Kohvik võibolla ei vaja , aga meie vajame . " " Mina küll ei vaja . " " Kõik vajavad ja sina ka . Tegelikult vajab ka kohvik teaduslikku lähenemist . Igatahes halba see talle ei tee . Ja meil tuleb mistahes olukorraga kohaneda , sest me oleme intelligentsed inimesed ... " " Kohvikus käituvad samasugused käitumisreeglid kui igalpool mujalgi . " " Näiteks saunas või ? Nii et võtkem end kõigepealt alasti ja ... " " Sa tood rumalaid näiteid . " " Mitte mina , vaid sina kuulutasid välja rumala juhise . " " Olgu . Muidugi kehtivad erinevates paikades ja olukordades pisut erinevad tavad ja kombed , aga mistahes reeglid alluvad inimeste vahel ammu kokku lepitud üldisele moraalile ja alasti me siin end ei võta ... " " Noh , näed , sa hakkad juba lähenema teaduslikule vaatlusviisile . " " Need on nii endastmõistetavad asjad , et nendest ei pea rääkima . " " Eks istume siis vaikides , kui selline on sinu välja pakutud reegel . " " Ei , mispärast vaikides . Me võiksime ju rääkida näiteks aktimaalide näitusest , mis möödunud nädalal Kunstihoones avati ... " " Tõlgi mulle arusaadavasse keelde , mis maailmas praegu toimub ! " " Maailm on pideval muutel , mõned tempod kiirenevad tohutult , mõni asi libiseb tagasi või jääb hoopis seisma , tehnoloogia surub peale , näiliselt toimitakse üheskoos sootsiumitena , tegelikult sõdivad kõik kõigiga . " " See on alati nii olnud , aga sina räägi nendest asjadest , millest mina aru ei saa ! " " Kust mina pean teadma , millest sina aru ei saa ? " " Paljudest nendest asjadest , mis sulle on endastmõistetavad . " " Kui need on mulle endastmõistetavad , siis ma ei taipa ju nendest rääkida . Või siis kukuks võltsilt ja koolipapalikult välja . Kui ei ole kirge , et teisele midagi tõestada , siis pole jutt huvitav . " " Ega ma sinult põnevuslugu ootagi . Rohkem sellist , mis on tunnetuslik . " " Milleks sulle seda praegu tarvis on ? " " Mõni ütleb , et ma olen ajast maha jäänud . " " Kes ütleb ? Võibolla ta ise on ajast maha jäänud ja siis kannab seda sinu peale üle ? " " Tegelikult ma ikka ei mõista küll , mis uuemal ajal maailmas toimub . Või siis on asi selles , et ma nagu ei soovigi mõista ... Ei viitsi – umbes nii , et milleks mulle seda enam tarvis läheb ... " " Noh ja elagi siis nende arusaamadega , mida sa eluaeg kogunud oled . Las uuega tegelevad need , kellele see pinget pakub , kes teistmoodi ei teagi olla ... " " Aga ma näen ju nende oma iganenud arusaamadega ehk vanamoodne ja naeruväärne välja ? ... " " Las see olla nende probleem , kes sinust nõndaviisi arvavad . Ja üldse : parem mõelgu omaenese tuleviku peale ... " " Kindlasti on maailmas olemas asju , millest ma midagi ei tea , aga näe , ma saan ka ilma nendeta ära elada . " " Kui sa mõnda neist asjadest teaksid , saaksid ehk enda hüveks ära kasutada ! " " Mis mõttes ära kasutada ? " " Kasvõi selles mõttes , et teeksid nende teadmiste abil oma maailmapildi kirevamaks . Ja vahest ka täpsemaks . " " Mul hakkaks pea liiga kirevast pildist ringi käima . " " Või siis saaksid nendest teadmistest häid ideid ja - nagu nüüd öeldakse - äriprojekte . " " Ma ei suuda neidki väheseid ideid ja projekte realiseerida , mis mu viletsas kolus aeg-ajalt välgatavad . " " Või siis saaksid sellise väärt teadmise , et sina ajad siin maailmas oma rida ja teised las ajavad oma , sina neid ei sega ja nemad ei sega sind . Nemad ei kalluta sind oma tõekspidamistele ja sina ei kalluta neid . " " Ma tean seda niigi ega kipu kedagi kallutama . Peaasi et mind ennast rahule jäetaks . " " Ma näen , et sa oled oma pagasiga rahul ja ega minagi suuda sind õhutada uusi teadmisi hankima . " " Vahel võiksid seda ikkagi proovida – kasvõi selleks , et kinnitada mu veendumust , et mul on õigem elada just nii , nagu ma elan , ja nende teadmistega , mis mul juba on ... " " Ütle mulle mõni huvitav mõte . " " Mis mõttes huvitav ja milleks ? " " Igavuse peletamiseks . " " Kui sul on igav , siis ma kardan , et ükski mõte ei suudaks su igavust peletada . Ainult ehk see , kui leiad enda seest mõne mõtte , mis ei pruugigi nii väga huvitav olla . " " Noh näed , ongi huvitav mõte välja öeldud ! " " Ja kas said igavusest võitu ? " " Päriselt mitte . Siis ehk saan , kui sinu mõte paneb mind ennast kah mõtlema . " " Niisugust asja väites sa näidki juba mõtlevat . " " Ei , ma ainult kordasin seda , mida sina ütlesid . " " Asi seegi . " " Sa püüad mind lohutada ! .. Aga ütle nüüd mõni mõte , mida sa pole kelleltki kuulnud , vaid oled ise välja mõelnud ! " " Selliseid pole olemaski . On olemas vaid mõtteid , mille puhul ma usun , et olen selle ise välja mõelnud , sest ma ei mäleta enam , kelle käest ma olen seda kuulnud . " " See mõte mind küll ei lohuta ega innusta enda seest mõtteid leidma ! " " Miks ? See on ju teada tõsiasi , et kõik inimese seisukohalt olulised mõtted on juba viis tuhat aastat tagasi ära mõeldud ja kaks-pooltuhat aastat tagasi ka kirja pandud . Uued tulijad võtavad vaid üle neid mõtteid , mis läbi sajandite peast pähe kanduvad . " " Tead , ei usu ma sinu juttu . Kust siis kõik need mõtted viis tuhat aastat tagasi saadi ja miks kõik hilisemad inimesed midagi uut ise välja pole mõelnud ? ... " " Sa oled postmodernistlik . " " Mida see tähendab ? " " Paljusid asju . " " Kui just paljusid , siis vahest eimidagi . " " Mitte ka nii paljusid , vaid ikka teatavat hulka . Selle määra annab ehk hea tahtmise juures kindlaks teha . " " Nii et see on siiski püsiv suurus ja sinna enam midagi ei lisandu ? " " Võibolla lisandub ka , sest väga mahukatesse mõistetesse paneb igamees oma sisu . " " Ja mis sisu sa minu puhul sellesse sõnasse paned ? Ütle otse , kas tahad mulle halvasti või hästi öelda ? " " Maailma ei saa jagada mustaks ja valgeks . " " Niisiis halvasti . " " Üldsegi mitte . Inimestel on teisi omadusi kah peale hea ja halva . " " Need on põhilised . Kõik teised omadused mahuvad nende alla . " " Mina küll nii ei arva . Oleneb olukorrast . Üks ja sama omadus võib erinevates olukordades avalduda hea või halvana . " " Ära keeruta ! Mis ma sulle teinud olen , et sa mu kohta halvasti ütled ? " " Ma ütlesin ainult , et sa oled postmodernistlik . " " Seleta siis ära , mida see tähendab ! " " Küllap sa tunned ikka ise ka selle mõiste sisu . Sellest ju tänapäeval aina räägitakse . " " Sellepärast räägitaksegi , et rääkijad ise kah ei tea . " " Noh , mina mõtlen seda , et sa oled nii mitmekesine ja võimalusterohke , vahel ootamatugi . Igatahes ei tahtnud ma öelda , nagu oleksid sa kuidagi vanamoodne või liiga salliv . " " Kuidas nii , et mina ei ole salliv ? ! " " Noh , aga sa ju hakkasid kohe raginal vastu , kui ma ütlesin , et sa oled postmodernistlik ... " " Eile õhtul oli mul kohe niisugune tunne , et tahaks midagi luua . " " Noh ja kas löid ? " " Keda ma lööma pidin ? " " Mitte lööma , vaid looma . Mida sa ära tegid siis ? " " Eimidagi . " " Miks ? " " Tingimusi ei olnud . " " Mis mõttes ? " " Noh , pime oli ja küünalt ei leidnud üles . " " Teil on ju elekter . " " On küll , aga küünlavalgel oleks ehtsam . " " Mina küll ei oska sellist asja takistuseks pidada . Kui tuhin on tõeline , saab käsikaudu kah luua . " " Tuhin oli tõeline , aga seisund ei lubanud . " " Mis seisund ? " " Hammas valutas . " " Siis on teine asi . Kui minul hammas valutab , siis mul ei tekigi tunnet , et tahaks midagi luua . " " Seda ma räägingi , et imelik asi : tingimusi pole , seisund ei luba , aga ikka tekkib tunne , nagu tahaks luua . " " Igas mõttes õnnelik värk . " " Kuidas nii ? " " Noh , kui sa ilma tingimusteta ja halvas seisundis siiski looma oleksid kukkunud , ega siis loodavast head nahka poleks saanud ... " " Ma olen tahtnud mitmel korral sinult küsida , kas sa kardad mõnda filosoofi ? " " Miks ma neid kartma peaksin , nad on ju ammu surnud . " " Mõni on ikka veel elus ka ja sepitseb oma mõtteid süsteemi panna . " " Kui ma neist midagi ei tea , siis neid pole nagu olemaski ja ei pea ka kartma . " " Tänapäevastest filosoofia-ajakirjadest saaks üht-teist teada nende kohta , kes veel elus on ja uusi teooriaid välja mõtlevad . " " Mina arvan , et tõelised filosoofid on ikka need , keda meile pähe määritakse . Ja need peaksid küll kõik surnud olema . " " Olgu sul õigus , aga hirmu ja aukartust võib tunda ka surnud mõttehiiglase ees . " " Kui just väga tahta , siis muidugi võib . Aga minul küll niisugust kommet ei ole . " " Kui sa mõtled näiteks Hegeli või Kanti peale , kas siis ei tekki külmavärinaid ? " " Ei , miks ? Mõlemad olid parasjagu veidrikud . Hegelil oli ühtelugu nohu ja Kant käis kalosside ja vihmavarjuga Könisbergi vahel . " " Kust sa võtad , et Hegelil nohu oli ? " " Vaata , missugune nina tal oli . Ja ilma nohuta poleks ta seda oma dialektikat kah valmis mõelnud . " " Imelik seisukoht . Minul küll nohu mõtlemist ei erguta . " " Kuidas kellelgi . " " Mis sa arvad , kas kirjanikuks saab õppida ? " " Muidugi saab . " " Aga baleriiniks ? " " Baleriiniks aina õpitaksegi . Keegi ei sünni ilma õppimata baleriiniks . " " Sul võib õigus olla . Aga kas baleriinid füüsikat kah teavad ? " " Milleks nad füüsikat peaksid teadma ? " " Näiteks nad peaksid teadma , et maa tõmbab külge . Muidu mõni usub veel , et suudab lendu tõusta . " " Seda teab iga baleriin ilma õppimatagi . Paremini kindlasti kui sina , kes sa ei ole baleriin . Baleriinid maa külgetõmbejõuga aina tegelevadki . " " Nad on tublid . Aga mina usun ikka , et kui nad füüsikat ka teoreetiliselt teaksid , oleks veel parem . " " Mille poolest see parem oleks ? Ega nad selle teadmisega kõrgemale hüppa . " " Kust sina tead , et ei hüppa ? " " Tean ikka . Ja üldse . See on ikkagi kaasasündinud värk , kas inimesest saab baleriin või mitte . Et kas jalad on lahti või ei ole . " " Ise alles ütlesid , et keegi ei sünni baleriiniks , et peab õppima . " " Õppima peab muidugi , aga enne peavad olema eeldused . " " Nii et kõige edukam on õppimine just siis , kui sa juba enne kõike tead ? ... " " Nii küll öelda ei saa . See on nonsenss . " " Kuidas siis sinu meelest võib öelda ? " " Võib öelda ehk nii , et mida rohkem sa tead , seda kergem on uusi asju juurde õppida . " " Aju peab siis küll kummist olema ja muudkui järele venima . " " Oleneb treeningust , aga kas sa tahad , et ma õpetaksin sind kirjanikuks või baleriiniks ? " " Ei taha . " " See Tammsaare on tõesti üks imemees . Ta on pikalt tsiteerinud ja ümber jutustanud Juhan Viidingu värsse . " " Mis selles siis imelikku on ? " " Ta suri ju kaheksa aastat enne , kui Juhan Viiding sündis . " " Ja tsiteeris oma elu ajal ? " " Muidugi . " " Siis on imelik jah . Kas see tõsiasi tehti alles nüüd kindlaks ? " " Jah , aasta tagasi . Ka Juhan oli selleks ajaks siit ilmast lahkunud . " " Võibolla on siis imemees hoopis see , kes niisuguse asja kindlaks tegi ? " " Tõepoolest ! Selle peale ma ei mõelnudki . Aga ta kirjeldab nii tõepäraselt , kuidas Tammsaare on oma romaani Viidingu luuletuste pealt kokku kirjutanud . Õpetatud nõukogu peab aru , kas talle mitte selle avastuse eest teaduslikku kraadi anda . " " Mina oletan oma lolli peaga , et asi võis otse vastupidi olla . Et Viiding kirjutas oma luuletusi Tammsaare pealt maha . " " Oh ei , see ei tule tolle kirjandusteadlase meelest kõne allagi ! Seda on tekstikriitiliselt võimalik kindlaks teha , kelle mõtted on varasemad . " " Siis on kõik kolm imemehed . Mis selle avastaja või tõestaja nimi on ? " " Seda ma täpselt ei mäleta . Igatahes tuntud kirjandustegelane . " " Katsume selle kindlaks teha . Muidu jääb üks nimi ajalukku sisse kirjutamata . " " Kas just meie oleme need , kes nimesid ajalukku üles märgivad ? " " Kes siis veel ! Aga ootame siiski pisut . Ehk ta avastab veel midagi huvitavat ... " " Ma kohe ei salli seda kirjanikku ! Kirjutab muudkui endast ! " " Kellest ta siis peaks kirjutama , sinust või ? " " Miks mitte . Ja sinust võiks kah natuke . Sest vahel lööb temas satiirik välja . " " Aitäh ! Oled avameelne nagu ikka . " " Igatahes olen ma huvitavam objekt kui see tüüp , kellest ta alatasa kirjutab . " " Miks sa nii arvad ? " " Noh , vaata , kui maitsetud need tema kirjatükid on . Kui ta minust kirjutaks , tuleks ehk vürtsi juurde . " " Küllap see on rohkem andekuse kui aine probleem . Aga ta näib olevat piisavalt nutikas , et kirjutada sellest , mida kõige paremini tunneb . " " Siin sa küll eksid . Inimene ei tunne eales ennast kõige paremini , teda segavad igasugused illusioonid , kõrgendatud enesehinnang , eri olukordades loodud kujutlused endast , soov olla aina keegi teine kui ta on , esineda rollides , mida ta tegelikult halvasti tunneb ja kohmakalt maha mängib . " " Kas sa , kullake , nüüd enesele vastu ei räägi ? " " Mis mõttes ? " " Kui arvad , et oled põnevam prototüüp kui kirjanik ise , kas siis sinu enesehinnanguga on kõik korras ? " " Mis see asjasse puutub ! Igatahes suudaks see väheandekas kirjamees näha mind palju objektiivsemalt kui ennast . " " Kas soovid , ma hakkan kah kirjanikuks ja valin põhiliseks tegelaseks just sinu ? ... " " Ei soovi . Sinust tuleks kindlasti veel hullem vusserdaja . " " Julmalt ütled . Aga mina arvan , et iga objekt väärib vastavat valgustajat . Too kirjanik , kellest sa sellise põhjendamatu üleolekuga kõneled , on minu meelest sinu kirjeldamiseks veel liigagi hea ! " " Ahhaa , läks pihta ! Hakkad kätte maksma ! ... " " Kas sul on kah nii , et kui paned mingi mõtte kirja , siis kustub see kohe mälust ära ? " " Kuidas kunagi . Ma arvan , et kui mõte on oluline ning keerleb peas ammu enne selle sõnastamist , siis see mälust ei kao . Kui kirjutad üles iga uitmõtte , mis ei plaanitsegi mälusse talletuda , siis küll . " " Kas sa päevikut pead ? " " Kunagi pidasin , enam ei viitsi . " " Ma mõistan , et see on edev värk . Otsekui oleks su mõtteelu fikseerimist väärt . Aga samas eks koosnegi isiku kordumatus peaasjalikult tema mõtetest . Mina pean päevikut terve elu , aga teine võib sinna kirjutatu paari päevaga läbi lugeda . Hea , kui vaevub võrdlema omaenda mõttekäike minu omadega . " " Milleks see hea on ? " " Ära kiusa . Milleks ühiselu üldse hea on . " " Mis päevikusse puutub , siis mina jätsin kirjutamise järele , kui sain aru , et koos minu surmaga kaob nagunii terve maailm ja seljuhul pole ka need kirjariismed säilitamist väärt . Nagunii ei kata sinna talletatu kogu minu kordumatu elu kulgu . " " Võibolla on minu edevus ja eluahnus sinu omast suuremad . " " Kes niisuguseid asju mõõta saab ! Sellest inimesed erinevad ongi , et mõõtkavad on nende puhul rakendatavad väga piiratud alal ja väheste asjade puhul . " " Igatahes on meeldiv tõdeda , kuivõrd erinevad me sinuga oleme ka selles asjas ... " " Miks see niiväga meeldiv siis on ? " " Noh , kuidas öelda ... Maailm on rikas oma mitmekesisuse poolest ... " " Kas sa oled lugenud seda raamatut , seda noh ... " " Millist raamatut ? " " Pealkiri , näh , ei tule meelde . " " Kas autorit mäletad ? " " Ei seda ma küll ei mäleta . Ma vahel ei vaatagi kaane pealt , kes autor on . Mis tähtsust sellel , ega ma autori pärast raamatuid loe . " " Millest selles raamatus juttu oli ? " " Noh , seal oli ikka ühte ja teist . Armastust oli ja surma . Keegi pettis kedagi ja keegi tappis kellegi ära . Noh , nagu ikka raamatutes . " " Kas sa mõne tegelase nime mäletad ? " " Need olid kõik võõramaa nimed , mina neid küll hääldada ei oska ja meelde kah ei jätnud . " " Selliste sinu selgituste peale ma küll ei oska ära arvata , millist raamatut sa lugesid . " " Hea küll , ma võtan siis küsimuse päevakorrast maha , kui ma täpsemaid selgitusi ei oska anda . " " Ei , ära võta . Sest ma võin üsna tõelähedaselt vastata , et ma ei ole seda raamatut lugenud . " " Kust sa tead , kui sa ei tea , millisest raamatust on jutt ? " " Noh , esiteks ei tule mulle tuttav ette , et keegi armastab ja tapab . Elus küll , aga mitte raamatus . Teiseks on tegemist ilmselt viimasel ajal ilmunud tõlketeosega ning ma mäletan üsna selgesti , et viimased kümme aastat pole ma ainsatki ilukirjanduslikku teost lugenud . " " Miks ? " " Ei paku pinget . Parem loen ajalehti , aga ega nendest kah midagi meelde ei jää ... " " Sa olevat hakanud luuletusi kirjutama ? " " Ah mis luuletused need nüüd ... " " Loe mõni ette ! " " Ei tasu . " " Ega ma ei tasu küll , aga kuulata luban hoolega . " " Kui ma ükskord mõne ümber trükin , küll ma siis näitan . " " Kas sa kohe arvutisse ei löögi ? " " Löön küll arvutisse , aga ei trüki välja . Tahan ehk veel kõbida . " " Ära näe vaeva . Ega viimset täiust ikka ei saavuta ! " " Kust sina tead ? " " Miks ma ei tea . Olen ehk ise kah proovinud . " " Luuletada või ? " " Midagi taolist jah . " " Siis loe ise mõni oma luuletus ette , kui peas on . " " Ei ole peas . Mul on liiga keerulised luuletused . " " Mismoodi keerulised ? " " Kujundid , noh , on keerulised . Ükski asi pole loogiline . Nagu pärisluuletustes ikka . " " Minul on küll loogilised . " " Einoh , niisugust luulet on kah muidugi olemas . " " Sa tahad öelda , et lihtsakoelist ? " " Ma pole seda ütelnud . Sina ütlesid . " " Minu luuletustest saab kasski aru . " " Mismoodi ta seda väljendab ? " " Pöörab selja ja kõnnib minema . " " Ju siis mõjub jah . Aga ega sa oma luuletuste suhtes liiga kriitiline ole ? " " Mitte põrmugi . Mulle nad meeldivad . " " Noh , siis lase aga käia ! Aga lugeja peale mõtle ikka kah natuke . " " Misjaoks ? Arvad , et keerab kah selja ning kõnnib minema ? " " See on väike häda . Suurem häda oleks see , et äkki hakkab tema kah luuletama – saab sinu luuletustest eeskuju ja julgust . " " Sa siis ikka arvad , et mu luuletused on nii kehvad , et igaüks võib neid järgi teha ? " " Mina ei tea midagi arvata , kui sa pole mulle ühtegi näidanud ... " " Inimesed on keele ja kirja loonud selleks , et teisi inimesi petta . " " Mina arvan otse vastupidi : selleks , et edastada tõde . " " Mis vahet seal on ! Tõde ja vale on suhtelised mõisted . Oleneb inimesest . Üks peab teatud väidet tõeks , teine sama väidet valeks . " " On vist ikka kindlaid tõdesid kah ... " " Too mõni näide ! " " Maa tiirleb ümber päikese . " " Las tiirleb . Mis meil sinuga on selle tõega peale hakata ? Hoopis kasutamiskõlblikum on vastupidine väide , et päike tiirleb ümber maa . " " Teadlased on küll teisel arvamusel . " " Olgu teisel või kolmandal . Mina nendega vaidlema ei hakka . Mulle on tähtis , kust päike parajasti paistab ja kui palavalt . Selle järele panen ennast riidesse , harin aeda ja ehitan maja . " " Inimene on uudishimulik , ta tahab teada , kuidas asjad tegelikult on . " " Ühed tahavad , teised ei taha . Mõni loob suuri luulelugusid kokku ja seltskond on ta lorast vaimustatud . " " Kas tahad sellega üles tunnistada , et su jutt pole teps teaduslik ? " " Hoidku Jumal selle eest ! Teaduslik tõde aegub mõne aastaga , luule püsib aastasadu ... " " Ma lähen vist laupäeval teatrisse . " " Ära mine ! " " Miks ? " " Kas sa seda ajuloputust veel vähe saad ajalehtedest ja raadiost ja televiisorist . " " Ma loen muide raamatuid kah . " " Seda enam . " " Mina küll ei arva , et teater üritab mul ajusid loputada . " " Või veel ! Sa ise võibolla ei märkagi . " " Mismoodi nad seda siis teevad ? " " Väga kavalalt ja varjatult . Juba tükis on sees mingisugused ideed . Lavastaja püüab neid võimendada või moonutada ja lõpuks annavad veel näitlejad asjale oma näo . " " Ja mis selles siis halba on ? Ma ei lähekski ilma ideeta tükki vaatama . " " Aga kust sa tead , et just selles tükis , mida sa laupäeval kavatsesid vaatama minna , idee on ? " " Ise sa alles manasid , et idee kaudu püütakse mu ajusid loputada . " " Seda küll . Aga ilma ideeta tükid on kõige hullemad , need ajavad su lihtsalt segadusse . " " Eks ma püüan seal ikka tervet mõistust säilitada ja aru saada , mis on mis . " " Einoh , kui sa just ennast ja oma analüüsivõimet tahad proovile panna , eks siis mine teatrisse . " " Aitäh , et lubad ! " " Vaata , ma joonistan siia ringi . Mida sa sellest välja loed ? " " See ring on üsna lopergune . " " Pole oluline , ma ei püüdnudki teha ideaalset ringi . " " Minu kujutlus igatahes sõltub sellest , kuivõrd lopergune on su kriitseldus , mida sa ringiks nimetad . " " Aga ütle ikkagi , mis sõnum võiks peituda sinu jaoks selles ringis . " " Sõnumit pole seal erilist mingit . Ma võin ju üles lugeda terve hulga asju , mis näivad olevat ringikujulised või siis natuke lopergused . Kas seejuures oleks tähtis , mis just esimesena pähe kargab või mis järjekorras ma neid esemeid nimetan ? " " Ma mõistan , mida sa ütelda tahad . Et kõik need turupsühholoogide järeldused seesugustest pähekargamistest on üsna mannetu mäng . " " Seda kindlasti . " " Sellest hoolimata loenda mõningaid asju , palun ! " " Kui mitu ja kui pika mõtlemise peale ? " " Jälle tahad psühholoogide teaduse kahtluse alla seada või ? " " Mis mina sellest kahtluse alla sean . Eks lahterdagu neid arve ja aegu , kui see neile pinget pakub ... " " Ütle siis ! " " Päike , ratas , kaev , toru , suguorganid , nägu , silm , kauss , metsajärv , maakera , naba , kuu , nööp , pann , läätsetera ... " " Aitab küll ! " " Noh ja mida sa sellest järeldasid ? " " Mitte midagi . " " Aga ikkagi ? " " Seda , et sa tead mitmeid ümmargusi asju , kuigi enamik sinu poolt nimetatud asjadest on veel lopergusemad kui see minu ring . " " Ja see oligi sinu psühholoogilise testi eesmärk ? " " Mis psühholoogilise testi ! ... Sa ju ütlesid , et sa ei pea millekski neid turupsühholoogia teste ... " " Kas sa Viiraltit tunned ? " " Ei mäleta küll , et oleksin sellenimelist kohanud . " " Ta suri enne , kui sina sündisid . " " Mis sa siis küsid ! Kust ma teda tunda sain ! " " Ma mõtlesin tema pilte loomulikult . Kabaree , Põrgu , Jutlustaja , Absindijoojad ja nõnda edasi . " " Tuleb küll tuttav ette . Palju nägusid , kes ilmselt on samuti läinud manalasse enne , kui mina sündisin ? " " Viiralt on suurim eesti kunstnik . " " Ahsoo ? Seda on rõõm kuulda . Aga seleta mulle , kuidas kunstniku suurust mõõdetakse ! " " Erineval viisil . Kunstiteadlased lepivad kokku ja huviline publik ütleb kah sõna sekka . " " Väga huvitav . Minu käest igatahes pole küsitud . " " Ilmselt ei arvata , et sa kuulud asjatundjate kilda . " " Ega ma tükigi . Las jagavad omavahel . " " Viiralti puhul on oluline see , et ta on saanud rahvusvahelist tunnustust rohkem kui ükski teine eesti kunstnik . " " Kas see tähendab , et kiidusõnu ? " " Seda kindlasti . Teaduses mõõdetakse tulemuslikkust sellega , kui palju seda või teist teadlast on tsiteeritud suurtes ajakirjades või tema tööst juttu olnud . See kehtib küllap ka kunstis . " " Anna andeks , aga minul on eelarvamus asjade suhtes , mida kõik kiidavad . " " See on sinu mure . " " Mure mureks , aga see tähendab , et ära looda , et minu arvamus teiste omadega ühte langeb ... " " Ja milline see arvamus on siis ? " " Tolle Viiralti kohta või ? " " Tema kohta ma ju küsisin . " " Just nimelt . Mul ei olegi arvamust ... Järelikult ei lange minu arvamus kokku nendega , kellel on arvamus ... " " Kas sulle mõni kunstnik meeldib ? " " Ei tunne ühtegi isiklikult . " " Ma mõtlen loomulikult ta teoseid . " " Kelle ? " " Noh , selle kunstniku teoseid , kes sulle meeldib . " " Ma ju ütlesin , et ma ei tunne neist kedagi . " " Ma küsin , kas sulle mõni pilt meeldib ! " " Pildid meeldivad mulle paljud . Eriti fotod . " " Lollitad mind või ? " " Ma ei tea , kes keda lollitab , kui sa nii segaselt küsid ! " " Kui ma küsin kunstnike piltide kohta , siis ma mõtlen muidugi maali , mitte fotot ! " " Tänapäeval on igasugust kunsti . Mõni mähib vana paja ilupaberisse , mõni paneb purgiga näitusele oma välja lõigatud pimesoole . " " Las paneb . Mina olen traditsioonide inimene . Mina mõtlen ikka maali , mis on ümbritsetud raamiga . " " Ahsoo . Niisugustest meeldivad kah paljud . Käisin mõni aasta tagasi Louvre'is , üks saalitäis meeldis peaaegu tervenesti . Hästi suured ja ilusad pildid olid . " " Sa oled üks tõsiselt võetav inimene . Aga kes või mis sulle tänapäeva eesti kunstist meeldib ? " " Mitu pilti tuleb silmade ette , aga kes need maalinud on ja millal ta seda tegi , seda ma küll ei tea . " " Arvasin kohe , et sinuga on huvitav vestelda just kunstist . Pole ilmaasjata kohvikusse tuldud ... " " Mul ka heameel . " <arv> " Miks nad peavad kogu aeg seda jubedat muusikat laskma ? " " Sina valid kohviku , nemad muusika . " " Mulle meeldib see koht ja need mõnusad sirmidega eraldatud sopid ja isegi teenindus meeldib , aga muusika mitte . " " Muusikat poleks üldse tarvis . Kohvikusse tullakse juttu rääkima , aga mitte niisugust muusikat kuulama , mida nagunii igast torust tuleb . " " Ütle seda neile ! " " Ütle ise ! " " Ei ütle . Ma tean küll , mis nad mulle vastavad . Nad ütlevad , et teistele külastajatele see muusika meeldib . Vaata et toovad veel protsendid ette , mida nad oma küsitlustest kokku on rehkendanud . " " Statistikaga nad meiesuguseid küll ei hirmuta . Meie oleme selles suhtes vanad kalad . " " Vanasti öeldi ju , et vale , häbematu vale ja statistika . " " Täpselt õige . Nii et oma protsentidega nad ärgu lagedale tulgu . Praegu oleme meie siin peaaegu ainsad külastajad . Kus kõik need teised on , kellele selline muusika peaks meeldima ? " " Näed , seal nurgalauas üks istub . " " Eks mine küsi , kas talle see muusika meeldib . " " Ei lähe . Siis oleksime meie samasugused , et hakkame küsitlema ja statistikat tegema . " " Siis ütle vähemalt kohviku omanikule , et meid on kaks ja toda seal üks , nii et peaks arvestama just meie maitsega . " " Ma ei teadnudki , et sina ka nii arvude lembeline oled ... " <arv> " See laulja mulle üldse ei meeldi . " " Miks ta sulle meeldima peaks – ega sa temaga abielluma hakka . " " Hoidku Jumal selle eest , siis ta laulaks kodus kogu aeg sellise vastiku häälega neid ilma mõtteta laule . " " Ega ta kodus laulaks . Küllap talle piisab laval ja raadios laulmisest . Kodus oleks tal liiga vähe publikut – ainult sina . " " Noh , kui ta mind just armastaks ... " " Siis ta laulaks vahel sinu kuuldes häält lahti . Oled sa midagi jubedamat elus kuulnud ? " " Siiani õnneks ei ole . " " Miks sa ütled – siiani . Kas sa kavatsed tõepoolest mõne lauljaga abielluda ? " " Ei kavatse ... Aga kui just mõni ettepaneku teeks ... " " Noh , küllap sa siis valiksid sellise laulja , kes sulle meeldib . " " Mis seal ikka valida . Ega siis kõik lauljad kah ei tuleks mulle abieluettepanekut tegema , et mul valida oleks . Mõni juba abielus kah ... " " See vast sind ei takistaks . " " Ära ütle niiviisi . Minule on sakrament püha . Kui ma lauljaga abielluksin , ega ma teda ikka igaühega ei petaks ... " " See on küll õilis mõte ... Aga võta arvesse , et häält nad laulavad lahti kõik ühtmoodi ... " <arv> " Ma käisin eile kontserdil . " " Mis sa seal kuulsid ? " " Ah , igasugust . Nii palju tuttavaid oli ja pikk vaheaeg . " " Ei , ma mõtlen muusikast ? " " Mingi klassika oli . Täitsa ilus . " " Ja kuidas sa selle peale tulid , et klassikat minna kuulama ? " " Sõber kutsus . " " Sul on peened sõbrad . " " Ei saa kurta . Teine sõber tirib mind ühtelugu jalgpalli vaatama . " " Ja käid kah ? " " Vahel käin . " " Ja mis sa seal teed ? " " Karjun , kui kõik teised karjuvad . " " Kas sa oled ise kah kunagi palli mänginud ? " " Ei ole . Klaverit ma pole kah mänginud , aga näe , eile käisin kontserdil . " " Kummast sa rohkem aru saad , kas klassikalisest muusikast või jalgpallist ? " " Oi , nad on nii erinevad ! Natuke saan mõlemast aru . " " Seda sa ikka tead , et palli püütakse väravate vahelt sisse lüüa ? " " Muidugi tean . Ühed tahavad lüüa , aga teised ei lase . " " Kas see sulle imelik ei tundu , et kakskümmend kaks tursket kutti ajavad ühtainsat palli taga ? " " Ei tundu . Igal mängul on oma reeglid . Klaveri peal ajab üks kutt kahtekümmend kahte heli taga . " " Neid on vist rohkemgi . " " Ei tea , pole lugenud . " <arv> " Laula mulle midagi ! " " Siin , kohvikus ? " " Kohvikus ju ikka lauldakse . Seina pealt tuleb kogu aeg mingit jama . " " Sa pead siis minu laulu samasuguseks jamaks ? " " Ma pole seda ütelnud . Sellepärast ma sind palungi , et sa laulad paremini . " " Kust sa seda võtad ? " " Ma olen selles kindel . " " Oled sa mu laulu siis kunagi kuulnud ? " " Ei ole , aga loodan , et kohe kuulen . " " Miks sa siis arvad , et ma võiksin paremini laulda kui need raadio professionaalid ? " " Ma mõtlen , et hullemini lihtsalt pole võimalik laulda kui laulavad need , keda sa professionaalideks nimetad . " " Kas sa ei leia , et ma võin solvuda ? Et kõige hullemad lauljad on kogunenud raadiosse , aga mina laulan nendest natuke vähem hullult ? " " Sa väänad mu sõnu . Ma usun , et sa laulad surepäraselt . " " Aga mida kohviku omanikud selle peale kostavad ? " " Kui nad on õiged äriinimesed , siis paluvad sul tasu eest laulda . " " Selleks on ju vaja leping sõlmida . " " Eks sõlmi siis , ma ootan . " " Ja ma peaksin seda tegema ainult sellepärast , et sinul tuli äkki tuju mu laulu kuulata ? " " Aga mis siis veel võiks teist inimest rohkem tagant õhutada ja stimuleerida ? ... " <arv> " Laula mulle midagi ! " " Siin , kohvikus ? " " Nojah . " " Muusika ju mängib . " " Laseme vaikseks keerata . " " Kuula seda muusikat ! See on professionaalne . " " Mulle ei meeldi liiga professionaalne värk . Sellel pole õiget hinge sees . " " Sa ju tead , et ma ei pea viisi . " " Sellepärast ma sul palungi laulda ! " " Kas sellepärast , et see on nii ebaprofessionaalne ? Aga minu laul on ju veel palju hingetum . Igatahes jooksevad kodused kõik laiali , kui ma hakkan joru ajama . " " Mul pole selle vastu midagi , kui kohvik külastajatest tühjaks läheb . Mina jään igatahes paigale . " " Aga mis kohviku omanikud selle peale ütlevad , kui me kliendid minema peletame ? " " Peavad leppima . Meie oleme ju kah kliendid ja klient on kuningas . " Siin läheb käiku lihtne aritmeetika . Kohvikus on kaheksateist kohta . Kui me neist kuusteist minema peletame , kannab kohvik igatahes kahju . Omanikud loobuvad enne meist kahest . " " Pooled kohad on ju tühjad . Nii et halvemal juhul peletame eemale seitse klienti . Aga need kõik ei pruugi nõrganärvilised olla , ehk jäävad su laulu kuulama . " " Ei maksa riskida . See võib jääda meie viimaseks külastuseks siia . Teine kord enam sisse ei lasta . " " Sa otsid muudkui vabandusi . Ei taha mu palvet täita . " <arv> " Kas sa viiulit oskad mängida ? " " Ei tea , pole proovinud . " " Siis on hästi . " " Mis on hästi ? " " Siis jääb lootus , et kui proovid , äkki oskadki . " " Kas sul endal on paljude asjadega nõnda ? " " Paljudega mitte , sest ma lihtsalt ei tea paljusid asju , mida ma ei oska . Ja kui ei tea , siis poleks nagu olemaski . Vähemasti mitteoskamine nende asjade puhul ei vaeva . " " Sa ju ometi näed , mida inimesed teevad . Üks paneb liipreid maha , teine kirjutab avaldust prokuratuuri , kolmas maalib pilti , neljas ennustab ilma . Kas kõiki neid vaadates ei tule tunnet , et miks mina ei oska ? " " Pilti näiteks ma oskan küll maalida . Nii hästi ehk ei tule välja kui päriskunstnikul , aga midagi ikka . " " Nojah , liipri torkad ehk kah rööpa alla , aga kui rong rööbastelt maha jookseb , ei tule sulle pähegi , et sinu pandud liipri pärast . " " Kas sa pead mind mingiks käpardiks ? Ma võin ka liipri panemise ja prokurörile avalduse kirjutamise selgeks õppida . Ilma ennustamist peaksin ehk kauem harjutama . Juhul kui oluline on , et ennustus täppi läheks . " " Ma tean , et sa oled tubli , aga miks sa siis minu käest küsid , kas ma oskan viiulit mängida ? " <arv> " Miks sa niimoodi kolistad lusikaga tassis ? " " Tahan summutada seda vastikut muusikat . " " Selleks su lusikas küll piisavalt võimas ei ole . " " Kaugemale see vahest ei summuta jah , aga minu jaoks küll . " " Ja sa usud , et sinu lusika klõbin on ilusam kui see muusika ? " " Ilusam võibolla mitte , aga koledam kah mitte . Vähemalt mingi alternatiiv . " " Minu meelest see muusika nii kole küll ei ole . Tavaline tänapäeva tümps . " " Sellepärast ta kole ongi . Tuleb läbi plekktorude . " " Kas sina oled klassika pooldaja ? " " Mis klassika ? " " Noh ikka muusikalise klassika , Mozart ja Beethoven ? " " Ei , mulle meeldib just see lusika kolksumine vastu tassi . Natuke üksluine on , aga selles on küllalt palju võimalusi . " " Mis võimalusi seal siis on ? " " Ma mõtlen , et kui asi anda mingisuguse Tšaikovski kätte , võiks sellest täitsa sümfoonia saada . " " Einoh , meistri käes muidugi . Aga endised tšaikovskid on juba ära surnud ja praegusi me ei tunne . Igatahes pole sul praegu küll mõtet minu ja teiste kohvikukülastajate närve rikkuda lootuses , et mõni tulevane tšaikovski juhuslikult siin viibib ja sinu klõbistamisest vaimustub . " " Sellest on küll kahju . Eks ma jätan siis järele . " <arv> " Kas sa kultuuri toetad ? " " Mis mõttes ? Rahaliselt või moraalselt ? " " Nii seda kui teist . Kui tellid napsi , lähevad eraldised aktsiisimaksust kultuurile ja vindise peaga oled ka parem kultuuritarbija . " " Ega sa pisut küüniline ei ole ? " " Miks küüniline ? Ma räägin ju õigust . " " Aktsiisieraldised on ajutine nähtus , kultuuriteosed usume igavikulised olema . Vita brevis , ars longa . " " Tühja ! Iga teos on omas ajas ja ruumis , igavikku pole seal kuskil . Nii et võiksime ikka ühe pitsi tellida küll . " " Kui sa just usud , et see aitab meie kultuuri õitsengule ... " " Kas nüüd õitsengule , aga kiratsemisest ehk päästab , kui kõik Eestimaa elanikud meie moodi tublid oleksid ja aeg-ajalt kultuuri hüvanguks pitsikese võtaksid ... " " Nimelt aeg-ajalt ja väikese pitsi . Oma tervise arvelt pole kah mõtet seda kultuuri toetada . " " Kas sa arvad , et kultuuri tegijad ei riku oma tervist , kui nad oma teoseid luues ähivad ja puhivad ? " " Kes neid käsib ? ! " " Meie käsime , kui me neile raha muretseme teoste loomiseks . " " Tuhka nad ähivad ja puhivad , niisama mängivad . Või oled sa millalgi nende puhkimist kuulnud ? " " Võtame pitsi ära , küll hakkad siis sina kah kuulma ! " <arv> " Kas kohvik on tõesti koht , kus piiblit lugeda ? " " Miks mitte . Piiblit võib igalpool lugeda . " " Võib küll , aga meie maal seda ei tehta . Pole kombeks . " " Miks ei ole kombeks ? " " Ma ei tea . Võibolla peetakse silmas , et see on nagu kõnelemine Jumalaga ning seetõttu intiimne tegevus . " " Palvetamine on kah kõnelemine Jumalaga , ometi tehakse seda suures kirikus ja täie rahva ees . " " Teiseks võidakse piibli lugemises näha demonstratsiooni : et vaadake , mina olen nii vaga , et loen isegi kohvikus pühakirja . " " Võibolla mõeldakse hoopis vastupidi , et ma olen üks patune , kes peab end jumalasõna lugemisega puhastama . " " See teeb ühe välja . " " Kuidas patusus ja vagadus saavad ühe välja teha ? ! " " Seda ma pole öelnud . Demonstratsioon on sama . Ükskõik , kas demonstreerid oma vagadust või patusust . " " Selle või teise demonstreerimine peaks küll täiesti erinev välja nägema . " " Hea küll , pane nüüd oma raamat kotti ja aja inimesega juttu ! " " Mida siis inimesel on mulle öelda sellist , mida pole piiblis kirjas ? " " Miks ma peaksin ütlema just tingimata sellist , mida piiblis kirjas ei ole ? ! " " Vastasel korral võiksime ju koos piiblit lugeda . " " Kuule , sa oled tõesti imelikuks muutunud ! " " Eks me kõik ükskord ... " <arv> " Ma käisin elus esimest korda staadionil jalgpalli vaatamas . " " Ja kuidas oli ? " " Päris naljakas . " " Mis seal naljakat oli ? " " Noh , kasvõi see , kui tõsiselt kõik seda asja võtsid . " " Mängijad peavadki tõsiselt võtma , muidu ei võida . " " Teine meeskond ju kaotab nagunii . " " Võibolla asi selles ongi , et kaotaja võtab asja vähem tõsiselt . " " Seda ma sinna tribüünile hästi ei näinudki , mis nägu mängijad olid . Nad sebisid nii kiiresti ringi . Naljakas oli just see , kui tõsiselt publik kaasa elas . " " Mis nad siis tegid ? " " Mis nad ikka tegid , röökisid ja vilistasid , trampisid jalgu ja ahhetasid . " " Minu meelest pole ükski sinu nimetatud tegevustest ülearu tõsine . " " Einoh , võibolla tehti nalja pärast ka , aga ime , kui mõni pealtvaataja pärast seda matši haigeks ei jäänud . " " Kuidas su endaga lood on ? " " Minul pole häda midagi . Kui ma oleksin sellest mängust rohkem aru saanud , oleksin ehk kah tõsiselt võtnud . " " Kas kavatsed ära õppida ? " " Misasja ? " " Mängu tõsiselt võtmise ? " " Ei usu . Mul omad mängud . Kõike ei jõua ... " " Kas sa koolis oled käinud ? " " Eks ikka natuke olen käinud . " " Miks see siis millestki välja ei paista ? " " Millest see peaks välja paistma ? " " Noh , kasvõi targast jutust ja võõrsõnade tarvitamisest . " " Võõrsõnu tarvitavad lollid . Need , kes emakeelt korralikult ei oska . " " Aga koolitatust näitavad need siiski . " " Milleks lollile ikka koolitust tarvis ? ... " " Koolitatud loll on igatahes etem kui koolitamata loll . " " Mina küll nii ei arva . Aga kui sa minu käest niiviisi küsid , siis küsin mina vastu ka : kas sina oled koolis käinud ? " " Miks ei ole . Mina olen kohe kõvasti käinud . " " Kui kõvasti ? " " Mitu aastat nühkisin koolipinki . Kuni ajud paiste läksid . Arstid panid seda tähele . Isa päästis mu ära . " " Kas sa räägid tõsiselt või ? Kas tõesti oli õppimisest surm suu juures ? " " Miks ta siis ei olnud ! Veel natuke ja sul poleks kellegagi siin kohvikus intelligentselt vestelda . " " Näe , tarvitadki võõrsõnu ! Tubli mees . Hindan ehk oma seisukohad ümber . " " Millised seisukohad ? " " Noh et vahet pole , kas koolitatud või koolitamata loll . " " Vaata , tuvi istub kuju pealael . Huvitav , mis kuju see võiks olla ? " " Mis tähtsust sellel on . Tuvi selle peale ei mõtle , kelle pea see on , mille peal on mõnus istuda . " " Meie pole tuvid . Inimesele võiks see huvi pakkuda , kelle kuju ikkagi seisab seal tema lemmikkohviku akna taga . " " Miks sa siis pole seda järele uurinud ? Käid siin mitu korda nädalas . " " Tõsi jah , oleks ehk pidanud uurima . Ju see siis meie jaoks tähtis ei ole , kui me kumbki ei tea . Ja ma usun , et me pole ainsad Tallinnas , kes ei tea , mis kujusid siin kõik püsti pannakse . " " Küllap need on mingisugused eesti suurmehed , peaksime neid ikkagi tundma . Meid sinuga igatahes pjedestali peale ei upitata . " " Aga võiks ju upitada ! " " Mille eest ? Ja ei tahaks ka . Seal on kindlasti igav seista . Tuvid teevad ka veel mustust pähe . " " Mustuse annab ära pühkida . Aga tore ju , kui ükskord istuvad siin tulevased kohvikukülastajad ja arutavad omavahel , kelle kujud seal küll võiksid seista , et kas seal seisad sina või seisan hoopis mina . " " Tuhka nad arutavad . Näed , meie ei tunne , kes seal praegu seisab , ega tunneks nemad ükskord kah , et need oleme meie . Olenemata sellest , kas meil on eesti ajaloo ja kultuuri ees suuri teeneid või mitte . " " Aga vaata , tuvi muudkui istub pjedestali kohal ja mis erilisi teeneid tal ikka on . " " Kes teab , võibolla ta ise usub , et on kõrge au ära teeninud ja sellepärast istubki . " " Mina küll ei usu , et tuvi niimoodi mõtleb . " " Aga meie sinuga võime mõelda ... " " Kui näiteks saja aasta pärast vaadatakse meie ajastu eluolu peale , küll see võib siis tobe välja näha . " " See paistab ju praegugi tobe välja , selleks ei pea sadat aastat ootama . " " Aga saja aasta pärast näivad tobedad ehk need asjad , mis praegu ei näi . Ja võibolla need asjad , mis praegu näivad tobedad , siis ehk enam ei näi , sest vahepealsel ajal on paljud asjad muutunud veelgi tobedamaks ja siis näib , et meie ajastu omad olid üsna talutavad . " " Kas sa võid mõnd näidet tuua ? " " Näiteid on igasuguseid . Näiteks reklaam . Asi on juba iseenesest mõttetu , aga iga reklaam omakorda lausa karjub tobedusest . Või isegi niisugune nähtus nagu intiimvahekord . Mis tirelit selle ümber lüüakse ja milleks seda kõik ära kasutatakse ! " " Juba kolm tuhat aastat räägitakse põrgust ja paradiisist . Mis see parem on ? Sadu aastaid läheb mööda , ja ikka leidub neid , kes asja tõsiselt võtavad ... " " Mis sa sellega öelda tahad ? " " Seda , et sada aastat pole mingi mõõt . Mõni tobedus püsib aegade lõpuni . " " Seljuhul see ehk polegi tobedus : kui püsib , siis õigustab ennast . " " Reklaam ja armastus püsivad kah , sest iga reklaam on ennekõike enesereklaam ja armastus on elu alus , kuhu need kaovad . " " Tuleb välja , et mu näited ei kõlvanud ? " " Ega hästi ei kõlvanud jah , aga ära muretse . Üldised loosungid on alati õiged , aga konkreetsed näited kipuvad enamasti ikka valed olema ... " <arv> " Kas me võiksime saja aasta pärast siinsamas kokku saada ? " " Ilmtingimata . " " Aga kas sa ei karda , et me oleme siis väga nukrad ? " " Miks ? " " Ma ei oska seletada , mul lihtsalt on niisugune tunne . " " Nukraks teeb minevik , mitte tulevik . " " Minul on vastupidi . " " Vaata siis , kui erinevad inimesed me oleme . Tulevikus muutuvad ju kõik asjad kirevamaks , miks sa nukker peaksid olema ? " " Ma olen alati pärast oma surma natuke nukker . " " Kas sa oled tõesti arvet pidanud , mitu korda sa oled sellel põhjusel nukker olnud ? " " Arveid ma ei pea . Põhimõtteliselt ei pea . Aga ma armastan hirmsasti olevikku . Seda põgusat hetke , mis muudkui voolab ja voolab minust mööda . Ma hüppan ta voogudesse ja tunnen end suurepäraselt . Selle kõrval on surm üks väga vilets asi . " " Sa räägid kuidagi kerglaselt niisugustest süngetest asjadest . " " Mis seal sünget oli – selles mu jutus ? " " Muudkui surm ja surm . Nagu oleks tulevik ainult surma päralt . Kui me tulevikku kavandame , olgu enda või ühiskonna tarbeks , siis ikka nii , otsekui elaksime igavesti . " " Igavesti ehk mitte , aga kui me mõlemad usume , et saame saja aasta pärast siinsamas kohvikus kokku , siis peaks see ju näitama , et me loodame tuleviku peale ... " " Õigus ! Ära siis seo seda kujutlust tingimata surmaga ! Eks ju ? ... " " Hakkab vist vihma sadama . " " Raadio küll ei ütelnud . " " Mida see raadio teab ka . " " Ilmateenistus on ülemaailmne värk . Nad saavad andmed tsüklonite liikumise kohta välismaalt . " " Aga mul kondid valutavad . " " See pole vihmast . Oled ehk liiga palju liha söönud . " " Siis valutaks magu , mitte kondid . " " Alguses magu , siis kondid . Liigne toit läheb maost kontidesse . " " Sa oled kõva asjatundja . Mul on arstist sõbranna , see pole küll niisugust asja rääkinud . " " Tänapäeva arstid oskavad ainult retsepte välja kirjutada . Nende firmade ravimeid , kes neid on määrinud . " " Sina määrid arste oma jutuga . Kui tervis hakkab lonkama , kelle juurde sa siis lähed ? Ikka arsti juurde . " " Mina tean mitut imeravijat , kes pole päevagi meditsiini õppinud . " " Nende juurde siis kavatsedki minna või . " " Kui tarvis , siis muidugi . " " Seljuhul soovin sulle õnnelikku haudaminekut ! " " Vaata , mida sa mulle soovid ! Endal kondid valutavad ! ... " " Kas sul jalad paistetavad ? " " Ei , miks sa seda küsid ? " " Sellepärast , et ma pükste alla ei näe . " " Miks sul vaja näha on ? " " Niisama , sa oled mulle hea tuttav , miks ma ei võiks teada , kas su jalad paistetavad või mitte ? " " Kas sa oled arst või muidu soolapuhuja ? " " Ei seda ega teist , lihtsalt sinu tuttav . " " Igatahes mitte nii lähedane , et minu surma korral midagi pärida . " " Ega jalgade paistetamise pärast surdagi . " " Miks sul seda siis vaja teada on ? " " Ei olegi . Niisama küsisin . Nii et kas siis paistetavad või ei ? " " Ei ütle . Minu tervis on minu isiklik asi . " " Ega ei ole ikka küll . Me kõik oleme sotsiaalsed olendid . Ühiskonna tervis sõltub vägagi tema üksikute liikmete tervislikust seisundist . " " Mis ajast saadik oled sina hakanud muret tundma ühiskonna pärast ? " " Alati olen tundnud . Aga sa oled ikkagi mulle vastuse võlgu . " " Ja jäängi võlgu . Mina seda asja sinuga ei aruta . Jäta see enesele meelde ja ära teinekord enam nõnda küsi . " " Vabal maal võib küsida mida tahes . " " Aga vabal maal ei pea vastama . " " Leidsid argumendi ! Ära siis vasta . Õige mul tarvis teada , kas kellegi jalad paistetavad või mitte ! " " Sa võiksid olla minu poeg . " " Kuidas ma saan sinu poeg olla , kui ma olen sinust palju vanem ? " " Ma lapsendan su . " " Kas see on võimalik ? " " On . Seaduse ees ehk mitte , aga meie kahe vahel küll . " " Milleks sulle seda vaja on ? " " Ma vajan poega . " " Kas sul endal lapsi ei ole ? " " Ma ei tea , võibolla on . " " Kuidas sa siis niisugust asja ei tea ? " " Isadus on rohkem uskumise asi . " " See on kulunud lause . " " DNH testid näitavad , et kümme protsenti lastest perekondades pole abielumehe sigitatud . " " Aga üheksakümmend on . " " Võibolla . " " Pead lihtsalt uskuma , et sinu lapsed kuuluvad nende üheksakümne protsendi hulka . " " Ma ju ütlesin , et see on uskumise asi . " " Aga kui sa oma kodustesse lastesse niisuguste kahtlustustega suhtud , milleks sul siis veel mind on vaja lapsendada ? " " Noh , sinu ma valisin ise ja võin kindel olla , et sa pole mingi sohilaps ... " " Miks need noored meid ei salli ? " " Sellepärast , et me oleme vanad . " " Kas me oleme neil kuidagiviisi tee peal ees ? " " Ei usu . Seljuhul nad astuksid meist üle . " " Astuvadki ju . Ega pane meid seejuures õieti tähele . " " Siis ei saa ju ütelda , et nad ei salli meid . " " Saab ikka . Kui komistavad meile otsa , siis kiruvad . " " Seda kivi ikka kirutakse , mille otsa komistatakse . Kuigi kivi seisis rahulikult paigal ja mineja ei viitsinud jalgu piisavalt kõrgele tõsta . " " Mina pole küll ühegi noore karjääri takistanud , aga ikka nad ei salli mind . " " Kust sa võtad , et ei salli . Kas nad on sulle seda öelnud ? " " Seda on pilgustki näha . " " Jõuad sa kõigi soove silmist lugeda ! " " Mis ma neist soovidest loen , aga kui silmad juba kiirgavad ... " " Kasuta päikeseprille . " " Võibolla sellepärast kasvabki mõnel vanal kae silma peale , et noorte ülbust mitte märgata ! " " Ära aja niisugust puruvanakese juttu ! Pea ennast ise nooreks , see on kõige tõhusam vahend selle asja vastu , mis sulle muret näib valmistavat ... " " Kõige hullem on see , et ma ju olengi noor ! ... " " Tead , ma sõltun väga oma vanematest . " " On nad sul siis veel elus ? " " Kahjuks ammu enam mitte . " " Noh , siis sa ei sõltu neist ju ammu . " " Nüüd sõltun palju rohkem kui siis , kui nad veel elasid . Mida kauem nad surnud on , seda enam ma nendest sõltun . " " Kas sa mõtled seda , et muutud nendega ikka sarnasemaks ? .. Sellest ajast , kuidas sa neid mäletad ? " " Seda küll mitte . Kohe kindlasti mitte . Aga ma pean nendega nõu iga asja üle . Vanasti otsustasin palju rohkem ise . " " Ja mis nõu nad sulle annavad ? " " Väga õiget nõu . Ja väga vanamoodsat . Nad ei ole üldse uute kaasaegsete moodidega kaasa läinud . Just see mulle nende nõuannete juures meeldib . " " Saad niimoodi oma vanamoodsuse ja konservatiivsuse nende süüks veeretada . " " Mispärast süüks ? Mis süü see on ? " " Nojah , ütleme , et mitte süü . Aga kui mõni sind vanamoodsuse pärast kritiseerib , siis sa ütled enesele suure õigustusega , et see on vanematest . " " Ei minul pole vaja midagi teiste kaela ajada . Ma lihtsalt saan nende nõuannetest kinnitust oma tõekspidamistele . Nad toetavad mind vaidlustes ka näiteks sinu taoliste tormakate progressi-inimestega ... " " Kas sa kardad maailma lõppu ? " " Mis ma tast kartma peaksin ? " " Noh , kõik saab otsa , pole enam sind ega mind . " " Pole siis pole . Kui meid enam pole , siis pole meist ka kartjat . Kuni aga oleme , pole hoopiski mõtet karta . " " Aga kas ei tee sa kõike , mida teed , niisuguse tundega ja mõttega , et see jääb alles , et sellel kõigel on väärtus ka peale sinu niiöelda ajalikku otsa ? " " Surm ongi minu jaoks maailma lõpp . Igalühel oma maailmalõpp . See peab küll üsna väeti olema , kes oma lõppu kartes soovib ka kõigi teiste lõppu koos endaga . " " Kas sina arvad , et kõik need maailmalõpu ennustajad just omaenda surma kartes kõigile kadu kuulutavad ? " " Kes neid teab . Eks nende hulgas ole igasuguseid hulle . Mind see teema ei huvita . " " Mis sind siis huvitab ? " " Kui sinu esimesest küsimusest lähtuda , siis mind huvitab see , kuidas ma siin ja praegu sessinatses maailmas oma päevi mööda saadan . " " Aga see kõik ongi ju seotud sinu mõtte projekteerimisega tulevikku - ka sellesse aega , mil sind enam ei ole . " " Eks me kõik ole natuke haiged ühiskonnast ja inimsoost . Selliseks on meid kasvatatud . " " Nii et sellega leppides lepid sa siis ka maailmalõpuga ? " " Mul ükskõik . " " Tegelikult inimesed teesklevad , nagu kardaksid nad surma või maailma lõppu . " " Miks nad teesklema peaksid ? " " Ei tea , ju pakub pinget . " " Võibolla mõni kardab siiralt . " " Aga kui tema kartust lahata , siis selgub , et ta ise kah ei tea , mida ta õigupoolest kardab . " " Hirme on igasuguseid . Võibolla selles on sul õigus , et surma või maailmalõppu võetakse nagu mingit märki , mille alla annab paigutada muid hirme ja ebamugavaid tundeid . " " Aga ikkagi arvan ma , et kõigest sellest räägitakse nii palju puha teesklusest . Tahetakse iseendale huvitav olla . " " Mida huvitavat on surmas või maailmalõpus ? " " Ega olegi , aga sellest rääkimine pakub huvi , see avaks nagu inimese sügavusi . " " Mina küll selles mingeid sügavusi ei näe . Tüütu jutt . " " Kas eileõhtusest kaardimängust oleks huvitavam vestelda ? " " Oleneb sellest , kuidas kellelgi kaart jooksis . " " Maailmas ja argipäevas , meie kultuuris ja tavades on palju asju , millest me otsekui koosneksime vaimses mõttes . See kõik on tavaline . Kui miski väljub raamidest , siis seda teeseldakse põnevaks . " " Nojah , me ei hakka ju siin teineteisele iga natukese aja tagant kinnitama , et must kohv on must ja tal on musta kohvi maitse . " " Aga ometi inimesed muud ei tee , kui niisugustest tühistest asjadest kõnelevadki . " " Sellepärast võikski ju vahelduseks surmast ja maailmalõpust rääkida ... " " Kas sa oled oma hauakoha juba maha märkinud ? " " Kuidas seda veel tehakse ? " " Noh , et kas sa tead , kuhu sind maetakse ? " " Ei tahagi teada . Aga tegelikult ikka enam-vähem tean . Meil on perekonnaplats . Seal on mu ema ja isa maetud . Mulle jätkub kah ruumi . Kui saatus armuline on ja mul kodumaal rahulikult surra laseb . " " Siis on sinuga kõik korras . " " Kas sa oled linnavalitsusest ja kardad , et jään sinu matta või ? " " Ei ole . Ma lihtsalt kontrollin oma probleemi teiste peal . " " Mis probleemid sul siis selle matmisega on ? " " Vaata , ma olen tubli inimene ja natuke väljapaistev ka , aga ma ei usu , et mulle pärast surma kalmistule – linnaväljakust ma ei kõnelegi ! - monument püstitatakse . " " Ja tahad seda nüüd ise oma elu ajal teha või ? " " Miks ka mitte . Aga nii palju mul raha ei ole , et ma midagi vägevat saaksin tellida . Ma saaksin vaid paluda toetust neilt , kes suuri rahasid liigutavad ... " " Minu peale küll ära looda . Tulen eluga vaevalt ots otsaga kokku . " " Ma pole sinu peale lootnudki . Vaata , kuidas sa omaenda monumendiga hakkama saad ! " " Mina küll oma surma peale ei kavatse kulutada . " " Sa pole muidugi nii väljapaistev ka kui mina . Nii et sul ei tasuks võibolla tõesti üleliia rabeleda ... " " Kui ma peaksin oma hauamonumendi peale juba eluajal mõtlema ja veel enam raha koguma , siis ma ei tahakski mingisugune väljapaistev tegelane olla ! ... " " Mina olen mitu korda hauast välja tulnud . " " Milleks ? " " Mulle ei meeldinud seal . Rõske oli . " " Sa oled ehk liiga tundlik . " " Küllap sedagi . Sellepärast mulle seal ei meeldinudki . " " Siinkohal ma peaksin nentima , et äraminek hauda on üks parimaid viise liigsest tundlikkusest lahti saada ... " " Arvad sa ? " " Oletan . " " Peaks proovima . " " Ise just ütlesid , et oled mitu korda proovinud . " " Ma tegin nalja . " " Milleks ? " " Naljakas oli . " " Kas hauas oli kah naljakas ? " " Kust mina tean . Ma pole seal ju olnud . " " Äsja just ütlesid , et olid . " " Seletasin ju , et tegin nalja . " " Kas siis niisuguste asjadega tehakse nalja ? " " Niisuguste asjadega just tehaksegi ... " " Kas sa valmistud kuidagiviisi surmaks ? " " Loomulikult , ma elan ju . " " Seda küll , et iga elu lõppeb surmaga , aga inimene on teadlik olevus , ta tahab kuidagi ekstra valmistuda minekuks . " " Noh ja mida sa ise selle asja heaks teed ? " " Ühte ja teist , aga kui ma sulle niisuguse küsimuse esitasin , siis see näitab , et ma otsin veel ja tahan võrrelda , mis on väärikas ja õige . " " Ei usu , et just mina suudan sulle soovitada midagi tarka . Hoian tuld pliidi all , et teised ei peaks uuesti läitma . " " See on kena metafoor . Nii et peab mõtlema neile , kes meist maha jäävad ? " " Kauaks nemadki jäävad . " " Järjepidevus tagatakse üksikute pingutustega . Vool on korpusklite tõuked . " " Teaduse väiteid ei maksa küll puhta kullana võtta . Viiekümne aasta pärast irvitatakse tänaste tõdede üle . " " See on just teema , millest ma alustasin . Aga selline skepsis teeb ju surmaks ette valmistumise nagu mõttetuks ? " " Mõttekus või mõttetus – see on suva . Tähtis on , mis parasjagu meeldib . " " Jälle hästi öeldud ! Sinu möödaminnes pillatud lausestki võib ammutada tarkust ! " " Sa oled lihtsalt oma teemas nii kinni , et mõõdad sellega iga mu ütlemist . " " Just , just , seda ma olen ! Surm on ainus kindel asi , mis ei reeda . " " Seda sa ütled asjata . Õnn ka ei reeda . " " Tõsi või ? " " Kõik me sureme ükskord . Oled sa sellest midagi lähemat kuulnud ? " " Mis sul suremise vastu on , et sa nõndaviisi pärid ? " " Kuidagi harjumatu on . " " Oled ju käinud matustel ja lugenud ajalehest surmakuulutusi . Ja muidu kah leppinud tõsiasjaga . " " Teiste surmaga olen ma ehk mingil määral leppinud , kuigi usun , et nad kõnelevad meiega läbi haua . Vaata , enda omaga on palju raskem leppida . " " Miks ? Eks seegi ole harjutamise asi . " " Kus see minu mina ikkagi viibib , kui ma peaksin sinuga pärast läbi haua kõnelema ? " " Kas sa ei tahaks teemat vahetada ? Nii mõnusat kohvi lõhna hoovab , õues on ilus päikesepaiste . Elame , kuniks antud . " " Tahad põgeneda kaduviku eest ? " " Otse vastupidi . Kaduvik põgeneb minu eest , kui ma naudin oma hetke koos sinuga siin kohvikus . " " Olgu . Kas tead , ma ostsin eile omale titeroosa salli , see sobib imehästi mu musta kostüümi juurde ... " " See on tore . Asjadel on igaviku hõngu . " " Nüüd hakkad sina peale ! ... " " Mida ma peale hakkan ? " " Noh , kui sa rõhutad , et asjad on igavesed , siis sellega sa annad ju mõista , et meie sinuga ei ole . " " See on niigi selge , mis siin rõhutada ... " " Selge küll , aga rõhutada ikka ei maksa ! ... " " Kui kaua sa kavatsed elada maa peal ? " " Üldiselt igavesti , aga kas just maa peal , seda ma ei tea . " " Nii et sina pead end surematuks ? Millega sa selle oled ära teeninud ? " " Elamisega muidugi . Imede ime on see , et ma sündisin siia maailma . Suremine pole mingi probleem . " " Aga ma ei saa aru , kuidas sa saad igavesti elada , kui sa enne oma sündi igavesti ei elanud ? " " Oh ega ma ise kah ei tea . See on rohkem tunde asi . " " Kas keha ei loe midagi ? Mäletad ju , kuidas sa olid väike ja kuidas kasvasid suuremaks ? Ja kujutad ju ette , kui väetiks võid ükskord muutuda ? " " Küllap ma mäletan ja küllap kujutan , aga hing ei tea sellest peaaegu midagi , tema on ikka noor ja ühesugune . Küllap sellest siis ka usk , et elan igavesti . " " Seda küll . Sellepärast räägitaksegi hinge surematusest . " " Kes räägib ? " " Kõik need usutegelased . Nad on enamasti vanad , kui seda oma tõde kuulutama hakkavad . " " Aga hing võib ka ära väsida . Mõnel on ta juba lapsepõlves üsna närtsinud . " " Vahest me ei näe hinge arengus selgeid suundumisi . Vahest ta muudkui pendeldab üles ja alla ... " " Ega me selles asjas lõplikku selgust saa . Niisama võib oletusi teha ... " " Võib , aga ei pea . " " Ei pea , aga võib . " " Miks sa mulle kunagi ei kirjuta ? " " Miks ma peaksin sulle kirjutama , kui me saame sageli kokku ja ma võin sulle kõik ära rääkida . " " Mida rääkida ? " " Noh , seda , mida sa tahad , et ma sulle kirjutaksin . " " Mulle meeldib kirja saada ja seda mitu korda lugeda , sellest ilusamaid kohti enda jaoks välja noppida . Kirjad jäävad igaveseks , öeldud laused hajuvad õhku . " " Tänapäeval on elektronpost . Kirjade kirjutamine on eilne päev . " " Noh , siis saada mulle elektronpostiga tekst . Ma trükin välja ja paberil jääb see ikka igaveseks , kui hapral kettal ei jää . " " Paber veel hapram . Igavesi asju pole olemas . Kõik kõduneb . " " Ise me kõduneme enne kui paber . " " Siis pole ju paberil kah meie jaoks mõtet . " " On ikka . Paber jääb tulevastele põlvedele . Ja kui nad seda loevad , siis oleme meie , kirja saatja ning kirja saaja , kah nende jaoks nagu natuke olemas . " " Ja mis sulle sellest , kui sa juba kõdunenud oled ? " " Issand , kui hirmsasti sa räägid ! " " Sa ise alustasid oma kõdunemisega ... " " Kogemata , aga on siis sul tarvis seda rõhutada ... " " Näed nüüd ise , et kui minu hirmus tekst oleks paberil ja tulevased põlved seda loeksid ... " " Kas sa oled vahel mõelnud , mis jääb sinust siia maailma maha ? " " Ei ole mõelnud ... Muidugi ma valetan . Küllap ma olen selle peale mõelnud ... Nagu me kõik . " " Ja mida sa enesele vastad , kui mõtled ? " " Ma mõtlen vastates , mitte küsides ... " " Näiteks ? " " Koon vaiba ja vaatan seda , et keegi tallab selle peal , kui enam minu peal tallata ei saa ... Või löön laudadest kokku kuldnokapuuri ja tean , et mitu lindude põlvkonda haub selles välja oma pojad ... " " Ja kas mõõdad siis ka seda aega , millal vaip tallatakse narmasteks ning viiakse prügimäele või millal kuldnokapuur pehastub sedavõrd , et lindude uus põlvkond ei riski sellesse enam pesa teha ? ... " " Mis ma sellest ikka mõõdan ... Kui see nagunii juhtub . " " See annaks sulle teada , kui kauaks miski sinust siia maailma maha jääb ... " " Kas sina enda puhul mõõdad niiviisi ? Seljuhul sa kindlasti arvutad iga asja puhul välja ka seda , mis on üürikesem ja mis jääb kauemaks ? ... " " Mälestuste jaoks ajatabelit vaevalt on loodud , aga kivvi raiutud teade säilib kindlasti kauem kui arvutikettale kantud tekst ... " " Kindel see küll ei ole . Teate pikaealisus sõltub vahest hoopis enam sellest , kui oluline on teade , et inimsed seda põlvest põlve edasi annaksid ... " " Nad võivad selle teate ka vahepeal unustada ja alles hulk aega hiljem kivvi raiutud teate dešifreerida ... "