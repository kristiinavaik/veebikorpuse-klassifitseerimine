kirjak	ilu_paastke.tasak.ela	Olev Remsu Oi , bljaadj , jälle pohmakas ! Ja mida see kuradi lehm mögiseb ? Tata-lata , õudne tala-lata , küll piinab , niikuinii keerab peas nagu kreisaega , muudkui viiiiiuuhh , viiiiiiuuhh ja viiiiiiiuuhh ! Naise kohus on õlut tuua ja nikku anda , mitte muliseda ! Mis hea eest talle siis käed-jalad ja puts on külge pandud ! " Kaua see kestab , tahan ma teada ! ? Terve kuu saab varsti sinu laaberdamist täis ! " ei jätnud ta järele , hinge sööb seest välja , raisk . " Ei tõuse ! Enne ei tõuse , kui saan õlut ! " raiusin ma vastu , peitsin veel pea teki alla , valgus ülalt pani silmad kipitama . Kindlasti pani Häidi meelega laest tule põlema . " Tsüklid lähevad järjest pikemaks , " sihistas see emane . " Mis see sinu asi üldse on ? Mina elan oma ja sina elad oma elu . Kõik inimesed elavad oma elu ja surevad üksinda , " läksin ma filosoofiliseks , aga see kretiin aru ei saanud . " Kutsun kiirabi , tahad jah ? Nagu eelmine kord ? Jah ? " tänitas ta edasi . " Üks , üks ... " hakkas Häidi vajutama klahve moblal . Ta veel irvitas ! Ma ei taha , et kõik minu üle irvitavad ! Häidi , milline nõme nimi ! Ainult ohmoon võtab oma moblale sinise paneeli . Et oleks küüntega ühte värvi ! Emane meelitab isaseid sinisega ! Kuidas ma sihukese otsa sattusin , ei saa ma aru . " ... kaks . Küll kutsub kaua ! Mis siis , kui sa , vaeseke , enne hinge heidad , kui nemad seal toru võtavad ? Aah ... Tervist ! Alkoholisööst ... Gregor Õunroos ... Õun ja roos , aga kokkukirjutatult ja ilma ja'ta . Jah , just tema ise oma täies aus ja hiilguses ... Kolmkümmend kaheksa aastat ... Korduv , vana asi ... Haigekassa liige ... kõik registreeritud töötud on meil Eesti Vabariigis haigekassa liikmed , selleks meil makse korjataksegi , et inimestel oleks vajaduse korral abi . Mina olen talle abikaasa ... Häidi Õunroos ... " Kas teeskleb või helistab tegelikult ? Teda , litsi , ei tea , vahel ta mängib , vahel teeb tegelikult . Hüppasin üles , oi , kuidas lõikas peakolust läbi , vaatasin – mobla displei ei põlenud , ei olnud mingit helistamist . Jampsis niisama . Tõmbasin Häidi hommikumantli hõlmad raksuga valla , vöö varises põrandale . Ta nahk lõhnas õunashampooni järele , ta oli just vannist tulnud . Ihu õhetas . Tavaliselt leotas ta ennast enne seksi . Ta polnud tükk aega tutti raseerinud , öömustad karvad kingul olid vähemalt viis milli pikad . Millal nad , raisad , nii pikaks kasvasid ? Sama pikad ja sama mustad kui juuksed , ütlesin alati , et sul on saara tupesoeng , nõgine pott peas , muud ei midagi . Ja tegija mis tegija ! Liigutab inimesi ja raha , ise päris plikaohtu . Kurat , ilmub platsi kuskilt Polli-Lillist , tuleb ülikoolist välja cum laude ja surub pealinna enda ees põlvili . Algul mõtlesin ma , et see on pull . Polli-Lilli , see on veel nõmedam nimi kui Häidi ! Aga ei , see Polli-Lilli on päriselt olemas , seal Abja-Paluoja kandis lätlaste lähedal , käisin seal mustlastepesas oma kolmandatel äiadel-ämmadel külas , sõime praetud mune adzhikaga . Ja nende kanad nokkisid tõuke üle piiri Läti Vabariigis . " On head munad ? On jah ? Muidugi on ! Aga sellepärast , et Läti on lõuna pool , ja lõunas on muld alati palju kobedam , vihmaussid on seal vohh ! niisugused , " näitas mu uus äi Tsooga viinerit sööma-jooma lauas , endal jäme kuldkett kaelas ja sõrmed kuldsõrmused täis , ameti poolest kontide , kaltsude ja vanapaberi varuja . " Kaks siga korraga ühes peres , see läheb , " andis dobro Häidi valikule tema ema Stassia , kontide , kaltsude ja vanapaberi koguja abi . " Siga hoiab siga , kuna mõlemad tahavad püherdada poris , aga kult , pimeloom , see küll võib vahel oma oma põrsad ära õgida , sellepärast ema ta laste juurest minema kihutabki . " " Mis rumalat juttu sa ajad , kinomehed lauas ! Hoopis emis tallab põrsad surnuks , kui need tal tissid veriseks kisuvad , " parandas oma naist Tsooga , kes pidas ennast paremaks idamaade horoskoopide tundjaks . Nemad küll püherdasid poris , ma otsisin vargsipilguga , kus toanurgas haisevad neil rahakotid , mis nad on laatadel inimestelt ära tõmmanud . Ma olin õudselt ära armunud endast kaksteist aastat nooremasse iludusse , kes ei varjanudki mu eest oma rohkeid seiklusi . Mind ei pidanud mõtegi , et ta on ka ema ja isa silme all oma peikasid magatanud sealsamas Polli-Lillis . Mida rohkem , seda uhkem , püüdsin ma endasse sisendada mulle võõrast suhtumist oma lähedase partneritesse enne mind . Võibolla just päritolu pärast on Häidi vitukondike nii kõrge ja esileküündiv ? Kui tal on trikoo seljas , siis paistab too kühm kõhu all peaaegu niisama punnis nagu meestel . Sellega ta mu pilku tõmbaski . Esimest korda nägin ma teda jõusaalis , tema keksis taharuumi aeroobikat tantsima . Pringid pepukannikad ja nurgelised puusad , mis sa , hing , veel igatsed ! Mul viskas siis , ja viskab ka nüüd kohe sirgu , kui ma ta hargivahet näen . Sealt on ta nahk tumedam kui mujalt , nii umbes lihapunane . Puts punane nagu loomekered tapamajas konksu otsas , noh . Pragu on tal hästi pikk ja lahti , vaata , et viskab nabani välja . See pragu on kuidagi jõhker ja käsutav , kutsuks nagu ennast tapma . Hüppa , pea ees , sisse , ja oledki uppunud , mull-mull ! Tema juba päästerõngast sulle järele ei viska . Kindlasti on kõigil feministidel just samasugune . Ja ükski feminist ei tule sind päästma , laseb sul rabelda nagu konnal piimas . Ja Häidi titeroosad väikesed mokatsid sinakate veresoonte võrgustikuga lehvivad tal praegugu suure prao vahelt välja , raudselt , et meelitavad , tule , tule ! Ausõna , tahad kohe keelega üle lipatseite tõmmata , maitsta kõiki tupesekreete . Kõhu alt on Häidi pagana ilus , seda peab küll ütlema , kuigi muidu on üks igavene iriseja . Vahest koguni kõige ilusam puts , mida ma näinud olen . Haarasin tal käest , heitsin voodisse , kiskustin ta enda kõrvale . Ja ta ei puigelnud eriti vastugi . Tähendab , ta küürisend selleks , et seksida , kuid alustas psühhoterroriga ! Sihuke on avaliku elu tegelane , kes peab inimestega läbi käima ! " Ei tea , mis nüüd küll saab ? " küsis ta pilkavalt . Rinnad on tal okei , pringid , paraja suurusega , päriselt pihku ei mahu , veidi jääb sõrmede alt välja lainetama . Ei veninud imetamisega soolikaks nagu Eevil . Võtsin ta kikkis ja kõva rinnanibu sõrmede vahele , hakkasin mudima , ta vaatas mind täiesti ükskõiksel pilgul . Mustad silmad korraks isegi muiatasid . Siis märkasin äkki , et olin öösel end pikali visanud mantli ja tagiga . Sügis , noh ! Häidi peaaegu alasti , eest pärani lahti hommikumantlis , mina väljariietes tema kõrval . Voodi , raisk , on seina ääres , pidin end naisest üle veeretama , et põrandale saada ja püsti tõusta . Häidi hopsas sängist välja , just siis , kui ma olin nahktagi maha lasknud ja kaksasin püksirihma lahti . Ja ta veel riivas mind oma rindadega , kui minust mööda vuhises ! " Selle asja peab mees ära teenima , " lõbustas ta ennast minu narrimisega . Jäin ammul sui teda järele vahtima , riist tema suunas veel vinnas , hinges pettumus nagu peksasaanud penil . " Me ei tee seda enne , kui sa arsti juurde lähed , " seadis ta tingimuse . " Ja lapsed on vaja lasteaeda viia . Niipalju sulle sahkat-sahkat , vohh ! " näitas ta rõõmsalt keelt ja kadus lastetubadesse . Naine kaupleb oma kehaga ! Naine seab vitu koduseks komandöriks ! Tõmbasin püksirihma kinni , tõstsin tagi põrandalt ja olin valmis . Tema munes , pani lapsi riidesse , värvis ennast kaua esikus . Kurat , vihale ajab ! Kõige hullemad on niisugused paarikümneminutilised ootamised , neid ei kannata mitte üks raas , tõmba või nöör kohe kaela . " Ma panen auto käima , " ütlesin ma , et endale tegevust leida , ise enda peale tige , et ma pean tema jaoks luba küsima . " Ei pane , " ei kulutanud Häidi minu jaoks just palju sõnu . " Ma sõidan ainult maja ette , mitte kaugemale , " kuulsin end õigustamas . " Sellise peaga ei võta sa roolist kinnigi ! " oli ta sõnade hulga poolest mõnevõrra lahkem . Käsuta oma büroos , aga mitte siin ! Ta võõpab ennast kolm korda - vannitoas , esikus ja viimaks autopeegli ees . Tal on tuhat vidinat , millega nägu pähe teha , nagu ta ütleb . Eesti riik läheb hukka , kui tal jäävad ta niigi ronkmustad ripsmed tushshimata . Aga ta peab need kuidagi läikvale lööma , et siis visata mõnele diplomaadidändile jalustrabav pilk . Ja mida üldse tähendab nägu pähe teha ? Et mask on tema õige olemus ? Et ta ei usalda loodust ja Jumalat , peab neid petmisega kaasa aitama ? Et esivanemate veri lööb välja ja mõnes mõttes käib ta endiselt laatadel ennustamas ja ? Sõitsime garaazhist välja , siis läks Häidi maja valve alla sättima . Ka see võttis tal terve igaviku . Mina seda teha ei saanud , sest minu käed värisesid . Ükskord läksid mul parooli numbrid segi , turvamehed üürgasid jalamaid kohale , pärast veel mingi kõmulehe reporter helistas , et mis juhtus . Saatsin ta pikalt . " Filmirezhissöör Gregor Õunroos ei kinnitanud ega lükanud ümber väidet , et öösel püüdsid röövlid tungida tema majja , " seisis järgmine päev lehes . On idioodid , teevad raha ridadega , kui kass läheb Vändras üle tee , ka see on nende jaoks uudis . Olin autos koos lastega , mootor käis , pea lõhkus , pikapeale hakkas puhurist tulema sooja õhku . Lapsed olid taga , mina ees . Oli väga piinlik . Ega nemad ei olnud süüdi , et ühiskond mind enam ei vajanud . Mida nendega rääkida ? Ühes hüsteeriahoos oli kuulutanud Häidi , et lapsed ei olegi minu omad ! See andis nagu õiguse vaikida , kuigi see oli vale . Lihtsalt löök allapoole vööd , teate ise , mustlaste kombed . " Orav , vaata , issi orav ! " hüüdis Kati seljatagant . " Kus , kus , kus ? " süttis Rain . Oravad on kihvtid , ausõna . Me ei ole kunagi viitsinud puudelt õunu korjata , selle töö on alati ära teinud oravad . Nad elavad vanadel tammedel , mis palistavad mõisateed , mille kaudu me linna sõidame . " Oo , Kaalujälgija ! Tere hommikut , " rõõmustas Kati . Kui teised oravad nosisid kahe käpa vahel ära terve õuna , siis Kaalujälgija näksis viljaliha ainult väljasülitamiseks , ja siis , kui paljas süda alles jäi , urgitses sealt välja seemned , sõi ainult neid . Gurmaan ! Lapsed kutsusid teda ema sõbrannede lemmiktegevuse järgi Kaalujälgijaks , mind teeb see oravapoeg alati kuidagi väga härdaks . Pisar tuleb meeleliigutusest silma kui tema vallatuid ja kavalaid silmi näed , mürtsumees missugune ! Viimaks hakkasime liikuma , tammetõrud purunesid ja krõbisesid rehvide all . Öösel oli olnud veidi tormi , koltunud lehed rippusid okste küljes edasi , tõrud olid aga maha rappunud . Mina seda ei märganud , kui ma olen tsüklis , ei tea ma sedagi , kas parajasti on suvi või talv , ammu veel tuulest rääkida . Merel tegi proovistarte ja grupeerumisi luigeparv , valmistus Egiptimaa tuuriks . Eelmine talv nad ära ei lennanudki , kuid olid kogu aeg evakueerumiseks valmis – nagu pakane krae vahele tikub ja laht jäätub , nii oleksid tiivad plagisenud . Mulle meeldib õudselt nende lindude kluutamine , olen seda müstilist kähinat paaris filmis taustahelina kasutanud . Keegi ei tabanud ära , kus see pärit on , ainult paar ornitoloogi tulid tänama , et ma loodust propageerin . Piirivalvurite ajal oli luikede kluginat alati kuulda , kui öösel vägeva prozhektori helk neile sihiti . Demokraatlikus Eesti Vabariigis on liikumisvabadus ja linnud on rohkem vaid . Ise tahaks siit pimedusest ja masendusest minema , just Egiptimaale , sinna kust arvati pärit olevat gipsy'd . Kell juba üheksa ligidal , kuid ikkagi hämar . Siin kuradi kartulivabariigis ei oska päikegi õigel ajal tõusta . Aga seal käsutaks Päikesejumal-vaarao päeva kiiresti üle püramiidide veerema . Häidi sõitis jõnksutades , kuigi ta ise oli oma juhioskutest vaimustuses . Kaua meie Opel Vectra nii vastu peab ? Järgmise auto võiks ta endale muretseda automaatkäiguvahetajaga , mis ta ilma asjata krigistab , jääb sidurivajutamisega hiljaks nagu kõik naised . Sünge lugu , kui sa tead , et su naine ei kanna alukaid . Ja hoiab rooli alla reisi üsna harki , nõnda et prigu ja mätas uhkelt välja vormuvad . Muidugi erutab , trr , teksapüksi lukk lahti ja sõrmed likku ! Keda ta , lehtsaba , meelitab , kurat ? Ise kaifib jubedalt meeste pilke , lits mis lits . Aga sulle tuleb rääkima , et trussad panevad hargivahe hauduma , eriti pikemalt istudes . Ja kuum ning niiske keskkond minevat kiiresti lehkama , just igatsorti sünteetiliste kangastega tekkivat päris ilge haisuvariant . Teksad on sel lasteemal muidugi supermadala lõikega , ta käib Toompeal tööl palja nabaga ! Kui ta alla kummardab , saaks piiluja ülalt-alla kaadri hämarast pepuvahest kahe solaariumis päevitatud paatja kannika orus , kandilised puusad ülalpood vöökohta niikuinii kogu aeg mehi kiikamas ! Täilik liputaja ! Külma ilmaga ilma püksata , ise nõunik . " Mina ei saa aru , miks mina pean olema see naine , kes endale kogu aeg sõrmega teeb , " ei jätnud Häidi norimist . Ise sa hüppasid alt ära , ja nüüd õiendad kah ! Sinusugune lihtsalt peab teisele närvidele käima , nõnda sa ennast kehtestad . Poliitik ! Naispoliitik ! Hirnu ennast herneks ! Aga mina ei taha kuulda ühtelugu etteheiteid ! Kuskil on taluvuse piir , võta see teatavaks , kurradi rahvavaenlane ! " Emme , näita mulle kaa , mida sa sõrmega teed ! " nõudis Kati . " Tss , sina ei saa millestki aru ! " hoidis teda tagasi Rain . Kati oli neljane , Rain kuuene , ka nemad olid mustade juustega , Häidi veri oli kangem kui minu oma . Lasteaed kuulus varem kolhoosile " Rahva võit " . Rahvas võitis , kolhoos likvideeriti , punaparunid kahmasid endale kogu tehnika . Kombain maksis neile kaks kopikat , traktor poolteist – niisuguse oli nende endi määratud jääkväärtus . Tänaseni sirutuvad üle aiatarade kombainide põhupuisturite luitunud torud , kõik nende õued on masinate roostetavaid keresid täis , ei ole nad põllutehnikat päevagi kasutanud , isegi mitte vanarauaks viinud . Küllap rehkendasid , et kolhoosikord tuleb tagasi , siis müüvad kogu selle krempli kolhoosidele tagasi . Kõik varastavad . Kommunistid varastasid , meie omad virutavad riigi paljaks , nõnda et püksinööpigi järele ei jää , ainult mina , loll , olen aus ja puhas . " Sina jääd siia ! Pole su loppis nägu ja viinahaisu vaja teistele demonstreerida , " käsutas Häidi , kui auto lasteaia ees kinni pidas . Rain vaatas väljudes mulle veel otsa , nagu oleks ta süüdi , et mind armastab . Kati ei julgenud pilkugi tõsta , aga ma sain aru , et ta oleks tahtnud minuga kallistada . Issand Jumal , õnnista teda , tee nii , et tal poleks vaja kunagi sõrmega teha . Ja õnnista Raini Loppis nägu ! Viinahais ! Käigu ta persse , just oma hämarasse urruauku , mida ta igal pool lehvitab , ka lasteaias ja peaministri ees ! Milleks valetada ? Milleks varjata tõde ? Kui nägu on loppis , siis olgu ta loppis , mis siin häbeneda ? Teie seal Toompeal ajate muudkui umbluud , meie , lihtrahvas , ei silmakirjatse , oleme nagu oleme.Võtsin armatuurisahtlist Mynthoni , extra strongi , pistsin suhu . Unustasin vist tõesti hommikul hambad pesemata , tegelikult ei tee ma seda kunagi kui pohm taob peas . On inimesi , kes lihtsalt peavad teistele suskama , et ise domineerida . Viisakas inimene jätaks enda teada , kuid Häidi viskab sulle plaksti vastu nägu . Aga lapsed on ta hästi riidesse pannud , selle pealt ta raha kokku ei hoia . Mõnusad , kollased ja helklevad kombinesoonid , mis särasid hommikuhämaruseski . Lisasid südamesse kuidagi rõõmu ja valgust . Lapsed viivad mind alati heldimusse , eriti , kui nad kaugenevad . Ausõna , ma olen hirmus sentimentaalne tüüp , võttis kohe tihkuma , pühkisin jällegi talvetagi varrukaga silmanurgast pisara , karenahk kratsis laugu , soolane silmavesi kipitas põsel . Ja tema tuleb ütlema , et need ei ole minu lapsed ! Panin raadio käima , kuulasin kella üheksasi uudiseid . Sellele Riigikogule paneksin ma jalaga kõva matsu , kaua see nõme punt eputab seal künka otsas ? Ikka esimene teade nendest , raiskadest . Ja nad on kogu värgi nii kavalalt seadnud , et lahti neist juba ei saa . Võimu end käes püsimist nimetavad nad seaduslikkuseks ja demokraatiaks . Kui mina olen pukis , siis on asi legitiimne , kui mind minema aetakse , siis on kurjategijad mängus . Lauristin tahtis Toompead võtta nagu Lenin Talvepaleed , jagu ründab Patkuli treppidest , jagu Falki teelt , jagu Pikka ja Lühikest jalga mööda . Õige mees , ega teist võimalust neist täikraedest lahti saada ei olegi . Äh , hakkaks punabrigaadlaseks , teeks veidi terrorit ! ? Aga ise kuuluks nende peenete sulidega ühte kampa küll . Rahakotti tassi puuga seljas , kui palgapäeval Toompealt alla tuled . Ja kui sind ühtelugu telekas näidatakse , see viib musta meeleheite minema , ausõna , viib , proovige ise järele . " Jätkame välisuudistega , " kuuldus raadiost . Meie naisdiktoritel on kuidagi munajoodiku hääl , mina ei ole neid kunagi tektsilugejatena kasutada saanud . Ärge jätke mind ilma sõjata , ma palun ! Pistate püssi esimeses vaatuses seinale , pärast sõlmite rahu . Röövite inimeselt elamuse , mille ise olete talle lubanud . Dramaturgia on paigast ära , pingegradatsioon lonkab . Pakute madinat , pärast näitate trääsa , tutkit sulle , matsipoeg , mine viska viina edasi . Ründa , Osama , ründa , mina tahan telekast näha lendavaid rakette , ninas kaamera , mis filmib kuni plahvatuseni . Mine tshetsheenidele appi , muidu sureb maailm igavuse kätte ära , telekompaniid ei saa reklaamirahasid . Pange üheskoos venelastele vastu tatti ! Ja jänkidele kah , mis nad muudkui laiutavad , veavad kogu maailma hamburgisitta täis . Kultuurisõnumite ajaks keerasin kohe teisele jaamale . Kurat , igast tatikast , kes esimest korda kaamerale ligi pääseb , mölisetaksepikalt ja laialt juttu , minu tegemised ümbritsetakse vaikimise vandenõuga . See on lihtsalt kisendav ülekohus , ei muu . Lehtest kah loen ma ainult sporti ja poliitikat , kuna need asjad mind ei puuduta . Veerpalu ja Nool on maksimum , presidendi ja ministrite üle saab kõvasti irvitada , aga kultuuritegijad ajavad mu lihtsalt marru . Noh , Eri Klasi ja Neeme Järvi kuulsuse seedin ma kuidagi ära , sest klassikaline muusika ei lähe mulle korda . Las meil olla ühe ilusad ikoonid , mis minul saab nende vastu olla ? Nad ongi valitud just sellepärast , et nende tegemise kedagi ei riiva . Kunstnikud on mu sõbrad , käin alati nende näituste avamisel , sest ise pole ma kunagi tahtnud pintslit pihku võtta . Las kirjatsurad kirjutavad , blue monday ajal , kui päkapikk kirkaga raiub kõrvanahka seestpoolt , ma isegi vaatan , mida nad teinud on . Häidi tassib nende raamatuid koju , mis nad siis niisama vedelevad . Ent nagu ma näen kuskil lugu kinost , nii lööb seest põlema . Ise nad midagi ei tea , aga muudkui õiendavad . Reportaazhid võtteplatsidelt - täielik idiootsus ! Filmist on vaja rääkida , mitte filmijatest ! Saamamehed loovad endale mainet , et seejärel saaki jagada . Mingid kohapeal plõksutama õpetatud kördihabemed räuskavad lehtedes ja ajakirjades , kiidavad üksteist taevani , endal ekraanil tehniline praak , pilt fookusest väljas , kaadrikompa puhas null . Mina käisin ikka Moskva kinokoolis , seepärast ongi mind kõrvale lükatud . Sattusin muusikajaamale , sealt pritsis selget seaniitmist . Oksele ajab . Pole veel neljakümnegi , kuid pooltesse kohvikutesse ei saa minna just tülgastava tümpsu pärast . Isegi kaubamajad peletavad ostjaid eemale lärmaka pannitagumisega , mida nende kõlarid tervele saalile lasevad . Topi sõrmed kõrva , aga millega sa siis kaupa riiulilt võtad ? Kus siin kapitalism on ? Kapitalist püüab sulle just oma träni pähe määrida . Pole siin mingit kapitalismi , ainult üks mudamaadlus ja teistele ärapanemine . Jälle kohmitses ta kaua ! Ehk jäi veel mõne sõbrannaga lobisema , endal patareid paljad ? Jah , püksata kõlbab lasteaeda minna , aga kui sa oled eelmine päev pisut võtnud , siis ära näita nägu , teed margi täis ! Et kellest on esilugu viimases " Kroonikas " , ja et kindlasti maksis kõvasti , et kaanele pääseda . Mõni teeb end kohe homoks , et tähelepanu pälvida . Ja tatalata , pool tundi on kulunud , kuigi mees ootab autos ja peaminister kantseleis . Pooled hommikud kammib Häidi internetis , ega tema nimi või pilt juhuslikult pole mõne väljaande seltskonnarubriiki sattunud , ta vuhvatab ju ühtelugu vastuvõttudel , kus paparatsode aparaadid välguvad . Mina temaga enam koos ei käi , ma ei saa ühte juttu rääkida ja kuulata kahte kordagi , ammu siis igal õhtul muudkui nagu grammafonilt . Viimane kord kui ma temaga kaasas olin , leierdas ta meie Kaalujälgijast nõnda et mul hakkasid kõrvad sitavett jooksma , jutustas praktiliselt kõigile , kes seal lookas toidulaua ümber tilbendasid , frakid ja õhtukleidid seljas , valged kindad käes , sampapokaalid sõrmede vahel , nägu võltsi naeru täis . Ja ta on veel minu peale pahane , kuna meie perekonnanimi algab Õ-ga , mida pooled otsingumootorid ei tunnusta . The search item was not found . Ja ta peab uuesti proovima Ounroos'i , Oenroos'i ja Öunroos'i , isegi neid taani ja norra ringikesi , millele diagonaalkriips nagu mõõk vapile on peale pandud . " Kasvataja Reet ütles , et Rain kakleb kogu aeg ... " teatas Häidi end rooli taha sättides , põlvi harki seades . " See on tal sinust , sina oled agressiivne ja võimunäljas , " ütlesin ma seda , mida mõtlesin . " Niisugune on sinu arvamus . Ära pane pahaks , ma ei jaga seda , " võttis ta suhu mingi kohutavalt ülbe Toompea-slängi . Jõudsime Tabasallu , suur pood oli juba lahti , inimesed trügisid robinal sisse . " Kui peaks õige kinni , " panin ma ette , ise märkasin , et mu hääletooni oli tekkinud manguv noot . Varsti panevad nad kogu rahva endalt äraelamist nuruma . Oi , kuidas ma vihkasin ennast selle lunimise pärast . " Teeme nii , et täna jääb peaparandus ära , " lausus ta äkki lahkemal , veidi koguni paluval toonil . Iseenesest mõista ei olnud Häidi mingi riiakas ja räuskav mustlasfuuria , kes sul silmad peast kratsib kui hing täis kargab . Elu Tartus ja Toompeal oli talle õpetanud konfliktide vältimise kunstigi . Ega ta muidu oleks raketina üles tuisanud , ikka kavaluse ja järjekindlusega . Kaks sünnituspuhkustki ei ole kärpinud ta tiibu . Pöörasime suurele maanteele . Tee oli juba veidike vabam , kõrgbürokraatide riigiautode hordid Laulasmaalt olid juba linnas , suurettevõtjate limusiinid olid oma büroode ette jõudnud veelgi varem . Ausõna , ma paneks neile kõigila jalaga munadesse . Tohutult ängistav on olla kahekesi ühes ruumis inimesega , kes sind põlgab . Hea vähemalt , et see ruum liigub , kuigi pilkuväärivat leidub siin tee ääres minimaalselt . Mammonakorjajatele kopsitakse kokku osmikuid , nemad ei saa teisiti , kui peab lagi pea kohal olema . Mina lähen , kaks kätt taskus , üle välja , vilistan kõige peale , mis mul on . Kahele naisele jätsin ma korterid , lapsed ja raamatud , te mõtlete , et mul kahju on ? Sittagi ! Ma võin kogu selle nodi teiegi krae vahele toppida , kui te saama peal olete ! Mina pean end tuulutama , taskud tühjaks kraamima . Ma ei saa elada , kui ma pean kogu aeg ühes ja samas kohas viibima , ühte- ja sedasama ilmetust vahtima . Ühtisid ja samasid lõustasid vahtima . Mina tahan vaheldust ja kirevust . Ma ei taha Harjumaad ja Tallinna . Ma tahan Tahiitit ja Polüneesiat . Ma ei taha tumedaid pilvi , mis sulle kuklasse sõidavad . Ma ei taha kõketavaid luiki peakalda all . Ma tahan korallriffe , merealbatrosse , kes toidu jahil tiiru ümber maamuna teevad , ma tahan Lõunaristi öises kõrges taevas , ma tahan lendavaid kalu , tulesilm sabas miilamas . Ma ei taha tuska , ma tahan helgust ja heameelt , lusti ja laia naeru . Ma ei taha vihata , ma tahan armastada . Kas siis tõesti ei või keegi mind veidike soojema pilguga vaadata , ma ei ole ju kõigile risuks kaelas ? Panin silmad kinni , et reaalsus ei segaks . Hakkasin jälle ette valmistama oma kõnet Oscari kättesaamisel Los Angelese filmiakadeemia galashõul . " Mu leedid ja dzentelmenid ! Kallid kolleegid ! Ma tulen väikesest ja pimedast vabariigist nimega Estonia . Mõnel pool kutsutakse seda ka Estlandiks , kas olete juhtunud kuulma ? Täna viin ma oma ulguvate huntide ja müttavate karudega riigi kahe miljardi televaataja ette , kuid ärge arvake , et mind tänatakse . Ei , kus sa sellega ! Kõik õelutsevad meil usinalt edasi , kõik mõtlevad , kuidas punuda mingi mustav intriig , et minult see kuju ära võtta ... " Edasi hüppas mõte selle peale , kuidas ma oma Oscariga koju tulen . Lennujaamas ei anna ma mingit intervjuud . Ma ei tee pistmist ei valitsuse , ei kultuuriministeerimi ega filmibürokraatiaga , kõige vähem Kultuurkapitaliga . Las nad siis meenutavad , kuidas nad minult kohtuga avanssi tagasi nõudsid , kui mul film tervislikelt põhjustel pooleli jäi . Aga ma teen tiiru peale kõigile koolidele ja raamatukogudele , ma suhtlen oma rahvaga otse , ma jagan lihtsate inimestega suurima au , mille mu sünnimaa on kunagi teeninud . Ma ei lase Toompea-tsuradel enda paistel hääli jahtida , ma kihutan nad endast eemale . Ei , ega ma oma ajusid ikka nii segi kah pole joonud , et ma ei mõistaks , tegemist on puhta illusiooniga . Aga niisugused mõtted aitavad rusutusest vabaneda , õhulossid maandavad pingeid , mõte Los Angelesele on otsekui päikesekiir keset masendust . Lootus muserdab ängistust . Kui mu silmad oleksid lahti , siis nooliksin ma õnnearvu vastutulevate autode esinumbritelt . Nüüd on mul see <arv> , paistab , et varsti läheb vahetusse . Häidi on sündinud <arv>.septembril , ma olen oma fortuunaks ikka valinud kas prutade või naiste sünnikuupäevi . Ses mõttes olen ma neile truu , kuigi muidu mitte . Ma saan ju mõistusega aru , et <arv> ei tähenda mitte sittagi , kuid ikkagi läheb süda väheke soojaks , kui ma kuskil seda numbrit näen . Ma hellitan end teadlikult võltsi puujamalaga , et pisutki rusutusekrambi haardest lahti saada . Jah , nii see oli , et seitse aastat tagasi haarasin ma Häidist kinni kui õlekõrrest , kes mu tahtejõuetusemülkast välja tiriks . Mu teine abielu oli lõhki jooksnud ja mulle poldud ikka filmide eest antud ainukestki auhinda . Ma olin siis kolmekümne ühene , mõned pidasid mind ikkagi veel nooreks ja andekaks rezhissööriks , kelle ajad seisavad veel ees . Ma panin käed kokku , tõstsin need Oleviste kiriku torni poole ja röökisin valusas enesehaletsushoos apostel Pauluse sõnu : " Mu Jumal , mu Jumal , miks ma teen kogu aeg seda , mida ma ei taha teha , ja miks ma ei tee kunagi seda , mida ma tahan teha ? " Ma tegin parajasti ühe prostituudi portreed , produtsent oli igaltpoolt välismaa fondidest kõva raha kokku ajanud , me pidime näitama kulutusi . Siis tuli mul meelde , et mõni kuu tagasi oli meie stuudiosse tulnud kiri ülikooli sotsiaalteaduste osakonnast , et ega te ei taha praktikandiks ajakirjandustudengit . Helistasin Tartusse , teatasin , et mul oleks pakkuda üheks filmiks rezhissööri assistendi koht , sealt küsiti vastu , kas ma vajan noormeest või neidu ? Vajan ... Kuidas sa ütled , et loomulikult vajad neidu , ega sa mingi pede ei ole . " Ma ei tee eelistusi , ma toetan naise ja mahe üheõiguslust , " silmakirjatsesin ma soolise demokraatiaga . " On keda suitsu ja õlle järele saata , " põhjendasin ma produtsendile . Juba järgmisel hommikul oli Häidi kõpsti rõõmsalt platsis , pool kõhtu paljas , päevitus ja nahatoon okei . Varem olin ma tahtnud teha kerget sliipi lõbunaise Valentinaga , kes , näost valge nagu lubjapintsel , hirmsasti kaamera ees värises , erutusest suu vett täis , ei suutnud öelda mitte ühtegi korralikku lauset . Mulle aga lõi sisse kohutav himu , ma kohe pidin ta ära proovima , mis sest et naine oli end õudselt tühjaks lüpsnud , nägi kahekümnekaheselt välja nagu neljakümnenen või pealegi . Noh , kollektsiooni pärast . Ma ütlesin endale , et vahekorda läheb mulle vaja filmi õnnestumiseks . Kes siis ei teaks , et nii Bergman , Mihhalkov kui kari teisi , kõik nad suksutavad oma näitlejaid , et kunst välja tuleks . Siis pääsevad Valentinalgi keelepaelad lahti , ta on mul kohe käpas , nägu ja miimika selge , siis on teada , mida talt võtta saab . Kas HIV tungib ka läbi topeltpreservatiivi ? Ent Häidi ilmudes püsis mu pilk ainiti plika paljal nabal , õigemini , seal allpool , ma tahtsin näha , kas tutt vilksatab või mitte . Mul on ikka rezhissööri silmad , ma näen objekte kaadritena . Kui praegu on kõigil plikadel piht paljas , siis Häidi oli üks esimesi , kes oli sellest moest kinni haaranud . Mu tollasel ametlikul naisel Eevil oli õudselt inetu naba , nagu mingi vana sõlmes soolikas , pöidlaga vastu kõhtu litsutud ja knopkaga kinni torgatud . Aga Häidil oli too kõhu keskpunkt noor ja lõbus , kuigi sugugi mitte pisike , vaid paras platakas . Naba meenutas suure kassi käppa , oli armas ja roosakas , ma ei tulnud selle pealegi , et padjakühmukeste all on peidus küüned , millega võib silmad peast kratsida . Ja et suur kass on tegelikult mustaverd ilves . Õlletoomise asemel sai Häidi esimeseks ülesandeks teha prostituudi suu lahti . Ta kutsus Valentina ühte soomlasi täis tänavakohvikusse , võitis usalduse ja panigi teise rääkima . Noh , mustlased oskavad end külge kleepida . Meie operaator Eeduga tulime kohale hiljem . " Te olete esimesed inimesed , kes julgevad minuga avalikus kohas koos olla , " tunnistas Valentina . Tellisin kõigile jäätist . Kui keegi on südamepuistamisega alustanud , ei see oma lugu pooleli jäta , ehkki meie lisandumine alul veidi häiris Valentinat . Operaator Eedu ei maganud seekord algust maha , pani pisikese digikaamera salaja käima . Pildis ei olnud küsimust , pildi teeb tilluke digi korraliku , ainult et tal on õudselt töntsi kuulmisega mikrofon . Mõnikord on jutule päris kurt , salvestab ainult tuulesahina ja mööduvate autode müra . Ja tegelikult kaameramikrofoniga ei tehta õiget filmi , helimees oma vidinatega peab kohal olema ! Aga mis mul üle jäi ? Valetasin Valentinale , et sjomki pokaa ne idut ja sain linti tõeliselt otsekohese ülestunnistuse . Olin kindel , et siit kukub mõni auhind . Prostituut jutustas meile vene keeles totaalse avameelsusega , kuidas kunded teda mõnitavad ja peksavad , kuidas ilma kummita on viiskümmend krooni kallim , kuidas kupeldajamoor teda nöörib ja raha üksnes leiva ja kosmeetika jaoks annab , kuidas ta pika mentsiperioodi pärast sõimata saab , aga just nende nelja-viie päeva jooksul kodus Narvas ära käib , oma sõbranna pool kasvavale tütrele toidukraami ja muud padajanni viib . Ausõna , kogu ta töö oli puhas orjus , ei mingit oma himude rahuldamist . Häidigi ei tabanud , et võte käib , digikaamerat annab ilusti hõlma alla peita . Häidi esitas talle loomuliku häälega asjalikke küsimusi , just niisugusi , mis talle endale huvi pakkusid . Aga selliseid ongi tarvis ! " Tahad sa , Valja , et su tütar valib sama ameti ? " uuris Häidi nagu sõbranna . " Seda ei juhtu , seda ei juhtu iialgi , " kinnitas Valentina , pisarad silmas , ja Eedu sai suure plaani ripsmetushinirest ninaküljel . Päeva keeras tuksi kohviku peremees , kes tuli raha välja pressima pärast seda , kui kelner oli talle ette kandnud , et kõige kaugemas lauas toimub midagi kahtlast . " Te kasutate minu pinda kommertslikel eesmärkidel , te peate selle eest maksma , " nõudis too ahnekottist kõrtsmik , ehmatas kõigepealt ära Häidi ja Valentina . " Mis kommertslikel eesmärkidel ! Me võitleme prostitutsiooni vastu , me võitleme Eesti Vabariigi puhta nime eest ja ei saa sellest kopikatki tulu ! " kuulutasin ma tollele sommidenöörijale pooltõtt , nõnda et Valentina ei kuulnud . Kõigile maksa ! Isegi linnavalitsus nõuab linnas filmimise eest raha . Kas nemad ladusid keskaegsetel majadel kivid müüri ? Kas nemad sillutasid tänavad ? Ei , nemad on sättinud ennast ainult rahakorjaja positsiooni ja rautavad ägedalt , tahavad pigistada iga inimese rahakotti , kes juhuslikult mööda läheb . Prostitutsiooni vastu võitlemisest ei olnud too küüned enda poole kõveras kohvikupidaja sugugi huvitatud , mine tea , mis tal endal seal tagaruumides peitus . Vahetasime kohta , meil ei olnudmingit põhjust skandaali üles puhuda , meil ei olnud filmimiseluba linnavalitsusestki . Järgmises kohvikus näitasin ma kaameraekraanilt Häidile ja Valentinale , mis me olime teinud . Eedu pidas pika loengu oma lemmikteemal valgusest ja varjust , sellest , kuidas lauanurk kompa paika paneb ja kaadri kaheks jagab.Mind veidi riivas , et Häidi asus kohe meid kaitsma . Ta oleks pidanud olema ikka Valentina poolt , aga tema hüppas meie paati , otsekui reetis sõbranna . Ja ta rääkis Valentinale augu pähe , veenmisoskust on tal nii et tapab , Valentina oli veel uhkegi , et pääseb filmi . " Narvas vaatavad kõik Moksvat ja Peterburi , ärge seal näidake , " palus Valentina . Seda oli kerge lubada , sest iialgi ei ole kellelgi õnnestunud midagi mõnele Vene kanalitele midagi pähe määrida . Tänu Häidile hakkas Valentina meid usaldama , ühel hommikul näitas ta meilesinjakke oma õlgadel ja rindadel . Üürisin Viru hotellis toa , Valentina supsas vanni , ajasime vee shampooniga kobrutama , valge vaht markeeris tumedad vorbid eriti võimsaks ja ekraanipäraseks , mind panid need kaasa tundma , ega ma nii suur küünik ei olegi , kui ma lasen endast välja paista . Valentina lubas ennast ka alasti filmida . Mättapealse oli ta püganud endal püstjaks kriipsuks , tegin ära tema keha detailse erootilise läbiuuringu , ilma selleta poleks film see , mis ta pidi olema . Seejärel Valentina kuivatas ennast , kaamera jälgis , kuidas ta nahk õhetas , kuidas muutus ta nahatooni värvus , siis palusin tal seada ennast väga seksikasse poosi – selili silda . Ja ta paindus , ja ta sai hakkama ! Ta mokad avanesid otsekui havi käsul , ta tups oli lahti , valgus ja vari , reljeefsed kühmud , kondinurgad ja kumerused , pikk ja kutsuv pragu , avarad lipatsid , usun , et võlusin juba kortsus ja kurdudest noorelt vananud naisekehast välja kõik efektse ja iseloomuliku . Tegutsesin ninapidi-näppupidi Valentina kõige intiimsemas piirkonnas , ometi ei teinud ma mingeid kompamisi või silumisi , kartsin AIDSi . Just Häidi tuli idee peale panna ta sirvima seltskonnaajakirju , lasime tal näidata prominente , kes on olnud tema klientideks . Ta tundis ära peksja ! See oli kuulus riigikogulane Z , varem kommunist , siis pastor , nüüd varas , kes posu laevu oma tasku pistis . See oli minu kättemaks riigiisadele . Juba järmine päev leppisime me kokku kohtumise Z-ga samas kohvikus , kust meid oli välja löödud . Küsisin peremehelt luba filmimiseks . " See teeb teie kohvikule ainult reklaami , kui rahvas näeb telekast , et härra Z armastab siin käia , " rääkisin ma talle ja see suli oli kohe nõus ! Neid on maru kerge vahele võtta , kui neile pakkuda võimalust oma tengelpunga kasvatada , sihukesed lähevad kohe oma ahnuse õnge . Z istus samal toolil , kus paar päeva tagasi Valentina , sõi sama jäätist . Ka ilm on samasugune , paistis , et isegi pilved taevas samal kohal . " Parlamendi liige keset suurt suve Tallinnas ! Ei puhkagi kuskil Floridas või Sri Lankas , " alustas Häidi intervjuud , ja muidugi kukkus Z jahvatama , kui palju on tal tööd enne Euroopa Liitu astumist , et kogu seadustik ilusti harmoniseeritud saaks . " Praegu on käsil metsanduspeatükk , mis on meile eriti oluline , sest kui Lääne-Euroopas on kõik metsad maha raiutud , siis meil neid , Jumalale tänu jätkub , " ajas oma tavalist poliitikumöga Z. " Veel on kuulda kavatsusest legaliseerida Eesti Vabariigis prostitutsioon , " seadis Häidi lõksu . " See on üks väheseid kuuldusi , mis tõele vastab . Valmistame tõepoolest koos rühma Tartu Ülikooli õigusteadlastega ette vastavat seaduseelnõu . Loogika on siin lihtne . Nõudmise-pakkumise vahekord töötab raudselt nagu loodusseadus , me toome varimajanduse nähtavale , lisame riigieelarvesse kopsaka summa maksuraha , ja muudame ühtaegu bordellid turvaliseks nii teenindajatele kui klientidele . Seksitöötajate tervise eest hakkab hoolitsema haigekassa , riik maksab neile pensioni , kui neil tuleb aeg puhata , " valgustas Z oma töid ja tegemisi , uskumatult ohmu ja edev nagu ta oli . Ta muudkui kühveldas suhu jäätist , viimane õgard sihuke . Valentina oli limpsinud vaguralt ja viisakalt , magusast mõnu tundes , Z laskis aplalt lusikal edasi-tagasi käia , nagu rahva vara kallal olles , vaata , et lööb eelarve oma buliimiaga lõhki – sel hetkel leidsin filmile pealkirja " Poliitik ja prostituut " . " Kui palju jõhkrust tuleb ette bordellides , millest informatsioon ei jõua kunagi politseisse , " ei tahtnud Z kuidagi lõpetada enesekiitmist . Siis lükkas Häidi kiire liigutusega oma päikeseprillid silmilt pealaele , ilma tumedate okulaarideta oli ta kuidagi äkiline ja arvestav , isegi võimukas . Häidi ootamatu , külm pilk pani viimaks ometi Z suukinni . Häidi pööras ümber fotopaki , mis oli kogu vestluse aja laual seisnud . Esimesel pildil oli Valentina õlgadeni portree , võis arvata , et õlad on paljad . Võtsime kahe kaameraga – mina digiga fotosid laual , Eedu Betacamiga Z nägu . Häidi näitas järgmist pilti . Rangluu all oli neiul sinakas vorp . " Siin on meil prostituut , jätame ta nime konfidentsiaalselt enda teada , kes väidab , et teda on peksnud klient . Missugused konstitutsioonilised õigused on sellel seksitöötajal praegu kehtiva vana ja siis varsti tuleva uue seaduse järgi ? " küsis Häidi süütult-asjalikult nagu lapsajakirjanikule paslik . " Praegu ei kehtigi meil mingit prostitutsiooniseadust , ent inimene , kelle kallal on kasutatud vägivalda , peab nii täna kui tulevikus pöörduma kohe politseisse , " andis Z hea soovituse . Häidi näitas uusi fotosid . " Ei , ma heameelega ei vaataks neid rohkem , muidu mõned inimesed seostavad mind veel pornohuviga . Te teate ju , et Riigikogu liikmed peavad olema valvsad , leidub pahatahtlikke ajakirjanikke , kes oma leiba teenivad meie nime määrimisega , " muigas Z. Ma ei saanudki enam aru , kas ta oli väga kaval või väga naiivne . " See neiu , kes on siin pildil , väidab , et need sinised plekid olete löönud talle teie , härra Riigikogu liige Z , " tõmbas Häidi silmuse naksti kinni . " Mis te nüüd , kena inimene , te arvate minust liiga palju , " naeratas Z , ei karanud püsti , ei ajanud lauda uppi , ei tormanud neiule rusikatega kallale , ei pistnud röökima , ei rebinud pilte puruks , nagu ma olin stsenaariumisse kirjutanud . " Kindlasti ei vasta selle tubli neiu väited tõele , kindlasti ei ole ma seda inimest elus kohanud . On teil veel küsimusi ? " lubas ta lahkelt usutelu jätkata . Õhtul vaatasime kogu pundiga suurelt ekraanilt Z silmi – ausõna , kumbki pupill ei värahtanud , vereniit silmavalges ei tuksatanud . Tal olid ausa inimese ausad silmad . Ja Valentinal samuti . Hõõrusin heameelest peopesi kokku . Tõeline dramaturgia ! Kahe võrdse konflikt ! " Kas te oleksite valmis selle tubli neiuga kohtuma ? " ei olnud Häidi suu sugugi suu peale kukkunud . Ja ta rõhutas tubli just nii nagu vaja – ironiseeris Z irooniat . " Tõeline riugas ! Te tahate mind bordellis filmida , et mu vaenlastele suure raha eest mind kompromiteeriv materjal maha müüa ? No , kuulge , preili Truugova , igal asjal on oma piirid . Ma ei kuulu küll nende inimeste hulka , kes neurootiliselt oma maine eest hoolitseks , kuid nii lihtsa provokatsiooniõnge ma ka ei lähe , " muheles see püüdmatu lurjus Z. No , mis sa kostad ! Vohh , niisugused on pukis ! Kui sa niisugune ei ole , siis ära Riigikokku parem trügi . Kohtumine sai siiski teoks , pealegi veel samas kohvikus , sama laua taga . Nii jäigi – Valentina kinnitas , et aru kaotanud nüpeldaja oliZ , riigikogulane ise eitas juhtumit , ikka muigelsui . Kui monteerimiseks läks , olin kahevahel . Ma teadsin väga hästi , kuidas Z tolaks ja naerualuseks teha - kui ma jätan kõik ilusti fifty-fufty , usub rahvas prostituuti , mitte poliitikut . Ma pidin tasakaalu kallutama , näitama Z ladusat enesekindlust pikemalt ja veenvamalt kui Valentina malbet enesekindlust . Ja Z ilmus veel , nägu laia naeru täis , presentatsioonile Kinomajja , kuhu Valentina ei tulnud , tänas mind kolme telejaama kaamera ees , et ma olen õiguse majja toonud , vabastanud tema laimust.Edev amööb selline , tema juba ei jäta kasutamata võimalust endale promo teha ! Kedagi polnud ma vabastanud ! Jätsin lihtsalt lahenduse õhku rippuma , kuna ma ise ei aimanud , kellel on õigus ja kes jampsib . Südametunnistus , noh . Ega rezhissöör ikka ei või niisama tühja lahmida , peab kuulama sisehäält . Aga intuitsioon laiutas käsi , olin juba liiga palju pead ja mõistust murdnud , tõde ei suutnud end ilmutada poolt- ja vastuargumentide lademete alt . Järgmine päev olidki lehed pikalt juttu ja pilte täis , mõõtsime koos Häidiga nende tooni ja kangust . Filmist väärtustest ei rääkinud muidugi keegi , Z oli varjutanud isegi Valentina . Libe kala Z oli tõusnud kõmutajate silmis peategelaseks , ta oli suutnud kogu mängu keerata enesereklaamiks . Vohh , on peen kaabakas ? On ! Igalt poolt lõikab tulu , alati kehtestab ennast , surub oma ego peale . Tema nime nimetati esitlusele järgnenud nädala jooksul kolmes päeva- ja kolmes nädalalehes kokku <arv> korda , minu oma <arv> korda , tema pilt näidati <arv> , minu oma <arv> korda . Ja järgmistel valimistel saigi see mölakas <arv> häält ning lipsas uuesti Riigikokku tähtsa näoga lolli mängima . Tigedus minus kahetses , professionaalsus tunnistas paratamatust . Siis , kui me Rahvusraamatukogus ajalehti luubiga uurisime , mõõtsin kõrvalt Häididki - jalad neli , näolapp neli pluss , keha viis miinus , kokkuvõttes komsii-komsaa , lõpetasin ma neutraalse eemalseisja takseerimise . Kuid siin oli lisaks veel üks eriline nüanss . Mul polnud elu sees veel olnud süsimusta tutti , ma pidin ta saama . Me olime neli kuud päevast päeva kõrvuti rabanud , meie vahel ei olnud midagi juhtunud . Operaatorid ja helimehed olid vaheldunud , assistant oli jäänud samaks . Ega ta hakka mind impotendiks pidama ? Häidi vöökoht asus puusadest madalamal , ülalt alla andis pükstesse sisse vahtida palju kulub , mitu korda olin ma märganud ta tintjaid häbemekarvu . Mul kohe kihvatas . Ta oli Valentinast neli aastat vanem , kuid nägi välja temast kümmekond aastat nooremana , minust oli Häidi kaksteist aastat noorem . Temas oli jõudu ja pealehakkamist , ta sai suhtlemisest nagu mingi erilise kaifi , tema lennukad zhestid ja naerul nägu sulatasid talitsetumagi vestluspartneri vastupanu . Ta oli elav ja energiline , tema mustad juudisilmad välkusid lustakalt . " Tule mulle järgmise filmi peale kah . Ja mitte enam assistendiks , vaid administraatoriks , " tegin talle ettepaneku . Ja ta ütles ära ! Kuid hakkas minu armukeseks . Oma üliõpilasseltsi kaudu nihverdas ta ennast suurte ninade tõlgiks , niisugused Z-sugused tegelased ei oska ju mitte ühtegi võõrkeelt peale vene . Ja ta oli pagana hea armuke , üks paremaid , kes mul on olnud . Ainult et ma polnud sugugi kindel , et mina olen tal ainus . " Sina ju kah teed seda oma naisega , " ei salanud ta teisi suhteid . " See on teine asi ! Eevi on ikkagi mu ametlik abikaasa ! " tõrjusin ma tema põhjendusi . " Ei ole teine asi . See on sama asi , " ei andnud ta alla . Valentinaga sai ta sõbrannaks , ja ausõna , ta ei teeselnud heatahtlikkust . Ta rääkis ka selja taga Valentinast sooje sõnu , siunas mehi , Valentina kundesid . " Poleks uskunudki , milliseid pärdikuid leidub , " imestas ta elu üle . Ta muretses õnnetule neiule Kreenholmi kudumisvabrikusse töökoha koos väljaõppega . Ta äratas usaldust ühtmoodi prostituudis ja peaministriski , kelle nõunikuks ta ennast mõne aastaga vingerdas . Noorte diktatuur , kännuämblikud tõmmaku uttu . Ja ta käis nende mõlemaga kohvi joomas . " Igaüks peab oma saatust kandma . Loll olin , et ma sinu otsa komistasin , " ohkas Häidi , kui pööras Wismari haigla ette sahiseva kaarega . Mis teha , kinol ja telekal on maagiline tõmme , filmilint on otsekui liimipaber , kuhu jalgupidi kleepub igasugu kärbseid . Niikuinii oli tal Tallinna tulles kohe plaanis endale mees hankida , kelle abil kõrgemasse seltskonda purjetada . Mida ta sellega mõtles – saatust kandma ? Ehk arvas ta , et oleks võinud hoopis peaministri abielu lõhki ajada ning riigi teise leedina rõõmsalt klantsajakirjade kaantel ringi lehvida ? Ja mida kõrgemale ta tüüris , seda sügavamasse masendusse langesin mina . Tee trepist üles oli meile mõlemale tuttav . " Jälle teie , kuulus rezhissöör ? " teretas mind doktor Haavikmaa t oma kabinetise liiga omapoisilikult . Tundus , et Häidi oli juba jõudnud tema juures telefoni teel aja kinni panna . " Jälle mina , läbikukkunud kinoshnik , " vastasin mina . " Ma jätan teid , mehed , omavahele , kindlasti saate ilma minuta paremini hakkama , " suutis Häidi olla heatujuline , poetas arstikabineti kirjutuslauale kaks helkivat jakobsoni . " Meil algab seal üks komisjon , me teeme seal loomeinimeste seadust , " andis taaru oma päevaplaanist . " Hakkad sina kah suurt pensioni saama , " pani ta mulle käe õlale , nagu valitseksid meie peres kõige soojemad suhted . Tänan sind , et jätsid võõra inimese kuuldes ütlemata – siis ei pea ma sind elu lõpuni ülal pidama . Riigiametnikul eelkõige erahuvid ! Seal tähendas Toompead . Seal pidas ta enda arvates alturistlikku sõda Eesti riigi ülesehitamise nimel , ja sai Euroopast kiita . Häidi võttis loomulikult seda , et Eesti riigi ülesehitamine tähendas raha oma taskusse kühveldamist . Noored on ennekõike egoistid , kiskjad , kes lihatükki saagist ainult enese poole kisuvad . " Loomainimese seadust , " torkasin mina . " Inimlooma seadust , " haakus doktor Haavikmaa . " Millal ma talle järele tulen ? " pöördus Häidi arsti . Mind see riivas – ta oli minust ikkagi tunduvalt noorem , ega ma olnud tal mõni rihma otsas koer , kellega ta jalutamas käib . Häidi aga nautis olukorda , kus ta peremees oli . " Homseks saame ehk hakkama , " sõnas arst prille valge kitli rinnataskust võttes . " Kuid mine tea , ehk läheb kauemgi . " " Helistame siis , " leppis Häidi asjalikult kokku . " Ma helistan teile , proua Õunroos , " lubas Haavikmaa . Vanem helistab nooremale , peaarst plikale ! Kas Haavikmaa sihib aastalõpul lisaeelarvest midagi endale pigistada ? Suudlesin seda kahe lapsega plikat põsele nagu Prantsuse filmides ikka tehakse , ta oli tänulik - , viimane variser sihuke ! Samasugune nagu Z ! " Nii noor , nii ilus ja nii võimekas naine . Kadedaks võtab , " tegi Haavikmaa komplimendi , kui Häidi puutrepist kandade klõbinal alla lippas . Kas ta tunnustas mind ? Et mina nagu olen endale võtnud viimaks ometi õige naise ? Või tundis ta kaasa Häidile , noh , küll sattus orgi otsa , vaeseke ? Alkoholismiravi on meil tasuline , Wismaris võetakse <arv> krooni päevas . Parem on olla AIDSis või narkomaan , siis hoolitsetakse sinu eest riigi kulul . Doktor Haavikmaa libistas raha lauasahtilisse , koorisin end enam-vähem paljaks ja mind seati tilgutite alla . Õde Magda süstis mu verre igasugust sodi , mida toitelahuseks nimetataks . Oli oli kuidagi jahe ja kõdi , pärast läks kõvaks , kui ta mu rannet pigistas , et veen oleks korralikult paista . Need kuradi haiglakitlid on absoluutselt steriilsed , lõhnavad veel triikimise ja koirohu järgi , nende alt ei anna kuidagi oletada , et mismoodi see või teine kumerus kehal välja näeb . Mõned nooremad meditsiiniõed kisuvad vöö pingule , siis kerkib piimariiul pungi ja puusad vormuvad nukiliseks , kui Magda oli päris muld , vaata , et variseb kokku kui sulle nõela sisse torkab . Tõeline Jeesuse pruut , vana ja väärikas , kaks tuhat aastat võib inimeste jalgu . Kuid ikkagi ei vajunud mul longu . Lamasin kaks-kolm tundi selili . Ühel kohal püsimine on minu jaoks kõige hullem asi . Ja ega ma ilma uinutite abita polekski sellega toime tolnud . Mina pean edasi-tagasi jooksma , pidevalt uusi elamusi saama , mitte aga kuskil hämaras nurgas omaette konutama . Pärast talutas õde Magda mind kahelisse sviiti , ausõna , mul lipsas peast läbi mõte , et vägistaks teda pisut , tunneks end Jeesusena . Ainult mõte , mitte kavatsus , ega ma mingi metslane ei ole . Ja kui olengi , siis kõvasti kultuuristatud . Olin täiesti omaette , ega ma mingit kaaslast polekski välja kannatanud . Suurt ühispalatit ammugi mitte , neist kostusid minuni aegajalt möiratused : india kusemadu , kurradi vituvaheviilukas , kirvega saanud pedrunnivend , puuratastega võidusõidumunn ! Kõmises , ja ma ei saanudki aru , kas ropendajaks oli üks või mitu inimest . Ütle veel , et jooming pole looming - kirjuta üles ja saada sõnastikekoostajatele ! Mina tahan haavade lakkumiseks üksindust , igasugune kolhoosivärk ajab mind marru . Tegelikult pole ma ise kah aru saanud , millal ma tahan seltskonda ja millal eraldi olla . Õde Magda süstis mu jälle magama ning see oli kõige targem asi , mida ma teha sain . Ärkasin koputamise peale , üks ühispalatimees tuli raha nuruma . " Tead , su kuradi seemisnahkne tagi juba ise maksab viis tonni , ära tule mulle ajama igasugust pläma , et sul raha neetu . Mul on mehed all , vaata , siin on nöör , kui sa kümme krontsi viskad , tirin ma Leda üles , " näitas ta pesunöörirulli taskus . " Prantsuse värk , mitte kuskilt Türgist või Hiinast , " näperdas õnnetu , aga üliaktiivne vennike mu tagi nagis . Leda oli odekolonn , olin sellest kuulnud . Noh , jota mis jota , vaatasin nurujale silma . Põsed väljaveninud , huuled punnis , nägu pesemata . Alati on meeldiv tunne , kui keegi on sinust hullem . Kas öelda vennikesele , et kindla peale on tema minust rikkam , mul pole hinge taga sentigi , ainult võlad , võlad , võlad ja rikas naine . Pangale võid sa veel võlgu olla , aga mina olin sõpradele , neile kahele-kolmele , kes mulle filmide tegemise ajast olid jäänud . Ja tähtajad olid ammu möödas . Viimane film oli juba kaks aastat pooleli , Kultuurkapital nõudis tagasi avanssi , mis ma olin sealt saanud . Ähvardas veel kohtuga . Kas Häidi võtab selle maksta või tuleb mul vangi minna ? " Hea küll , ma lähen ära , kui sul kümnest kroonist kahju on , kuradi kapitalist sihuke , " lõi manguja ukse kinni . Siis paotas uuesti , pistis pea uksevajest sisse ja teatas oma rämedal ärajoonud häälel : " Professor , minu nimi on Professor , läks meelest ennast tutvustada . Võid kutsuda ka Profiks , sõbrad ütlevad Pro . Tahad mu sõber olla , ütle Pro ! " Lõi ukse kinni ja solvus . Nii see on – Professor süüdistab kapitalismis mind , mina Toompead , ja tegelikult on kapitalism hea asi , kui suudad ennast valitseda . Ja kui ennast vaos ei hoia , siis haavu ja tee revolutsiooni . Meil jooksis mässu rindejoon oma peres – Häidi oli pagana edukas , ta ajas oma parempoolsuse jutuga mu lihtsalt öökima , mina käisin alla , mina olin vendluse ja võrdsuse poolt . Ma saan sellest Pro'st väga hästi aru . Minagi otsin igalt poolt eelkõige sõprust . Näiteks võiks doktor Haavikmaagi mu sõber olla , mitte arst , kes oma igapäevast tööd teeb , küll südamega , kuid seda südant on tal kõigi jaoks , minu tarvis eraldi pole tal midagi . Ka Z oleks pidanud mu sõbraks hakkama , aga tema pigistas mu tühjaks nagu sidruni , madistas endale mind ära kasutades praimtaimil hulk puhast ekraaniaega , nüüd jalutab ükskõikselt mööda , tere siiski võtab vastu , sest äkki tekkib minu kaudu veel juhust ennast telekas liputada . Kõik on kalgid ja omakasupüüdlikud kapitalistid , ainult mina õnnetu , kes teisi armastab . Jäin uuesti magama , ärkasin ja uinusin jälle . Siis selitasin voodis , aknast langes tuppa keskpäevavalgust , mõnus on olla , kui su paiknemiskoordinaadid on ähmased , siis oled sa ülekohtust ja maailmast eemal . Seda , kus ma viibin , seda ma kahjuks teadsin , seda aga , kui palju kell on , sellest ei olnud mul õrna aimugi . Hakkasin laeplaate ümber rühmitama , seadsin nad ritta diagonaali pidi , nõnda oli ilusam . Tavaliselt tormasin ma hommikul arvuti taha , vaatasin internetis üle kõik ajalehed , vähemalt lasin pilgu üle pealkirjade . Siis kuulasin BBCi onlaini , veendunud , et maailm on lootusrikkalt ärev , hakkasin mõtlema õllele . Jälle tikkus pähe kavatsus lõpetada see jama ükskord ometi ära . Umbes pooled mu uiud on enesetapust , sellest , kuidas ma endale lõõga kaela tõmban . Ma tahan ennast riputada kõige kõrgema kuuse otsa , siis oleks uhke tunne küll . Sinna , kuhu Raekoja platsi nääripuul vanasti viisnurk käis . Kas olen ma edev ? Kas see on totaalne edevus , kui inimene tahab kõlkuda kõige kõrgema kuuse otsas keset linna keskväljakut ? polegi vaja vastutada . Ei , veel etem oleks , kui mu vaenlased end pärast seda , mil ma olen Oscari saanud , end vagaseks teeksid . Häbist või nii , et noh ei tea , kuhu silmi peita . Sõdisid kogu aeg minu vastu , aga nüüd , perset-roosit ! Aga need kalgid saagijagajad ei tee end vagaseks , siis , kui kogu eesti rahvas Oscari puhul juubeldab , nemad hoopis kiruvad hoopis ennast , et vohh , kus lops , tegime näpuka , poiss hüppas peost välja , polnud vaja teda tolle filmi juurde lasta , oma Academy Award'iga muutub ta meile ohtilikuks , kes peab , mis tal pähe läheb , hakkab veel paljastama . Kuidas põgeneda endast ? Andsin endale ausõna , et ma ei hakka siin pihku tagama ning juba liikus ma käsi pükste suunas . Mu Jumal , mu Jumal , miks ma teen alati seda , mida ma ei taha teha , ning ei tee kunagi seda , mida ma tahan teha ? Töötasin mehiselt , kujutlesin ennast voodisse koos Häidi ja Valentinaga , Häidi kink täiesti sile , Valentina mättalt vaatab tuustjas põõsas vastu . Pedofiil minus ihkas karvutust , pederast karvanässi . Võtsime kolmekesi sisse meeletuid <arv>n + <arv>m poose . Ja nemad kahekesi panid veel lesbit , laps ja metsjeesus ! Uks löödi pauhti lahti , sisse tungis Professor , vunts värises , nägu laia naeru täis . Ja mul jäid tema pärast unelmad pooleli ! Ja prits varises kohe lidukile , kui ma käe eemale tõmbasin . " Aah , hoiad kätt geneka rihma vahel ! Kas sa tead , mida ütles Vladimir Iljitsh Feliks Edmundovitshile , kui too Kremli peldikus piiludes nägi Leninit Pihu-Pillet panemas ? " Zanimaitesj võ tozhe , , zanimataitesj , otshen polezno , tovorishtsh Dzherzhinski ! " Vahi , mis mul on ! Kõik pole nii koid kui sina . Tahad kah , puhas konjak , pane üks klõmakas , igatahes parem näppe mootorisse toppida , " näitas ta uhkelt Leda-pudelit . Jah , ta igatses kontakte , tahtis suhelda nagu minagi . Karskus on üksindus , pummelung tihedad suhted . Pro juba pärast selga sulle ei pööra nagu Z , kui sa oled talle kastanid tulest välja toonud . Tema oleks elu lõpuni sõber . Mis oleks kui saadaks kõik pikalt persse ja virutaks ühe lõuatäie , lõi minus välja tavaline pohhuism . Kui mulle Oscarit ei anta , siis pole mõtet siin ilmas niisama kuseda ... Rezhissöör peab korjama ju elukogemusi , õhutasin ma ennast takka . Ma ajan endal alati meelega peas kõik risti-rästi segi nagu Sooba Siimu söögipalve , nii ei saa ma ka ise aru , mis on mu tegude tõeliseks motiiviks . Ma ei luba endal ise kah selgusele saada , kas ma igatsen lõputult seltsi , ihkan kogu aeg viina või olen pidevalt mõne uue filmi ettevalmistusperioodis , kogu materjali , olgugi et veel pole ideed ega teemat , stsenaariumist rääkimata . Uksele koputati , sisse astus doktor Haavikmaa . " Teie võtate nüüd oma asjad ja lahkute haiglast , " lausus arst odekavennale . Kujutlesin juba ette , kuidas karateekatest meessanitarid mehe põrandale väänavad , siis ta haiglast minema lohistavad , jalaga tagumikku annavad ning riided järele viskavad , aga ei midagi säärast . " Yes , söör , " viskas Leda-pakkuja kulpi ja kadus robinal . Haavikmaa tõmbas ninaga õhku . " Kapilaki lõhn , " tundis ta spetsialistina ära käraka liigi . " Tänan teid , peaaegu oleks ära proovinud , " tunnistasin ma tohtrile , mida siin ikka varjata ? " Mille peale te mõtlete , Gregor Õunroos ? " esitas doktor küsimuse , millele oli võimatu vastata . Mille peale ma harilikult mõtlen ? Kõige peale . Vaenlased närivad hinge , neile tahaks küll kätte maksta . Näiteks ülesriputamisega , siis süüdistaks ühiskond neid selles , et nad ei ole mind tunnustanud . Kuulsus pärast surma on parem kui elu pärast surma . Ikka kole kahju , et ei ole ufot näinud . Pigem trehvaks tulnukaid kui leiaks miljon krooni . Ja oleks siis laetud akudega kaamera käepärast ! Milline kolmurk on kosmosebeibedel ? Ja see maailmavärk on üldse imelik – need tiirlevad planeedid ja galaktikad , valgus oma kiirusega ja see paisumine on lihtsalt müstilised . Kuhu ta , kurat , paisub , kui lõpp on käes ? Kas lõpu taha ? Igatahes oli sealpool Jumal olemas . Kuidagi elektriliselt sinav . Teisel pool , inimese lihas , mudistasid geenid – naise munasarjas on peidus iseviljastumise mehhanism , piisab vaid paari geeni ümberpistmisest , ja naine saab ilma meheta lapsi , see oleks feminisimi totaalne triumf . Siin eksisteeris Jumal kui näiteks Olümpose koguduse allametnik , kes pani asjad paika Maal , siis , kui ta Aadama ribikondist naise lõi . Aga kont oli geene täis , need olid pärit Universumi Keskkohast . Seal vahtis , sau käes ja ratashabe lehvimas , Boss , olgu Zeus või Taara , teistel eluplaneetidel olid Arhitektideks igasugu Marsid , Avolokiteshvarad , Rad , meil Maal Hades või Vanemuine , kes laulab oma surmalaulu pärast seda , kui mina kõige kõrgema kuuse otsas kõlgun . Ja veel mõtlen ma herilasele , kes halvab nõelatorkemürgiga mõne putuka liikumatuks , muneb tolle sisse oma vastsed , need aplad tegelased hakkavad õgima veel elusa kaassitika liha . Halvatu tunneb , et hammustatakse seestpoolt , aga tal ei ole midagi teha , ta ei saa isegi koibi laiutada . Kas seda nippi õpetas herilasele Jumal ise ? " Kõigest ? " vastas arst ise . " Kõigest korraga , " täpsustasin mina . Haavikmaa istus taburetile ja rääkis , et mäletab mõnda minu filmi , jah , vanasti näidati neid ikka telekast . " Teie olite vist üldse esimene , kes prostitutsiooniteema üles võttis . Kuidas te ta rääkima panite ? " imestas minu narkoloog . " Tema nimi on Valentina . Noh , mida ma ikka hakkan oma ihuarstile valetama . Tunnistan teile üles , et magasin temaga paar korda , kohe pääsesid tal keelepaelad valla . Minult ta raha ei tahtnud , me tegime seda kollegiaalsusest . Nagu inimesed ühe kaamera ümber . Mihhalkov ja Bergman muud ei teegi kui lasevad oma näitlejatele peeru vahele ... On vaja , et ta oleks sul peos , et ta usaldaks sind totaalselt . Saate aru ? Kui sa oled maganud sellega , keda sa filmid , siis on ta silmad ekraanil kuidagi helged ja pühendunud , vaataja usub tema juttu . Ausus sünnib kõlvatusest , " sattusin ma hoogu , kuid üle doktori näo libises hapu ilme , ei soovinud ta minu nikuluulusid kuulda . " Tegelikult tahaks end ära tappa , " usaldasin ma , ja see oli õige , kuigi öeldud nagu haavumisest , et arsti minu rezhissöörikujutelmad ei huvitanud . Igatahes olin ma vale parandanud tõega . " Minu kogemused ütlevad , et teiesugune inimene ennast naljalt ei tapa , " lausus arst eriti selgelt viimaseid sõnud – ennast naljalt ei tapa . Kas peab siis niisugusi asju kohe näkku paiskama ? Ehk võiks olla tal pisutki delikaatsust ? Pigem pruukinud mõnd teist , pehmemat väljendit . Ent hea , et seda ütles , lisandus veel üks inimene , kes peaks ennast tundma süüdlasena , kui ma seda teen ! " Ma ise ka ei tea , kas ma tahan seda teha või mitte . Võibolla kasutan ma mõtet lahkumisest hoopis tüütu vastutustunde eemale veeretamiseks ? Sa võid kokku keerata igasuguseid sigadusi , kui põgenemistee on teada ... " pihtisin mina , ja võisin endale õlale patsutada – ma olin pärast kepiumbluud juba kaks korda ränka tõtt enda kohta öelnud . " Te lihtsalt ei usu , et hauataguses elus teid keegi tunnustada võiks . Ei ole ju teada , kas sealpool filme vaadatakse , " seletas tohter . " Ma vihkan seda päeva , mil ma otsustasin kinoshnikuks trügida , lihtsalt vihkan . Sealt algas mu allakäik tühisuseks , " sõnasin ma , imestasin ise , et sedapuhku lipsas üle mu huulte miskipärast ainult poolik tõde – teine pool seisnes selles , et ma olin geenius . " Kas te teate , kui hea sportlane ma olin ? Meistrikandidaat korvpallis , enne , kui järele jätsin ja kobisin Moskva kinokooli . Ma sahistasin palle poole platsi pealt vups ja vups sisse ! Ja Moskvas õppisin ma joodikuks . Kuidas sa ikka Venemaal ilma seatapjata elad ? Ilma sea tapjata ... Siga olen mina ja tapja olen mina ... Herilane olen mina ja nõelatu olen mina . " " Teate , Herilane , paneme teile õige esperaali , " vahetas Haavikmaa äkki teemat . Minu meelest peaks arst ikka kuulama teise enesepuistamisi , aga neil on alati kiire ! " Torpeedo või ? " kohmasin mina . " Mina ei tea , miks mõned kutsuvad seda torpeedoks . Mina ütleksin , et see on miin . Lõhkeb , kui sa endast ei hooli , " vastas tohter . Mis erinevust on miinil ja vastsetel ? Üks tapabpauguga , teised vaikselt nosides ? Kujutlus , kuidas miin mu sees plahvatab ning mina verekäkkidena vastu seinu pritsin , mulle meeldis . Kindlasti kirjutaks sellest ajaleht – " Rezhissöör Õunroosi viimane lavastus " , kõlaks vahest pealkiri üle esikülje päismiku . " Mis kuupäev täna on ? " küsisin . " Kahekümne neljas . Kahekümne neljas oktoober , " vaatas doktor kellalt kuupäeva . Millal ometi septembrist oktoober on saanud ? Häidi sünnipäevast see tsükkel algas . Ent kakskümmend neli on kaks kolmandikku minu õnnearvu . " Olgu , proovime , " nõustusin ma miiniga . Haavikmaa tõi blanketi , millele oli trükitud , et käesolevaga teavitatakse mind , et pärast esperaali panekut võib alkoholi tarbimine tuua mulle surma . Ma vihkasin sõna teavitama , selle tuline looja ja propageerija oli minu filmist " Kuslapuu " väga halvasti kirjutanud – rezhissöör Õunroos näitab rohkem ennast kui inimest , keda ta portreteerib . " Ei , pole vaja , " loobusin ma üritusest . " Te ei taha siis olla kaine kolm aastat ? Mõelge ometi , te võite selle aja jooksul mitu korralikku filmi teha , " käis peale arst . " Ma tahan olla loomulik . Ma tahan olla mina ise . Ja kui ma olen loodud jotaks , las ma siis joon . Pole mul vaja mingeid kunstlikke vidinaid , mis mind teiseks teevad , " tõrjusin mina , jajäin ma ootama tema vastuväiteid . " Loomulik olete te ilma viinata . Just alkohol on – nagu te ütlete – kunstlik vidin , mis teid auahneks ja enesehaletsajaks muudab , " paiskas doktor suisa suhu , pealegi kuidagi tüdinul häälel . Oo , see on päris timukalik , kuid aus . Tema teab , et ma nurun kaastunnet , mida ei tohi mulle jagada . Viinanina on kommunist , karsklane egoist . " Oleks surm kindel , siis ma raudselt läheksin selle peale . Nüüd võin ma hakata mõtlema , et võibolla ei tulegi surma , kui ma juhtun kuuma ilmaga kannu õlut võtma , " õhutasin ma arsti professionaalsele valele . " Surm on kindel . Sada protsenti kindel , annan ma teile oma sõna , " lausus doktor Haavikmaa ja sirutas veel pigistuseks valmis käe minu poole . Oo , nüüd saab veel pulli ! Ma meelitasin selle temalt välja ! Tundsin kurja võidurõõmu , ma olin pannud ta valetama , kargasin krapsti krigiseva reformiga voodist üles , kuidas sa ikka pikali lesides kõigi poolt lugupeetud arsti kätt surud ? Kirjutasin alla , et olen teavitatud , kuigi ta solvas mind sellega , et ei tahtnud kuulata mu nikujuttu , nagu oleks aimanud , et ma blufin . " Lähme siis , " pani ta ette ja avas ise ukse jubedasse koridori , mille kummaski seinas vahtisid palatiteuksed nagu mustavad hambatühikud kollastes igemetes . Õnneks ei tulnud kedagi vastu . Mõne minuti pärast olin kõhuli operatsioonilaual , kust mina tean , kumb lõikas paremasse kannikasse tsälgu ja kumb pistis mu kehha esperaali , kas Haavikmaa või õde Magda . Igatahes oli mul tunne nagu sitikal , kellesse herilane oma vastsed torkab . Ja polnud ma halvatud , polnudki valuski , mina , vana masohhist ja endale kihvakeeraja , tahtsin hullemat . Tagasi palatisse lonkisin üksinda . Viskasin voodisse pikali . Keerasin näo seina poole . Needsin ülekohtust maailma . Z-sugused valitsevad , ilm on selliste lojuste päralt ! Mina võitlesin tõemeeli Eesti vabaduse nimel , ilma et ma oleksin endale punast krossigi igatsenud , nemad aga tahtsid kapitalismi , et endale kullamägesid kokku kuhjata . Nad oleksid olnud ka nõus Moskva all edasi elama , peaasi , et saaks oma taskud täis toppida ! Kuulsin , kuidas uks lahti kriuksus . " Sulle pandi torpeedo , jah , " teadis Professor kõike , mis haiglas juhtus . " Sa oled ikka veel siin ! Kas sind välja ei visatudki ? " ei jõudnud ma ära imestada , ja ausõna , ma tundsin sellest võllaroast rõõmu . Ikkagi kontakt teise inimesega . " Persse , kurat ! Mind visati välja ! Mis sa siin üldse mulised ! Sa mõtled , et mind saab kuskilt välja visata ? Mina olen vaba mees vabal maal , olen , kus tahan , teen , mida tahan , keegi ei saa mulle öelda , et kuule , oled vaba , liipa minema , võta hais kah kaasa , meil on sinust kõrini . Putsi käigu need pulmatürad , abordijäänused prügikastis , " laskis Professor . Jah , ta oli hakanud mulle meeldima . Kui ma alkohoolikutest filmi hakkan tegema , siis võtan ta mängu . Aga just materjalikorjamiseks ma praegu siin haiglas tolknengi ! Ka miini lasin ma endale tegelikult selleks panna , et õige fiiling kätte saada . Asju tuleb omal nahal tunda , ega muidu ei saa kunsti teha . Las Pro paneb nagu kuulipildujast oma slängi mulle ekraanil . Ja ta ei valeta , raisk , ega silmakirjatse , nagu näiteks Z ja Häidi . Ta on sama aus nagu Valentina.Kas nüüd , mil ma enam juua ei saa , hakkan ka mina mingiks valetajaks ja varanduste kokkukraapijaks nagu Z ja Häidi ? Aga kuidas ma siis neid paljastada saan , kui ma enda käedki varastamisega määrin ? " Kust sa tead , et mulle torpeedo pandi ? " küsisin mina , et andatalle võimalus ennast kiita . " Kust ma tean , kust ma tean ... Kust tuleb kust ? Jofferdofferist , mille sa litsi kõrri suskad . Oi , kui mõnus , kui ta oma kihvadega su vart krõpsab.Mina tean kõike , sellepärast ma Proff olengi . Pista kah oma seemnekahur ajju , oledki tark , mis sa , kurat , nina raamatus hoiad . Sealt ei saa sa mandavaska saadki . Ma tean isegi seda , kes sina oled . Aga ma ei ole seda kellelegi siin haigla peal öelnud , sest teinekord sinusugused ei taha , et neid ära tuntakse ... Tahad teada , mis ma sulle soovitan ? Tule mulle esimeheks , mul on vapilooma tarvis . Aah , sa ei teagi ! Kui ma siit välja saan , hakkan tegema kohe kommunistlikku parteid . Viin su Riigikokku , pärast hakkad mulle peaministriks , vohh . Ja valimised on muidugi demokraatlikud , mitte mõni Lenini-jama , türa tollele muumiale persse ! Oled sa pannud homonekrot ? Väga mõnus , soovitan soojalt . Tahad peaministriks , tahad või ? Sinust tuleb vinge peaminister , kammi ainult juuksed ära , muidu ma sind ei pane . Tahad ? Muidugi tahad ! Kes siis ei tahaks , raisk . Aga kõigepealt pead sa ellu jääma , siis on puhtas munnihambad , kui sa tossu välja viskad ... Sa hakka kohe tina panema , kohe siinsamas , siis jääd ellu . Muidu on krõshka , küll sa näed , et krõshka . Siin on aga vastumürk kohe võtta , nad teevad sulle opi , puhastavad mao ja soolikad viinast , nii jääb sul hing sisse . See kuradi torpeedo-raisk on sihuke , " õpetas Professor . Ta pani mu fantaasiamasina tööle , juba ma kujutlesin , kuidas ma peaministrina mööda maailma ringi sõidan , kuidas ma vastuvõtte korraldan ja iga päev telekas esinen . Ainult nõuniku pean ma välja vahetama , ei kõlba ju , et mees peaminister , naine nõunik , ajalehed hakkavad korruptsioonis süüdistama . Masendusest päästavad ainult unistused ... Minu mõte , et tuleks luua üks tõeline kommunistlik partei , mitte Lenini ja Kremli poolt ärasolgitud komplott , varsti seda niikuinii tehakse , kõik arengud kulgevad selles suunas , ma pean vaatama , et ma jälle rongist maha ei jääks . " Mida see torpeedo tähendab ? " pärisin mina , kuigi alati on parem , kui sa esitad inimestele kaamera ees ootamatuid küsimusi . Nagu nad teavad ette , mida neil vastata tuleb , nii lööb neil mingi võlts toon häälde . " Sa ei tea , mida tähendab torpeedo , õhh ! Päris tumba , ise paistad päris normaalse larhviga ... Torpeedo on see plönn , mis nad su arbuusi sutskasid , see tiirutab sul nüüd mööda veresooni ringi nagu mesilane – tnn-tnn-tnn , lendab nagu Figaro . Kord siin , kord seal , kord peas , kord jalgades ! Asi ongi selles , et kui ta parajasti su koibades tinistab , siis pumpa palju kulub , ei tee viin sulle sittagi , aga kui ta momendil su peas või südame lähedal tiivutab , paneb kohe kabelimatsu , oled surmalaps valmis , raisk , nagu tilga sisse valad . Nipp selles seisnebki , et keegi ei tea , kus see kuradi plönn see parajasti on . Vene rulett , noh , " seletas Professor . " Tead , Pro , ma ei võta üldse , olgu see torpeedo peas või jalgades . Peaministril ei sobi ju ... " otsustasin mina . Ma arvasin , et ta hakkab mulle kohe peale käima nagu uni , et võta , võta , võta , aga ei ! Sugugi mitte . " Tahad päriselt maha jätta ? " tõmbus mees näost tõsiseks . " Tahan , " olin ma mõnel hetkel üsna veendunud , et ma seda teen . Kas mina pean siis sellepärast ennast põhja jooma , et Häidi tahab , et ma enam ei jooks ? " Vohh , õige mees ! Seda asja mina austan , sügavalt austan , söör , " lõi ta kannad kokku . " Mina ise ei suuda , aga ma austan kõiki vendi , kes suudavad . Enne valimisi otsin ma sind üles , " lubas ta lahkudes . Selitasin voodis ja mõtlesin jälle igasuguseid mõtteid . Einsteinist ja Saddam Husseinist , tuumapommist ja relatiivsusteooriast . Ma olen sihuke heitlik . Plaanin üheaegselt vabasurma ja kuuekuulist eneseremonti – esmaspäeval sörk mere kaldal , teisipäeval bassein , kolmapäeval jõusaal , neljapäeval korvpall , reedel jalgrattaga kolmnurgal Vääna-Tabasalu-Harku , laupäeval bassein , pühapäeval jälle korvpall . Aga ma ei saa sporti kah teha , igal poole vedeleb Häid ees ! Seda ma polegi teile vist veel öelnud , et ta on lisaks kõigele veel korvpallikohtunik , kõike lihtsalt ei jõua välja laduda . Ja-jaa , laup higine , mustad imelühikesed juuksed läigivad peas , seksikad stringid jalas , nõnda et vulva vormub hõrgutavaks kühmuks , endal reied pisut harki , kui oma keha varvastel seistes üles-alla kiigutab . Ja ta vilistab rindade viipudes isegi meeste mänge , muudkui loobib lakke sõrmi , näitab , mis number tegi vea või jooksu , ja kelle aut on . Ja katsuge talle midagi vastu kobiseda ! Kohe paneb ta teile tehnilise või saadab platsilt minema , kui talle miski ei meeldi , ta on sihuke raudselt otsustav spordimutt . Tegelikult põlevad ta silmad juba nõnda karmilt , et mehed platsil kuulavad ta sõna nagu lapsukesed . See raudselt otsustav spordi- ja poliitikamutt tuli mind ära viima kella kuue ajal õhtul , kui linn oli troppe täis . Loomulikult ei unustanud ta tegemast kingitust doktor Haavikmaale , ta andis talle presidendi autogrammiga raamatu " Eestile elatud elu " . " Lennart teab , et see on teile , " lausus ta kinki üle andes . Ah , mis sa valetad ! Kas sa tahad öelda , et Lennart siis minu kohta kah kõike teab ? " Mis te nüüd minu pärast , kena inimene . Igal juhul suur tänu . Jään teile igavesti võlgu , sest enam ei ole teil siia asja , " reageeris arst kergelt muheldes – jäi arusaamatuks , kas nöökab või mitte selle " enam teil siia asja ei ole'ga " . Ja kas mõistis , et talle pada pandi selle Lennartiga ? Kas niisugusi viisakusi vahetavadki kaks valetajat omavahel ? Eriti , kui juttu on kolmandast valetajast . Mitte minust , vaid Lennartist ... " Eks elu näitab , " ohkas Häidi . " Vanamees , kobi peale ! " Miks , kurat , ta minust ei lahuta ? Laste pärast ? Karjääri pärast ? Ei tea , ei tea , vaevalt , et armastab . Täna oli ta Mazdaga , mina ei olnud veel aru saanud , miks ta ühel päeval sõidab sakslasega , teisel jaapanlasega . Pöörasime , Häidi istus muidugi roolis ja mina vaguralt tema kõrval , Wismari tänavast Tehnikasse . Endla ja Sõpruse puiestee ristmikul liiklus seisis , polnud aimugi , milles asi . Mina kavandasin ehitustegevust , kujutlesin , kuidas tuleks rajada pikk-pikk viadukt Tõnismäe tunnelist alates üle Tehnika ja Endla ristmiku , üle raudtee , seejärel viadukt hargneks , üks haru läheks Tulika tänavale , teine Sõpruse puiesteele , kolmas jookseks edasi mööda Endla tänavat . Raudee kohal tekiks kolmekorruseline liiklus , mida Balti riikides veel ei ole . Tõnismäe tunnelist ? Selle olen ma ammu Kaarli kiriku alla plaaninud , teen seda alati , kui sealt mööda sõidan , see algaks veidike pärast Vabaduse väljakut ning ulatuks kuni maksuametini . Otse tunnelist tuleks sõita viaduktile , päris uhke värk on tõusta põrgust taevasse , vohh , siis saame kodulinnas ummikutest lahti . Ma olen niisugune , et kui ma kuskil tühja platsi näen , planeerin kohe sinna maja , harilikult pilvelõhkuja . Häidi purskas nutma , käed silmil , jalg piduril . Kas oli see kuidagi minuga seotud ? Ja ma ei tunne teda üldse , kuigi oleme juba seitse aastat koos elanud . Pole aimugi , mida ta mõtleb ja mida ta tunneb , kuigi ma ei ihka muud mitte midagi , kui ainult lähedust . Kui hingelähedust . Seda , et kaks inimest oleksid koos ja lööksid nagu üks süda . Tegin ta poole liigutuse , et teda nagu pisut lohutada . Endal on kuidagi sant olemine , kui sa vesistava inimese kõrval istud ning suud lahti ei tee . " Ma palun ... Ära hakka mulle midagi ütlema , ära hakka . Igaüks peab ise oma saatust kandma , " nägi ta mu liigutust läbi sõrmede ja ei lasknud mind enda südamesse . Mis sa teed , kui inimesed on nii kalgid , et ei luba ennast isegi trööstida ? Kas ma nägin õigesti , et ta tussugi oli nagu lohkus , ei säranud rõõmsalt hargivahet pressides nagu harilikult ? Vahest töinas temagi ? Niisugused egoistid need noored on , kõige jubedam on see , kuidas nad kauplevad . Häidi äris sõbrannadele maha kõik lasteasjad , kasseeris nende eest sisse täpse hinna . " Poes maksis see vanker kaks tuhat kaheksasada , paneme kolmkümmend protsenti kulumist , tuleb tuhat üheksasada kuuskümmend , noh , ütleme , tuhat kaheksasada , siis on täpselt tuhat maha võetud ... " " Jah , tuhande kaheksasaja eest ma võtan selle küll , see on mõistlik hind , " nõustub lapseootel töökaaslane . Kõik on mustlased , terve ühiskond näppab ja mangub , niisama ei anna keegi mitte kellelegi ivagi . Vürtspoodnikud , mitte sõbrannad ! Mina tahtsin kõik vankrid , kärud , mantlid ja mütsid ära kinkida , kuid mul polnud õigust seda teha , sest need ei olnud minu raha eest ostetud . Nutab ja ajab teeb bisnessi . Kust mina tean , äkki kõik suured sulid Rockefellerid ja Sorosed uluvad öösel kodus siidipatjadesse , nii et põrand lainetab ? Et koguda jõudu rahva röövimiseks järgmisel päeval ? Ei , mina ei saa , kui keegi su kõrval nutab , eriti kui veel lohutada ka ei lubata . Mul on siis alati niisugune tunne , nagu oleks mina milleski süüdi . Aga milles siis , milles , tahan ma ise teada ? Kas selles , et intrigandid kõik toetusraha Kulkast ja mujalt endale kahmavad ? Kas selles , et ma olen igalt poolt kõrvale lükatud , kuna ei käi mangumas ? Igalt poolt , absoluutselt igalpoolt näidatakse mulle trääsa . Võibolla on nad aru saanud , et hinges olen ma kommunist , kommunismi vastu võitlev kommunist , ning näitavad mulle trääsa , tõmba uttu , kuradi , punane täi ! Viimaks pääsesime liikuma , ei olnud mingit avariid või tänavakaevamisi , lihtsalt harilik prunt Sõpruse ja Tulika ringteel . Veeresime aeglaselt jõnksamisi tulevase viadukti all , jõudsime Paldiski maanteele , alles seal saime kiiruse sisse . Pisarad põsel kuivasid , ripsmetushinired hangusid nagu laavatuhajuga Etna kõrval , mida me möödunud jõulude ajal vaatamas käisime . Igaüks sureb omaette , meie oleme Häidiga täiesti võõrad inimesed nagu kõik ülejäänud patused Issanda loomaaias . Muidugi närib see hinge , ajab marru , tahaks kohe puud närida , Jumalale lõuahaagi virutada . Aga Ta , raisk , ei anna end näole , peidab end määramatusesse . Lasteaia ees Häidi peatus . " Noh , mida ma teen ! Ise ei saa minna , sind ka ei saa lastele järele saata , " hakkas ta põhjalikult endale nägu pähe tegema . Lapsed jooksid ise auto juurde , olid end kasvataja abiga vammustesse ajanud . " Issi , issi , kus sa olid ? " rõõmustas Kati , kui auto tahapinki ronis . " Issi oli Soomes komandeeringus , " vastas Häidi minu asemel . " Kas sa midagi meile kah tõid ? Emme toob alati , kui välismaal käib , " nõudis Rain . " Issi pani kingitused tahaakna alla , " ütles Häidi . Miks maailmas on nii palju valet ? Vaatasin peeglist , kuidas end ümberpööranud lapsed uudistasid , põlvili tagapingil , värvilistes pakendites karpe , tahtsid neid lahti nöörida . " Kannatage natuke , kodus saate teada , mis seal sees on . Pange endale ilusti traksid peale , " manitses Häidi , lükkas käigu sisse ja lapsed kuulasid ta sõna . Kui nad oleksid pakid lahti teinud , oleksin ma kah teada saanud , mida ma olen neile kinkinud , kuid seda polnud mulle määratud . Kell kuus õhtul oli juba pime , polnud näha ei luiki lahel ega oravaid puudel . Rusuv värk . Etna kõrval oleks soojust ja valgust , sinna tahaks küll . Las purskab , ongi parem , kui kõik kutu , paras neile jälgilt omakasupüüdlikele tüüpidele , mis nad siis krabasid kõik endale . Minul , varanduseta inimesel , on lahkuda kerge . Kodus viskasin end oma tuppa kushetile pikali , sügasin kannikal kohta , kust kaudu torpeedo sisse lasti , ja põdesin kassikat . Õnneks ei tulnud mind keegi segama , käisin vaid öösel külmkapist sinki näksimas . Nuttev sportlane oli toonud endale heledat õlut , pudelid kilisesid , kui ma ust avasin , kuid neid ma ei puutunud . Surra tahan ma küll , kuid mitte sellel moel . Hommiku poole tõusin trepist ülakorrusele meie ühisessemagamistuppa , kus ma polnud vähemalt sada aastat käinud . Lamp öökapil põles , Häidi oli üleval , istus poollamaskil meie laias ühisvoodis , toetus seljaga padjakuhjale , läptop kõhul , tippis hästi väledalt , nõnda et sõrmevarjud tantsisid nagu pisikesed deemonid klaviatuuril . Nägu oli pestud , põsed puhtad . Tema tegi öö läbi tööd , teenis raha , mina ahastasin , kulutasin hinge . Istusin ta jalge ette voodile . Häidi ei tõstnud pilkugi . Kas peitus reageerimatuses kutse ? Hingeasjad aetakse ikka korda väikese nagistamisega . Vedasin ta vasakult jalalt pikkamisi tekki pealt . Tallad olid tal poolkaldu , kannad toetusid sängipõhjale . Pöialuudest tungisid esile nukid , tallaalused kaardunud nõgusaka loogaks . Oma lampjalad pärandas see kossuvilistaja lastele , kuid jooksis siis hoolega ortopeedide vahet , viimaks laskis Helsingis Raini tallad sirgeks lõigata . Katil seisab see operatsioon veel ees . Lakk Häili varbaküüntel sätendas öölambi valgel , põlved mõnusalt püsti , krõnksu tõmmatud . Kurat , seitse aastat ole abielus ja ikkagi ei tunne põhjalikult oma naise keha ! Mis vana arm ta sääremarja ehib ? Oleks otsekui põlemise jälg , sest karvad seal ei kasva . Mis katastroofist see jutustaks ? Kust ta on selle saanud ? Ega ma suurt midagi Häidi elust " enne mind " ei tea . Noortel ei ole kombeks minevikust rääkida , see tähendab neile otsekui omamoodi ahistamist . Kuradi toi , on armukade veel tagantjärele ! Isekus sunnib neid möödanikku endale hoidma . Muidu on säärelihas päris ponks , efektselt proportsionaalne isegi siis , kui lõdvalt ripub . Häidi sõrmede kiire toksimine klaviatuuril vedrutab vastu , väristab õrnalt säärenahka . Hüple kah igal hommikul paar minutit keksunööriga , saad samasugused lihased . Armi ümber mühavad igal pool haudmustad karvad – mis sa teed , lõunamaa veri on lõunamaa veri . Läti on mustlasi paksult täis , mõned suruti üle piiri Polli-Lillisse . Enamuse vabast ajast kulutab Häidi raseerimise peale , vannipõhi mustendab alati vahuplögastest udemetest , ajab harja turri küll , kui sa pead persetpidi tema karvadel istuma . Ma tean juba , millised on säärtelt , seljast , kõhult , kaenla alt ja häbemelt . Ahv mis ahv . Aga ahv on kah koopa kõrvalt paljas , ma käisin seda ekstra loomaaias vaatamas . Häidit raseerisin vanasti mina . Ma olen epilatsiooni spetsialist , ja veel väga kõva ! Vanasti , armukese ajal , kui meil ideaalne klapp oli , ma muudkui pügasin teda , paar korda nädalas vähemalt . Niisugune värk elektriseerib sind viimase rakuni , kui sa teise orast maha ajad . Vahutad algul for shave'ga sisse ja siis kaabid kaheteralise ristnoaga , mille kohta mõned pardel ütlevad . Puhas nahk roosatab , poorid tuksuvad . Uurid neid auke , millest karvad välja sirguvad . Soovid leida karva , mis hargneks ladvast kaheks . Mustal kassil on alati üks valge salk , kas temal siis ei ole mõni heledam ude ? Peab siis terve tuustak leinama ? Kõik meeled on üles piitsutatud , igal pool üle kere on kõdi ja naudingu maiku , kas tahad või ei taha , ikka mõtled , et mis siis , kui surud seda pardlit tugevamini ? Ja mis siis , kui surud hoopis kõvasti ? Tunned , kuidas teine usaldab sind , teab , et sa tema tussut ei verista . Kuigi seda oleks lihtne teha . Näiteks lapatsid pilu ümbert ära lõigata . Nagu Egiptuses – gipsy'de kodumaal – tehakse . Et naine litsi ei lööks , kui mees kodust eemal äri ajab . Jah , ta oli hea armuke . Mulle ütles ta ainult , et sul ei tohi olla juhuvahekordi . Mu naise Eevi kohta ei öelnud ta midagi , kui ma hakkasin talle kirjeldama Eevi alumisi piirkondi , lõi ta mul suu lukku : " Kunagi räägid kellelegi minu tussust , jah ? " " Aga sinul , kas sinul tohib olla juhuvahekordi ? " tahtsin ma ka teda sõnaandmisega siduda . " Ma ei luba sulle absoluutselt midagi . Ma võin sulle ainult seda öelda , etkepin siis , kui armastan . Noh , väike armumine peab ikka olema , muidu ma seda ei tee , " avaldas mustlasneiu mulle oma kreedo . " Ja kui tihti sa siis armud ? " ei jätnud ma järele . " Praegu võid mureta olla , praegu ma armastan sind , ja ei armu kellessegi , " rahustas ta mind . " Oled sa kindel ? " nõudsin ma garantiid . " Tead , lisaks kõigele sa veel jubedalt meeldid mulle , järelikult ei saagi ma kellesegi armuda , " tõotas ta mulle mokaotsast vähemalt ajutist truudust . Vabadus naise jaoks tähendab õigust nikkuda , kellega tuju tuleb , vabadus mehe jaoks tähendab õigust tappa , keda igatsed . Seaduslikkus naise jaoks tähendab kaitset vägistajate eest , seaduslikkus mehe jaoks tähendab õigust mitte olla tapetud . Kas niisugune õudne padrik tähendab elujõudu ? Kui Häidi kord vanaks saab , siis kasvavad tal kindlasti vuntsid nagu Mona Lisal , oo , õudust , enne peab põgenema ! Kui ta sureb ja põletamata jääb , siis tõstavad karvad kirstukaane üles . Niisugused inimesed peavad testamenti kirjutama , et nende laibad kindlasti krematooriumist läbi lastaks , muidu kalmud surnuaedadel muudkui kerkivad . Läptopi kaas toetub kallakil reitele . Ma tahan näha naba ! Näidake mulle naba ! Aga ei näidata , arvuti kere laiutab täpselt nabast puusadeni , surub mättagi madalaks kihikuks . Vähemalt valgus paistis õigest suunast , püstjad põlved heitsid efektselt tontlikku varjualul põrandale ja seejärel seinale . Selline kaader tuleb meelde jätta . Ent valgus oli liiga nõrk , kontrastsus hajus kähku . Mulle tegelikult meeldivad kausjad , nõgusad kõhud , ma tahan , et naise ribikondid oleksid ükshaaval lugeda . Ja luidra rindkere lõpetab väärikas büst , mis isegi seliliasendis vorme peab . Häidi musklis rinnad on just need , mis mulle vaja , parajalt suured , kuid mitte kasihukesed vedelad soolikad , mida seo kukla tagant sõlme . Nibud punakas sõõris ei kikita , ilmselt jään ilma . Kas ta vahepeal on ennast jälle raseerinud ? Muidugi ilma minuta , mina ei ole teda enam püganud terve igaviku . Vahest kaabib teda keegi teine ? Näiteks peaminister ? Pistsin pea põlveõnnalde alla . Hämarus võlvide all , astu otsekui kirikusse . Reieluud harkis , kintsude sisekülgedel ümarad lihased nagu pikad koonused . Vahepeal on häbemekarvadel kõvasti tihedust juurde visanud , seda nuustakut tuleks niita juba vikatiga . Mitu kuradi päeva ma siis õigupoolest seal haiglas kõõlusin ? Kujutlesin ennast Luukere-Vikatimehena seal kingul kõõpimas . Ma ei näegi läbi tihniku , kas mokatsid on kinni või lahti , kas prigu suluksis või paokil . Vanasti , kui mul veel kaamera kodus oli , tegime otserakursist võtte sellest , kuidas klitike ilmus nagu märtsikelluke lume alt oma eesnahast välja , kuidas ta see mõnutoru siis sealt pärani lahti prao lipatsite vahelt uudistas , ausõna , nagu süütu punamütsike hundikõhust.välja vahtis . Looduse tippsaavutus , sama skulptuurne nagu minu riist . Siis filmisin , kuidas Häidi mu aabrahami eesnaha üles tõmbas , ja seejärel monteerisin ma need kaks lõiku kokku , tegin paralleelmontaazhi – tema klitt ja minu riist , vahe ainult suuruses , muidu üks- ja seesama , tegin klipile tiitrid , panin talle pealkirjaks " Jumal on hermofrodiit " , ja , oi , kuidas ma kibelesin seda geniaalset asja esitama mõnele minifilmide konkursile , kuid Häidi keelas . " Kas siis väga paljud mehed sind vittupidi tunnevad või , et sa kardad ? " ründasin ma . " Mingi asi võiks privaatseks kah jääda , peab siis kõike laiale ilmale kohe demonstreerima ? " lausus Häidi leplikult . Vaatasime seda ainult kahekesi , kui tülid majja tulid , põletas Häidi meie pornoka tuhaks . Niipalju siis autoriõigusest meie kodus . Ma olen talle sisse pistnud oma makarovi ja rahuldanud teda püstoliga nagu kunstfallosega . Kord laadisin ma relva enne teises toas ära . " Tahad , ma vajutan päästikule ? " küsisin ma , kui toru oli tihedalt augus . " Vajuta , " naeris Häidi . " Kuul on , muuseas , rauas , " teatasin ma , nagu välgust rabatud , kargas ta voodile püsti , põgenes kannikate välkudes teise tuppa , hüsteeritses ja karjus tükk aega " Hull mis hull ! Õudne elu , ma olen abielus maniakiga ! " , viimaks vajus põrandale pikali , rohkem surnud kui elus . Libistasin sõrmega üle ta rätsepalihase , strateegilise künkani orusügavuse pimedas dzhunglis jõudmata . Tundsin tupe lõhna . Kujutlesin , kuidas ma tõmban üle ta titeroosade sisemiste mokkade , keel lihtsalt igatses ta nõretise mõrkjat maitset . " Tead , sa segad ! Ära hakka üldse jamama , ma pean kahe tunni pärast Opule Brüsselisse saatma kõne põllumajanduskvootidest ! " prahvatas ta täiesti hoolimatult . Mina ei talu sihukest julmust ! Opu oli peaministri hellitusnimi eriti kitsas ringkonnas . No mis sa kostad ! Eesti riik poeb sulle teki alla , ajab sind sealt minema ! " Sellest sõltub , kas meie maa-asulaid laastab viletsus või haljendavad seal õitsvad aasad , " lisas ta põhjendusse pisut soojust ja kaastunnet . No on stiil – haljendavad õitsvad aasad ! Kõrgelennuline ja maitsetu . Nüüd siis teate , miks peaministrite kõned kuhugi ei kõlba . Ma pole mingi mangujavend , ma pole kellegi mustlane , kes muudkui lunib ja lunib , veel vähem tahan ma viletsust meie maa-asulatele . Tõusin ja laskusin allakorrusele oma tuppa . Ise teab , millest ta ilma jääb ! Rahuldamatusest see tigedus tuleb . Muidu pole ta üldse niisugune tuim tükk nagu puhtad eestlased . Viskasin voodisse , kratsisin tuharat , kurat teab , kuhu oli parajasti purjetanud torpeedo mu sees , igatahes süstikoht sügeles . Ärkasin keset päeva , isegi sügispimeduse ajal paistis valgus tuppa . Olin majas üksinda , see tekitas hirmu . Koera meil ei ole , mine tea , kes siin Vääna kandis mööda metsi hulguvad , kurjad kavatsused peas . Kõige parem on omaette olla , kui keegi teine on seina taga kuskil lähedal , justnagu valvaks sind , aga tiku ka oma juuresolekuga häirima . Mida ma ikka kinkisin Katile ja Rainile ? Ma pean seda teadma , muidu võin lollil kombel vahele jääda . Vaatasin Rain , tuppa , neid mänguasju jätkus tal , nii et tapab , kust mina pean teadma , mis oli siin varem ja mis eile juurde toodi ? Eletrirong oli küll varem , playstation samuti . Seadsin plaströöpad ringjalt põrandale , ühendasin juhtmed patareiga ja panin rongi käima . Ilusasti veeres , jaamades tõstsid punaste mütsidega vennikesed sausid ja rong pööras haruteele , vedur sõitis depoosse , vagunid jäid välja . Isegi semaforid näitasid tuld , plõks ja roheline , plõks ja punane . Ausõna , must kadedus tuleb peale , kui oma laste elamist näed . Rantsatasin kükkasendist näoli vastu põrandat ja kukkusin ulguma . Miks kogu maailm on minu vastu ? Miks kõik vihkavad mind ? Kas leidub ainukestki inimest , kes minust lugu peab ? Ma ei ole siin elus muud tahtnud kui ainult väheke lugupidamist ja mõnd üksikut sõpra . Räästad vesistasid tükk aega , ma ei saanud kuidagi pidama , nihuke labiilse närvisüsteemiga nagu ma olen – kord maniakaalne , siis jälle depressiivne , nokk kinni , saba lahti , saba kinni , nokk lahti . Kas ma nüüd jäängi nutma ? Upun pisaraisse , vohh ! Kaua seda tobedat vett mu sees jätkub ? Nuuksatasin paar korda , siis vilistas läbi nina nagu falsetiga ja sedapuhku oli üle . Pühkisin lapiga põranda , keegi ei tohtinud näha minu silmaveeloiku ja enesehaletsusatakki . Kati toas torkas silma tühi linnupuur , seda polnud ma varem nagu märganud . Pakendid olid igatahes kadunud , järelikult ei andnud midagi kindlaks teha . Äkki kuulsin , et all keeratakse välisust lukust lahti . Kes see kooserdab ? Häidi ? Röövlid ? Hiilisin kikivarbul meie ühisesse magamistuppa , võtsin öökapi sahtlist makarovi , lõgistasin kuuli rauda , peitsin end siserõdu samba varju . Alumine korrus oli mul pea peal . Tajusin oma südame ärevaid lööke . Ülalt alla oleks hea lasta , peaasi , et käsi väriseks . Sissetungija sai välisukse vaevata lahti , oli kuulda , kuidas ta sahistas eeskojas palitut seljast . Kas tänapäeval on siis varganäod nii ülbed , et võtavad üleriided maha , enne , kui rüüstama hakkavad ? Aah , Linda ! Vaata siis , mis võib juhtuda hämuse peaga – palju ei puudunud , et oleks passija maha kõmmutanud . Pärast oleks kõmuleht kirjutanud – " Rezhissöör tappis teenija " . Oleks ehkt kaks-kolm aastat vanglas istunud , ja selle aja jooksul oleks kindlasti veri viina kerest välja uhtnud . Oleksin absoluutselt alkoholivaba poiss , vaata , mis kasu võivad mõrvad tuua . Aga järsku oleks antud tingimisi ? Siis oleks rõõmust kolm aastat jutti trallinud , nii et tuli taga . Kuid mis päev siis täna õigupoolest on ? Linda käis meil reedel ja esmaspäeval , külaliste eel ja järel koristamas . Kas eile või üleeile olid meile siis kutsutud võõrad ? Näiteks peaministri büroo ? Mina põõnasin siin nagu kott omas toas , Häidi pani kõvasti pidu ? " Ärge sinna minge ... Gregor teeb tööd ! " või " ... Gregor on haige ! " ? " ... Gregoril on vägev pohmakas ! " ? Jube , kui su oma naine sind omas majas taga räägib . Nii palju siis kodu privaatsusest . Äkki käis Häidi saunaski , lehvitas oma tutti ? Järsku on siiski reede ? Järsku tulevad külalised homme ? Pistsin tuki hommukumantli küljetaskusse ja laskusin paljajalu Lindat alla tervitama . Vars kargas püsti , tõmbasin vöö suti koomale , pole hää , kui on kohe paista . Elumees peab elama oma elu , pole siin pääsu , vesista kui palju tahad . Tallad naksusid külmatel trepiastmel , lapsepõlves panin kord krõbeda pakasega keele tulikülma ukselingi külge . Mille poolest siis Linda halvem on kui Häidi , aga vaata , üks laseb Toompeal ringi , teine peab käima kraamimas . Mõlemad lõpetasidTartus ülikooli , Häidi meedia- , Linda ärijuhtimise osakonna . Opu torkaks kindlasti küüniliselt , et looduslik valik paneb inimesed oma kohtadele vastavalt võimetele . Mina jälle ütlen talle , et kuradi parempoolsed , kuradi sadistid , teid tuleb tittipidi üles puua ! Mina olen võrdsuse poolt . Kas teil siis pisutki kaastunnet ei ole ? Ma olin näinud ainult Linda punakaid karvu kaenla all , rohkemat mul temaga ei olnud . Hõlstid oli tal tavaliselt kurguni kinni . Ülaltpoolt paistis ta päris pesulaua moodi , vahest ainult pisikesed mügarikud pusa all , muud ma selt mänedzherilt ei lootnud . Kord oli mul üks kits , kellel rindu ei olnud ollagi , kuid nibud olid tõelised udarad . Päris fantastiline nähtus . Ja ta sai alati orgasmi , kui neid nibusid mudida . Ka alt mattis Linda end hoolega kinni , ei andnud sealt midagi aimata , et mis või kuidas . Noh , tal olid laiad puusad , hea sünnitada , seda küll , aga kas ka teravad , kas puusa alumine nukk tungis esile ? Seda ma ei teadnud , Linda pihta varjasid alati mingid jubedad , kartulikoti moodi vammusad . Kas on niimoodi , et liputajad on edukad , vagurad aga kraamigu liputajate pahna pärast pidu ? Täna oli Linda sinistes , avarates dressides , need ei liibunud tal vastu keha . Ei firmakad ega vuppelid , järelikult tagasihoidlik inimene , ei ehi ennast ei ehtsate ega võõraste sulgedega . Teine naine tirib püksid hargivahest pingule , et kõik reljeefid ja vaod esile tuua , tema aga jätab lotakile , et midagi poleks aimata . " Meil jäi eelmine kord vist üks jutt pooleli , " laususin ma talle trepiotsalt , kui olin peatunud kõige madalamal astmel . Linda veeretas , veidi küürakil , keset saalipõrandat tolmuimejat , tegi , et ehmatas , ajas end sirgu , vaatas mulle selgete silmadega otsa . Kas tõesti ta ei kuulnud mu samme ? Või lootis , et ma vaikselt , teda tülitamata oma tuppa suundun ? " Oh sa ... teie , härra ... olete kodus ... Ma arvasin , et siin kedagi ei ole . Tervist . Tulin koristama , " habistas sirakas naine . Härra ! Ma vihkan klassivahesid ! Ausõna , tuhat korda ennem olen seltsimees kui härra . Nüüd üles , needus keda rõhub , nälg , orjus ikkes hoiavad ! Näost oli ta sihuke piimanaise tüüpi . Ümmargune , jämedate joontega , pikad , sorakil , ruuged juuksed , vesihallid silmad . Mina paneksin ta mõnes mängufilmis mõnes hoovis puid lõhkuma . Aga talvel , lumi peab maas olema , tal peavad botikud jalas olema , muidu ta ei kõlba . " Jäi ju . Jäi pooleli , Linda . Sa lubasid selle peale mõelda , " jätkasin mina , käsi taskus püstolipäral . Võibolla ütles ta selle härraga hoopis ei ? Asetas end teise kasti – Gregor , sa määrid end roojaseks , kui sa minusuguse paariaga magad ! Aga mina mässan meelega , lõhun kaste , mina olen võrdõiguslikkuse poolt . " Ei jäänud midagi , härra . Kõik jutud said lõpuni räägitud , " naeratas Linda enesekindlalt , tema jaoks oli asi otsustatud . " Jäi , jäi , " raiusin mina . " Ei tea , mismoodi ma pärast Häidile silma vaatan ... " kohmas ta otsustavaima argumendi rohkem enesele kui mulle . Tegelikult on hea , kui leidub eetilisi inimesi , selliseid nagu mina , keda vaba seks kõvasti häirib . Linda kummardas tolmuimeja lohvi seadma , ei teinud minust enam väljagi . Ta peab mind , härrat , täiesti tühiseks kujuks , ei karda mind mitte üks põrm . Aga mul oli surmariist taskus ja eluriist vinnas ! Inimesed , öelge mulle , kust te võtate enesekindluse ? Inimesed , kust kohast te teate , mis on õige ja mis on vale ? Muidugi on niisugune ükskõiksus lihtsalt solvav . Kurat , isegi teenija käest ei saa nikku , kuhu olen ma langenud ? Näed siis , kuidas elu käib ! Koos lõpetasid ülikooli , aga nüüd Häidi härraga abielus ja Linda käib meie elamist kasimas . Ja kui ma Lindaga abielus oleksin , siis Häidi juba minu ja Linda korterit ei puhastaks , tema oskab üles ronida ja ennast kehtestada . Kuidas ta ronib ? Voodite kaudu ? Ja loodus on valinud seksuaalsuse järgi ? Pipravitt tentsikuks , kõigiliha rahvajuhiks ? Noh , mingit passijat ma küll tapma ei hakka , ma virutan kuuli kerre hoopis parempoolsele peaministrile , mis ta siis kargab minu naist ! Vahest on tema minu laste isa ? Mustlastel valitseb promiskuiteet , kõik magavad kõigiga , keegi ei tea , kes on bioloogiline isa , vohh , see on tõeline üheõiguslus , kõik vastutavad võrdselt . Õeh , vaju või maa alla , tulge appi , päästke mind , palun , kassikad panevad mu rohelist vahtu suust välja ajama ! Põletav häbisööst otsekui välk rabas mind , halvas mu täielikult . Kord ma rääkisin külalistele niisugust juttu , noh , sellest promiskuiteedist . Häidi ütles vaid kergelt naerdes : " Päris huvitav endalgi kuulata , mida kõike rahvas kokku platrab . Mina ei tea sellest õhkagi . " Ja ma hakkasin temaga vaidlema , et on küll , on küll , on küll ! Siiamaani on õudselt piinlik , tahaks kohe köie kaela visata , keres pöörleb ja loksub , parem surun rinda täägi , las purskab vaht välja . Viskasin ülestegemata voodile pikali . Kurat , need häbisööstud käivad peale ahelas , üks öka-öka meenutab teist , ma ütlesin – kõmatavad nagu välgud , pläudi ja pläudi vastu kolu . Ma olen üldse üks suur vaidleja , raisk . Kord oli seltskonnas üks rallimees , too muudkui praalis , kuidas ta läbi kõrbete Pariis-Dakarit kimab . Liiv tuiskab kui ta üle düünide hüpekaid paneb . Mul ajas sihuke oma saba kergitamine harja lillaks . Ma ütlesin talle , et mina panen oma mosul Pärnust Tallinna poole tunniga . " Sada kakskümmend kuus kilti , impossible ! " kobises ta üle õla , ja tema jaoks oli jutt otsas . Ah niimoodi , sa ei vaevu võõrustajale rohkem tähelepanu pöörama ! Käisin talle terve õhtu nagu uni peale , et olen seda mitu korda teinud suvehommikuti kell kella nelja-viie paiku , kui maantee on täiesti tühi ja kedagi pole jalus kooserdamas . " Tead , lõpeta ära , teised tahavad kah rääkida ! " palus Häidi . " Noh , sõitsid , sõitsid poole tunniga , shut up , jäta järele , " ahastas rallija , kuna ei saanud iseennast enam kiita . Kuid mulle jäi mulje , et too pudrulõug ajas umbluud ning ma rääkisin talle aina uuesti ja uuesti , kuidas ma Pärnust Tallinnasse poole tunniga põrutasin . Kusjuures ma teadsin , et ma ajan pläma , – esiteks ei ole mul kunagi olnudki mingit Moskvitshi , teiseks ei sõida kakssada viiskümmend kilti tunnis isegi Porchega Saksa teedel . Ise teadsin , aga järele ei jätnud . Ulgusin ja kiristasin hambaid – ma olen tatine , tatine , tatine , ma olen viimane tatine tatt ! Kord jälle jutustasin külalistele , kuidas meil siis , kui me jõulude ajal Kanaaridel käisime kass Näuka kaheks nädalaks koju jäi siin nälga kõnges . Enne seda aga kõik kardinad , vaibad , tekid ja käterätid puruks rebis , terve maja täis sittus . " Nuusutage , nuusutage ! Juba kaks aastat möödas , ikka ei saa laibalõhnast lahti ! " soovitasin mina ja näitasin eeskuju , kuidas ja kust ninaga tõmmata . " Mis jama sa , Greg , ajad ! Noh , Kanaaridel oleme käinud , kuid pole meil eluilmaski olnud ühtki kassi . Ära riku jälle õhtut ära , " pahandas Häidi . Edaspidi saadeti mind külalistetulekul ära . Läksin siis oma isa poole , vanamees elab Nõmmel . Ta oli soveedi ajal Viru baarmän , ajas kamaluga raha kokku , teenis tuhat viissada rutsi kuus , kolm korda rohkem kui minister , ei olnud parteilane ega midagi . Kui tal tuju tuli , siis võttis ta takso ja kihutas mannidega Krimmi , talle leidus vaba koht igas hotellis ja restos . Jootrahade ja karahvini vähem kallatud napside eest lõi ta Nõmmel püsti uhke villa , ruutmeetrite poolest kaks korda pirakama kui lubatud . Ta vahendas KGB litsegi , sommid tagusid talle selle eest ehtsaid marku peo peale . Nüüd on ta pöördunud usklikuks , muudkui palvetab ja palub Jumalalt oma sigadusi andeks . Riietasin end oma toas kähku ümber , pistsin müristaja vesti põuetaskusse , kus , kurat , on sokid ? Terve voodialune oli paksult sokke täis , seal tolmus vedeles neid oma mitukümmend tükki , kuid mitte kuidagi ei õnnestunud mul leida kahte ühesugust . Miks te peidate mu eest mu sokke ! Häidi on kindlasti seda meelega teinud , et ma majast välja ei saaks . Aga mida on mul siin majas teha , kui Linda on külm nagu koolnu . Kas sa , Häidi , tahad , et ma hakkaks surnut vägistama ? Tõmbasin varvaste otsa kaks enam-vähem ühte tooni punast , kuid erineva säärepikkusega punast sokki , esikus viskasin selga talvetagi ja pähe kõrvaklappidega punaka pesapallimütsi . Sokid ja müts sobisid ilusti kokku . Mulle meeldib noka alt maailma jälgida , et mismoodi see jama nendel lollidel käib , kes elu kalliks peavad . " Vaata , et tolmukübetki kuhugi ei jää ... " juhendasin ma esikust saali tagasi tulles Lindat , ja pärast sellist õpetust ma nagu polnud proovinudki õnge visata , mu peremeheroll kustutas mu enda meelest kipituse luhtunud kavatsusest . Pole ju võimalik , et keegi hakkaks endast madalamale ligi tikkuma ? " Nii äkitselt kohe , " mügistas Linda ja suristas tolmuimejaga edasi . Irvitas minu üle või ? Irvitas ? Oleks pidanud talle makarovit näitama , oleks kohe tuti paljaks võtnud . Ei , ta hääles kõlas vist kahetsus , et ma teda pisutki ei vägistanud . Et ma ei katsunudki talle kätt püksi ajada , temaga kasvõi moe pärast maadelda nagu eelmine kord . Siis oleks ta saanud iseenda silmis tunnustuse kui ihaldatud naine ja peale selle veel oma ustavust proua Häidi vastu kirglikumalt demonstreerida . Näis , kas varsti tabab mind häbisööst , et ma Lindale ligi tikkusin . Tegelikult koosnen ma miljonist afektist , mis kogu aeg mälulademetest meelde purskavad ja kohe mõtted köie peale viivad . Loomulikult oli mulle jäetud Mazda , ehkki mulle meeldib rohkem Opel Vectraga sõita . Tagurdasin mõisateele , tammede alla . Oravaid ei silmanud , kuid armatuuril süttis punane bensuikoon , kütus oli otsa saamas . Helistasin moblaga Häidile , õnneks võttis ta kohe vastu , polnud tal parajasti mingit nõupidamist või istungit . Teinekord tekib riigijuhtimise tööski vaba minut . " Kuule , ma pean kohe linna tulema . Pakutakse filmi , noh . Sedasama Tartu turuvarblastest ... ETV , kes muu ? Portugaallane ise ootab ... Kas sa saad mulle ülekande teha , ma pean bensu võtma , paak on täiesti tühi . Muidu ma kohale ei jõua , " veensin ma oma abikaasat . " Ma tean , et on tühjaks saamas . Sellepärast ma Vectra võtsingi , " vastas Häidi . Temasugune ninakas tädi peab alati ütlema – ma tean ! Ja täpsustama ülemuslikul toonil – tühjaks saamas , mitte tühi . Ja ta jäi uskuma ! Vapustav , kui naiivsed on naised ! Või olen mina osav valetaja ? Portugaallaseks kutsuti teleka lõunamaist päritolu peadirektorit , minul ei olnud temaga praegu mingit pistmist , vastupidi tema oli just minu üks tulisematest vastastest . Kord ütles see Ibeeria-poeg oma tulise temperamendiga ühel koosolekul otse : " Õunroos pole minu jaoks kellegi rezhissöör . Kõik , mis ta on kokku posserdanud , on puhas jama . Seni , kui mina olen siin majas , ei saa ta ainukestki filmi ! " See oli aga õigus , et filmi Tartu turuvarblastest kui kolhoosikorra jäänukist olin ma alustanud . Episoodid , kuidas mehed ja naised end turuhoone ees taluperemeeste juurde tööle manguvad , olid võetud . See oli ehtne mõnitamine , kuidas need sitased talunikud seal endale orje kauplesid . Ameerikas valisid puuvillaistanduste omanikud endale sel moel Aafrikast laevatrümmides kohale veetud musti tööloomi . Käppasid lihaseid ja mõõtsid silmadega konte , kas ikka sobib mulle raha kokku kühveldama . Neidudel pisteti näpud mokkade vahele , kas ikka tselka on alles . Kuradi lihunikud ! Külakurnajad ! See film seisiski mul juba kaks aastat pooleli , Kultuurkapital nõudis antud raha tagasi . Aga kust oli minul võtta sada tuhat krooni ? Nad punusid mu ümber vandenõu , et ma ei saaks maailmale kuulutada sõnumit – Eesti ei ole mitte demokraatlik , vaid orjanduslik vabariik ! Kimasin linna poole . Käed roolil , tekib mul alati macho-tunne . Autonina on tõesti riistapikendus . Meenus , kuidas me abiellusime Häidiga . Vist kõik Eesti ja Läti murjanid olid end kohale vedanud , terve Polli-Lilli kirendas siidirätikutega kaunistatud hobustest . Kellukustega sametsaanides kappasid platsi mustlasparunid , tavalistel regedel vähemad vennad . Värsked , rammusad sõnnikupallid aurasid valgel lumel küla ainsal tänaval . Lõhnas tavoti järgi . Isandate säärikud läikisid , emandate näpud särasid sõrmustest , kõigil näod päikesest pruunid isegi keset talve . Looduslik elu , mitte mõni linnas katuse all vahtimine ja oma närvide krussi keeramine . Härrad kandsid nahkse tagumikuga kalifeepükse , lopsakad prouad mitmekordseid avaraid brokaatkleite . Kust mina tean , kuidas seelikuosa kogu aeg laiali püsis , vahest kandis seda mingi raudtarind ? Lihavatest põlvedest ülespoole polnud siiski karvavõrdki paista , isegi mitte siis , kui mampslid tantsu keerutasid ja kleidiäär hoos hõljus . Ma arvasin , et näeb vanaaegseid sitse ja satse , trippe ja voorusevööd , aga tutkit sulle ! Kõike katsid valged vanaema rõõmud , vahi , palju tahad . See eest maadamite rinnad olid täielikud piimamäed , hüppa , pea ees , dekolteest vupsti sisse ja upu rasvalainetesse mull-mull ära . Ja kui jämedad kuldketid ümbritsesid nii meeste kui naiste masajaid kaelu ! Kõigepealt võeti mind mustlasrahva liikmeks , muidu mulle mustlasnaist ei antud . Katseks pidin ma hobuse saba pügama , suksu ree ette rakendama ja ree peaaegu koha peal kitsas hoovis ümber pöörama . Te arvate , et rezhissöör ei tule sellega toime ? Nagu nalja ! Lõikasin , Tallinnfilmi rekviisiitide laost laenatud frakk seljas , pikkade aednikukääridega naks ja naks hänna poole lühemaks , seejärel viskasin looga üle kronu turja , surusin ülestõstetud põlve vastu rangi , sikutasin rihmad koomale , kinnitasin rinnuse ja sedelga , sidusin aisad kinni , kammisin harjaga kaeramootori tagumendile maleruudustiku , lükkasin rauad suhu , puhastasin loomal rähma silmast ja juhaidii-aidaa ! Ei tõusnud see regi äkilisel pöördel midagi külje peale püsti ega vajunud upakile , sain ilusti hakkama . Andsin piitsa , suksu puristas ninasõõrmetest valget auru , põrutasime , pruudikleidis Häidi ja peiuülikonnas mina , reel püsti , väravast välja . Häidi hoidis kinni minust , mina ohjadest ning kappasime aisakellade helisedes läbi Polli-Lilli , edasi härmas metsa , sealt tiiruga tagasi mustlaste juurde . Õues korjas Häidi hobuse sabajõhvid lumelt ükshaaval üles , sidus need pikaks-pikaks niidiks . Klanni pealik Venjamin venitas niiti , proovis , kas sõlmed peavad . Siis võtsin ma kitarri , nemad andsid ümisedes romansiviisi ette , ma hakkasin tuure tinistama ja kaasa laulma . Ja okei , ma olingi võetud iidse rahva liikmeks , ma polnud enam eestlane , vaid mustlane . Ausõna , ma tahtsin oma passi minema visata , mida teeb vaba mees tolle idiootse paberiga ? Seejärel pidin ma ostma endale pruudi kümne tuhande krooni eest . Armukese-aeg oli otsas , ma olin kõvasti armunud , ja mul polnud sellest Kultuurkapitalist saadud rahast sittagi kahju . Häidi oli mulle poetanud , et ta lausa imetleb mind ja mu tarkust , minu filmid on avanud tema silmad kunsti mõistmiseks , ja see kõlas magusmalt kui armuavaldus , ja ma olin pauhti arust ära . Õppige , kui vähesest piisab – öelge mehele , et ta on intelligentne ja ilus , see edevus teeb kohe prääks-prääks ning viib teid altari ette . Ma ei saanud ainult aru , miks mu äi Tsooga ja ämm Stassia püsisid kogu aeg nagu varjus . Nad olid olemas , aga kuidagi nagu teisejärgulised kujud . Ma ei ostnud naist mitte nendelt , vaid kogukonnalt . Kellele siis Häidi kuulus ? Klannile ? Vohh , see on tõeline kollektivism , ilma vanemliku egoismita . Perekonnakultus teeb inimesed omakasupüüdlikeks . Lugesin lauale Venjamini ette pruudilunakupüüre , Häidi lohutas mind , et mul on koledasti vedanud , ma olen kergelt pääsenud , kuna ülikooli lõpetanudmõrsja on odav , kõige kallim on kirjaoskamatu . " Mida rohkem haridust , seda vähem kuulab sõna , sellepärast , " seletas Häidi . " Ja sina ? Sina kavatsed muidugi kogu elu toriseda ja vinguda , jah ? " lõõpisin ma vastu . " Ei , mina suudlen su jalgu , " muigas Häidi , põlvitas mu ette , tiris mul kingad ja sokid jalast ning suudles iga pikalt ja põhjalikult iga varvast . Mul oli veel heameel selle üle , et Häidil polnud õdesid ja vendi , ka mitte poolõdesid ja poolvendi , mis mustlasrahva puhul on päris tavatu , järelikult jääb igasugune sugulastega jändamine õnneks ära . Eksootika on põnev , kuid ainult pühapäeviti . Päris jube , kui kõik Eesti ja Läti mustlased hakkavad sinu juures öömajal käima . Mul polnud õrna aimugi edasistest rituaalidest , polnud teada , kas mu ämm Stassia lehvitab järgmisel päeval pulmaöö hommikul peovõõrastele aknast veriseid linu võib läheb käiku hoopiski variant , et kõik külalised peavad pruudiga väheke sliipi panema ? Häidi oli jätnud mind teadmatusse , et mul jätkuks üllatusi . Ei seda ega teist , üllatusigi kasinalt , meid seoti minu lõigatud ja Häidi jätkatud jõhvniidiga külgipidi kokku üheks kookoniks , ainult mõrsjaloor jäi punutisest välja . Meie jäime mehisel prassingul kõrvaltegelasteks – prevaleerisid hoopiski rullakad härrad , mustad nahkvestid kõhu pealt valla , seletasid midagi ägedalt , karjusid üksteisest üle . Naised kah ässitasid üle laua takka , võinuksid parem moka maas hoida . Ma haistsin õhus mingit vaenu , tundus , et head-paremat täis lookas pika laua taga on istet võtnud mitu leeri . Ja mina lootsin , et olen astunud mingisse tõelisesse vennaskonda , kus on ühine varandus , ühised naised ja lapsed , kus seltsimees on valmis seltsimehe eest elu andma . Igalpool käib oma madistamine . Valitses mingi hierarhia , keegi hakkas vastu , peksis tagajalgu üles . Häidi andis oma mõrsjaloori järgmisele pruudile üle , hakks mulle tõlkima . Lisaks inglise , prantsuse , vene , läti ja eesti keelele , mõistis ta ka mustlaskeelt . " Seda kõige paremini , " pilgutas ta mulle omapoisilikult oma musta silma . Ja niisuguse naisega võin ma magada , millal tahan ! Kuid filmi sa sihukest vallatut pilgutamist ei pane , kohe on kriitikud kallal , et odav seebikas , mustad silmad , mustad juuksed ja valge pulmakleit , oo , õudust , misuke maotus , rezhissöör mängib teadlikult rahva maitselagedusele . Selgus , et pulmas käratakse Balti krahvi , see on valitakse printsiibil , et võidab too , kes teise surnuks räägib . On ikka tegelased , näppavad sinult peo , tulevad oma asju ajama sinu pulmas ! Mõru maik jäi sihukesest pragmatismist suhu , mäletan veel , et krahviks hakanud Venjamin tuli mulle kuidagi hooletult kaasa tundma , rapsas vene keeles : " Oled ikka turakas , saad endale lolli äia . " Mida see veel tähendab ? Vohh , sulle etnograafiat ! Siis vajusin ma ära , noh , totaalne mälukas , pilt taskus , ämber peas . Kuidas ma paariseotult voodisse jõudsin , ei tea , kas võtsin jalad ise alla või lohistas Häidi mu kohale nagu küljes rippuva tangukoti . Hommikul , kui me liinibussiga mööda lummetuisanud teed Tallinna poole vurasime , ütles mulle Häidi , et pärast läinud ägedaks kähmluseks , nõutud mingit varandust , torutäit kulda . " Sellepärast , ma nende juurest ära tulingi , et nad muudkui kaklevad . Lihtsalt õudne . Ja tead , meheraasuke , miks nad mu isa ei salli ? " küsis Häidi . laotas meie põlvedele oma pulmakingiks saadud lambanahkse kasuka . " Hierarhiamängud , mis muu . Too Venjamin on krahv , aga sinu isa vahest ainult kuli , " oletasin mina , kartsin , et riivan kogemata üle huulte pudenud kuliga tütre armastust oma isa vastu . Häidi nööpis mu laenatud fraki pükste tilliava naksti-naksti lahti – ja algas meie pulmaöö . Istusime viimases pikas pingis , sõitjaid oli näppude peal lugeda , vaid bussijuht võis peeglist piiludes mõista , mis värk seal taga käib . Kuid tema peab ju teed jälgima , peab ju ? Ausõna , Häidi oskas mudida ja silitada , tema sõrmedes peitusimepärane kunst mõnu tekitada , teised naised olid rohmakamad . " Sellepärast , et isa mind ülikooli lubas . Isa oleks pidanud mulle pika piitsaga andma juba siis , kui ma keskkooli läksin . Vaata-vaata , minu kool , " näitas Häidi mulle oma koolimaja , kui me Abja-Paluojalt läbi sõitsime . Selles , kui naine suhu võtab , on midagi iidsest fallosekummardamisest , sa oled nagu viljakusjumal , keda pühaks peetakse . Tänan sind , Häidi ! Niisugune religioosne austus nagu hammustab sul pohmaka peast , tsirrdi , ja päkapikud ühes kassiahastusega läinud . Pärast Tabasalu pöörasin suurele maanteele . Madal päike paistis otse silma , see ka veel , alati tehakse sulle ülekohut , iga pisemgi asi peab sinu vastu olema . Mina tahan vaadata , kas merel poosetab ka luiki on , aga päikesekiired pimestavad mind , põruta või kurvis kraavi . Kurrat ! Kaua see kestab ? Katsusin relva taskus . Viimaks ometi teen ma täna seda , mida ma tahan teha . Täna ma tahan sigadusi kokku keerata ja täna keeran ma ühe hirmsa sigaduse kokku . Punakas bensuikoon hakkas vilkuma , hoiatas , et varsti ei jää paaki ainukestki tilka . Esimene tankla , kus kaardiga maksta saab , on alles Rock-al-Mares . Kas veab sinnani välja ? Ja kas Häidi ikka jõuab ülekande teha ? Mõni kuud pärast pulmi , kevadel , põles meie tolle peomaja maani maha . Ja mu äi Tsooga ja ämm Stassia jäid leekidesse , nõnda ei saanudki ma nendega eriti tuttavaks . Mingid murekortsud olid nende silmade all kogu aeg , jäigi teadmata , mis põhjusel . Kui meie Häidiga Polli-Lillisse jõudsime , songisid mustlased söestunud ahervaremetes , torkasid traatkeppe tuhka , tirisid välja ja uurisid teravaks ihutud otsikut . Venjamin kaevas labidaga keset õue kaevurakke juures . " Otsivad , " ütles Häidi . " Mida ? " küsisin mina . " Seda , mida ikka inimene otsib , " vastas Häidi , ta oli üürikese ajaga sirgunud tudengiplikast väärikaks mehenaiseks . Või polnud mina tal perenaiseomadusi varem märganud ? Äi ja ämm olid juba maetud , kahtlane küll , kuidas selle asjaga nii kiire oli , et meid ära ei oodatud . Isegi peiesid ei peetud ! Kas siis raske oleks olnud söestunud surnukehi üks päev kauem maa peal kirstus hoida ? Meie Häidiga viisime kalmule suure pärja . " Noh , mida ma sulle , kinomees , rääkisin ? Tunnen kaasa . Nüüd pead sa veel hauakivi kalmule ostma , mis see kõik sulle maksma läheb . Pruudi eest juba ladusid krabisevaid lauale , " meenutas pulmalauajuttu krahv Venjamin . Lahkusime samal õhtul , õhkond oli kuidagi tõre jaööbida polnud kuskil . Ei saa ju ometi ronida tuha alla magama , mingi söestunud tala padjaks . Mina otsisin sõprust , ma olin valmis oma isiku loovutama täielikult mustlaskogudusele , kuid mind ei tahtnud mitte keegi . Täpipealt nagu eestlaste hulgas , ei ole seal mingit vahet . Kõik teisi eemale tõrjumas , kõigil sõrmed enda poole konksus . Sõitsime ainult Abja-Paluojani , mitte Tallinnani . Istusime jälle viimases pingis , Häidi nuttis kogu tee . " Tead , Greg , ma ikka armastasin neid . Mõnikord ma mõtlesin , et ma vihkan neid , kuid tegelikult armastasin . Nii ema kui isa , täiesti võrdselt . Ega nemad süüdi ei olnud , et nad mustlased olid , " valas Häidi oma hinge läbi pisarate välja . Abja-Paluojal peatusime Häidi koolipõlvesõbratari pool , pimeduses laenasime tolle mehelt auto ning panime tagasi Polli-Lillisse . Nägime veel , kuidas mustlased kuuvalgel tuhaaset tosisid , mõni lõi labida maasse vundamendi kõrval . Pikad varjud hiljusid õuemaa mutihunnikuil . " Paganas , politseisse kah ei saa teatada , " vangutas Häidi pead , kui me neist lähedalt mööda sõitsime . " Miks , peab ju ! " lõi minus välja lojaalne kodanik . " Mustlased ei tee pistmist riigistruktuuridega , " vastas mu noor abikaasa , kes just oli end Toompeale tööle möllinud . " Sa ei ole ju enam mustlane ! Käisid keskkoolis , käisid ülikoolis , järelikult enam ei ole , " arvasin mina . " Olen , olen , sellest ei ole pääsu . Sinagi hakkasid mustlaseks , pea meeles , " lausus tulevane peaministri nõunik rahvusvähemuste küsimustes . Sõitsime mööda metsasihti peaaegu Lätini välja , siis pidas Häidi tolle krigiseva mootoriga Zhiguli-loksu kinni . Mina näitasin taskulambiga valgust , Häidi kaevas kadakapõõsa kõrvalt piiriposti tagant . Õige varsti kõlksas labidatera vastu takistust , kangutasime välja pikliku metallkasti , see oli tavaline vutlar , kuhu töömehed oma puurid , sead ja muud värgid panevad . Olin põnevil , kõik oli täpselt nagu seiklusromaanis , kuugi paistis edasi , ei olnud veel pilve taha varjunud . " Mis see on ? " küsisin ma , kuulsin , kuidas mu hääl isegi värises veid , nagu peab . " Minu kaasavara , " vastas Häidi ja surus kasti endale vastu rindu . Maa seest leitu tegime lahti alles Tallinnas , minu kitsukeses vanalinnaateljees katuse all pööningul , kus me siis nagu põrssad , käed-jalad koos , elasime ja teineteist armastasime . Kastis oli kaks asja – tavotine riidekämp ja tavaline toru , vahest küünar pikk , mitte rohkem . Harutasin puntra lahti , nutsakusse oli pakitud makarovpüstol , täiesti korras ja ehtne . " Kuule sa ikka saad , kui mees oled , " sõnas Häidi . Ise tõstis ta torujupi püstloodi , raputas – mitte nehkugi . " Pane ! " palus ta mind . Põrutasin püstolipäraga paraja tou vastu toru , robinal hakkasid otsast voodile sadama tsaariaegsed kümnerublased tulikollased metallmündid , peal keiser Nikolai Teise reljeefportree , reversil kahe peaga kotkas , küljel kiri " Iz tshistogo zolota " . Muudkui kõlks ja kõlks , terve hunnik sai kokku . Mina ei julgenud , kartsin tollis vahele jääda , Häidi ise käis Riias , andis mündid ühte antiigiärisse . Tagasi tuli ta kotitäie Läti lattidega , mille eest me maja ja kaks autot ostsime . Seni poldud meie maja põlema pistetud . Kust mina tean , võibolla on meie varandus mustlastelt varastatud , varaste tagant pihta pandud ? Võibolla trügib Häidi üles voodite kaudu , kord ta ütles , et naine teab , mis ta teeb . Ma olen viimane sutenöör – elan selle eest , mida naine teenib ! Mind haaras katastroofiihalus . Aga misukese sigaduse ma kokku keeran ? Millise paugu panen , et terve Eesti heliseks ? Bensukas pistsin sõela paaki , tundmata huvi , kas raha on vahepeal pangaarvele saabunud või mitte . Eks siis tapab ennast ära , kui midagi nihu läheb . Aknal parisesid täie vaardiga liitri- ja rahanumbrid . Võtsin terve paagi pilgeni täis , et õiendamine oleks vihasem , kui mul millegagi maksta ei ole . Torkasin toruotsa tagasi automaadi külge ja astusin putkasse . Ulatasin oma Hansapanga kaardi . Luger surises ja mõrises , küll venitas kaua , ennem kui vastas – soss ! " Härra , teil ei ole maksmiseks piisavalt fondi , " teatas rohelises ürbis tanklanolk teisel pool letti , endal kõrvarõngas kõrvas . Mis asi see fond veel on ? Mina küll avalikke pedekaid tööle ei võtaks , see võib sissetulekutele sandisti mõjuda . Ja jälle olen ma härra . Alati , kui midagi on sitasti , siis olen ma härra . Ma tahan olla seltsimees , siis on maailmas rõõmupidu , kogu inimkond eluga rahul ! " Proovige , palun , sellega , " andsin ma kördihabemele Ühispanga kaardi , ise mõtlesin , et see väike pauk hoiaks ära suure plahvatuse . Kui ka Ühispanga arvel pole piisavalt fondi , siis jääb keegi ellu . Huvitav ainult , kuidas nad kütuse paagist tagasi imevad ? Või panevad auto siiasamasse lukku , ratas pakus nagu lõksu jäänud ulukil ? Siis pean ma jala kuhugi marssima , aga kuhu ? " Korras , " ulatas noormees teisel pool letti mulle allakirjutamiseks arve . Tähendab , läheb mölluks , Häidi on süüdi , kui miskit väga hirmsat juhtub , mis ta siis jäi mu valet uskuma ja kandis internetiga raha üle , mõtlesin ma , kui ma mööda Paldiski maanteed Opeliga Toompea poole põletasin . Lülitasin sisse raadio , algasid kella kolmesed päevauudised . Peaminister peab Brüsselis edukaid läbirääkimisi põllumajanduskvootide küsimustes , on saavutanud olulisi järeleandmisi , luges diktor esimest , kõige tähtsamat uudist . Jälle tillist tõmmatud ! Mis asja ma siis makarovi kaasa võtsin , kui tema on jalga lasknud ? Kuidas ma teda maha saan lasta ? Kuulid ei lenda sinna . Aga mida siis teha ? Keda oleks üldse võimalik täna tappa ? Peab aru pidama . Pöörasin Tulbi tänavale , kitsasse tupikusse , pidasin kinni vana sauna ees , kus nüüd on jõusaal . Seal ma nägingi Häidit esimest korda elus , seal ta aeroobikatrenni minnes oma vaoga mügarikku liputas . Urgitsesin taskust mobla , keegi ei olnud mulle helistanud . Te ei tea , kui jube see on , kui keegi sinust välja ei tee ! Vanasti tõmmati mulle ühtelugu traati , pidin telefoni aegajalt koguni välja lülitama , näiteks siis , kui võtted käisid . Plõksisin klahve , sirvisin telefoniraamatut , displeile tekkisid üksteise järel nimed . Ester ? Tema pisikest prigu ei leia ülesti , alati on palju jandamist sissepanemisega . Jelena ? Tema lipatsid on ahvatlevalt lahti nagu kõigil venelastel , kuid tema tahab enne pikka pidu ja masseerimist . Mul on tarvis sellist , kes kohe hargi lahti lööks , ma ei viitsi jameleda . Linda ? Näe , olen ikka tema numbri mällu vajutanud , olen lootnud , et kunagi mõtleb ta ümber . Ei tea , kui kaugele ta oma koristamisega juba jõudnud on ? Maire ? Ärge toppige mulle Mairet , igavene lits selline , käige oma Mairega persse , tema karvaotsi bermuuda kolmnurgal lõpetasid viimane kord punakad rõngad vastu liharoosat nahka ! Satikad ? Mandavashka ? Kustutasin Maire numbri oma Nokia mälust , ja siis hakkas kahju – ehk läheb ikka kunagi vaja . Piia ? Minu kollektsioonis ainuke , kellel on tussuvärk kintsudega täpipealt ühte- ja sedasama tooni , otsekui kaitsevärvi maskeeritud kaevik lahinguplatsil . Piia , raisk , nõuab alati preskut , nagu igavene aidsihaige , täna küll ei ole mingit tahtmist hakata kortsu otsa pigistama . Regina ? Korrapäraselt ovaalne kanamunaselg , niisugune klassikaline , millest tahad hea tuju puhul keelega üle tõmmata . Vohh , tema annab kindla peale . Vajutasin klahvile . " Number ei ole kasutusel . The number is not in use , " teatas automaathääl . Mida see veel tähendab ? Ega ma numbrit ei taha kasutada , hoopis muud asja . Ise teab , millest ilma jääb . Võibolla on keegi Riina maha löönud ? Olematuses on ta igal juhul . Tarja ? Tal oli rõngas pragu koomale hoidmas , ise kiitles , et tihkem puts on mõnusam , nii mehele kui endale . Kõik soomlased on labased , ma lihtsalt ei seedi labaseid naisi , need ajavad oksele . Ulle on muidugi Ülle - roosa , kena , piklik , voolujooneline üsa , ise nimetab ta seda garaazhiks , päris peen eufemism , eks ole ? Austab mehe pritsu autoks pidamisega . Aga ma olengi autos , ega ma ei saa ju kogu täiega Üllesse sisse sõita . Vaike ? Tema lõbukat ei mäletagi , peab vist tõesti vähem jooma , mõjub juba meelespidamisele . Ma näen , et ma otsin kedagi , sellepärast mulle keegi neist ei kõlba . Aga keda ? Keda ma himustan , endal hambad sügelevad ? Siin masinas on ikka kõvasti nikutud , ai juhaidi-aidaa ! Opelil tuleb endal istme seljatuge alla kruttida , jaapanlasel surud kangi istme all ning vupsti viskab korju end pikali nagu alati valmis prostutuut . Palun , asuge tööle kallale ! Sakslased peaksid kah geishasid konstrukorite hulka palkama , et õigeid autosid teha . Ja ka selle peale võiksid kõik tehased mõelda , et autos ei peaks seksima ainult ühes asendis . Kas on siis raske midagi sihukest välja nuputada , et sa saad panna eest ja tagant , külje pealt kah , kui soovid . Pealegi kolksavad kõik naised , olgu eestlased , venelased või soomlased , alati jalaga tahavaatepeeglit , nihutavad selle paigast , pärast säti nii et seda nägu oled . Armukesi muretsen ma peamiselt internetist , te ei usu , kui lihtne see on ! Iga jututoas luusiv krõhva lööb juba esimesel kohtumisel reied pärani . Ega ma oma armukeste nägusid ei mäletagi , ainult hargivahesid . Ja mis tähtsust on nägudel ? Kott pähe ja kompvek suhu , nii käib iga vitt . Valentina ! Kes see veel on ? Ja miks mu mobla mälus on ainult tema lauatelefoni number ? Kallis kõne , aga mis sa teed , rohkem nimesid ei ole . " Ketrusvabriku kuues tsehh , " vastati vene keeles . Nahui , kas mul on mõni emane kunagi ketrusvabrikust olnud ? " Mulle , palun , Valentina , " küsisin ma . " Valentina ? " imestati muigamisi . Mis siin nii väga lõbusat on ? " Valentina ! " " Valentinasid on meil umbes kakssada . Kas tahate neid kõiki ? " naerdi vastuseks . Ja äkki tuli meelde – tuttava numbri järgi . <arv> , <arv>.november oli mu üle-eelmise naise sünnikuupäev . Ma helistasin numbreil <arv>-<arv> mitu aastat tagasi , siis , kui tahtsin Valentina Skvortsovat meelitada oma prostituudifilmi esietendusele – see oleks ikka pressile kõva pauk olnud , kõik lehed oleksid möllu täis olnud - vähe sellest , et rezhissöör Gregor Õunroos lõbunaist alasti filmis , ta sai lipatsi ka esietendusele . " Ma soovin Valentina Skvortsovat . Kõiki võiks kah , aga kunagi hiljem , " ütlesin ma . " Proovi , mees , kõigepealt , kas ühe naisega hakkama saad . Ma lähen vaatama , " lõmpsis naine edasi . Eestlane oleks sul ammu toru hargile visanud , venelased just sellepärast ongi mõnusad , et nad on alati valmis suhtlema . Ei , mitte päris alati . Siis , kui ma tahtsin Valentinat esietendusele keelitada , vastati , et töölisi telefonile ei kutsuta . Kas Valentina on vahepeal karjääri teinud ? Ja sellepärast , et torutõstja ei viitsinud kuhugi tsehhi minna , pääses domineerima vana eputis Z , jättis presentatsioonil ajakirjandusele mulje , et film " Poliitik ja prostituut " on temast . " Tere , Valja . Sind tülitab Gregor ... too filmimees , kas sa mäletad veel mind ? " alustasin . " Gregor ! Teie ! Issand , kui tore , et te helistate ! " hüüatas Valentina , häälest oli tunda , et ta rõõmustas kogu südamest . Leppisime kokku , et sõidan talle vabriku väravasse kella neljaks vastu . Pool tundi oli aega . Tagurdasin Tulbi tupikust välja , napilt jäi puudu , et oleksin ahtriga trollibussi mõlkinud , hakkasin kolmanda käiguga mööda Paldiskit ja Sõlge Kopli poole ajama . Tohutult nõmeda Minski poe automaadis kontrollisin oma arveid , pinkoodid püsisid lobinal meeles nagu naiste tussud . Kolmel Hansapanga kontol oli kokku miinus kuuskümmend krooni , Ühispanga omal aga pluss viissada neliteist . Häidi oli tõesti sinna tonni pannud , nelisada kopikatega läks bensu peale , natuke kulus ka miinustest lahti saamiseks . Võtsin viissada krooni välja , küll ragistas kaua oma ajusid , enne kui sooja rahapaberi pilust kätte andis - otsekui oleks teadnud , et mul kulub prostituudi peale . Ma ei saa ju teda makaroviga ähvardada , kui ta ilma nõus ei ole , ei saa ju ? Moraalne värk , need pangaautomaadid , jah ? Ise rahva nülgimise peal väljas , topivad pangalimukaile nutsu tasku . Jakobsonkupüür sama soe nagu vanaema labidaga ahjust võetud suur päts leiba . Tollel olid põlenud kapsalehed ümber , raha on paljas . Pöörasin Koplisse . Neil tsaariaegsetel tehasehoonetel on revolutsiooni nägu , neid vaadates saad aru , miks Lenin võimule tuli . Peakski tegema kord filmi , kus näitaks luitunud kolakaid maju oma mõttetult pikkade fassaadidega , harilikult pseudosammastik nagu tshinovnik kuskil keskel , ning sisse monteeriks Eisensteini lavastuse Talvepalee rünnakust filmist " Oktoober " . Umbes niimoodi , nagu ma tegin paralleelmontaazhi Häidi kliitori ja oma riistaga ainult meile kahele tehtud minis " Jumal on androgüün " . Kõik oleks selge , arhitektuur ei valeta kunagi , ainult et teda on raske üles võtta , kuidas sa filmid mahte ja sügavusi ? Ketrusvabriku ees tulin autost välja , kui mina teda ei tunne , siis vähemalt tunneb tema minu ära . Paistis , et minusuguseid passijaid oli teisigi , toetasid õlga vastu planku ja muudkui vahtisid , adidassuusamütsid peas . Mõned mehed kannavad vuppeleid , nende sisetunnet ei riiva see põrmugi . Igaüks teab oma hinda . Neil vennikestel ei ole loomulikult õrna aimugi , milline kuulsus on nende lähedal ! Nad hüppaksid vaimustusest taevasse , kui teaksid . Tõmbasin pesapallinokatsi igaks petteks alla , mine tea , mõni targem on ehk kord mind kuskil näinud , kipub punti lööma . Ja kui mõni leheneeger haisule saaks , kuidas rezhissöör ootab vabrikuvärava ees prostituuti , siis oleks kõik ilm lärmi täis . Kaks vägevat ust löödi lahti , terve naistevägi vooris tehasteterritooriumilt välja , kõik tihedalt kolonnis nagu mairongkäigus . Rätikud peas ja odavad nailonkuhvtid seljas , kõigil ilusad putsid kaasas . Rakkuskäed , rabavad nii , et kolm tilka koonu otsas , ajavad vabrikandile kokku kõva nodi . Seda ma küll loodusele andeks ei anna , et kella nelja paiku läheb pimedaks . Ühtepuhku vastu muhku , ka need adidaskulid leidsin enne mind , keda ootasid . Täitsa plass , kui sa siin kõigi nähes tühjade kätega jääd . " Tere ! Tulitegi ! Mine , mine , Sveta , näe , mulle tuligi televisoon vastu , " saatis Valentina kelmikalt minema oma sõbranna , kelle kõrval ta väravast välja astunud oli . Ja ta naeris , tal oli tõepoolest heameel . Ja tal oli täpselt samasugune sirge nina nagu vanasti . " Oo , Valjake , õnnitlen ! " hõikas talle keegi kolmas neiu , kui ma Valentinale autoukse lahti tegin . Ja see polnud susatud mingi tigeda tagamaõttega , sõbratar rõõmustas , et teisel veab . Kojamees tuuleklaasil tegi kaebleva kriuksu . Teinekord on filmis sellist heli vaja , kuskilt ei tea võtta ! " Kuhu me sõidame ? " küsisin mina , kui süütevõtit pöörasin . " Teie olete mees . Teie peate teadma . Teie kutsusite , " meenutas Valentina iidset rollide jaotust , mis tema jaoks oli loomulik ja lihtne nagu elu ikka . Mina olen mees ... Kas olen mees või mängin meest ? Ta teietab mind ! Ta ei tee kino ja televisooni vahet , kõik üks pildiketramine ! Viisin ta ühte räpasesse keldribaari Tööstuse tänaval , juba Kalamaja pool . Sissepääs hoovist , puuriitade vahelt , vaata et jalga ära ei nikasta , kui trepiastmetest alla astud . Kolm pukki leti ääres , kaks lauda nurga taga . Selle vene punkri oli mulle kord kätte näidanud üks internetiarmuke , kes oma kiiva mehe eest meie kohtumisi varjas . Ei tule meeldi , kuidas ta nimi oligi . " Siin on nii kena , " kiitis Valentina . Kuidas on see võimalik , et sihukest urgast kenaks peab ? Kas ta tahab sellega öelda , et tal on minuga hea ? Või mida ? Ja muidugi möllavad siin põranda all soomlased . Jätkub põtru eliitkohtadesse , jätkub neid ka viimastesse ööklatesse . Ainult tagumine laud hämaras oli vaba , väga hea , just seda ma tahtsingi . Istusime , tõin baarist Valentinale punast Gamzat , endale võtsin viina . Viin oli odavam veinist , kindla peale oli tegemist salaalkoholiga , mida nad kuskilt Belgiast või Venemaalt sisse veavad . Vein oli aga ehtne , seda sa juba järele ei tee . Aga tee kõlbas juua , see polnud mingi niidi otsas padjakeste solgutamise jama , vaid ehtne samovarijook , mida rüübates tunned hõrku mekki suus . Valentina sädistas . Ta oli juba Narvas ketrustööd proovinud , aga siis oli ta manufaktuurist lahti lastud , tööst ilma jäänud ja pidi Tallinna tulema . Lausa õnn , et Häidi talle selle koha muretses . Narvas olid vanad selfaktorid olnud , Tallinnas tuli tal ümber õppida . " Mis asjad ? " pärisin mina . " Selfaktorid ! Kuidas teie , Gregor , ise nii tark ja tähtis mees , ei tea , mis asi on selfaktor ! " ei uskunud Valentina . Ta peab minust tõesti lugu ! Kui palju neid inimesi üldse on , kes minust lugu peavad ? Kas on ta ainus ? Istusime nurgeti , mõtlesin , millal on õige aeg hakata laua all tema põlve masseerima . Või peaks alustama kohe rinnanibust , mudiks seda soojenduseks näppude vahel ? Mulle ta peaks ikka nikku andma , sest mina tean temast kõik . Viin maitses kenasti , Valentina kiitis ka veini . " Me joome tüdrukutega palgapäeval ikka Gamzat . Hea , odav , " jagas ta tunnustust . Kihmasin kõvasti , lasin käel kiiresti käia laua ja suu vahet , tundsin , kuidas rüübe verre nõrgub , promillid paika tõstab , olemise timmimaks teeb . Ma lähen kuidagi närviliseks , kui ei ole paar päeva tina pannud . Valentina muudkui rääkis ja rääkis ja rääkis . Nad üürivad kahe peale Svetaga tuba , ostsid pruugitud televiisori , mis päris korralikku pilti näitab , kuigi ekraan väreleb . Ta käib nädalavahetusel pärast palgapäeva Narvas , viib emale ja pisiõele raha . Üleeile hakkas talle tänaval järele jooksma peremeheta koer , kuigi Sveta ei tahtnud , võttis ta endale koera , pani nimeks Kutzik . Ja ta ei aimagi , et see tähendab eesti keeles kutsikat ! " Nüüd on meil kodus kell , kes meid hommikul üles ajab . Ei jää tööle hiljaks , " tõmbus Valentina nägu jälle naerukile . Ei olegi tähtis , mida ta rääkis , tema jutt oli nagu rõõmsa linnu siristamine . Vaatasin ta teda pikemalt . Eestlane , raibe , arvab alati , et ta tunneb venelase juba eemalt ära , kui too tänaval vastu tuleb . Ja tunnebki , raisk . Aga kuidas ? Näo kuju järgi ? Aga ma olen näinud pikema ja sirgema ninaga eesti naisi , olen näinud palju kitsama näoga eesti naisi , kuigi , jah , Valentina nina on paras sirakas küll , silmad nagu pruunid , sõbralikud ja kaastundlikud nööbid kahel pool teravat ninakonti . Tema tüpaazh võiks mängida hoolitsevat giidi kunstimuuseumis , kus ta ekskursioonidele rangelt igavat juttu heietab . Ka huuled sobivad sinna ossa , kuidagi kinnised ja kuivetud . Ei , ei , ei , mööda panin . Silmaalused on ta paksult siniseks võõbanud , laud samuti , selle järgi tunneb esiteks venelase paugupealt ära , teiseks ei lasta muuseumis kellelgi ennast nii võimsalt krohvida , kohe lüüakse sulg sappa . Kas Valentina on oma elus üldse muuseumisse sattunud ? " Kus sa elad ? " juhtisin ma vestluse kindlasse suunda , noh , kas peab selle asja jälle autos ette võtma või leidub parem pleiss . Võiks ka hotelli minna , neljasaja krooni eest saab päris hea toa , aga siis peaks mitu tundi aega olema , nii pooleks tunniks pole mõtet sorkima minna . Valentina üüris barakituba Taga-Koplis , Kolmandal liinil , tööle ja koju sõidab trammiga . " Trammiga on nii lahe , alati saab istuma , meie juures on kõik rahvas juba maha läinud . Elekter on tasuta . Voolumõõtjatki pole kuskil . Kujutage ette , nende kuue aasta jooksul , mis ma olen seal elanud , pole veel keegi tulnud elektri eest raha küsima , " leidis neiu oma elamisel kohe positiivse külje . Huvitav , kas Sveta käib tihti kodunt ära ? Ja kuidas neil üldse see seksivärk on seatud ? Või teevad grupikat ? Seda parem ! Veri vemmeldas , pulss peksles , hundijalavesi tegi oma tööd . Valentinale helistati , tal oli kõige odavam , inetu mobla , mida briketiks kutsutakse . Mina küll ei julgeks end selle riistapuuga seltskonnas näidata . Mulle ei helistagi keegi , mina olen ümmargune null . Mina olen Eesti Vabariigis ümmargune null , aga näe , üks umbkeelne ketraja seda ei ole . Mina lõin Eestis vabariigi , kus mulle igalt poolt jalaga tagumikku virutatakse ! Mind ei ole kellelegi vaja , ja teate miks ? Sellepärast , et ma kellelegi raha sisse ei too , minu juuresolek võib ainult teiste tulu kahandada . See on põhjus , miks saagiahned tegelased mind igalt poolt eemale litsuvad , ei ole mu filmid kehvad midagi . Oi , kuidas Valentinale meeldib lobiseda , kas ta selle peale ei tule , et mind võib riivata , kui ta kellegagi latrab oma Kutzikust ? Esiteks olen mina seda juttu juba kuulnud ja teiseks , kas mul pole õigust loota , et midagi oleks nagu mõeldud ainuüksi minu kõrvadele ? Jah , ta ei tule , sest peab mind sama heaks inimeseks kui ennast . Hea inimene ei keela ju teisele mõnusat mokalaata , hea inimene ei ole kade , hea inimene ei püüa teisele rõngast ninna panna , lubab tollel oma asju ajada . " Vabandage , see oli Vadim , " lõpetas Valentina viimaks ometi oma pläkutamise . Kes see kuradi Vadim veel on ? Kas ta grupikat teeb ? Kindlasti on temagi kuu pealt kukkunud , elab nagu kotis , ei tea sedagi , mida Kutzik tähendab . " Nii et sa jääd rahule ? " rohmasin ma – tahtsin öelda , et uue eluga , aga viimane hetk sain sõnasabast kinni . " Muidugi ! Nii palju inimesi on ilma tööta , aga mina saan kaks ja pool tuhat kuus . Ja kui palju on mul sõbrannasid , terve meri ! " laskis Valentina nagu linnuke oksal . Mingi ülemeelik rõõmusära helendub kogu aeg ta näos . Kui palju on neid inimesi , kellel on mind kohates hea meel ? Ehk on tema ainus ... Milline avalus , milline siirus ! Kindlasti ei hau ta kunagi mitte ühtegi kurja mõtet . " ZAGSi ei hakka minema ? " uurisin ma olukorda , sest teise mehesse kõvasti armunud naisega pole midagi peale hakata . Puna tõusis Valentina palgele , seda oli isegi joomaurka pimedikus näha . Tähendab , tabasin kümnesse , noh , las abiellub , mina teda takistama hakka , las loodus teeb oma tööd . Ongi aeg kõrtsi vahetada , ma ei püsi ühes kohas üle poole tunni . Ma sõidutan ta sinna Kolmandale liinile , loodan , et keegi seal kallale ei tule , saabki temast lahti , niigi pikalt aega kulutatud . Mul käivad himud ja loobumised vaheldumisi , kord ma kohe väga tahan mõnda naist , järgmisel momendil ei hooli ma temast üldse . " Häidi praakis Vadimi välja ... " tunnistas Valentina kurvalt , mossitamisi . Tal on kõik näkku kirjutatud . Häidi ... Kas ikka minu Häidi ? Vaevalt , et tal neid Häidisid on jalaga segada . Praakis välja ... Mis kuradi volitused tal on , et ta saab mingi Vadimi-tola välja praakida ? Panevad nad siis lesbit või ? Ise ei oska Häidi nimegi õigesti hääldada , ütleb " Teie kohtute Häidiga ! " ei uskunud ma oma kõrvu . " Te ei teagi ? Kuidas nii ? Kas Häidi siis sellest kodus ei räägi ? Viimane kord nägime paar päeva tagasi . Häidi oli just Soomes käinud , tõi mulle meigi , " hakkas Valentina oma käekoti sisu laule kraamima . Sealt vupsas välja koputuse lõhna . Vot , kus lops ! Mida nad kahekesi teevad ? Karjääri nimel oma keha müütav harrastusprostituut ja pärispoff vahetavad kogemusi , aah ? Tõin baarist veel viina – teeklaasitäie kõrihöövlit endale ja teeklaasitäie Gamzat Valentinale . Mul on normaalseks enesetundeks vaja nii umbes pooleliitrist krunti , siis saab jalad alla ja hakata pidu pidama , kuid need sulid seal baaris petavad , klaasid ei ole ääreni täis , nii et praeguseks on umbes kolmsada viiskümmend grammi sisse valatud . Aga ikkagi tuleb elukonstant tänu aktsiisita salaviinale maru odav – ainult kolm koma kolm . Elukonstant on kraadide ja grammide jagatis korrutada hinnaga . Poes oli see tavalise seatapja puhul umbes neli , seaduslikes kõrtsides algas viiest ja poolest . " Näete , värvisin just teie jaoks riideruumis silmaalused siniseks enne , kui kohtuma tulin . Kuidas teile meeldib ? " pilgutas Valentina lõbusalt kahte silma korraga . " Kas kõlbab televisooni minna ? Kas Häidi tõi mulle Soomest hea mingi ? " " Lööme kokku , " panin ma ette . " Enne läks meelest ära . " " Oi , oleks pidanud kohe lööma , " oli ta asjalikult nõus , ja ta nägu võttis samas nagu kohkumise ilme . " See on halb märk , see võib õnnetuse tuua , kui nii tähtis asi läheb meelest ära . " Kuidagi kume kõlks oli , see on alati nii , kui klaase käes hoiad , siis ei helise ilusti . Kui pärast montaazhi filmi helindad , siis kilistad kristallpokaalidega . Ja ta tuju oli jälle lilleline . Kuidas selle kohta öeldaksegi ? Naerulind leidis pesa ... Millal mina viimati rõõmus olin ? Ei mäletagi , kurat . Viimase kümne aasta jooksul olen olnud mustas masenduses . Vahest lapsepõlves ? Siis , kui meie korvimantsa noorsoomängud kinni pani ? Kuidas on üldse võimalik , et ta ei tule selle peale , mis mul plaanis oli , kui ma talle helistasin ? Valentina hakkas ise Häidist rääkima , ma ei tarvitsenud enam surkidagi . Tuleb välja , et nad kohtuvad iga paari kuu tagant , kahjuks ei ole Häidil rohkem aega . Nad räägivad teineteisele oma elust . Häidi on pakkunud toetuseks ka raha , seda ei ole Valentina vastu võtnud , kuna peab ise toime tulema . " Me sobime iseloomude poolest . Meil on kahekesi nii hea . Me joome alati teed . Mina teen tee , Häidi toob Maiasmokast kooke , " kudrutas Valentina . Mina pole küll märganud , et Häidi oleks mingi eriline koogimugija , vohh , kus sa oma naist tundma saad ! Mina tahtsin oma " Poliitiku ja prostituudiga " ühiskonda raputada ja - mis seal salata - endale loorbereid lõigata , kuid mu film ei läinud kellelegi korda , nüüdseks on see ammu unustatud , kuid kogemata tegin ma kaks inimest lähedaseks , ja nemad on sõbrannad tänase päevani ... Kas elus mingit loogikat ka on ? " Ja millepärast siis Häidile Vadim ei sobinud ? " luurasin mina . " Pole see õige . Pole mind väärt , ütleb Häidi . Ma otsigu endale mõni parem , mul pole vaja elektrikut , kes iga reede õhtul nina täis kaanib ja kuni pühapäevani pead parandab . Joodikutega on igavene häda , ütleb Häidi . Minu arust pole see Vadim mingi joodik , teised võtavad rohkem , töö juures pole tal kunagi lõhnu juures.Vadim käib meie tsehhis telgesid sättimas , ma näen teda iga päev , " kaitses Valentina Vadimi . Niisuguses naistemeres töötaval mehel on kindlasti õudselt lööki , ise tahaks seda ametit pidada . Noh , öelge mulle , kas on niimoodi , et mina ei saa üldse elule pihta ? Kas on niimoodi , et kõik , mida ma mõtlen , kõik , mida ma näen , kõik , mida ma tunnen , kõik on totaalselt vale ? On jah ? Et tegelikult elan ma ropult mööda , ei taipa maailmast mõhkugi ? Ja korraga ma tabasin , miks ma kogu aeg tunnen , et mind on nagu millestki ilma jäetud . Mind läbis nagu suur selginemine , ime , et ma varem ei olnud nii lihtsa asja peale tulnud . See on meelerahu , mis mind teiste puhul häirib . Meelerahu , mis neil on ja mida mul ei ole kunagi olnud . Meelerahu , mis on ketrajatel ja pankuritel , nõunikel ja peaministril , salabaaris laamendavatel soomlastel ning mu lastel Rainil ja Katil , kõigil inimestel , kes elavad oma elu ja ei mängi kedagi teist . Ma olen arvanud , et mind on närvi ajanud rikaste rikkus ja silmapaistvate inimeste positsioon , see , et neil on nad müttavad jalgupidi võis , on nähtaval ja et neist kõmiseb meedia . Et nad saavad auhindu ja tiirutavad mööda filmifestivale . Ei , tegelikult on mind kadedusest lõhki ajanud hoopiski nende meelerahu . Just see on omadus , mida ma neile andeks ei anna . Just sellepärast võtsin ma kaasa makarovi , et virutada kuul kerre mõnele tüübile , kelle hing ei kripelda . Kuidas ta ometi julgeb ! Samal ajal , kui mina pean pidevalt pabistama , et äkki keegi saab aru , et ma päevast päeva etendan , mängin takkaotsa ööselgi kedagi endale võõrast tüüpi , samal ajal on nemad - nemad ise ! Nemad ongi ketrajad ja peaministrid , aga mina olen endale pähe tagunud müüdi , nagu oleks ma kõva rezhissöör ja nikumees . Ja ma pean üksijäri endale tõestama , et ma ei valeta . " Häidi on mures , " alustas Valentina nagu hoopis uut juttu , tema hääletoon muutis mind kuidagi ettevaatlikuks . " Häidi on väga mures . " " Häidil läheb kõik sitalt hästi . Ta on Toompeal asendamatu tööjõud , ta valdab terve posu keeli , muudkui tõlgib , nii et suu vahutab . Ja hiljuti kiitis veel üks ajaleht tema vilepartiid , see päästnud kätshi kossuplatsil , nii et lõbu laialt , " sõnasin mina ja hoomasin , et ma olen isegi Häidi peale kade , ausõna olen . " Kuidas te , Gregor , aru ei saa ? Kas te mõtlete , et naisele on tähtis Toompea ja vilepartii ? " vaidles Valentina mulle vastu . " Aga mis ? " ei tabanud ma essugi . " Tahate , Gregor , ma lepitan teid ära , tahate ? Ma olen tegelikult hea rahusobitaja . Tööl tulevad tüdrukud alati minu juurde , kui on tülli läinud ... Siis saan mina Häidile kah head teha , tema on mulle nii palju teinud , " pakkus Valentina . Ja niisugustest asjadest saab nii loomulikult rääkida ! Inimesed , Häidi ja minu suhted on intiimne asi , mitte plära sõbrannade suus . " Aga kuidas see välja näeks , see rahusobitamine ? " kuulasin ma maad . " Tahate , tahate , jah ? " kilkas Valentina , urgitses käekotist välja oma ajast ja arust inetu mobla ning helistas . " Me hakkame tulema ... Koplis veel ... , " lõpetas ta kõne . " Häidi ootab , " lisas ta mulle . Tähendab , ta ei olnud sõbranna mehega salaja kohtama läinud , ta oli Häidile sellest teatanud . Lonksasin klaasi tühjaks . Mis mul üle jäi ? Pisut oli nagu vahelejäänud kepihaige tunne , aga ega Häidil pole minu arust vähe olnud neid boyfriende olnud . Tegelikult oli ammu peal võimas tegutsemiskihk , niigi olin ühte baari liiga kauaks sitsima jäänud . Võib ka meie pool kolmekesi edasi pummeldada , eks näis , kas Häidi seda lubab , oleneb , mis tuju tal parajasti on . Igatahes kraamis Linda elamise korda , nõnda et meie tavalist seapesa Valentina ei näe . Võtsin baarist pudeli viina kaasa , pistsin põue . Auto oli õnneks alles , keegi ei olnud mu punast Mazdat äravirutanud , isegi küljeaken oli sisse löömata ja raadio alles , kuigi ma olin paneeli ette unustanud . Kopli kohta on see suur ime . " Mis sa sest traksist ette topid , ilma on etem , " õpetasin ma Valentinat , kui ta hakkas turvavööd sättima . Ja ta kuulas mu sõna ! Vajutasin julmalt gaasi , müristasin mööda jumala pimedat Tööstuse tänavat . Mis neist agulilobudikest ikka vahtida , tuli külge ja pilvelõhkujad asemele ! Mootor üürgas , tundsin end Jack Nicholsonina , tundsin end naistelemmiku Oliver Brandona , lõin põlevad täistuled ja udulaternad , pimestasin kõnniteel kakerdavadi Kopli jotasid . Mere puiesteele sahisesin ilusa külglibisemiasega , mingi Balti jaama poolt tulev Zhigull pidurdas hirmsalt , pärast törtsatas signaali , nagu oleks ma miskit nihu teinud . Ausalt öelda , ma ei tea , kumb neist on peatee . No , aga , Zhigullil ei ole igal juhul mingit kobisemist , kui Mazda tahab kurvi võtta . " Oi , ma kardan ! " hüüatas Valentina . Kas edvistab või pelgab tõesti ? Mõlemal juhul peab talle pisut närvikõdi tegema . Võtsin pudeli põuest . " Tee lahti , " käsutasin ma teda . " Ei , ei , Gregor ! Me peame ikka elusalt kohale jõudma , muidu ma ei saagi teid ära lepitada , " keeldus Valentina . Mina aga pean viina saama , ma ei tohi mingit pausi sissevalamisel pidada , muidu tuleb kohe peale õudne kassikas , sepad hakkavad peas kuvaldadega taguma . Vabastasin teisegi käe roolilt , mulle meeldib , käed lahti , kihutada , kiskusin viinalt korgi pealt , rüüpasin pika sõõmu ja pistsin pudeli käigukangi taha auku . " Jumala eest , Jumala eest , " pobises Valentina . Masinaid nii et tapab , Paksu Margareeta trammikurvis seisis terve tropp . Elektrijaama funksfassaadi valgustasid alt üles prozhektorid , ma loovisin ummikust läbi kiira-käära . Üks kirvenägu jäi siiski ette , pidurdasin , lohisesin mersule peaaegu vastu ahtrit , ehk paar milli jäi kõmakast puudu . Valentina laup volksatas vastu akent . " Ettevaatlikumalt ! Ega mina pole tulnud siia nalja tegema . Ma tulin ikkagi sõitma ... Miks sa midagi mu filmist ei ole rääkinud ? " küsisin ma , kui me trammiteest olime üle saanud . Olin terve õhtu oodanud , millal Valentina sellest juttu teeb , aga tema oli vait nagu sukk . On ikka täielik ülekohus – sina paned teise filmi , aga tema ei ütle sulle selle eest aitähki ! " Häidi tõi mulle kasseti . Ma olen seda vaadanud küll , kuigi mul videomakki ei ole . Vadimil on . Siis , kui televiisoris oli , ma lihtsalt ei julgenud vaadata . Ma tänan muidugi , et te mu nägu kordagi ei näidanud , see on hea . Kõige hullem , kui mu ema seda teada saaks ... " alustas Valentina ääri-veeri . Mida sa , kurat , keerutad , ütle kohe välja , mis sa arvad ! Kuidas sa julgesid , mitte vaadata , kui telekast näidati ! Muidugi , Valentina oli ekraanil tähtsamast kohast kui nägu , kuid mina oleksin tema kitsast larhvi ka rahvale näidanud , ainult Häidi käis peale nagu viimane nuhtlus , et ei , ei , ei , ise lubasime talle , et ei näita . Kunst on tähtsam kui lubadused , ent pikapeale andsin ma Häidile järele . Kunsti nimel võid sa valetada ja litsi lüüa , peaasi , et ekraanil on ehtne meistriteos . Viru ringil oli jällegi paksult masinaid , lipsasin osavalt trammi varjus peateele , pöörasin rehvide kiunudes Pärnu maanteele , pidasin siiski kinni jalakäijate ülekäiguraja punase tule ees , ehkki peast käis läbi mõte , et alati tehakse mulle liiga , näe , mina tahan end veidi tuulutada , aga nemad panevad punase-raisa põlema . Mu kõrval ootas rohelist tuld tervelt kolm BMW-dzhiipi , niisugust eputamist ja priiskamist ei näe sa mitte kuskil mujal maailmas kui ainult Eestis . Keegi ei usukski seda , kui sa neid limukaid koos ühes kaadris näitad , kõik arvavad , et rezhissöör lavastas episoodi , ajas linna pealt kokku kõik miljonimaasturid . Varas istub varga kukil , luksusmaksu ka neile peale ei panda , sest riigikogujad Toompeal on ise samasugused ärplejad . " Miks sa siis vait jäid ? " utsitasin ma Valentinat takka , ma sain aru , et ta on tagasihoidlik inimene ega söanda mind kiita . " Tahate , ma ütlen ausalt ? " sondeeris neiu pinda . Rohelise tule alt kargasid maasturid hirmsa röökimisega minema , jäin neist maha , muidugi ei saa ma oma Mazda ühe koma kuue hobusega nende nelja koma nelja vastu . Kurat , ma näitan , neile rullnokkadele , kuidas sõita tuleb ! Maasturid seisatusid peatuses pidama jäänud lahtiste ustega trammi ees kinni , mina kimasin edasi , kuna pealekobijaid oli hõredalt . Sain neist ette , üle Estonia puiestee ristmiku lipsasin kollase alt , maasturid jäid punase taha kinni . Nüüd oli mul juba paras edumaa , lonksasin pudelist pika punnsuutäie . " Muidugi ausalt . Tead , Valentina , ma olen ikkagi kunstnik , ma ise räägin tõtt , tõtt ja ainult tõtt , ja ma tahan , et ka mulle räägitakse tõtt , tõtt ja ainult tõtt . Kunst on sihuke peenike värk , nagu korra valetad , nii on kääksti jokk . Igaveseks krõshka , riputa hambad varna . Kogu lugu , " keelitasin ma Valentinat . Ma tundsin , et kohe tuleb Valentinalt põnts . Mu katastroofimaius kisub seda tema suust lausa konksuga välja . Tegelikult olen ma üks õudne masohhist ja enesevägistaja , ma kohe tahan , et kõik asjad sitasti lähevad . " Kunstnik ! Ma teadsin , et te olete rezhissöör ! " põikles Valentina . Kuidas sa seletad seesugusele , et kõik rezhissöörid on ka kunstnikud ? BMW-nolgid olid kadunud , ilmselt tõmbasid sabad vitu vahele , lõid põnnama , ei tahtnud linnas rallitada . Hendriksoni küürul märkasin tahavaatepeeglist , et mingi võmminäru on oma sinikollasega sappa haakinud . Temast saame küll lahti , pole see esimene kord mendiga võidu ajada . Vajutasin gaasi , tee oli autosid paksult täis , pidin kogu aeg sõeludes rida vahetama . " Nii et ei meeldinud , jah ? " julgustasin ma noort naist . " Vadimile meeldis . Isegi väga . Tema on mitu korda juba vaadanud . Häidi ütles , et pervert sihuke , hoidku ma temast eemale . Aga mulle ei meeldinud see , kui kuri te tolle tähtsa mahe vastu olite , kes teil seal väledalt jäätist kugistab . Ta oli ju täiesti kena inimene , mis sest et ajas tagasi . Hoopis mina tegin lollisti , et ma teile ütlesin , et ta käis minu juures . Ja teie kasutasite minu rumaluse kohe ära , et endale nime teha ... " otsis Valentina mahedamaid sõnu . No , kurat , mingi lits ei hakka mulle moraali lugema ! Mingi tibla ei hakka mind õpetama ! Mina peedistan , keda tahan ! Hea ikka , et tollele Vadimile vähemalt meeldis . " Oi , miilitsad ! " kiljatas Valentina . Jälitajad olid oma pasuna üürgama ja vilkurid plinkima pannud , end oma Opeliga minu kõrvale punnitanud , puksisid mind paremasse teeveerde . Märkasin , et Tondi poolt tuleb tramm , pressisin võmme vasakule , ega nad vastu trammi ikka ei põruta , pidurdavad ja jäävad minust maha . Igas õiges filmis peab olema sutike tagaajamist , muidu pole stiili . " Pea kinni ! " palus Valentina jumalekeeli , läks esimest korda sina peale . Tegelikult hea , et võmmide alarm undab , tihe liiklus peaaegu et seisab , saab vabalt põletada . Ma tegin peteka , jätsin trammile teed andnud püüdjatele mulje , nagu paneksin ma täie auruga sirgelt otse mööda Pärnu maanteed , ise lõin rooli paremale lõppu ja kupatasin hirmsa vilinaga Tondi tänavale , Valentina lendas äkitsel pöördel mu sülle . Võmmid ei reageerinud , panid noolelt edasi , ja olid maha raputatud . Mulle õudselt meeldib Tondi raudteeülesõidukühmul hüpekat teha , ja paar meetrit õhus lennata . Nägin üle Valentina õla , et tõkkepuu vajub alla laskma , panin pedaali põhja . " Gospadi , gospadi , gospadi , " palvetas ja värises Valentina , mina tõlkisin selle kui kappadi , kappadi , kappadi , mis tähendas , et pane aga gaasi juurde . Just kühmule tõusul tõmbas Valentina äkitselt käsipidurit – kindla peale oleksime me veel tõkkepuu alt läbi mahtunud – ent meie lendasime kõige täiega vastu vahiputkat , lõime selle sodiks , kusjuures Valentina oli mulle otsekui puhver , kes jõmaka pehmendas . Maandusime seejärel koos osmikurusudega rööbastele , linna poolt kolistas tulla pikk , huilgav naftarong , helklev prozhe ninas . Vedur pani eessahaga meie kosule täie tambiga matsu , autouks kargas pauhti lahti , mina lendasin kaugele välja , kuna ma ei olnud turvarihmadega kinni . Viskasin päris sünge salto , proffkaskadöörgi poleks seda paremini teinud , maandusin , käed ees , raudteerammi nõlvakule , kaldpinnas aitas kaasa pehmemale laskumisele , rullusin ainult korra üle pea . Viimane asi , mida ma mäletan , oli pidurduva rongi rägin , naftaloksud tsisternvagunites , väävlilõhn , ilge metallikriiksumine ning rööbastelt lendavad sädemed blokeerunud rataste järel . Mõtlesin veel , et päris efektne kaader , kõige etem , kui lõppeks kohutava kõmaka ja naftaplahvatusega , mis kohaliku auuli taevasse kupataks ... Mis te arvate , mis edasi sai ? Karbi lõi lahti alles Wismari haiglas . Ma olin küll väheke verine , kuid see polnud minu veri , mul polnud ainukestki haava , vaid parem õlgu tuikas veidi , pollerid olid mu käed raudu lõksatanud ja tirinud alkoholimõõtmisele , et mulle vingemini väänata . Teate ise , mida rohkem promille , seda julmema siibri nad sulle keeravad . Mis te arvate , kes mu verd kontrollis ? Doktor Haavikmaa , kes muu , ikka on tema valves , kui mina kohale jõuan . Ja siis meenus mulle äkki torpeedo ! Kuidas ma nii tähtsa asja sain ära unustada ? " Olen ma elus , olen või ? " nõudsin ma arstilt selget vastust . " Mida te sellega mõtlete ? " vastas tema küsimusele küsimusega . " Mõtlen seda , et juhul , kui ma elus olen , ei ole ma loomulikult piiskagi võtnud – ise te ütlesite , et nagu ma tina panen , nii olen surmalaps ... Järelikult ei ole siin midagi mõõtagi , " veensin ma tohtrit . " Tähendab , teie arvate , et te olete elus ? " hakkas arst mentide lõbuks keerutama , nood , pasapääd , said kõvasti itsitada . " Väga huvitav seisukoht ... Väga huvitav . Minu omaga risti vastupidine . " " Kuidas vastupidine ? " ei saanud ma kohe asjale pihta . " Muidugi olete te surnud , " rapsas doktor . Ausõna , see oli löök allapoole vööd , ma pidasin Haavikmaad oma sõbraks , kes mulle kindla peale appi tuleb . " Kuidas ma siis surnud olen , kui ma elan ! ? Kas surnud siis elavad või ? " ei lasknud ma haavumisest hoolimata ennast tüssata . " Kas elavad inimesed teevad siis niisugusi asju , mida teie ? Ei tee . Järelikult olete surnud , täiesti surnud , " kostis Haavikmaa . " Surnud ? Surnud ... Päästke mind siis , päästke , palun , jumala eest , päästke , " anusin ma arsti , laskusin koguni tema ette põlvile . " Neli koma kuus promilli , " teatas doktor Haavikamaa politseinikele . Mis te arvate , kus ma nüüd olen ? Patarei vanglas , eeluurimise all , ootan kohut , käerauad on maha võetud , saab ennast sügada . Häidi käis ainult korra , teatas , et lahutus on sisse antud , edaspidi ajab tema asju advokaat , enam me temaga ei kohtu . Mina mõõtsin tema hargivahe reljeefseid vorme , kühm ja pragu oli selgelt paista – kas niisugune asi saab olla puhas juhus ? Tahtsin siinsamas kongis temaga veidi nikkuda , ütlesin , et riputan piiluaugu ette oma püksid . Tema vastas , et kui mulle miskit veel püha on , siis ärgu ma temaga eluilmas enam ühendust võtku , lõi kongiukse pauguga kinni , ja läks . Igavesti ? Huvitav , kelle ta endale leidnud on , kellega nüüd ringi sahmerdab ? Just täna vulpsas supipilust kongipõrandale hirmsalt narmasteks loetud mõni päev vana kõmuleht , mille esikaanel on minu suur foto ja reportaazh kogu asjast ülekülje pealkirja all " Endine rezhissöör Õunroos tappis oma muusa ja raudteevahi " . Näete nüüd , ma olen niisugune , kellele kõik liiga teevad . Mis endine ma olen ? Ma olen rezhissöör edasi isegi trellide taga . Ja Valentina ei olnud mulle mingi muusa , pigem juba Häidi , igastahes mitte tema . Ja kas õnnetus on siis tapmine ? Ja kes üldse tõmbas käsikat ? Kas mina või tema ? Ja raudteevaht ei puutu üldse asjasse , mis ta siis vahtis seal oma putkas . Veel oli pilt minu Mazdast , käulast oli järel ainult hulk punast plekki , vedurinina oli autot tükk aega rööbastel lohistanud , viimaks kogu täiega vastu Tondi raudteepeatuse ooteplatvormi algusseina kõmatanud , vraki maaga ühetasa põrmustanud . Kolmas foto oli Valentina matusest , allkirjaks " Sajad Tallinna tegevprostituudid saadavad ära oma ametiõde " . Neli meest lasid nööride abil hauda valget kirstu , lahtist kalmu mändide all ümbritses tõesti noorte naiste meri , küllap olid nad kõik kuuendast ketrustsehhist , ja needsamad , keda ma vabrikuvärvas nägin , siis , kui nad tol päeval välja tulid . Vaatasin haua veerel mehi ja mõtlesin , milline neist on Vadim , kellele oli minu film " Poliitik ja prostituut " meeldinud . Ja kas ta ihub hammast , kas tahab minuga arveid õiendada , kui ma ükskord siit välja pääsen ? Mis te arvate , mitu aastat nad mulle suravad ? Loata relvakandmine tuleb kahele inimelule veel lisaks , kurat , kogu auto löödi puhta sodiks , ainult põuetaskust istme alla pudenud makarov-raisk jäi kuidagi jumala terveks , umbes nagu minagi . Miks ma seda ei kasutanud ? Oleksin toru endale kurku pistnud ja triklit vajutanud ... Juba ammu-ammu , juba enne enda sündimist ... Kõmureportaazhi ennast ei ole ma lugenud , ma lihtsalt ei saa lugeda seda , mida minu kohta kirjutatakse . Ma tahan küll , et kogu aeg kirjutatakse , kuid ise söanda ridagi sellest lugeda . Tegelikult olen ma sihuke päris uje ja häbelik vennike , eriti kaine peaga . Siin ei ole ma aga juba vaata et terve nädal kurku niisutanud , kuigi mingi elutilgake peaks ka siin liikuma , tuleb ainult üles leida õige valvur , kes selle sulle kätte tooks . /lõpp/