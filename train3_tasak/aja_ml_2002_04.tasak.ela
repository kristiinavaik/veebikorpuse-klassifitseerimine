kirjak	aja_ml_2002_04.tasak.ela	<arv>.<arv>.<arv> Rein Raudvere Karula rahvas tahab , et rongid tagasi tuleksid ja ka bussid alles jääksid " See külavahetee on nüüd jumalik , hoitakse ka lumest puhas , " pole Palumetsa talu <arv>aastane peremees Jaan Järvmägi lumelabidale toetudes kiitusega kitsi . Valgamaa Karula valla Vähero küla mees ajab oma teeotsast rajakest teeäärsesse lumevalli , mille sahk maha jättis . Veel aasta tagasi oli talust mööduv tee nagu paljudes teistes külades . Vene ajal maaparanduse järel lihtsalt tehtud : traktoriga muldvall kokku ja natuke kruusa peale . Eesti ajal hakkasid teed trööpama rasked metsaveoautod . Oli aegu , kus ratastega masinad seal liikuda ei saanudki . Kui rong tagasi , räägime edasi Eelmisel talvel ütles minister Toivo Jürgenson , et nüüd hakkame teid tegema . Võtame rongid käigust ja ehitame raudtee äärde bussiteed . Ja läkski lahti . Alguses veeti kruusa suisa lumehange . Siis ehmatasid ära - enamasti ehitatakse teid ikka lumeta ajal. " Sellel teel buss sõitma ei hakanud , aga seda oleks ka hull tahta , peatus on üle raudtee , sealgi uus tee , pool kilomeetrit vaid jalutada , " räägib Järvmägi . Rongipeatus oli tüki kaugemal : kaks kilomeetrit . Bussiliiklust polnud terves ümbruskonnas üle kümne aasta . Lähimasse peatusse Lüllemäele oli seitse kilomeetrit . Seni käis ta Valgas või Antslas rongiga . " Valgas käimisega kaotan rahas ligi neli korda , " arvutab Järvmägi . Rongiga läks <arv> krooni , nüüd bussiga <arv>. " Olgu peale , et bussisõit kallim - tulen pensioniga välja . Aga kõige hullem on see löök , et rongid ära võeti . " Meelerahu tagasi saada ei aita uus tee ega lähedal peatuv buss . Jaan Järvmägi on nimelt kogu elu raudteel töötanud - nii nagu ta <arv> alustas , nii <arv> ka lõpetas , viimased <arv> aastat Karula jaamaülemana . " Vene ajal oli siin tihe liiklus , vahel üle <arv> rongi päevas , nüüd on vaikus , " kriibib tal hinge . Järvmägi ei uskunud viimse hetkeni , et reisirongid kaovad . " Kes sellist juttu rääkis , et rongid ära võetakse , seda peeti siin natuke napakaks , arvati , et enne pannakse selline vangi . " Aga läks teisiti , ka pokri ei pandud kedagi . " Lähed peatusse ja mõtled , kas buss ikka tuleb või ei , kui on libe või tuisk , rong oli kindel asi . " Jaan Järvmägi usub , et kunagi tulevad rongid jälle tagasi . Kas või korragi päevas Valgast Võrru ja vastupidi . " Enne ärge nüüd minu juurde tagasi tulge , kui rong käib , " ütleb ta ning jätkab teerajalt lume kühveldamist . Kaks kilomeetrit eemal , Karula jaamahoone ümber , on vaikne . Ei ronge , inimesi , kassi ega varestki . Uduse klaastahvli all perroonil ütleb koltuma hakkav paber , et <arv>. märtsist lõpetavad reisirongid sõitmise . Praeguse lugeja tarvis peaks see küll juba minevikus olema . Tundub , et jaamahoone sees pole hingelistki . Ent ometigi viivad jäljed uksest sisse . " Meil on ümbruskonnas nüüd kõik teed Jürgensoni teed , " ütleb jaamaülem Eha Lepik puldi taga , kui kuuleb , et võõrad on uusi teid kaema tulnud . Jaamaülem ongi jaama ainuke töötaja . Iseendale ülemuseks . Varem oli ka neli korraldajat . Kui päevas käib heal juhul kaks kaubarongi , siis mida siin ikka mitmekesi korraldada . Kaheksast viieni on Lepik jaamas , ülejäänud aja koduses telefonivalves . Vaid puhkepäevadeks on asendaja . " Muidugi hea , et teed saime . Kui rongid oleksid jäänud , siis poleks teid tehtud , oleme rahul , " arutleb jaamaülem . " Aga nüüd oleks hea , kui nad paneks ikkagi mõne rongi ka käima ja jätaks samas mõne bussi alles . " Tohoh ! Kas paljuks ei lähe ? Bussiga oleks hea vallamajja Lüllemäele sõita . Rongiga jällegi Valka , Tartu , Tallinna . Siis oleks elu hea ! Väga suurt lootust paneb Eha Lepik Koidula piirijaama ehitamisele . Kui sellest asja saab , ehk ometi hakkavad rongid siis sõitma ringiratast Tartust Koidula kaudu Võrru ning sealt edasi Valga kaudu Tartu . Ja Karula jaama tuleks uus elu . Seni uut elu pole . Karula vallavanem Ants Järvmägi keerab rooli ja näitab uusi teid . Kirbu külast Soka külla , Väherost Tuulemäele , mujalegi . Nende külade inimesed saavad nüüd iga ilmaga välja . Olgu auto või bussiga . Teed on laiad , kahele poole lausa kraavid veetud . Vallavanema sõnul on Valga teedevalitsus head tööd teinud . " Mina ütlen küll lahkuvale ministrile suure aitäh , temanimeline tee jääb temast maha , " lausub vallavanem . Eelmisel aastal remonditi Valgamaal raudteeäärseid teid <arv>,<arv> km , riik andis selleks <arv>,<arv> miljonit krooni . Karula vald sai <arv>,<arv> kilomeetrist tervelt <arv> endale . " Raudteeäärsetest teedest on nüüd <arv>% korras , jääb vaid Mürgi-Vähero lõik , ajame asja , et sinnagi raha tuleks , " ütleb Järvmägi . " Kui kõvasti sõdid , siis midagi ikka tuleb . " Nii kui rongide kadumine selgeks sai , hakkas vallavanem kõvasti lokku lööma , et lubatud teed tuleksid . " Talvel alustatud teed olid küll kevadel läbimatud , kuid kuivasid ära , kruus vajus kinni ja viimaks polnud häda midagi . " Tee tõstab küla väärtust Ants Järvmägi selgitab , kuidas <arv> km täis tuli . Ei aetud näpuga järge , et siit läheb bussiliin ja täpipealt sama teelõik ka remonditakse . Külateed ehitati lõpuni välja , korrastati kogu teedevõrgustik . Tänu sellele võib nii mõnigi pere mõnda külla talu osta või külast lahkumise mõtted kõrvale heita . " See tõstab kogu piirkonna väärtust , kui külast on läbisõit olemas , " kinnitab vallavanem . Jõuame Matu külla . Matu bussipeatus on otse Karu talu ukse ees . " Ei olnud mul tutvusi , et peatuse üle tee saime , küsiti veel , kas võib panna , ütlesin , et pange , kui tahate , " ajab taluperemees August Varjun vastu kiuslikule küsimusele . Peremees istub soojas köögis õliseid rattajubinaid täis laua taga . Katsub murelikult habet , tal paistab oma mure olema . " Kiskusin rummu lahti , kurat , nüüd ei saa tagasi enam , " siunab kõvaks rattasõitjaks osutunud habemik . Talvelgi kimab rattaga Tagula sidesse pensioni järele . Libedust trotsides . Buss Tagulasse ei sõida , Lüllemäe sidesse saaks küll bussiga , kuid tagasisaamist peaks kaua ootama . Nii sobib lähemale jääv Tagula rohkem . " Ma ei siunanud Jürgensoni , kui ta rongid ära võttis , mul on buss kasulikum , ma ju vana mees , " räägib August Varjun edasi . " Tuulemäe jaama oli maad ligi kolm kilomeetrit , nüüd seisab buss kodu ukse ees , " selgitab ta . " Pimedas oli vanainimesel ikka hirmus minna ka kaugele Tuulemäe jaama , korra tuli isegi metsa vahel pätt kallale , tahtis kotti käest ära võtta , " on peremehe küljeluul Ainol mitmekordselt hea meel . " Meie oleme , jah , võitnud , aga mõnel , kes lausa raudtee lähedal elab , läks jälle kehvemaks . " " Nädalas kaks korda ikka sõidan bussiga , leib läheb muidu vanaks , istun bussi , kuus krooni ja Antslas kohal , tunniga saan asjad korda ja bussiga koju tagasi , " selgitab peremees . Turupäevadel on aga Valka sõitjaid hulga , isegi istekohaga on tegemist . Varjunid on bussi aegade ja sagedustega rahul . Pererahva sõnul polnud Matu külas kunagi varem bussi käinud . Ja mis see buss hobuseteele ikka otsis . Sõidame Valgast Antslasse mineva bussi kannul Tuulemäe poole . Tee lookleb majadest mööda . On veidi kitsam kui põldude vahel . " Ega see tee peagi nii lai olema , " räägib vallavanem , kui jääme bussi taha toppama . Too seisab omakorda metsaveoauto taga , millest mööda ei mahu . " Inglismaal mõtle , kuidas teineteisest mööda sõita , külateed on nii kitsad . Aga iga natukese maa tagant on väike tasku , kus saab mööda lasta . " Pelgavad metsavedu Kas vallavanem metsaveoautosid ei karda ? Need võivad kevadel kõik tehtu tuksi keerata . Külarahvas kardab . Kirbu külas , Matul , Väherol , kõikjal . Et teed muutuvad jälle mülkaks . Vallavanem noogutab . Ütleb , et metsavedajaist sõltub nüüd tõesti palju . Kevadel pannakse üles märgid , mis ei luba raskeid autosid teele . Kui nad märkidest kinni peavad , jääb tehtud töö alles . Aga kui ei pea ? " Eks teedevalitsus jälgi , me palume ka oma konstaablitel olukorral silm peal hoida . Olen püüdnud metsameestele rääkida , et ärge jumala pärast kevadel vedage . " Paraku on neidki juhte , kes märgi maha kisuvad ja vahele jäädes teevad süütu näo , keelumärki polnud , olen õige mees . Tema eest räägib rahaisu . Vallavanem loodab ka külarahva silmadele , nemad jäävad kõige rohkem kannatama , kui tee untsus . Ega riik miljoneid uuesti andma hakka . Igast otsast lagunevas Tuulemäe rongipeatuse tuulekojas mängib tuul . Ühtäkki hakkab Ants Järvmägi rääkima Austriast . Seal olla põhiline liiklusvahend ikkagi rong . Ta nägi seal sõitmas pisikest , ühe vaguniga rongi . " Kogu rongi peal oli ametis üks inimene , rongijuht müüs pileteid , sai kõige muugagi üksi hakkama . Sellise rongi kulu on väike , " räägib vallavanem . Vaat selline võiks siingi sõita , on tema jutu mõte . Tulgu ja rääkigu Jürgenson ka siis , et rong ei tasu . Välja vilistatakse ! " Usun , et aastal <arv> on rong kindlasti olemas , " kinnitab Karula vallavanem Ants Järvmägi . Ta ei taha uskuda , et rumalus põlistuks . " Rong on kindel iga ilmaga . Loob ka piirkonnale kindlustunde . " <arv>.<arv>.<arv> Toomas Remmelkoor Hiiumaa talupidajate liidu esimees Maamaksu tuleb tõsta ning soodustada maaelu ja põllumajanduse arengut Eestis pole arvesse võetud , et igas riigi osas on põllumajanduseks isesugused võimalused : asend , mullaviljakus , kliima , elujõulised tööstused , arusaav suhtumine jm. Et teha õigeid otsuseid ja mitte raha raisata , tuleb piirkondade andmeid koguda , analüüsida , võrrelda . Hiiumaal toimus <arv>. aastal kaks seminari . Eesmärk : panna alus põllumajanduse ja maaelu kaalutud arengule ja koostada põhjendatud arengukava . Lacto lahkub Läinud aasta põllumajanduse olukorra Hiiumaal teeb äärmiselt tõsiseks asjaolu , et saaki loodus küll andis , ent palju ka hävitas . Selle väga omapärase taimekasvatusaasta suured kahjud jätavad jälje mitmeks aastaks . Koondasime taluliidus andmed liigniiskuse ja ilmastiku põhjustatud kahjudest ning esitasime kahjunõuded põllumajandusministeeriumile , kuid meie probleemi ei vaevutud isegi süvenema . Meie kahjud pandi ühte patta muu Eesti tormikahjudega ning saadeti üldsõnaline vastus . Hiiumaa piimanduses jätkub tagasiminek , loomade arv langeb pidevalt . Peamiselt on see tingitud väga halvasti laekunud piimarahast . Eelmise aasta kevadel lõpetati saarel piimatöötlemine ja nüüd üritab AS Lacto oma piimatootmist tervikvarana maha müüa , et Hiiumaal tootmine lõpetada . Rõhutaks , et Lactosse on kaasatud Eesti edukaimad karjakasvatajad , ning kui nemadki ei suuda lahendusi leida , tuleb saare piirkonda ilmselgelt vaadata teisiti kui tervet Eestit . Tootmise jätkamiseks tuleb leida optimaalsed lahendid , sest veisekasvatus on vähemviljakas piirkonnas eelkõige looduskeskkonna ilmekuse tasakaalus hoidjaks . Uut hoogu hakkab Hiiumaal saama seakasvatus : lisaks väikekasvatajatele on tekkimas suurtootja OÜ Ari Kaup , väidetavalt uudsel keskkonnahoidlikul tehnoloogial . Esimesed seapartiid on saanud tapaküpseks , oluline käibe tõus peaks toimuma tänavu . Ei oska prognoosida , mil määral mõjutab see üldist põllumajanduse arengut saarel . Või toimub selle tegevuse varjus lihtsalt maade kokkuost , mis on üsna aktiivne ning teeb kohalikud tootjad ärevaks . Saamaks uut hoogu maade omandamisele , peab Ari Kaup juba pikemat aega läbirääkimisi Lacto varade ostmiseks Hiiumaal . See protsess tuleb tuua avalikkuse ette ja leida lahendus , mis vastaks Hiiumaa põllumajandussuundumusele . Siin on oma sõna öelda ka riigil , sest riik rendib maid ja on pannud kohustuse säilitada piirkonnas sajapealine esimese klassi tõufarm . See kohustus on kirjas Lacto ja põllumajandusministeeriumi vahelises lepingus . Eelmisel aastal registreerisime Hiiumaa Põllumajandustootjate Ühistu , mille kaudu on selgelt näha : huvi põllumajandustootmiseks on olemas . Ühistegevuse toetamine on aga veel läbi mõtlemata . Omavalitsused appi Pelgast tootjapoolsest tahtest siin ei aita , kindlasti on vaja jõulisemaid toetusskeeme . Taluliidu tegevus seisab tootjate initsiatiivil , siin näeks rohkem omavalitsuste tuge kolmanda sektori rahastamisel . Praegu laekub maamaks <arv>% valdadesse . Teen ettepaneku maamaksu oluliselt tõsta ning laekunud rahaga kaalutult soodustada põllumajandust , küla- ja teisi liikumisi , mis aitavad olukorda maal parandada . Raha peab ringlemisel maaelaniku elu parandama . Kõige aluseks peab aga saama eelnimetatud arengukava . <arv>.<arv>.<arv> Silja Lättemäe Tänavu antakse esmakordselt agrokeskkonna toetust <arv> vallale , et ääremaad võssa ei kasvaks Võsastunud põldude sundniitmiseks ja ääremaade ülesturgutamiseks antakse tänavu agrokeskkonna toetust <arv> mln krooni . Mullu prooviti seda keskkonnatoetuse nime all kolme valla peal <arv>,<arv> miljoni krooniga , nüüdsest on kavas toetust laiendada <arv> vallale . " Me tahame agrokeskkonna programmi laiendada eriti just kehvematele äärealadele , kus tavatootmine on raskem kui aktiivsetes põllumajanduspiirkondades , " selgitas ametist lahkuv põllumajandusminister Ivari Padar ministeeriumi pressikonvrentsil . Padari sõnul suurenes toetus kuusteist korda seetõttu , et eesmärgiks on saavutada regionaalne tasakaalustatus põllumajanduse kaudu . Ehkki agrokeskkonnatoetust saab taotleda eri projektidele , on eelissuund turgutada just tootjate kasutuses olevaid põllumajandusalasid , samuti riigi käes olevaid maatükke , et need võssa ei kasvaks . <arv> mln krooni agrokeskkonnatoetust jagatakse eelkõige saartele , samuti Kagu- ja Ida-Eesti äärealadele . " Toetus tuleb selgelt tootjakeskne , " rõhutas Ivari Padar . " Seda toetust saavad põllumajandustootjad , mitte nii nagu on kardetud , et keegi on saanud kusagilt tagasi oma maad . Siis ei oska ta nendega midagi pihta hakata ja nüüd siis mõtleb , et äkki riik tuleb ja teeb tal ka maa korda . Seda lootust ei ole . " Samuti jagub agrokeskkonna toetusest raha riigimaade korrashoiuks . " Selleks et takistada riigi käsutuses olevate maade väljaminekut põllumajandusprotsessist , tuleb neile rakendada sundniidet , " selgitas minister . " Misso vallas on enamus maad kasutamata ja harimata , " ütles piimandustalunik Tiit Niilo Misso vallast Võrumaalt . " Talunikke siinkandis õieti polegi , nii et sellest rahast peaks abi küll olema , kui tahetakse , et maa päris raisku ei läheks . " Niilo sõnul pole tal endal sellest toetusest küll midagi saada , kuna tema maad on kõik haritud . " Meil ei ole veel kokku lepitud , mille alusel see keskkonnaraha laiali jagatakse , kuna puudub vastav kord , " ütles Põllumajandus-Kaubanduskoja nõukogu esimees Aavo Mölder Maalehele . " Ministeeriumis alles koostatakse vastavat metoodikat , kaalutakse nõuandeid ja ettepanekuid . " Keskkonnatoetuse saamiseks on kavandatud taotluste vastuvõtt <arv>. märtsist <arv>. aprillini , sellekohane määrus peaks valmima lähiajal . <arv>.<arv>.<arv> Tõnu Hagelberg Sulev Valner Nagu Maaleht juba <arv>. detsembril prognoosis , saab uueks põllumajandusministriks Jaanus Marrandi Mida tähendab Eestile põllumajandusministri vahetus ? Riigivankrit ei tohiks liialt järsult kiirendada ega mööda kraavikaldaid siia-sinna jõnksutada . Riik peaks sujuvalt edasi liikuma . Ja ka põllumajanduses peab elu edasi minema . Tagan ministriks saades , et põllumajandus töötab häireteta . Mul on uusi mõtteid maaelu ja põllumajanduse kohta , mida ellu viia ja millest kõigile kasu oleks . Mida uut võrreldes Ivari Padariga toote maaellu ? Eelarve on vastu võetud , väga olulisi muutusi ei saa olema . Aga mind on häirinud , et maaparanduse jaoks on rahasummad liiga väikesed . Pööraksin suuremat tähelepanu maaküsimustele . Kuigi maa kuulub keskkonnaministeeriumi valdkonda , on maa põllumehele põhiline tootmisvahend ning selle koha pealt tahaks oma sõna kaasa öelda . Olete ise suurtootja . Kas nüüd peab väike- ja keskmine tootja hirmust värisema , et teie poliitika tuleb suurtootmise keskne ? Olen tõesti OÜ Estonia nõukogu esimees , tunnen ettevõtte arve , plaane . Kui põllumajandusministriks saan , eks siis taandun ettevõtte otsesest juhtimisest . Selge , et perefarm on ajalooliselt Eestile oma ja oluline . Ei saa öelda , et suurtootmine on see kõige õigem tootmisvorm . Praegu on raske ka öelda , kust algab suur- , kust väiketootmine . Samas teame , et teraviljatalud peavad tänapäeval olema vähemalt <arv> hektari suurused , et suudaks kombaini pidada . Suurtootmine on suunatud efektiivsusele , see loob üsna vähe töökohti . See kogemus on mul olemas . Tegelikult suurtootmine vaesestab Eesti maaelu . Eestis on kindel koht nii väike- kui keskmisel tootmisel . Samas ei taha ma öelda , et üks omand on hea ja teine halb . Omand on omand , kui ta nii on välja kujunenud , siis pole vaja üht teisele eelistada . Pigem tuleb leida võimalusi väiketootjatele , et nad jõuaksid Euroopa Liiduni välja vedada . Euroopa Liidus on keskmine piimakari <arv>-<arv> lehma . Usun , et meie talunikud , kes suudavad ennast vormis hoida , peaksid Euroopa Liitu astumisest kindlasti võitma . Kas põllumehetee valimisel mängis teie isa suurt rolli ? Esivanemate eeskuju on alati nakkav . Oleks ju nii ühes kui teises valdkonnas läbi löönud . Aga paratamatult ta nii kujunes . Meie kodu oli kogu aeg seotud põllumajandusega : isa läks külvi- ja lõikusajal hommikul kella kuue ajal välja ja tuli kell üheksa õhtul tagasi . Olgugi et ta oli kolhoosi esimees . Ta võttis seda põllumajanduse asja väga hingega . Ema oli viljalao hoidja . Kui <arv>. a keskkooli lõpetasin , oli Estonia kolhoos omamoodi kapitalistlik oaas . Mul oli huvi ajaloo ja geograafia vastu , üldse huvitasid humanitaarained . Siiski valisin põllumajanduse eriala , sest , nagu öeldud - Estonia oli suhteliselt iseseisev kapitalistlik oaas , kus kehtisid natuke teised reeglid kui kolhoosiliikumises üle Eesti . Nii et ikkagi isa sundis ? Oli loomulik , et meie , poisikesed , käisime suvel kolhoosis tööl . Algul oli kõplamine , siis kivide korjamine , heinapallide vastuvõtmine . Olen oraste pealt hobusega kive korjanud . Pandi üks täiskasvanud inimene kaasa ning siis pidime neid kive seal korjama , maksti <arv> kopikat tunnis . Aga lisaks maksti lastele ka preemiat . Olete hariduselt hüdrotehnika insener , kas nüüd lähevad kõik toetused maaparandusele ? Maaparandus on Eestile oluline . Näiteks kui OÜ Estonia maadest poleks <arv>% kuivendatud , poleks ka piimakarja , mis aastas keskmiselt <arv> kg piima lüpsab . Ning inimestel poleks sissetulekut . Milline on meie maa tervis üldse ? Eestis on päris suured mahajäetud poldrialad . See on ka arusaadav , nende pidamine oli liiga kallis . Meil on ka suur hulk mahajäetud põllumajandusmaad , mis on ühest küljest halb , teisest küljest jällegi hea - maa on saanud puhata . Ei tohiks unustada ka otsest maaparandust , drenaažisüsteeme , kraave ja muud , mis omal ajal palju maksis . Peaks olema hea meel nende üle . Ent eks mõnel pool oli ka liialdusi . Kas pooldate maamüügi piiramist välismaalastele ? Mingisugune regulatsioon maa müümisel välismaalastele võiks olla ja peaks olema , muidugi selline , mis järgib ELis kehtivad tingimusi . Nagu näiteks on Taanis . Kaudseid kitsendusi maa müügil välismaalastele on paljudes Euroopa riikides . Ka Eesti võiks mingisuguse regulatsiooni säilitada või luua . Variante on mitu , ühe eelnõu variandi tegime koos Harri Õunapuuga . Et loasüsteemi kaudu oleks kontrolliv puhver . Ning et kõik , kes tahaks , saaks tegelda põllumajandusega . Ka Euroopa Liidus on kasutusel reguleerivad mehhanismid . Ent hoidku jumal meid välismaalasefoobia eest ! Meil on Eestis küllalt kohti , kus mitte keegi ei taha maad kasutada . Kui sinna tuleb tõsine välismaalane , investeerib , tegutseb , annab inimestele tööd - see pole üldsegi kõige halvem variant . Aga ei tohi tekkida olukorda , kus tootjad tahavad ja oskavad töötada , kuid neil pole võimalik tootmisvahendeid saada , sest keegi on maa enne ära ostnud ning pannud ootama Euroopa Liidu aega , mil maa hind mitmekordistub . Mis on teie esimene tegu ministrina ? Ega ma ministeeriumi struktuuri ja inimesi eriti ei tunne . Kõigepealt teen need asjad endale selgeks , kes on kes ja mis on mis . Muidu on mul ju Riigikogu maaelu komisjonist osa asju selged . Praegu on käsil maaelu ja põllumajandussaaduste turu korraldamise seaduse parandus , sealt on välja jäänud põllumajandusõppeasutuste õppemajandite tulutoetuste osa , lehma- ja teraviljatoetused . Esimese asjana peaks <arv>. veebruariks selle seaduseapsaka korda saama , muidu jäävad õppemajandid toetustest ilma . Ka ettepanekud keskkonna- ja praktikatoetusteks tahaks seadustamist . Need toetused on suunatud maaelu mitmekesistamisele , ennekõike väike- ja keskmistele ettevõtjatele . Mida uus võimukoalitsioon teeb maaelus ja põllumajanduses teisiti kui lahkuv kolmikliit ? Põllumajandustootjatele peab võimaldama keskkonnalaenu ressurssi , praegu on selle puudumine üks meie olulisemaid puudujääke Euroopa Liitu astumise eel . Teiseks on meil väikeettevõtjad , tublid talud , kes on võimelised tootma , aga nad ei mahu SAPARDi programmi alla . Meile on oluline , et need tootjad on olemas ning et nad välja ei sureks . Neile tuleks leida Euroopa Liidu tingimuste täitmiseks lüpsiseadmeid , selleks saaks täiendavaid laenuressursse , kasutades aktiivsemalt Maaelu Edendamise Sihtasutust . Miks astusite just Keskerakonda ? Ega mul väga palju valikuid olnud . Selle eest , et meie põllumajanduses on selline seis , nagu see on , kannab suuresti vastutust seesama kolmikliidu koalitsioon , kes oli võimul ka <arv>-<arv>. Need erakonnad olid mulle suhteliselt vastuvõetamatud - sõnades oldi väiketootjate poolt , tegelikku majanduspoliitikat aga aeti suurtootjate kasuks . See oli suhteliselt ebaaus ja eluvõõras poliitika , mille peale maarahvas pöördus väga tõsiselt tülli . Ka oma nõunikud valite Keskerakonnast ? Traditsioon meie ministeeriumides on nii , et nõunikud peavad olema sellised , et saad pidada sidet erakonna fraktsiooniga . Nõunikega peab saama poliitiliste ja majanduslike küsimuste üle nõu pidada sajaprotsendilise usalduse tingimustes . Milline oli minister Padari aeg maaelus ja põllumajanduses ? Padari roll oli üsna positiivne ja kaalukas . Tegelikult on iga põllumajandusminister toonud kaasa teatud muutused . Padar alustas <arv> , see oli sügavaim madalseis põllumajanduses üldse , väga keerukas aeg . Inimeste ja ettevõtjate elujärg oli kehvake . <arv>. aasta jäi põllumeeste mällu kui üks edukamaid , see on turukonjunktuuri küsimus . Nii et Ivari Padari ajal käis maaelu ühest äärmusest teise . <arv>.<arv>.<arv> Heino Laiapea Tõnu Hagelberg Üleeile kell kolm tänas Ivari Padar oma alluvaid - " Lojaalset ja töökat kollektiivi , " nagu ametist lahkuv põllumajandusminister ütles Ministeeriumi ametnikel on hästi meeles esimene kohtumine värske ministriga , kes luges kolmelt lehelt maha oma töösuunad . Sama sisuga lehed olid töötajate põlvedel . Ivari Padar lõpetas kõne ja ütles : " Lähme laiali ja hakkame tööle . " Tollal oli ta tundmatu suurus . Täna on Ivari Padar tuntud tegija . Ka poliitilised vastased hindavad teda . " Kokkuvõttes tubli mees , " kiidab rahvaliitlane Jaanus Männik ja lisab , et Padar oleks kindlasti jaksanud põllumeeste jaoks rohkem teha , aga koalitsioon ei lubanud . Tulevane põllumajandusminister Jaanus Marrandi paneb Ivari Padarile kui põllumajandusministrile positiivse hinde . Marrandi lisab , et alati on kõige kindlam hinnag rahuldav . " Padarile võib panna parema kui rahuldav . " Padari suureks plussiks loeb Marrandi toetuste süsteemi korrastamist , eelkõige maaelu- ja turukorralduse seaduse vastuvõtmist . Algas ametnike vahetus <arv>. aastal sosistati , et koos mõõdukas Padariga hakkavad nüüd Laial tänaval laiutama Mõõdukad . Nii ei juhtunud . Ametist lahkuv Padar loeb peale iseenda ministeeriumis kokku vaid kaks Mõõdukate erakonna liiget : ministri nõunik Kaja Tullus ja ministri abi Külli Aas . Ministri kolmas nõunik Lauri Aaspõllu on Res Publica liige . Padari esimene tegu ministrina oli kantsleri väljavahetamine ning õigusosakonna juhataja ministeeriumisse toomine . " Kes paneb korra majja , " põhjendab ta oma toonast kaadrivalikut . Ka allpool hakkas minister ametnikke välja vahetama . Kevadel <arv> reformis ta terve põllumajandusministeeriumi struktuuri . " Ligi pooled ministeeriumi töötajad on kolme aasta jooksul vahetunud , " ütleb personalijuht Leili Tulf . " Kaader on nooremaks läinud , silmagagi näha . " Ühistegevuse seis oli masendav " Ja siis tuli põllumehi kui jäneseid põllult kokku ajada , " iseloomustab Ivari Padar tollast ühistegevuse seisu . Ning lisab , et tegelikult oli ühistegevuse olukord lihtsalt masendav . " Tööstused tegid põllumeestega mis tahtsid . " Padar leidis <arv>. aastal riigieelarvest põllumeeste ühistulise tegevuse jaoks <arv> miljonit krooni . Näiteks TÜ Talukartul sai pakendamisliini tarvis pool miljonit krooni , K-Piim ostis saadud raha eest piimaauto , E-Piim sai raha mitmele projektile , raha jagus ka taluliitudele . <arv>. aasta lõpuks valmis maaelu arengu kava , sisuliselt investeeringute programm . <arv>. aasta jaanuaris moodustati MTÜ Maaturism , valmis maaturismiteenuste andmebaas . Jaanus Männik hindab Padari ühistulise tegevuse põhimõtteliselt positiivseks , aga arvab , et ministrilt oleks veelgi jõulisemat tegutsemist oodanud . Jaanuarist <arv> kehtestas Eesti tollid kolmandatele riikidele . Juunis sai valmis põllumajanduse arengu strateegia . Enam-vähem samal ajal moodustati PRIA ehk Põllumajanduse Registrite ja Informatsiooni Amet , sest Brüssel andis meie talunikele lootust SAPARDi toetuseks . Jaanus Männik ütleb : " Sellega pole põhjust uhkustada , et ainult kuus miljonit krooni SAPARDi raha põllumeesteni jõudis . " Männik selgitab , et lisaks hilines SAPARDi abiraha vähemalt aasta . " Enne aga lõpetati kapitalitoetuse jagamine ning seetõttu läksid paljud tootjad pankrotti . " Sama aasta juulist hakkasid kehtima uued kaubandustingimused ELiga : suurenesid meie piimatootjate võimalused oma toodang Euroopas maha müüa . Seda lepingut Jaanus Männik kiidab , ent märgib : " Aga siin oli abi ka maarahva kongressi saadetud kirjast Brüsselisse . " Liitumisläbirääkimised ELi põllumajanduse peatüki osas avati suvel <arv> , kuid tähtsamad kokkulepped tuleb saavutada tänavu . " Selle ülesande annan ma ühe olulisemana üle uuele ministrile , " ütleb Ivari Padar . Esimesed triibulised Esimesed vitsad sai Ivari Padar nn sinise kütusega . Jaanus Männiku sõnul on sinine kütus " täiesti lörri läinud projekt " . Ka Jaanus Marrandi peab Padari suurimaks ämbriks sinise kütuse aktsiooni . Nimelt lubas Padar talunikele , et odav mootorikütus tuleb müüki enne kevadkülvi <arv>. aasta aprillis . Üritus kukkus läbi . Lisaks oli veel ka vana kaev - mootorikütuse aktsiisi kompenseerimine talunikele - enne kinni aetud . Ise paneb Padar odava põllumajanduskütuse süsteemi oma ministriks oleku aja plusspoolele . Ütleb , et sinise kütuse ainuke viga oli see , et seda ei saanud kohe käivitada . Taludes puskariajamise ja selle müümise legaliseerimise ideega küttis Ivari Padar kirgi terves riigis . Jaanus Marrandi ütleb , et taludes puskariajamise seadustamist ta praeguses olukorras ei toeta . " Aga arvan , et mingisugusel etapil saab see toimuma . Kõik sõltub inimeste arengutasemest . Austria mägedes võib ju puskarit kodus teha ja seda ka müüa . Aga Austria on Austria . Eesti inimeste arengutase lihtsalt pole selline nagu Austrias . " Oma valitsemisajal seisis Padar silmitsi ka kahe suure ohuga : hullulehmatõbi ning suu- ja sõrataud . Praegu kiidab ta meie veterinaaride kindlameelsust , kes seisid vastu loomade vaktsineerimisele . Sest kui oleks vaktsineeritud , poleks meie põllumajandustootjatel Euroopa turule oma kaubaga enam mitmel aastal asja olnud . Läinud aasta suvised ja sügisesed tormid tõid sünge ilme ka põllumajandusministri näole . Nimelt andis valitsus talunikele lootust : kahjud saab hüvitatud . Raha selleks aga ei leitud . Maameeste pahameele sai suures osas enda kaela Ivari Padar . Ivari Padari ajal tõusis Eestis lehmade keskmine aastane piimatoodang esmakordselt üle <arv> kg . Tea kas just nüüd sellest , aga igatahes kogus Padar plusspunkte ka koolipiima programmiga , mille järgi algklasside õpilastele jagatakse tasuta piima . Jaanus Männiku sõnul on see idee sotsiaaltoetusena tervitatav , kuid on vale nimetada seda põllumeeste toetuseks . " Kaudselt see põllumehi küll toetab , " möönab Männik . Eriti hästi läks põllumeestele peale nn talu tiigrihüpe ehk talunikele arvutite soodustingimustega müümine-liisimine . Siinkohal ei hoia Männik kiitust tagasi . " Igal juhul Padarile kõva pluss . " Mahepõllundus - ka see võlusõna sai eluõiguse Padari ajal. Läinud aasta lõpus müüdi Taani esimene partii meie mahehernest . Padar hakkas ajama asja , et keskkonnatoetused ka põllumajandustootjale laieneksid . Ent siis sai tema aeg Laial tänaval otsa . Põllumajandusministeeriumi eelarvebüroo juhataja Marika Kongas meenutab , et Ivari Padar ei häbenenud oma teadmatust . " Räägi mulle , kuidas see asi on , " küsis minister Kongase käest nõu . Hüva nõu kulus marjaks ära . Laari valitsuse rahandusminister Siim Kallas tõdes läinud sügisel Aasta Põllumehe konverentsil , et tema meelest on Ivari Padar seni ainus põllumajandusminister , kes on valitsuses esinenud lihtsalt ja arusaadavalt . Kallas rääkis , et põllumajandusminister on ka riigieelarve aruteludes olnud eriti aktiivne . " Ta on painutanud eelarve eelnõud oma ministeeriumi kasuks - <arv>,<arv>% kasv koos välisabiga , <arv>% ilma välisabita ületab tunduvalt eelarve keskmise kasvu . " Oskaja rahvamees veeretas kive Padar tegi ka osavalt lobitööd . Enne eelarve arutamist valitsuses käis ta Laari jutul ning leppis põhimõtteliselt asjad kokku . " Kui millestki riigivalitsemise karussellis kahju on , siis sellest , et oma koha kaotab maskuliinne ja oma ametiga hästi hakkama saanud põllumajandusminister , üle hulga aja kobe kuju , " ütleb Signe Tamm , kauaaegne Jõgevamaa plaaniosakonna spetsialist . " Padar on täitsa rahvamees , " ütleb ministeeriumi eeskojas valvelauas kolm aastat korda pidanud Juhan Allik . <arv>. aastast põllumajandusministeeriumis töötav Ants Laansalu ütleb Ivari Padari kohta : " See minister suutis ministeeriumis rasked kivid veerema panna . " Nõunik Laansalu teab , mida räägib . Laansalu , nagu Marrandigi , peab Ivari Padari aja üheks olulisemaks teoks maaelu- ja turukorraldusseadust , mis vabastas tootjad valitsuse tujudest toetuste maksmisel . Ivari Padari ajal töötati põllumajandusministeeriumis välja <arv> seadust , <arv> valitsuse määrust , <arv> põllumajandusministri määrust . Jaanus Marrandile on jäänud lõpetada söödaseadus , maaelu ja põllumajandusturu korraldamise seaduse muutmise seadus , maaparandusseadus ja tõuaretusseadus . Oma läinud aasta kõige õnnelikumaks päevaks peab Padar seda , mil isa talu tema nimele kirjutas . Mullu ostis ta endale eesti tõugu hobuse Elmari . Muide , Eesti hobuste kõrgushüppe rekord kerkis Eesti Ratsaspordiliidu presidendi Ivari Padari ajal <arv>.<arv> meetrini . Eelmine rekord fikseeriti kolmkümmend aastat tagasi . Ja nüüd läheb Padar Võrumaale talu pidama . Seepeale öeldakse : tema kell kukkus . Ent enne on Ivari Padaril oma järglasele varuks ka üks üllatus . Nimelt mõõdab põllumajandusministri kabinetis aega kappkell , mis kunagi kuulus Johan Laidonerile . Padar teeb tuleval nädalal Marrandile ettepaneku see kell Laidoneri muuseumile anda . Vt. ka " <arv>.<arv>.<arv> Tänavuses riigieelarves on tagastatud majadest väljatõstetavatele üürnikele korterite ostmiseks ette nähtud <arv>,<arv> miljonit krooni . " See on naeruväärne summa , millest pole mõtet rääkidagi , " ütles Tartu üürnike ja korteriühistute ühingu esimees Tõnu Kauba . " Sundüürnike probleemide lahendamiseks oleks vaja vähemalt <arv>-<arv> miljonit krooni . " Tartu linn taotleb sundüürnike korterimurede lahendamiseks majandusministeeriumilt <arv>,<arv> miljonit krooni . Taotluse koostamisel arvestati <arv> väljatõstetava isikuga , kellele kohalik omavalitsus peab kohtuotsuse alusel eluruumi vastu andma . Muudel juhtudel seda kohustust pole . " Kui riigieelarvest eraldatud <arv>,<arv> miljonit tuleks vaid Tartusse , saaksime imesid korda saata , " leidis Tartu abilinnapea Aksel Kivi . Tartu linnavalitsuse linnavarade osakonnas on tagastatud elamute üürnikena arvele võetud <arv> inimest . Tallinna elamumajandusameti andmeil elab pealinnas tagastatud elamutes <arv> <arv> inimest . Tagastatud majade elanikest sooviks linnalt eluruumi üürida <arv>. Statistikaameti andmeil kuulus mullu <arv>% elamispinnast erasektorile , <arv>% kohalikele omavalitsustele ja <arv>% riigile . <arv>.<arv>.<arv> Lääne-Virumaa OÜ Maasikamäe Piimakari lehmade väljalüps oli mullu üle kümne tonni . See on veidi üle kahe korra kõrgem kui keskmiselt Eesti karjades . Osaühingu juhatuse esimees Hillar Pulk ütles , et <arv> <arv> kg piiri ületamise eelduseks on aretus , söötmine ja juhtimine . Kuigi jõudluskontrolli keskusel ( JKK ) pole lõplikud andmed veel selgunud , on Hillar Pulga arvestuste kohaselt <arv> holsteini tõugu lehma keskmine väljalüps ligi <arv> <arv> kg , mis on arvatavasti kõrgeim Eestis . Mullusega võrreldes on tõus üle <arv> kg lehma kohta . <arv>. aasta lõpul mindi Maasikamäel üle uuele söötmissüsteemile ning just tänu sellele on karja piimaand teinud järsu hüppe . Nii rohumaade rajamisel kui söötmise korraldamisel on Pulk kuulda võtnud teadlaste nõuandeid . " Nii kõrge toodanguga lehmad vajavad hästi energiarikkaid söötasid . Kasutatakse segasööta . Mingit imet siin ei ole , teeme kõik , et see oleks praktikas ka mujal järgitav , " selgitas põllumajandusülikooli loomakasvatusinstituudi professor Olav Kärt . Kaheksa aasta eest alla <arv> kilogrammi piima lüpsnud karjas algas <arv>. aastal lehmade väljavahetamine heade põlvnemisandmetega mullikate vastu , mis osteti mitmest farmist üle Eesti . <arv>. aastal tõi Hillar Pulk endale Hollandist <arv> heade tõuomadustega mullikat . Nende ja kodumaiste mullikate seemendamiseks kasutab Hillar Pulk maailma tipp-pullide spermat . Põllumajandusülikooli loomakasvatusinstituudi professori Olev Saveli hinnangul on Maasikamäe karjal hea genofond . " Geneetilise aretusväärtuse muutmine ei saa toimuda üleöö , see on aastate töö . Selline tulemus annab usu , et meil tasub tegelda söödaratsioonide ja söötmise täiustamisega ning siis on Eesti karjade lehmad võimelised niisama kõrget toodangut andma kui Lääne-Euroopa omad , " rääkis Saveli . Spetsialistide arvestuste järgi kasutavad <arv> <arv> kilogrammi piima lüpsvad lehmad söödast enda elatuseks vaid ühe seitsmendiku , ülejäänu läheb piima produtseerimiseks . <arv> kilogrammi piima lüpsvatel lehmadel on elatussööda osa ligi <arv>% . JKK väliteenistuse osakonna juhataja Aire Pentjärv ütles , et lõplikud tulemused karjade eelmise aasta piimatoodangu kohta selguvad <arv>. veebruariks . Samal teemal : ajakirja Maamajandus veebruarinumbris <arv>.<arv>.<arv> Maarius Suviste ETK jättis Lääne-Virumaa Udriku rahva külapoeta , sest polnud nõus täitma tervisekaitse nõudeid Rakvere-Tapa maantee ääres asub punakas-pruun maakauplus - Udriku pood , väike lüli ETK " Eduka kaupluse " ketis . Ühtaegu nii Kadrina kui Saksi vallas , ütlevad kohalikud . Eelmine neljapäev , <arv>. jaanuar . Kauplusest paarsada meetrit eemal Udriku mõisa ees jalutab pensionär Enn Loik , tõmbab suitsu , sügab halli habet . Külarahvas koguneb rahvakoosolekule . Tullakse jalgsi . Loik kustutab sigareti ja läheb ka nõupidamisele . Miks sulgeb Eesti Tarbijateühistute Keskühistu ( ETK ) ehk omanik <arv>. jaanuarist Udriku kaupluse ? Omanik teeb , mis tahab Koosolek on teisel korrusel mõisa peasaalis . Keegi köhib . Toole tuuakse juurde . Et külarahvas ära mahuks . Kohal on ka Kadrina ja Saksi valla esindajad . Oma paarkümmend osavõtjat . Pilgud otsivad Virumaa tarbijate ühistu esindajat . Ei leia . Küsimused rahva seast . " Miks suletakse meie pood nii järsku ja salaja ? " Külarahvas sai kaupluse sulgemisest teada umbes nädal enne kinnipanekut . Õhus on tekkimas pinge . " Kus kaupmehed on ? Miks neid ei ole ? " " Nad ei julgenud tulla ! " " Nad on ju kapitalistid ! " Seda ütleb Enn Loik . " Kahjumit ei taheta ju saada . " Loik kõnnib keset saali ringi . Jätkab . " Asi otsustati Tallinnas ära , see pole kohaliku tarbijate ühistu otsus . " Siis saab sõna Kadrina vallavanem Ain Suurkaev . Loeb ette Lääne-Virumaa tervisekaitsetalituse mullu augustis tehtud ettekirjutused ( nõudmised ) Udriku poele . Valik nõuetest : kõik külmseadmed tuleb varustada termomeetritega ja registreerida näit , kuivkäimlasse peab ehitama kätepesu-võimaluse jms. Keegi hüüab rahva seast , et poes on ju kätepesuvõimalus olemas . Nõuete täitmine vajanuks umbes <arv> <arv> krooni . Tähtaeg oli mullu septembris . Aga - tegemata . ETK polnud nõus investeerima . Vallavanem Suurkaev jätkab : " Ka kingsepp võib otsustada , et ta homme enam kingi ei paranda . See õigus omanikul paratamatult on . " Vallavanem ei pane kauplema Külainimesed kuulavad huviga . Vallavanemat . Siis tahab üks külamees sõna võtta . Nimeks Riho Tali . Küsibki . " Kes andis selle soovi pood kinni panna ? " Külamees on veidi raevus . " Kus see tüüp on ? Näidake mulle teda ! " Läheb kisaks . Ei saa enam aru , kes mida räägib või öelda tahab . Õhus on pinget . Vallavanem Suurkaev : " See , et mul on tiitel vallavanem , ei pane ühtegi kaupmeest kauplema . " Suurkaev räägib pikalt ja laialt . Tal on kahju , et omaniku esindajat rahvakoosolekul pole . Ja tema kaupmehe eest rääkida ei saa . Sõna võtab kaitseliidu laigulisse ürpi riietunud hallipäine Tõnu Talpas . Ka külamees . " Siin on kaheksakümne viie aastasi naisi , mõelge läbi , kust see naine süüa saab . Ta ei hakka ju Kadrina vahet sõitma ! Mehed , kurat , mõelge , mida te teete ! " Õhus on pinget . Kõigepealt ametnike kallale Udriku mõisas on hooldekodu , <arv> hoolealust , psüühiliste erivajadustega inimesed . Juhataja Helve Meos tõuseb püsti . Võtab sõna . " Kulla inimesed ! Me räägime ju valel aadressil ! Ei ole ju vallavanem praegu milleski süüdi . Tema ei ole see , kes poodi avab või kinni paneb . " " Ei ole , jah . " Hääl rahva seast . Rahvas kuulab hiirvaikselt . Meose äge sõnavõtt jätkub . " See , et omaniku esindaja täna kohale ei tulnud , on ääretult lugupidamatu oma klientuuri vastu . Mina ei arva , et see pood oleks niimoodi kahjumiga töötanud , et poleks võimalik neid nõudmisi täita . " Rahvakoosolek jätkub . Räägib Kadrina vallavolikogu esimees Jaan Stern . " Kui te avaldate siin meie ametnikele protesti , siis saan ma aru : esimene tahtmine on tõesti kellelegi kere peale anda . Aga sellest ju midagi ei muutu . Meie eesmärk on sama mis teilgi - et Udrikul oleks kauplus . " Stern jätkab . " Teatan teile , et me oleme suhelnud teiste kaupmeestega ja küsinud neilt , kas nad on nõus Udriku poodi üle võtma . Seni pole keegi tegudeni jõudnud . " Külamees Tali repliik : " Omanik teeb lollust edasi , meie ainult räägime siin , ja kogu moos . " Pinge on kasvanud , rahvas räägib korraga , arutelu . Kord on Saksi vallavanema Arvi Palmsalu käes . Räägib umbes samast asjast mis kolleegidki . Et ta ei saa kedagi kauplema sundida ja nii edasi ja edasi . Külamees Riho Tali : " Me oleme siin küll ja küll rääkinud , aga ikkagi jääb kõik ekraani taha . " Keegi ei tee tast enam välja , ei kuula . Külarahvas kaalujälgijaks ! Ütleb veel : " Esmaspäevast , <arv>. jaanuarist oleme siin kõik kaalujälgijad ! " Tõuseb püsti ja läheb saalist välja . Ei pauguta ust . Jaan Stern : " Mul on ettepanek : teeme omanikule ühise pöördumise , kus selgitame oma seisukohti ja ehk nad pikendavad sulgemisaega . Kui te sellega loomulikult nõus olete . " Rahvas on nõus . Loomulikult ! Külamehed kordamööda . " Ühesõnaga , omanik tahab ruttu rikkaks saada , aga ei saa meie väikese Udriku poe pärast . " " Kas maainimene elab või ei ela , pole ETK asi . " Lõpp ! Hakatakse allkirju koguma . Külaelanik Eevi Lillo istub toolil . On <arv>aastane ja elanud Udrikul <arv>. eluaastast peale . Ja sellessamas poes käinud . Mida vajab rohkem kui sada kohalikku elanikku . " Kurb , kui seda enam pole . " Lähim kauplus on Kadrinas , kuue kilomeetri kaugusel , ühe otsa bussipilet kolm krooni . Kaheksa kilomeetri kaugusel on Tapa , pilet neli krooni . Lillo ohkab : " Leib läheb ju nüüd nii kalliks ! " Ostjaid jätkus Läheme Udriku poodi . Müüja Sirje Tuula , mis teist saab ? " Minust ? Olen koondatud , otsin tööd . " Tuula on leti taga , ütleb , et poes on rahvast küll käinud . Asukoht ju hea - otse maantee ääres . On olnud ka viie tuhande kroonise käibega päevi , suvel rohkemgi . Tavaliselt kolm tuhat . Miks Udriku pood suletakse ? " ETK tahab suuri marketeid , ubrikuid ei taheta . " Esmaspäev , <arv>. jaanuar . Külapood ongi suletud . ETK seisukoht on , et maapoed pole kunagi majanduslikult efektiivsed olnud . Ja need kohad , kus pole võimalik investeerida , tuleb sulgeda . Uut kaupmeest Udrikule pole ei Kadrina ega Saksi vald veel leidnud . Ei tea , kas leiavadki , ohkavad külaelanikud . <arv>.<arv>.<arv> Sulev Valner Kodukaunistusliikumine ei lõpe ja ei tohigi lõppeda ühe presidendi ametiajaga , ütles president Arnold Rüütel President Arnold Rüütel võttis teisipäeval oma eel-käijalt Lennart Merilt üle Eesti kodukaunistamise liikumise patrooni ülesanded . Kodukaunistamise mõtte senine eestkostja , liikumise taasalgataja Lennart Meri nimetati Eesti Kodukaunistamise Ühenduse auliikmeks ning talle anti üle ühenduse kõrgeim autasu - kuldpärjaga teenetemärk . Lennart Meri ütles Maalehele , et annab hea meelega patrooni rolli üle Arnold Rüütlile , kes on ka looduskaitseorganisatsiooni kaudu teinud palju samas suunas juba Nõukogude ajal. " Aga see ei ole mitte suurte juhtide liikumine , see on just rahvaliikumine , " märkis Meri . " Kõige olulisem on , et me ka ise tajuksime : Eesti kodu ei ole mitte punase või rohelise katusega kodu . Eesti kodu on kõigepealt naeratav , aus ja puhas kodu , " ütles Meri . Tema sõnul ei saa nüüd enam kuidagi venelaste kaela ajada , kui ikka veel valdab teda puhtast ja valgest Helsingist Tallinna tulles pea samasugune norutunne , nagu oli Nõukogude ajal. Kodukaunistusliikumine ei lõpe ja ei tohigi lõppeda ühe presidendi ametiajaga , sest see ongi Eestimaa , ütles president Arnold Rüütel . Tema sõnul vajab kodu kahtlemata ka vahendeid ja tööd ning kui inimesel ei ole tööd , siis ei suuda ta ka oma kodu korras hoida ja edasi arendada . " Ma näen eelkõige presidendina oma ülesannet just sellest aspektist , et võimalikult tasakaalustada Eestimaa arengut regionaalselt ja arendada elu ka kõige kaugemates piirkondades . " President Rüütel lubas jõudumööda ka ise oma Tartu-kodus käe mullaseks teha , ehkki tunnistas kahetsusega , et aega on siiski liiga vähe seal kõik nii ilusaks teha , kui tahaks . " Arvan , et kodukaunistamisliikumine võtab üha enam hoogu , see on meile tähtis ja jääb kestma , " ütles ka presidendi abikaasa Ingrid Rüütel . Lennart Meri kuulutas esimese kodukaunistamise aasta välja <arv>. a emadepäeval peetud kõnes . <arv>.<arv>.<arv> Jaanuaris <arv> võis Eesti suurematelt turgudelt soolaheeringa kätte saada hinnaga <arv>-<arv> kr/kg . Tänavu tuleb kilo soolaheeringa eest maksta <arv>-<arv> kr. Heeringafilee maksab koguni <arv>-<arv> kr/kg . Samuti maksab üle kümne krooni rohkem külmsuitsu skumbria , mille hind küünib <arv>-<arv> kr/kg . Lestahind on piirkonniti ebaühtlasemalt tõusnud . Tallinna Keskturul maksis lest mullu <arv>-<arv> , nüüd <arv>-<arv> kr/kg . Mujal Eestis on hind madalam . Üllatuslikult on kogu selle hinnatõusu taustal rohkem kui neljandiku odavnenud värske forell ja lõhe . Mullu tuli nende vääriskalade eest letti laduda <arv>-<arv> , nüüd vaid <arv>-<arv> kr/kg . Keskturu kalamüüja Leena seletab neid hinnauperpalle järgmiselt . Tänavu tegeleb vääriskala hulgimüügiga juba kolm firmat , kes püüavad üksteist madalama hinnaga üle trumbata . Heeringas ja muud kalad hakkasid kallinema mullu märtsis , kui loomataudidest kohkunud eurooplased hakkasid rohkem kala sööma . Suurenenud nõudlus kala järele tõstis nende hinda . Vahepealse nädala jooksul on kartulihind lausa pärmi peal kasvanud . Pühapäeval , <arv>. jaanuaril taheti Keskturul kartulist <arv>-<arv> kr/kg . Sama hind oli ka värskel kapsal . Hulgi pakkusid kartulit samal turul kaks meest , kes tahtsid mugulatest <arv> kr/kg . Balti jaama turu pärast veavad alates jaanuari algusest vägikaigast uus omanik , ärimees Meelis Lao hea tuttav Urmas Kink ja presidendi majaehitusega tuntuks saanud perekond Osa , kirjutas Äripäev . Sellel turul tegutses <arv>. jaanuarini hooldava ja korraldava operaatorfirmana OÜ Net Kinnisvara . Ta rentis hooneid turu omanikult OÜ Pasiphaelt . <arv>. jaanuaril astusid uksest sisse uued peremehed . Äripäeva teatel soovitasid uued peremehed Net Kinnisvara juhil Riho Nookil Balti jaama turuhoone kontori vabaks teha . Jaan Räni <arv>.<arv>.<arv> Kui Maalehe seisukohalt valitsusevahetuse juures millestki tõesti kahju on , siis ennekõike hea põllumajandusministri Ivari Padari äraminekust . Avatud oleku ja hea huumorisoonega Padar jäi värske ministrina meelde juba oma ametiaja alguses , olgugi et tollal oli ta laiemale avalikkusele tundmatu mees . Pealegi veel ajaloolase haridusega , ja nüüd järsku põllumajandust juhtima ? ! Tema kohta küsiti umbes samamoodi kui praegu Keskerakonna pakutava uue rahandusministri kohta : kes see veel on ? Aga ootamatult selgus , et sellal kui valitsuse tuntumad poliitikud aina ämbreid kolistasid , ajas noor ja roheline minister kindlalt oma vagu . Tänaseks on minister Padari tähtsamad kordaminekud jõudnud ka paadunud linnavurle teadvusse - olgu siis tegu SAPARDi või koolipiima või talunikele arvutite soetamise programmiga või ka puskari legaliseerimise ideega . Ivari Padar polnud minister , kes nurgas nagu hall hiireke vaikselt oma ametiaja lõppu ootas . Kaugel sellest . Padar oli alati jõuliselt kohal , olgu siis vihaste põllumeeste ees või Riigikogus kiuslikele küsimustele vastates . Nii on Padari ajal midagi olulist meie maaelust ja põllumajandusest jõudnud nii-öelda laiade rahvamasside teadvusse . Enam ei peeta maaelanikku äpuks , kes alailma toetusteks maksumaksja raha lunib . Kõigi Ivari Padari käegakatsutavate töövõitude seas on tema kui põllumajandusministri ametiaja suurim asi aga kindlasti korraliku põllumajandustoetuste määramise , jagamise ja kontrollimise süsteemi ülesehitamine . Ilma selleta oleks Eesti seis peatsel liitumisel Euroopa Liiduga ikka enam kui nutune , nüüd aga näitab ka SAPARDi käivitumine , et saadakse siin hakkama küll . Üldse on lahkuv põllumajandusminister pälvinud erinevalt paljudest oma kolleegidest kiitust ka poliitiliste vastaste suust . See asjaolu iseloomustab tema ligi kolme aasta pikkust tegevust ehk kõige rohkem - konkurent peab idee järgi ju laitma , aga mis sa teed , kui eriti ei saa , sest peale ebaõnnestumise sinise kütusega polegi nagu suurt midagi ette heita . Padari tööd hindab tänases lehes hea sõnaga ka tema tänaseks üsna kindel mantlipärija Jaanus Marrandi . Mis puutub käimasolevasse põllumajandusministri vahetusse , siis igal juhul on hea meel tõdeda , et Marrandi on igati hea kandidaat , kel näivad selleks ametiks kõik vajalikud eeldused olevat - haridus , tööpraktika , poliitiline kogemus ning ka päritolu . Marrandit kui päris head valikut uueks põllumajandusministriks on kuluaarijuttudes kiitnud ka lahkuva kolmikliidu juhtfiguurid . Nii ei jää ka Maalehel üle muud , kui soovida Ivari Padarile edu pärispõllumehena ning Jaanus Marrandile tarkust ja jõudu ministriametis . <arv>.<arv>.<arv> Villu Reiljan Eestimaa Rahvaliidu esimees Edukas välispoliitika eeldab oma rahva usaldamist Käsitledes ühe või teise riigi välispoliitilisi samme , väidab meie ajakirjandus sageli , et teiste riikidega liite sõlmides või neist keeldudes toimitakse eelkõige omaenda rahva ja valijaskonna survel , tema nii-öelda rahustamiseks . Eriti tihti tehakse taolisi järeldusi USA või Venemaa välispoliitiliste sammude seletamisel . Paraku üsna harva kui üldse on keegi meie ajakirjanikest väitnud , et Eesti Vabariik toimiks rahvusvaheliste suhete subjektina just nii või teisiti , lähtudes esmajoones oma kodanikkonna tahtest ja taotlustest . Ikka on vaatlejad olnud pigem seda meelt , et pole midagi halba , kui riik tegutseb oma rahva huvide ja soovide kiuste või lausa nende vastu , sest valijad ei suutvatki adekvaatselt hinnata kogu välissuhtlemise keerukust ja võimalikke valikuid . Kolmikliidu kõrged huvid Just nõnda on seletatud tipp-poliitikute äkilist meelemuutust läbirääkimistel või näiteks mõne ministri allergiat Moskva-sõidu ees . Pikka aega põhjendati nõnda ka Eesti käitumist Euroopa Liiduga läbi rääkides . Kuna rahvas ei olevat vaimustatud Nõukogude Liitu kuulumise järel ühinema järgmise " samalaadse " riikide liiduga , siis eeldati automaatselt , et riigivõim ja valitsus peabki läbirääkimisi pidama omatahtsi , sisuliselt rahva tahtest hoolimata , rahvast informeerimata . Teisalt , Eesti Vabariigi ja Vene Föderatsiooni suhetes on pidevalt eeldatud , ja seda rahvalt küsimatagi , et nende suhete arendamine ja soojendamine pole ülepea Eesti iseseisvuse säilitamise huvides , igatahes mitte mingi prioriteet . Kolmikliidu valitsus on oma välissuhtlemist korraldades avameelselt ja isegi küüniliselt andnud mõista , et rahva seisukohtadega pole sellel mingit pistmist , see kõik lähtuvat kõrgematest ( ? ) huvidest , mis lihtinimesele peabki jääma suuresti mõistmatuks . Kuni ükskord märgati , et pill on lõhki : arvamusküsitlused osutasid , et enamik on selgelt vastu Euroopa Liitu astumisele , sest kogu ühinemisprotsess oli toimunud meie rahva eest varjatult . Küllap ei jäänud samas märkamata tõsiasi , et Venemaa-suhete külmutamine ei toonud kaasa rahva vaimustatud hüüdeid , vaid idaturust eluliselt huvitatud ettevõtjate ja kasvava töötute armee üha valjemaid rahulolematuse avaldusi . Meie toonane valitsus otsustas omaenda tarkusest , et Eesti liitumise läbirääkimised on nii komplitseeritud tegevus , et parem on rahvast mitte pühendada nende tegelikku sisusse ja ajas asja susser-vusser kuskil tagakambreis , Brüsseli peenemais lokaalides , soovitades rahval närida pori ehk tegelda vaid banaani kõveruse ja külapoe kempsu problemaatikaga . Arvati , et sellest aitab lihtinimesele arutamiseks küll , jätku nad olulisemad ja sisulisemad liitumisaspektid ametnikele omavahel otsustada . Meie välisametkondade mõningad n-ö väljaspool kriitikat seisvad esindajad aga pidasid ühtaegu endale lubatavaks kerges viinavines tuigerdada Moskva punastel vaipadel ja ironiseerida suure idanaabri kolleegide seisukohtade üle , kui nood esitasid oma rahvuslikest huvidest lähtuvaid pretensioone mõningaile meie poliitikute lühinägelikele avaldustele . Nõnda suudeti ühtaegu kaotada nii rahva usaldus ja toetus oma riigi pürgimustele kui ka mõningate välispartnerite lugupidamine ja huvitatus . Pole siis ime , et nii EL kui Venemaa tundsid uute võimaluste värsket tuulepuhangut , kui Eesti presidendiks sai Arnold Rüütel . Naaberriikides ja kaugemalgi oli kogu möödunud suve jooksul tähelepanelikult jälgitud , mida programmilist presidendikandidaat koos oma meeskonnaga Eesti välissuhtlemise arendamiseks välja pakub . ELile oli kahtlemata meele järele see , et läbirääkimiste põhisuunda ei tahetud muuta , küll aga sooviti rohkem tähelepanu pöörata läbirääkimiste sisule ja kvaliteedile , Eesti reaalsete võimaluste ja probleemide teadvustamisele komplitseeritud integratsiooniprotsessis . Eesti poole tõsinemine ja loobumine peatükkide sulgemisest vaid linnukese pärast saab eurobürokraadis , kes niigi pisut pelgab uute liikmesriikide võimalikku laviini , tekitada vaid siirast sümpaatiat . Järgnenud kuudel on selline hoiak saanud vaid kinnitust , nüüd ei kõnele isegi Toomas Hendrik Ilves rohkem peatükkide sulgemise kiirusest ega ülepea vajadusest need veel alanud aastal sulgeda . Ega tulnud kaua oodata ka kodumaal : presidendivalimiste järel taastus kiiresti valijaskonna usaldus eurointegratsiooni kui sellise vastu , hakati mõistma , et uue riigipea juhtimisel ei kavatseta Eestit kellegi grupihuvidele ohvriks tuua , et meie riik astub euroliitu teiste maailmajao riikidega võrdse partnerina , kaitstes igal sammul oma elulisi rahvuslikke huve . Naeruväärne banaanikõverusehirm oli korraga ligi <arv>/<arv> eestlaste peast pühitud . Veelgi tähelepanuväärsem on aga meie suhetes Venemaaga praegu toimuv muutus . Moskva sai president Rüütli esimeste maailmale antud sõnumite alusel ühemõtteliselt aru , et Eesti ei kavatse taganeda oma strateegiliselt joonelt ja jätkab liitumisprotsessi Lääne kaitsestruktuuride ning eelkõige NATO suunal . Asjalikku dialoogi Toimides aga <arv>. septembri sündmuste mõjul märgatavalt muutunud maailmaolukorras , hindab Eesti märksa realistlikumalt oma asendit ja ressursse , positsio-neerib end täpsemalt nii geograafilises kui militaarstrateegilises ruumis . Rahvalikumalt öeldes : ei pööra Venemaale selga , vaid vaatab talle otsa ja asub temaga asjalikku dialoogi . Venemaa juhtkonna äsjane soov korraldada president Rüütli visiit Moskvasse , kus võidakse muu seas lahendada ka Eesti jaoks nii terav topelttollide probleem , on ilmekaks näiteks Venemaa välispoliitilisest suunamuutusest , konstruktiivsest vastusest Eesti põhimõttelisele , kuid paindlikule hoiakule kahe maa suhete arendamisel . Kõnelemata sellest , et Kremlis nähakse läbirääkimiste partnerina mõnest ebamäärase taustaga eksperimentaatorist meelsamini soliidselt hallipäist , ehk ka lihtsalt inimlikult tuttavamat poliitikut , kes kogu oma elu on pühendanud oma riigi välispoliitika arendamisele , sealhulgas Eesti ja Venemaa võrdväärse ning vastastikku ausa suhtlemise põhimõtete alusel . <arv>.<arv>.<arv> OTT RAUN Kõik väljendid kaotavad korduval kasutamisel oma mõtte . Kui mõne aasta eest kuulsin lapsesuud kellegi teada-tuntud inimese kohta ütlemas " mõttetu mees " , pani see mind vaimustusest kiljuma . Ütlus tundus nii originaalne ja täpne . Nüüd on see sõna üha sagedamini nende suus , kelle kohta termin kõige paremini sobis . Ava vaid mõni Interneti-portaal või hoia kõrv lahti . Kõhugaas või õhurünnak Ajad muutuvad . Mäletan taasiseseisvumise eufooriale järgnenud ajastut , mil isegi omaaegsele elukutselisele nuhile ei tohtinud öelda " nuhk " , rääkimata millestki muust . Näis kehtivat eetilise neutraliteedi printsiip : kurjategija ja ohver on võrdses seisundis , kõhugaasid sama mis gaasirünnak . Peatselt kadusid etteheited kolonistide suunas ja tervet okupatsiooniaega hakati üha sagedamini nimetama stagnatsiooniks ( nii et vaesest Stalinistki sai lihtlabane stagnant ) . Käibele tuli uus mõiste " maksumaksja " . Objektiivselt puudutab see igaüht , kes peab maksuametile oma tulud üksikasjaliselt ära deklareerima . Sageli kasutatakse seda sõna vaid retoorikaks , et konkurentide algatusi põhja lasta . Samas kui oma raiskamiste või ebaõnnestunud erastamiste puhul pole salapärasest maksumaksjast kippu ega kõppu kuulda . Nii kangastubki mu silme ees pilt , kus maksumaksjate hordid Novgorodi veetše taolisel rahvakogunemisel kisa saatel hääletavad ühtesid projekte üles , teisi maha . Ja kui seda ette ei kujuta , siis aeg-ajalt lihtsalt sülitad iseenda peale , et miks sa nn maksumaksja rollis iseenda vastu hääletad . Või retoorika peale , mille järgi äsja Eestisse tulnud inimene saab päevapealt pühaks maksumaksjaks , samas kui aegade jooksul kujundatud infrastruktuur , milleta maksumaksjad poleks saanud punast pennigi teenida , unustatakse lihtsalt ära . Mõttetuse mees Oli , mis oli , aga nüüd on teinud aeg uue jõnksu ning igaüks võib portaalides ja " Vox populi " taolistes saadetes öelda iga asja kohta ükskõik mida . Kui hiljuti olid ajakirjanikud šokeeritud Linnar Priimäe väljendist , siis tegelikult olid just needsamad päevalehed näinud pikka aega suurt vaeva , et seesuguseid väljendeid juurutada . Nii et lihtne bumerang . Eks kirglikel hetkedel ületab enamik meist sündsuse piiri , kui seda ülepea veel on . Meenub hästi eest keelt tundev venelanna , kes solvus kaasvestleja peale , kui see oma mälestusi heietades kasutas pahaaimamatult " tagumiku " asemel juba igiammu Wiedemanni sõnaraamatus pruugitud terminit . Asi polegi vast nois või teistes sõnades , mis stiilipuhast inimest ärrituma sunnivad , pigem selles , et nõndanimetatud uuriva ajakirjanduse kõrval ( kolumnide ja kirjadena ) või ka sees üha enam ja enam väljendatakse põlgust ühe või teise inimese , tegevusvaldkonna , vanusegrupi või erakonna kohta . Väljendid ise ei pruugi kaugeltki ebatsensuursed olla . Mõõdukad on mõttetu erakond - lugesin ei mäleta enam milliselt portaalilt . Mõttetud mõõdukad - vokaalharmoonia missugune ! Kui kõik peale ütleja enda on mõttetud mehed , koguni ehk mõttetud pensionärid , mõttetud maainimesed jne , siis ühest hetkest peale ei tähenda see termin enam õieti midagi , kui kunagi üldse on tähendanud . See ütlus on voolanud tühjaks , on muutunud mõttetuks . Mõttetuselgi on piirid Ei , see vist oleks termini kiituseks , sest viimasel ajal on mõttetu mehe ( kui feministid mind ühe soo eelistamise pärast risti ei lööks , aga millegipärast kuidagi ei tõuse käsi kirjutama - mõttetu naine ) välja vahetanud mõttetuse mees , see , kes teadlikult ütleb seda , mis algul oma uudsuses ja ebaõigluses paneb lausa jahmatama - käigu see siis poliitika , kirjanduse või ükskõik mille kohta . Eesti kirjandus on konnatiik , arbujad on jampslik bande , gümnaasiumiõpilased , kes kooli remondi lõpuleviimise eest võitlevad , on proletaarlased jne. Mida mõttetumalt , seda huvitavam , paraku on ka mõttetusel piirid . Kui uskuda Johannese evangeeliumi , siis alguses oli sõna ( õigemini logos , mis tähendab ka nii tegu kui ka mõistust ) . Ja vaid selle kõikjal lehviv vaim annab kõigele oma tähenduse . Nii polegi mõttetu mees keegi muu kui mõttetuse mees . <arv>.<arv>.<arv> Erika Klaats Miks ei olnud meie eurolaulude seas ühtegi eestikeelset ? Mida lähemale Eurovisiooni aeg jõuab , seda enam peabki küsima : miks ? Muidugi on tegijate hulgas neid , kes kehitavad põlastavalt õlgu , et mida te veel ei taha . Eurovisioon ei ole mingi kodukootud palade püüne . Eesti keeles ei saavatki õiget laulu kirjutada ega laulda . Kunagi varem pole noored eurolaulikud nõnda selgelt mõista andnud , et ega nad muidu nii jama stiili nagu euro ei viljele . Aga mis parata , kui tahad plaadifirmadele ja muudele muusikaärimeestele silma jääda , siis peab . Eurovisioon on läbi teinud mitmeid uuendusi ja muutumisi . Mida aeg edasi , seda kitsamaks on Eesti-sugusel väikesel riigil jäänud võimalus suurte kõrval läbi lüüa . Näe , isegi Soome pole löögile pääsenud . Kui viis aastat tagasi oli veel nii , et osalejad valiti eelneva konkursi alusel , kuhu iga riik saatis oma laulu helisalvestuse , siis aasta hiljem sai määravaks viie varasema esinemise keskmine punktisumma . Mõlemal juhul pääses järgmise aasta lõppvõistlusele vaid võitja . Põhjalikum muudatus tehti möödunud aastal . Konkursil said nüüd osaleda vaid <arv> paremat eelmisest aastast , kellele lisandusid varem kõrvale jäänud riigid . Õiguse võistlusel osaleda hoolimata varasematest tulemustest said ainult Euroopa suured , nagu Saksamaa , Prantsusmaa , Hispaania ja Suurbritannia . Kolm aastat tagasi muutusid reeglid taas . Esinejail lubati ise valida , mis keeles nad laulavad ning orkester ei olnud enam korraldajaile kohustuslik . Oleme ponnistanud sel teel mitte eriti kaua , kuid väga edukalt . Padari ja Bentoni võit oli muidugi tipp . Uusi ümberkorraldusi võiksime nüüd nõuda võitja õigusega . Alustaks sellest , et eesti keel tagasi Eurovisioonile . <arv>.<arv>.<arv> Teisipäeval kinnitas Riigikogu uueks peaministriks Reformierakonnaesimehe ja senise rahandusministri Siim Kallase . Käes loos , kaeb Siim , silm kriim , kus liim , et tiim käiks koos . A. ITSKOK <arv>.<arv>.<arv> Taimekaitseseaduse kohaselt peab taimekaitsevahendite müüjatel ja kasutajatel olema ette näidata taimekaitsetunnistus , mille saamiseks tuleb läbi teha vastav koolitus ja sooritada eksam . Taimetoodangu Inpektsiooni ( TTI ) taimekaitsevahendite büroo peaspetsialisti Olga Pähnapuu teatel algavad lähiajal mitmel pool Eestis kursused vajalike teadmiste omandamiseks . Need on kas <arv>- või <arv>tunnised . " <arv>tunnised kursused on inimestele , kel on põllu- või metsamajanduslik haridus ja kes teevad taimekaitsetöid vaid oma põllul . <arv> tundi tuleb õppida neil , kel seda haridust ei ole või kes teevad taimekaitsealaseid teenustöid , " selgitas Pähnapuu . Lisainformatsiooni kursuste kohta saab TTI taimekaitse osakonnast tel <arv> <arv> <arv> <arv> <arv>.<arv>.<arv> Taimetoodangu Inspektsioon ( TTI ) on taimekaitsevahendite riiklikku registrisse kandnud uued taimekaitsevahendid , mida võib sellest aastast turustada ning kasutada . TTI taimekaitse osakonna juhataja Enn Liive ütles , et nende hulgas on kaks insektitsiidi , kaks herbitsiidi ja kaks fungitsiidi . NeemAzal-T/S ( tootja Trifolio-M GmbH ) on loodusliku päritoluga , toimeaine on ekstraheeritud neemipuu seemnetest . Mõeldud on see imevate ja närivate kahjurite tõrjeks avamaal ning katmikalal . Kasutusala : köögivilja- ja teraviljamaad , viljapuu- ja marjaaiad , iluaiad ja metsad . Karate Zeon ( Syngenta ) on vahend kahjurputukate ja lestade tõrjeks aianduses ja põllukultuuridel . Kasutatakse samade kultuuride puhul nagu varem registreeritud Karate <arv> SC-d . Ariane S ( Dow AgroSciences ) on mõeldud kaheiduleheliste umbrohtude tõrjeks suvi- ja taliteraviljadel ning rohumaadel . Fusilade Forte ( Syngenta ) on valiva toimega herbitsiid lühi- ja pikaealiste kõrreliste ( tuulekaera , orasheina jt üheiduleheliste ) umbrohtude tärkamisjärgseks tõrjeks kaheidulehelistel kultuuridel ning viljapuu- ja marjaaias . Shirlan <arv> SC ( ISK Biosciences ) on vahend kartuli-lehemädaniku tõrjeks , Amistar ( Syngenta ) seenhaiguste tõrjeks nisul ja odral . Ariane S-i saab osta ainult taimekaitsetunnistuse alusel , ülejäänud taimekaitsevahendid on vabamüügil . Enn Liive sõnul saab too nimekiri mõne aja pärast täiendust . " Praegu jätkub töö rohkem kui kümne registreerimistaotlusega , millest kindlasti tuleb registrisse lisa , " ütles Liive . <arv>.<arv>.<arv> Tartu Ülikooli teadur Marko Kaasik ennustab ilma neljaks kuuks Ennustuste aluseks on Internetis aadressil regulaarselt ilmuvad põhjapoolkera rõhuväljade prognooskaardid , mida koostab Berliini Vabaülikooli teadur ja õppejõud Wolfgang Röder . Lähtutakse aastatest , mille eelmiste kuude õhurõhu anomaaliad ( erinevused paljuaastasest keskmisest ) on sarnased jooksva aasta omadega . Järgnevate kuude rõhuväljad on prognoositud nende nn analo Sarnaste aastate najal Eesti ilma ennustamiseks hindan vastavalt rõhkkondade paigutusele õhumasside omadusi ja liikumisteid . Analoogaastate meetod on pikaajalisel ilma prognoosimisel üldkasutatav . Kuna paljud sündmused eluslooduses sõltuvad eelnenud ilmadest , siis põhineb ka looduse märkide järgi ennustamine sisuliselt analoogaastatel . Erinevus minu ja mitmete ilmavaatlejate ennustusmetoodika vahel on selles , et võtan arvesse kogu põhjapoolkera ilma , mille Internet on kättesaadavaks teinud . Kuna Eesti ilma kujundavad valdavalt kaugemal välja kujunenud õhumassid , siis on see täiustus enesestmõistetav . Pikaajalist prognoosi koostatakse põhimõtteliselt teisel meetodil kui lühemaajalist ( <arv>-<arv> ööpäeva ) . Viimast võib lugeda täppisteaduseks , sest kasutatavad matemaatilised mudelid põhinevad atmosfäärifüüsikal , mis oma ranguselt sarnaneb näiteks punktmassi liikumisseadustega ( olles muidugi võrratult keerukam , mistõttu tuleb teha lihtsustusi ) . Kogu maailma või mingi piirkonna ilma ennustavad mudelid nõuavad väga võimsaid arvuteid ja suuri andmehulki . Nende käitamine ei ole paljudele riikidele ( seni ka Eestile ) jõukohane . Ennustuse andmiseks kasutavad Eesti sünoptikud välismaiseid prognooskaarte . Paraku ei sõltu pikaajalised ilmamuutused mitte enam atmosfääri hetkeseisundist , vaid nähtavasti seostest maailmamere , päikesekiirguse muutlikkuse ja muude teguritega , mille toimet tänapäeva teadus ei tunne veel piisavalt hästi . Seetõttu ei ole kuudepikkusel ilma ennustamisel atmosfääri mudelitest palju abi . Selle asemel on täheldatud , et ilmad ei muutu mitte päris juhuslikult , vaid järgmiste kuude ilm on teatud määral seotud eelnevatega . Need seosed ei ole aga kuigi tugevad , mistõttu pikaajaline prognoos on märgatavalt ebatäpsem kui lühiajaline . Parimatel <arv>% Tänapäeva parimad pikaajalised prognoosid lähevad täide tõenäosusega umbes <arv>% . Ilmaprognoosi võib lugeda õnnestunuks , kui on õigesti ennustatud oluline kõrvalekalle paljuaastasest keskmisest ( või keskmisele lähedane väärtus ) . Võin pidada kordaläinuks oma möödunud talve ja varakevade prognoose , osaliselt kordaläinuks ennustust kevade ja suve kohta , taas hästi õnnestunuks sügist ja talve algust ( eriti detsember ) ning täiesti ebaõnnestunuks käesoleva aasta jaanuari ( ennustasin suurt külma ) . Eelmine kord eksisin sama palju <arv>. aasta novembrit ja detsembrit prognoosides ( ennustatud külma asemel tuli talve algus peaaegu rekordiliselt soe ) . Neile , kes tahavad ise ilma ennustada , soovitan Berni Ülikooliga ( Šveits ) seotud Interneti-lehte Seal on palju linke Euroopa prognoosidele mitmes keerukuse astmes . Tarvis on korralikku inglise keele oskust ning ka teadmisi meteoroloogiast ( üht-teist leiab ka " Ilmatarga " leheküljelt ) . Marko Kaasik , Tartu Ülikooli keskkonnafüüsika instituudi teadur • Nelja kuu ilmaennustus asub • TÜ keskkonnafüüsika instituudi ja Tartu observatooriumi lehekülg " Ilmatark " <arv>.<arv>.<arv> Merike Pitk Saaremaa lapsed ei pea enam laokile jääma Aasta algusest on avatud Kuressaare linna laste varjupaik Laurits . Ehkki Saaremaal lausa tänavalapsi pole , vajab linnavalitsuse lastekaitsespetsialisti Helle Kahmi sõnul aeg-ajalt turvakodu kümmekond kuni <arv>aastast last . Peapõhjus - vanemate joomine ja hulkurlus . Laokile jäävad aga mitte ainult joodikute , vaid ka teised järelevalveta või vanematega riidu läinud lapsed . Perevägivalda esineb harvem , kuid sellest ei pruugita ka teada . Varjupaika võib tulla laps ise või tuua ta sinna naaber , lastekaitse- või kriminaalhooldustöötaja , samuti politseinik . Nimi pühaku järgi Enne varjupaiga asutamist said lapsed ajutist peavarju Kuressaare väikelastekodust ja ka vanglast vabanenute turvakodust . Kuna see polnud lahendus , kuulutaski Kuressaare linnavalitsus välja konkursi laste varjupaiga teenuse ostmiseks . Kolme konkursil osaleja seast valiti välja Kuressaare Lauren-tiuse kogudus , sest nende pakkumine oli hinnalt kõige vastuvõetavam . Samuti on kogudusel pikaajaline hoolekande- ja diakooniatöö kogemus , põhjendab Helle Kahm , kes kuulub ka ise koguduse nõukokku . Linnavalitsus maksab kogudusele kuus <arv> <arv> krooni pluss toiduraha iga lapse kohta <arv> krooni päevas . Süüa saab kolm korda päevas . Kuigi see on linna varjupaik , saavad Lauritsa juhataja Aare Luubi sõnul sealt abi kõik hätta jäänud Saaremaa lapsed . Tasustamise osas on sõlmimisel lepingud linna lähivaldadega . Varjupaik asub koguduse majas . Laurentiuse koguduse järgi sai ta nimeks Laurits . Püha Laurentius oli III sajandil üks Rooma piiskopi diakoneid , kes hoolitses vaeste ja puudustkannatajate eest . Varjupaigas on seitse kohta , vajadusel saab seda arvu ka suurendada . Üldjuhul võib last varjupaigas hoida kaks kuud , selle aja jooksul peab omavalitsuse lastekaitsespetsialist või sotsiaaltöötaja kas lepitama lapse vanematega või leidma talle tugipere . Lastekaitseametnikel ei ole kerge lahendusi leida . " Meil ei ole koolitatud hooldusperesid , ka lapsed ise ei taha oma päriskodust ära minna , " rääkis Kahm . Siiani on varjupaigas olnud ainult kaks last . Helle Kahm oletab lastel olevat hirm , et enam koju tagasi ei lasta , ning rahustab : " Meie eesmärk pole laste peredest lahutamine , vaid vanematega lepitamine , perele toimetuleku võimaldamine . " Kuna varjupaik on alles nii uus , siis arvab juhataja Aare Luup , et paljud ei teagi selle olemasolust . Luup kavatseb minna varjupaika tutvustama koolidesse ja lasteaedadesse . Väikese koha tõttu võivad paljud ka karta , et turvakodu töötajad lobisevad välja , kes neilt abi otsivad . Luubi sõnul on see kartus väär , sest töötajad ei tohigi oma hoolealuste nimesid avalikustada . Ka ei anta varjupaigast lapsi vanematele üle ilma omavalitsuse lastekaitsetöötaja loata . Kõigile kindlustunne " Meie missioon on pakkuda turvatunnet nii neile , kes on juba meie majas kui ka neile , kes pole , et nad teaksid : on koht , kus ootab soe tuba , söök , voodi ja pesemisvõimalus , " ütleb Luup . " Seega on turvakodu tähtsus kaugelt suurem kui ainult mõnele hädalisele peavarju andmine . Varjupaik annab inimestele kindlustunde , et kui nendega peaks midagi juhtuma , siis nende eest hoolitsetakse . " Kasvataja Liili Antsaar lisab , et inimene ei tea kunagi ette , millal tal abi võib vaja minna , seepärast on hea , kui turvakodud on olemas . Varjupaika on oodatud koos lastega ka emad , kes kannatavad perevägivalla või pereisa joomise tõttu . Turvakodu töötajad on valmis aitama neil vajadusel uut elupaika ja töökohta otsida , mis ei tähenda aga , et need kandikul kätte tuuakse . " Muidu võiks kergesti kujuneda õpitud abitus , inimene ei tahagi ise oma probleemidele lahendust leida , vaid loodab ainult teistele , " räägib rakendusliku kõrgharidusega sotsiaaltöö spetsialist Aare Luup . Laurentiuse kogudusel läks varjupaiga hoone rekonstrueerimine koos mööbliga planeeritust poole kallimaks - kokku <arv>,<arv> mln kr. Kirik on veel ehitajale AS Karukellale võlgugi . Raha otsitakse projektide kirjutamisega , ütles EELK Laurentiuse koguduse õpetaja Anti Toplaan . Võlgadest hoolimata ei kahetse ta varjupaiga asutamist . " See kuulub koguduse töö juurde , " ütles õpetaja . Laurits ja Laurentius on tänulikud iga annetuse eest . Annetada saab Hansapanka arvelduskontole <arv>. <arv>.<arv>.<arv> Rein Raudvere Merike Pitk Sirje Pärismaa Ajakohase avaliku tualettruumi saab valmis <arv> <arv>-<arv> <arv> krooni eest Samal ajal kui üldsus ahhetab Toompeale püsti pandud <arv>,<arv> miljonise luksustualeti üle ja Tallinna ametnikud ei tea justkui isegi , kes andis loa kulutada linna raha nii kalli WC peale , peab muu Eesti läbi ajama hoopis odavamate kohtadega . Seda heal juhul . Sest mõnes linnas polegi avalikku käimlat . Miljoni eest teeks mitu Rakvere linnavalitsuse heakorranõunik Jüri Eljas nägi paar aastat tagasi Soomes komandeeringus oma silmaga samasuguseid kallihinnalisi käimlaid , nagu nüüd on Toompeal . " Need on täiesti lõhkumis- ja lollikindlad : paber tuleb seina seest pilust , peegel pole klaasist , vaid lihvitud roostevabast terasest , meeste pissuaar laseb iga kümne minuti tagant sirtsu vett peale , on keegi kasutanud või ei . Tohutu tehnika ! Kange tahtmine oli ka Rakverele selline osta , aga polnud raha , " räägib Eljas . Rakvere avalik käimla asub uues bussijaamas . Et tualetti ei ehitatud eraldi , ei oska ta öelda , kui palju see maksis . Ka turuplatsi ostukeskuses on eurokäimla . " See on natuke liig mis liig , " tunnistab kakskümmend aastat ehitusega tegelnud , praegune Pärnu linnavalitsuse ehitusnõunik Enno Tammekivi . Ikka sellesama Toompea tualeti kohta . Tammekivi on näinud selliseid Stockholmis ja sinna ka ise viiekroonise Rootsi mündi sisse kõlistanud . Selline moodultualett maksab Eesti rahas miljon krooni . " Kui mulle antaks miljon , siis teeks neid käimlaid Pärnusse mitu tükki , " tõdeb Tammekivi . Moodsa ja korraliku tualettruumi saab tema sõnul valmis <arv> <arv>-<arv> <arv> krooniga olenevalt vee- ja kanalisatsioonitrasside ning elektriliinide kaugusest . Kahjuks ei ole suvepealinn Pärnu saanud viimasel ajal ühtegi uut käimlat , nendib ta . Suviste suurürituste ajal kasutatakse teisaldatavaid kabiine . Bussijaama käimla on juba vana ega ole seetõttu tasemel , ent see-eest on üle tee asuvas Port Arturi kaubanduskeskuses korralik tualettruum . Paidesse pigem sauna vaja Parem ei ole Tammekivi sõnul olukord ka teistes maakonnakeskustes . " Paide keskväljakule kiriku taha ehitasime kuus-seitse aastat tagasi korraliku käimla , kus üks kabiin on invaliidide jaoks , " räägib Tammekivi , kes töötas sellal Paides . Käimla läks Tammekivi mäletamist mööda maksma umbes <arv> <arv> kr. " Paide tingimustes ajab see praegugi asja ära , " usub ta . Eestimaa südames Paides ei olegi rohkem avalikke käimlaid . Bussijaamas oli välipeldik , aga see on laudadega kinni löödud . Jaamahoone sees asub küll ka WC , aga selle võtit peab kassast küsima . Kaks aastat abilinnapea ametis olnud Kaido Ivask ütleb , et tualett pole Paides probleemiks olnud . " Pigem peaks linna ehitama ühe vihasauna , " ütleb ta . Aastaid tagasi tekitas Eestis sensatsiooni Otepää käimla . Et tegemist oli toonase Otepää linnapea Jaanus Raidali ettevõtmisega , siis nimetati rahvasuus seda ehitist küll Raidali-nimeliseks WCks , küll Raidali mausoleumiks . " Noh , see oli tol ajal päris atraktiivne ehitis , " ei ole Raidal tagasihoidlik . Igal juhul sellal kõige moodsam tualett Eestis , ühtlasi esimene , kus invaliididele oli oma boks , meenutab Raidal , kes nüüd on Otepää vallavolikogu esimees . Avati see atraktiivsus kirikuõpetaja õnnistusega <arv>. aastal ja maksma läks koos ümbruse korrastamise , asfalteerimise ja drenaaždega <arv> <arv> krooni . " Ka siis oli ohkijaid , et oh jumal , kuhu küll raha pannakse - käimlasse ! Aga kui valmis sai , kadus ka nurin , " muheleb Raidal . Potid , kraanid ja segistid toodi välismaalt . Kuna Eestis ei olnud tollal ühtegi torujüri , kes oleks osanud europotte paika panna , tuli Soomest sõprusvalla Vihti spetsialistid appi kutsuda , meenutab Raidal ja möönab , et nüüd vajaks see majake juba väikest sanitaarremonti . Tartu avalik käimla asub Raekoja platsi kõrval alajaamaga ühes hoones . Linn remontis selle kapitaalselt <arv>. aastal : vahetati katus ja sarikad , korrastati fassaadid , rajati uued kommunikatsioonid ( vesi , kanalisatsioon , elekter , ventilatsioon ) ja kõigile nõuetele vastav WC-plokk . " Sellist košmaarset summat kui Tallinnas ei kulutatud , " nendib linnavarade osakonna juhataja Kunnar Jürgenson . Kokku kulus <arv> <arv> kr ( sellest seadmetele <arv> <arv> kr ) . Tualetti pääseb mööda kaldteed ka ratastooliga , invaliididele on eraldi boks . Eraldi ruumis saab triikrauda ja -lauda kasutada , samuti on duširuum . Valvuritädi kurdab , et kasutajaid võiks rohkemgi olla . " Asume nurga taga , ju ei oska iga võõras siia tulla , " pakub ta . Linnavalitsus on käimla rendile andnud füüsilisest isikust ettevõtjale ja doteerib kommunaalkulude tasumist iga kuu <arv> krooniga . " Käimla pidamine pole tulus tegevus . Meil on hea meel , et üks ettevõtja seda siiski teeb , " leiab Jürgenson . Kuressaare Raekoja taga asuva tualeti remont maksis kogu torustiku väljavahetamise tõttu ligi <arv> <arv> krooni , teatab linnavalitsuse pressiesindaja Reet Truuväärt . Käimla käigushoidmine läheb maksumaksjale aastas maksma üle <arv> <arv> krooni , selle sees on kahe töötaja palk <arv>,<arv> tuhat krooni . Viljandi linnavalitsus maksis mõni aasta tagasi Väiketuru tänavas asuva linna ainukese avaliku käimla korrastamise eest umbes <arv> <arv> kr. Enamasti ei osata aga öelda , kui palju tualettruumide ehitamine on maksnud , sest tavaliselt asuvad need teiste hoonetega , näiteks kultuurimajade ja bussijaamadega ühe katuse all . Keskmiseks hinnaks pakutakse paarsada tuhat krooni . Umbes nii palju läheb maksma ka tänavu Pärnu kesklinnas Akadeemia ja Kalda tänava nurgal asuva käimla renoveerimine . Sellesse juba vähemalt kaks aastat kinni olnud käimlasse tuleb ka dušš . Lase või püksi Hiiumaa pealinnas Kärdlas on turistil raske leida paika , kus ennast kergendada . Nii ei jäägi muud üle , kui kohvikusse põigata . Ent seal tuleb baaridaamilt võtit paluda . Kärdla linnavalitsuse ehitus- ja planeerimisosakonna juhataja Tiit Harjak juhatab : põit saab tühjendada ka turul , ehkki ainult siis , kui turg avatud on . Hädalised võivad käia ka kultuurimaja kempsus , paraku on seegi lahti ainult siis kui kultuurimaja isegi . Harjak tunnistab , et aeg-ajalt on avalikkus protesteerinud , miks kempse on nii vähe , eriti suvel , kui <arv> elanikuga Kärdla rahvaarv paisub kuni kolmekordseks . Asi seisab eelkõige raha taga . Ehkki Saaremaa pealinnas Kuressaares on koguni seitse avalikku käimlat , pannakse need õhtul kella seitsmest-kaheksast kinni , peale ühe , mis asub pargis ega kõlba enam euroga harjunule . Kui enamasti on maal asuvate bussiputkade taga kõledad ja külmad käimlad , kus poti asemel auk põrandas ja enamasti ukski eest ära , siis Hiiumaa Emmaste vallavalitsus ehitas bussijaama ootepaviljoniga ühe katuse alla tõelise tualeti . Seal pole mitte ainult soe , vaid saab ka sooja veega käsi pesta . Sellegi mõnusa ruumikese ainus puudus on see , et ta on avatud hommikul seitsmest õhtul seitsmeni . Lääne maavalitsuse pressiesindaja Ene Pajula ei oskagi hoobilt öelda , kus on Haapsalus avalik kemps . Üle kümne aasta tagasi ehitati kaubamaja lähedale küll üks , mida on juba kaks korda pidulikult avatud ja kohe varsti märkamatult suletud . Sest kliente ei ole ! Kohalikud ei taha raha maksta , kui muidu saab . Kus saab , teavad omainimesed niigi . Näiteks trükikojas . Turist ei pruugi seda teada ja ega nädalavahetusel tal sellest teadmisest abi olekski . Nii ongi ainus avalik tasuline WC praegu Haapsalu raudteejaamas . Ka Valgas saab ennast tühjendada raudteejaamas , kus linnavaraameti juhataja Pille Meriroosi sõnul on võibolla üks paremaid tualette kogu riigis . Kui kultuurimaja lahti , saab käia selle euroremonditud WCs . Kempsust kunstinäitusele Jõgeval eraldi avalikku käimlat pole . Kesklinnas on tualetid kaubahallis , bussijaama kõrvalhoones ja kultuurikeskuses . " Kui ehitatakse uus bussijaam , siis tuleb ka sinna käimla , " lubab abilinnapea Viktor Svjatõšev . Ka Jõhvis pole avalikku käimlat . " See on kõigile pinnuks silmas , " lausub linnavalitsuse avalike suhete spetsialist Lea Küngas . " Kui turg on lahti , saab sealses käimlas end kergendamas käia . Muul ajal on asi hullem . Jõhvis on küll avalik käimla olnud , kuid maja , kus see asus , tagastati . Valminud on kesklinna uus detailplaneering , kavandatud on palju uusi hooneid . Ehk saab siis ka avaliku tualeti . " Ka Põlva linn pole ühtegi WCd ehitanud . " Kui on raha , siis hätta ei jää , " teab linnavalitsuse maanõunik Tiivi Parts , kes tegeleb ka heakorraga . Tasulised ja avalikud WCd on mitmel Põlva asutusel , näiteks tarbijate ühistul ja bussijaamal . Tualett on ka kultuurikeskuses . Linn ostis küll kaks aastat tagasi <arv> <arv> kr eest ühe välikäimla Põlva järve äärde , aga seda kasutatakse ainult suveüritustel . Eestimaa kõige kultuursem käimla asub Pärnus Chaplini keskuses . Avalikkust mitmete omamoodi näituste ja muude ettevõtmistega šokeerinud Mark Soosaar on ka tualetiseintele üles riputanud kunstiteosed . Just siin saad kõige paremini aru leninlikust ütlusest : kunst kuulub rahvale . Võibolla jõuab keegi esimest korda kunstinäitusele tänu kempsuskäigule . Alam-Pedja looduskaitsealal matkates ei pea end aga põõsa taha peitma . Kirna matkarajal rändaja leiab eest südamega uksega majakese , kus isegi tualettpaber . Nurgas seisab aga ämber turbamullaga , mida oma asjaõiendusele peale tuleb visata . Täielik ökovärk . <arv>.<arv>.<arv> <arv>. veebruaril koguneb tubli osa Eesti rahvast viiendat korda Pühajärvele kogu pere talvepeole " Kuldkala <arv> " • Isad saavad kolm tundi läbi omapuuritud jääaugu sikutiga kuldkalu meelitada , emad-lapsed kaldal elavat muusikat kuulata , süüa ja juua . Emad nurisemata , sest äkki toob isa järvelt ära kuldse lipikuga ahvena ja siis saab uue autoga koju sõita . Võiduvõimalus on umbes <arv> : <arv>. Vähemalt möödunud aastal oli . Lootus sureb viimasena . Kes on <arv> aastat järjest Pühajärve kalapeol käinud , peaks ikka auto kätte saama . Kivi kotti ja nael kummi . • Risto Vuorinen sattus esimest korda Otepääle <arv>. Pühajärvel vaatas ringi : superkoht . Läks kohalikku infopunkti ja küsis , kas järgmise aasta suvel siin midagi suuremat plaanis on . Vastati , et ehk mingi jaanituli ikka korraldatakse . Risto broneeris pikalt mõtlemata juuni esimese nädalavahetuse ja korraldas esimese Beach Party . Seinäjoe Provinssirocki <arv> aasta orgunnikogemused abiks . Jaanus Raidal olevat olnud pärast kontserti esimene , kes Ristot tänama tuli . Hiljem virutati BP korraldamisõigus Ristolt ära , aga see on teine jutt . Esimesele BP-le kutsus Pariisist Eesti päritolu diskotähe Indra . Kui Risto Indrale helistas ja kodumaist esinemist pakkus , oli too napilt nutma puhkenud ja tänanud mis hirmus , aga tundnud siiski huvi , miks kutsub teda koju esinema keegi soomlane . Mitte eestlane . Mitte-eestlane . • <arv> sügise poole tuli Risto mõttele , et miks talvel Otepääl ainult suusavõistlusi peetakse . Ometi kõrval suur järv , kaunis ka veel . Paar kalameest peal . Soomemaal oli juba mitu korda peetud talvist kalapüügivõistlust Miljoonapilkki ( osavõtjaid ligemale <arv> <arv> ) ja Risto otsustas , et sihuke tuleb ka siin korraldada . Eestis kalamehi palju , aga suurüritust nende jaoks pole . Ise nad ka ei tee . Niisiis võttis ta ühendust ajakirja Kalastaja väljaandja Hanno Kasega , et asja arutada . Kask arvanud , et kui sa aastate jooksul tuhat kalameest kokku saad , oled supermees . Esimesel aastal oli jääl juba ligemale <arv> kalahullu . Ja auhinna , Honda , võitis Tallinna politseinik Kalju Lohk . • Esimene kord läks korda , kalamehed olid rahul . Suur hulk skeptikuid , kes olid enne arvanud , et niikuinii on tegemist suure pettusega ja keegi autot ei saa , panid suu kinni ja hakkasid järgmiseks talveks valmistuma . • Esimest korda sattus Risto Vuorinen Eestisse <arv>. Külla ajakirja Noorus . Asi klappis ja kohe pandi püsti suur sõpruskontsert Jäähallis . Komsomol toetas ja organid ei seganud vahele . Järgnesid kunstinäitused ja telealane koostöö . Ühissaated ja filmid Eesti elust ärkamisajal . Otepääle sattus Risto alles <arv>. aastal . Vuorinen tunnistab , et ta sai meie tollasest elust liiga ilusa pildi , edaspidine sagedane siinviibimine ja ettevõtmine on seda pilti mõnevõrra korrigeerinud . Praegu kirjutab ta sellest ajast raamatut , mille pealkiri on " Põdrad džunglis " . Saagu see valmis ja tõlgitagu ka meie keelde . Millalgi leidis Risto , et Eestis , eriti Otepää kandis , kus inimesed Soome telekat ei näe ja keelt ei oska , tuleb ikka riigikeeles asja ajada , ja õppis eesti keele ära . Kiiresti ja hästi . Mõnus on tema juttu kuulata . • Kuidas koostöö kohalike võimudega on ? Risto firma , kalapidu korraldav Holy Lake Arengud OÜ on igatahes praegu koostööga rahul . Ülemöödunud aastal oli arusaamatusi vetelpääste tegelastega . Nood väitsid , et Pühajärve jää olevat liiga niru ja " Kuldkala " korraldada ei saa . Siis mindigi Kaarnajärvele ja pandi seal pidu püsti . Vahet ei midagi . Vast aasta tagasi oli tulnud üks poisike , märgistatud kala näpus , ja öelnud , et ta selle Kaarnajärvest välja tõmmanud . Et kas saab auhinna . Siinkohal ongi paslik välja öelda , et märgistatud kalad võtavad ikka osa vaid sellest võistlusest ja sellel ajal. Kes aga miskil muul ajal sihandse kala välja tõmbab , saab järgmiseks võistluseks priipääsme . Ole aga mees ja korda oma tegu . • Neljapäeval , kaks päeva enne kuldkalapidu , lastakse Pühajärve <arv> märgistatud ahvenat . Need on püütud Võrtsjärvest ja magama pandud . Soomest tulnud spetsialist kinnitab iga kala seljauime külge plastmärgi . Siis äratatakse ahvenad üles ja lastakse <arv> augu kaudu järve , õnnelikke ootama . Sest niipalju on võite . Kõige värskem võit , mida ka eelreklaamides veel kirjas pole , on <arv> eurot ja poolteiseaastane eesti tõugu hobune Venella - ilus läbipaistvate silmadega albiino Vidrike tallist . Vidrike on kuulus tall , selle hobune Relli sai Ungaris maailma hobuste iludusvõistlusel aastal <arv> kolmanda koha . Vidrike tallis näitab tallimees Toivo Kaljumäe auhinnahobust ja teatab uhkelt , et tema kõik need neli aastat ikka " Kuldkalal " käinud . • " Kuldkala " peakohtunik Rein Urbmets on kohalik mees . Elab sealsamas lähedal ja on igal aastal peakohtunik olnud . Veendunud ja parandamatu kalamees . Väidab , et on päevikut pidanud ja selle kohaselt teadliku elu jooksul Pühajärvest seaduslike meetoditega üle nelja tonni kala ära toonud . Kohtuniku amet on eelkõige vaadata , ega kusagil ohtlikke allikakohti ole . Kui on , siis märgistada . Siis laseb peakohtunik täpselt keskpäeval kalahullude hordi järve peale lahti ja jälgib hiljem , et mõni mees ülemäära palju külmarohtu ei võtaks ja õngitsemist sootumaks ära ei unustaks . • Peakohtunik arvab sel aastal isegi nõnda juhtuda võivat , et nii kui jäässe augu puurid , kargavad kalad ise välja . Jää ja lume seis järvel on selline , et kalad võivad vabalt juba veebruari keskpaigaks ummuksisse jääda ja iga augu juurde hingama kihutada . Et kuidas temast kohtunik sai ? Poolteist päeva enne esimese " Kuldkala " algust oskas ta niimoodi kukkuda , et murdis rangluu ja hulga ribisid . Selline mees juba jää sisse auku ei puuri . Risto Vuorinen sai teada , et kuulus , umbes <arv> aastat kalaspordiga tegelnud mees saada on , ja palkas ta kohtunikuks . • Ene Niklus , kes kalapeo söögi- ja joogipoolt korraldab , ütleb , et selle rea peal on väga aktiivsed Viljandi firmad . Juba viiendat aastat . Kohalikel niigi hooajal käed-jalad tegemist täis . Suusatajaid sööta-joota . Otepääl on hooaeg ikka talvel , no suvel ikka ka , aga vähem . Lisaks on Pühajärve puhkekodu täis Soome pensionäre , kes külastavad kylpylät , lasevad enesele iluravi teha ja kasutavad usinasti pohmellipaketti , mis koosneb vitamiinijoogist , saunast ja massaažist . Tarvis katsetada . Selleks korraks olevat igatahes müügikohad juba broneeritud . Ene Niklus ütleb , et mingi firma tahab veel tulla järve peale kalameestele tasuta suppi jagama . Ilus oleks küll , muidu istu niisama kolm tundi ja värista jääaugu kohal kätt . Möödunud aastal pakkus suppi vallavalitsus . Järvel oli laud kenasti kaetud ja kogu üritust nimetati väljasõiduistungiks . Suppi sai aga vaid see , kes korraliku avalduse kirjutas ja ära põhjendas , miks tal seda suppi hädasti tarvis on . Avaldus kinnitati prominentsete allkirjadega ja pandi kausta . Nalja kui palju . • Enne Mustveed , Peipsi lähedal , on väike kõrts nimega Kuldkala . Kõrtsirahvas pidi tulema sel aastal Pühajärvele suitsulatikat müüma , et vähemasti kalameeste mõrsjad kõhu täis saaksid , kui mehed järvel hätta jäävad . Ega siin äkki kartellikokkuleppe järele lõhna ? • Esimesel " Kuldkala " -aastal oli keegi naljamees Pärnusse mingisse kalakombinaati helistanud ja teada andnud , et Pühajärvel hirmsalt palju kala välja tõmmatakse . Et tulgu aga kokku ostma . Pärnu mehed olid asja tõsiselt võtnud ja suure külmutusmasina kohale saatnud . Eks ta sai niisama sõita , kohalikud järelvaatajad olevat aga üsna ehmunud olnud : kokkuost pole piisavalt seaduspärane . • Ja veel . Kalapeo juubeliks välja kuulutatud kalamehejuttude võistlusele oli jaanuari keskpaigaks ajakirja Kalastaja peatoimetaja Vladislav Koržetsi sõnul saabunud <arv> lugu ja luuletust <arv> autorilt . Tähtaeg kukub <arv>. veebruaril ja parimaid ootavad preemiad . Kivi kotti ! Lembit Remmelgas <arv>.<arv>.<arv> Sirje Pärismaa Aivar Niinemägi : Eesti tervisekaitsenõuete järgi tuleks pooled Brüsseli restoranid kinni panna Oktoobri keskpaigas lendas seni Lääne-Viru taluliitu juhtinud Aivar Niinemägi Brüsselisse . Kes teid euroliidu südamesse saatis ? Esindan põllumajandus-kaubanduskoda , talupidajate ning põllumajandustootjate keskliitu ja ühistegelist liitu üleeuroopalise talunike ja põllumajandusliitude ühenduse COPA ja ühistute esinduse COGECA juures . Et ka Eesti saab pärast ELiga ühinemist neis organisatsioonides osaleda , on hea , kui juba praegu pihta hakkame . Ikka selleks , et jälgida liitumisläbirääkimisi , luua kontakte , esitada oma kujutlusi ja hoida protsessil tootjapoolset kontrolli peal . Samas keskkonnas viibides saab ka paremini aru , millel ja kui suur tähtsus on . Eesti maatootjad pole ühise mütsi alla saanud . Kuidas suudate neid koos esindada ? Pean esindama ühist positsiooni ega tohi näidata sisemisi vastuolusid , sest see võiks Eestile kahju tuua . Seega tuleb ka organisatsioonidel arendada dialoogi ja tegelda ühisosaga . Nad vajavad selleks abi , nõuannet , koolitust . Me ei saa hakata oma tootjaile eri reegleid tegema , vaid peame uurima teiste eeskujusid . Näiteks Prantsusmaal on suurtootjate toetus <arv>% väiksem . Kokkuhoitud summa jagatakse maaelu toetuseks . Milline on Eesti tee ? Vaja on tõsiseid uuringuid ja arvutusi . Mul on praegu jõulupuhkuselt Brüsselisse tagasi minnes üks nii-öelda toorik kaasa võtta , mida tahan katsetada sealsetes vestlustes . Kelle koostatud see on ? Ametireeglid ei luba selliseid asju avalikustada . Kas hoiate silma peal ka sellel , et Eesti euroseaduste rakendamisel oma saksa täpsusega üle ei pingutaks ? Euroopas kehtib klubireegel : paljudes regulatsioonides püütakse suhtuda asjadesse mõistvalt . Seaduste tõlgendamisel on oluline ka inimese enda tunnetus . Näiteks aiandusseadustes leidsin punktid , mis traditsioonilistesse aiandusaladesse suhtuvad leebemalt . Vaadates aga Brüsseli restorane meie tervisekaitse nõuete seisukohalt , tuleks pooled kinni panna ! Olen käinud Belgia talust lehmapiima ja koduvõid ostmas . Võid ei tehtud sugugi läikivas roostevabanõus , vaid ikka puuanumas . Belgias ja mujal Euroopas on hakatud hoolitsema oma organismi vastupanuvõime eest ja püütakse vähem tarvitada steriilset toitu . Julgen soovitada , et ka eestlane võiks otsida endale oma taluniku ja hakata käima ehtsat maatoitu ostmas . Võtke lapsedki kaasa , et nad saaks loomi näha ja silitada . Kohtusin Taani tohtriga , kes ravib vähki lehmapiima , savipulbri , nõgesetee ja C-vitamiiniga , et panna organismi kaitsemehhanismid tööle . Meie karmid nõuded piimatootmisele on meiereide surve , et kogu piim neile läheks . Milline on teie tööpäev ? Päeval osalen koosolekutel ja istungitel . Õhtuti töötlen kogutud infot . Päevad on parasjagu pingelised . Aega on kulunud ka sisseseadmisele : detsembri algul sain oma kontori . Enne kasutasin soomlaste oma . Kontor on peaaegu sisustatud . Kui kõik vajalikud asjad olemas , läheb elu rohkem rööbastesse . Kes maksab kinni teie Brüsselis viibimise ? Kuna meie maatootjate organisatsioonid on veel jõuetud , siis Eesti riik . Tänu valitsusele , kes suutis selleks raha leida . Eesti on kandidaatmaadest esimene , kes avanud põllumeeste esinduse . See on meie mainele kõvasti kasuks tulnud . Maatootjad on ka Eesti esimene valitsusväline organisatsioon , kel Brüsselis oma esindaja . Oma kontori avamise puhul korraldasin vastuvõtu , kus pakkusin Eesti sprotte , kilu , juustu , musta leiba , veini . Meie vein pälvis kõrge hinnangu ja toidud söödi kiiremini ära kui kohalik kraam . Järelikult osatakse toidu puhtust ja maitsvust hinnata . Tänusõnad firmadele , kes saatsid oma tooteid ! Jõuludeks kinkisin ära aga viimase veinitagavara . Kes tahab oma tooteid Brüsselis meie esinduse kaudu tutvustada , võtku ühendust põllumajandus-kaubanduskojaga . Hea , kui mul on võtta kohtumistele minnes midagi eestimaist näppu . Nii jäädvustub Eesti partnerite mälusse ja saan neile lähemalt tutvustada meie toiduainetööstust . Kui suur on teie palk ? Saan väliskomandeeringu tasu ja palka vastavalt põllumajandus-kaubanduskojaga sõlmitud lepingule . Selle sisu on konfidentsiaalne . Brüsseli elu on mitu korda kallim . Et end pingeliseks tööks vormis hoida , käin korra nädalas võrkpalli mängimas . Leidsin odava võimaluse . Käin ka ujumas , jõusaalis , saunas . Soetasin jalgratta . Tööle sellega siiski sõita ei saa , sest bürokraadid peavad ülikonda kandma . Autot mul pole , kuid metrooga jõuan tööle <arv> minutiga . Üüritud korter on kolmetoaline . Seda saavad kasutada ka tootjate organisatsioonide esindajad , kes Brüsselisse tulevad . Süüa teen , koristan ja riideid korrastan ise , majapidajat pole . Mis keeles käib asjaajamine ? Igapäevases suhtlemises kasutan inglise ja soome keelt . Prantsuse keelt ma ei oska , lähen kursustele . Mida ütlete Eesti talumehele , kes euroliidus kahtleb ? Tehke endale selgeks , milline peaks teie tootmine olema kümne aasta pärast ja püstitage eesmärgid , et osata end näha uues rollis . Erastage maid , kuid ärge müüge neid , sest maahinnad tõusevad . Kuigi uuringu andmeil on Euroopa riikides arusaam , et EL ei kaitse väiketalunikke , näen neile mitmeid võimalusi , nagu maheviljelus ja köögiviljakasvatuse töömahukad alad . Mida ebatraditsioonilisema asja suudate leida , seda suurem tõenäosus on ellu jääda . Miks ei võiks kas või sibullillede paljundamisega tegelda ? Tasuks mõelda ka lambakasvatusele . Utetoetus on erinevalt teraviljatoetusest meie tootjale peaaegu võrdne ELi omaga - <arv> eurot ( <arv> krooni - toim ) . Sellele lisandub vähemsoodsatel aladel <arv> eurot . ( Eestis maksti mullu ühe ute kohta toetust <arv> krooni - toim. ) Eesti talumees on olnud visa : kes siiani elus , on vintske vend ja peab ka edasi vastu . Mida rohkem vintsutusi , seda sitkemaks saadakse . Kuidas SAPARD sealtpoolt vaadates paistab ? Oluliselt on vaja tõsta ametnike suutlikkust ja teha kõik , et Eesti saaks kogu ettenähtud summa kätte . Samas peaks ka iga tootja mõistma SAPARDi abil avanevaid võimalusi . Siin on ka mõned ohud : väga täpselt pole paigas , millal toimub üleminek SAPARDilt ELi toetustele . Kui Eesti saab <arv>. aastal ELi liikmeks , ei pruugi <arv>-<arv> enam SAPARDi toetust kasutada olla . Tuleb jälgida , et me ei langeks samasugusesse auku , nagu oli üleminekul kapitalitoetustelt SAPARDile . Protsessid on pikaajalised . Stsenaariumid peavad olema läbi mängitud ja tootjaile enne selgeks tehtud . Pean ametnike suutmatuseks , et ikka veel pole suudetud meie tootjat informeerida ELi toetuste skeemidest . Millise mulje on Brüssel maamehele jätnud ? Liiga ametlik ja ametnikekeskne . Puudub Pariisi ja Londoni glamuur . Isegi Tallinnas on rohkem sära ja puhtust . Kuid inimesed on tolerantsemad : pole kellegi asi , milline sa oled . Ja abivalmid - olen leidnud sõpru , kes aitavad asju ajada . Olete teinud kõva karjääri Lääne-Viru taluliidu esimehe kohalt euroliidu peakorterisse . Ei arva , et ma nii väga suure hüppe oleks teinud . Euroopa-küsimustega olen tegelnud juba neli-viis aastat ja osalenud CAPi ehk Euroopa Liidu ühtse põllumajanduspoliitika positsioonide ettevalmistamisel . Pigem on see teadlik karjääri planeerimine olnud . Mul on hea kontakt COPA peasekretäri ja COGECA soomlasest presidendiga . Mu ajupotentsiaal ei jää arutlustes neile sugugi alla . Selline suhtlemine rikastab ja annab teised perspektiivid , naudin seda . Tänan Eesti vabariigi esindust Brüsselis , kes mind nõu ja jõuga abistanud , eelmist põllumajandusatašeed Peeter Seestrandi , organisatsioone , kes mind siia saatnud , Lääne-Viru taluliitu , kelle kontorit kodumaal olles saan kasutada . Ja Jaak Herodest , kes oma lihaste jõul Valtu veinid Brüsselisse tõi . Mu volitused kestavad aasta lõpuni . Arvata võib , et mõne aja pärast saab Eesti esindus juba suurem olema . Millest tunnete enim puudust ? Perest . Minule ei laiene välisteenistuses olijate võimalus pere kaasa võtta . Praegu on abikaasa Evi kanda pere ülalpidamine . Vanem tütar Ave ( <arv> ) töötab põllumajandusministeeriumis , noorem tütar Liina ( <arv> ) õpib veel koolis , poeg Rait ( <arv> ) peab praegu minu eest talu . Kuidas hoiate end kursis Eesti eluga ? Vahetan meile , loen Internetist ajalehti . Kaugel olles ei saa kõigesse süüvida . See on isegi hea , sest olen tundlik ja pisiasjad kipuvad minusse kuhjuma . <arv>.<arv>.<arv> Ervin Õunapuu lööb auku Eestis laiutavasse silmakirjalikku oleskellu Õpeta , pinginaaber keskkoolist , kuidas kirjutada head romaani ? Pole midagi lihtsamat - tuleb esimesest lausest pihta hakata ja kõige lõppu punkt panna . Arvan , et päris noor inimene sellega hakkama ei saa ; elatud aastaid , n-ö elukogemust , läheb ka tarvis , et mitmekihilist lugu jutustada-vahendada . Kelle lugusid sa jutustad ? Kahtlemata sadade inimeste lugusid , läbielamisi ja mõtteid . Minu kirjutamine on variatsioonid tuntud teemadel , millele siis mingi sõlme sisse seon või uuest kohast läbi lõikan . Kirjanik , kes väidab , et kõik tema teosed on originaallooming , jumala ilmutus või muu selline , ajab lihtsalt pada . Valetab . Inimene ei saa kirjeldada ega kujutada midagi enneolematut ega uut - kõik on kunagi nähtud , kuuldud või tajutud . Oled au ja kuulsust kogunud kunstnikuna , teatrikunstnikuna , lavastajana , filmikunstniku ja lavastajana , nüüd kirjanikuna . Mingit kuulsust ma küll kogunud pole . Mind peetakse pigem kurikuulsaks . On , jah , üks väike austajate ring , minu teada umbes sada inimest , kellele minu looming tõeliselt korda läheb . Ja ega massid mind eriti huvitagi . Mulle meeldib , et mind tänaval ära ei tunta ja järele ei vahita - hea rahulik elada ja oma asjadega tegelda . Kelleks sa ennast tegelikult liigitad ? Viimasel ajal olen mõelnud , et tegelikult ma olen kriitik . Sotsiaalkriitik . Ja et kõik minu tööd on nagu hoiatavad või suunavad plakatid . Ma pole ka varem lihtsalt lilli maalinud ega õhkavat armastusluulet kirjutanud . Loodan , et " Mõõk " lõikab ühiskonna praegust tuimust veidikenegi teravamaks . Äkki lööb lausa suure augu kogu me maal laiutavasse silmakirjalikku ja mugavasse oleskellu . Tunned sa ennast hästi ? Erakordselt hästi . Ma tunnen end iga päevaga järjest paremini . Mis sulle jõudu annab ? Teadmine , et mu elus läheb kõik järjest paremaks . Olen õnnelik , et mu tervis on korras ja et ma jaksan veel palju asju teha . Enesekindlust lisab ka see , et kõik minu lähedased alates emast ja isast mõistavad mind ning hoiavad minu tegemistele pöialt . Oled Mikk Mikiveri lavastuste kujundaja . Meie koostöö on kestnud aastaid . Mäletan hästi meie esimest kohtumist , see oli kujundus lavastusele " Krappi viimane lint " . Krappi mängis Jüri Järvet . Sellest esimesest kujundusest algas uus ajajärk minu lavastuskunstniku karjääris - ma hakkasin uuesti õppima . Ja õpetajaks loomulikult Mikk Mikiver , kelle käe all töötan ja õpin tänini . Mida sa õpid - elu või kunsti ? Rohkem ikka elutarkusi . Kunsti pole minu arvates võimalik õppida . Kui , siis kunstiajalugu ; näiteks ühe või teise kunstniku sünni- ja surmadaatumid võib küll endale pähe taguda , ka seda , mis stiili üks või teine looja esindab . Aga ma küsin kohe : milleks see kõik ? Pea ei ole prügikast , sellepärast ei topigi ma sinna mingeid lollusi . Maailmas ringi sõites ei huvita mind absoluutselt , millisest sajandist on pärit miski rajatis või kes on ühe või teise sündmuse taga . Palju huvitavam on käia turul , kalmistul ja ooperiteatris . Tõsi , Vatikanis huvitasid mind küll mõned konkreetsed aastaarvud . Millised ? Kogun fakte järgmise raamatu " Kohtupäev " jaoks , aga sellest on veel vara rääkida . Mida usud , keda usud ? Usun , et lähiaastatel pühendan end kristlike silmakirjateenrite kuritegude aktiivsele uurimisele ja nende paturegistri koostamisele-paljastamisele . Kõigepealt tuleb avalikustada jumalasulastest pedofiilid , pederastid , KGB tegelased ja muud hälvikud . Kas " Kohtupäev " on " Mõõga " järg ? Ei . " Kohtupäev " on täiesti iseseisev raamat , seda võiks nimetada isegi omalaadseks ristiusu analüüsiks . Kuna ma pole mingi teadlane , kirjutan seda faktide kogu ülilihtsas keeles . Peatähelepanu on vasturääkivustel ja kõigel negatiivsel , mida piiblilood ja legendid sisaldavad . On peatükke , mis sisaldavad Eesti alade julma ristiusustamist . Kirjutan seda kui koduloolane . Raamat lõpeb jumalasulaste tempudega kaasajal , mul on kogutud hulgaliselt faktimaterjali . Loomulikult on raamat tendentslik , olen omamoodi fundamentalist . Mis aeg maailmas on ? Üha enam tundub , et areng on eksinud . Inimene pole aastatuhandetega sugugi arenenud ega vigadest õppinud . Näiteks loom , kes kord kõrvetada saanud , teist korda tulle ei torma . Inimene teab väga hästi , mis on sõda ja ülivõimsad pommid , mõni teab isegi linnu nimega Hiroshima , Nagasaki ja Kabul . Aga mine selle jutuga mõne sõjardi jutule ja sa saad kohe aru , mida ma mõtlen , kui ütlen , et areng on eksinud . Millest " Mõõk " ? Mees kuulub kindlasti mõõga juurde . On selles romaanis mees ? Ainult mehed ongi . Üks vanaproua küll ka , aga pealiini ajavad ikka vihased eesti mehed . Rumalad , kinnisideede küüsis vaevlevad jumalamehed , kes teenivad kahte jumalat korraga , sest enamik minu tegelasi on KGB palgalised töötajad või koputajad . Võõras laul ja võõrad suled - jubeduste tipp . Tõeliselt hirmus seltskond : silmakirjalik , ahne , kuri , edev ja ... mõttetu . Raamatu lõpus võtab " päris " Jumal ise sõna ja lõpetab selle klounide vaimset vägivalda pungil palagani . Tegevus toimub eelmise sajandi <arv>. aastate alguses . Ka koht on konkreetne : Paide rajoon , Järva-Madise ja sealne pastoraat . Nii vähemalt on raamatus kirjas . Tegelikult on kõik tegelased ja paigad minu fantaasia vili , isikute nimesid jms tegelikkuses ei eksisteeri , kokkulangemise korral on tegemist juhusega . Igasugu pretensioonide , solvumiste ja õiendamiste peale ma seega lihtsalt naeran . Igal juhul kirikuvanasid tuuseldan küll nii , nagu seda varem meie kirjanduses tehtud pole . Nad on selle ammu ära teeninud , juba piiskop Alberti aegadest peale . Tean , et teeksid filmi . Kui saaksid , siis millest ? Kõigest sellest , mida sulle rääkinud olen . Stsenaarium " Inglid lumes " on ammu valmis , riik eraldas ühele filmistuudiole eeltöödeks <arv> <arv> krooni , siis astusid tsensorid vahele . Selgus , et inkvisitsioon tegutseb praeguses Eestis sama tõhusalt kui mõnisada aastat tagasi Hispaanias või Portugalis . Minu valduses on mõned kummalised meilid , mida head inimesed mulle saatsid , ja palju muud huvitavat . Nimesid ma veel ei nimeta , lootuses , et äkki asjaosalised parandavad meelt või paluvad armu . Või saab nende aeg lihtsalt otsa ja tulevad uued inimesed . Täiesti uued , igas mõttes . Uhiuued ! Mida sa sööd ? Sõna otseses mõttes ? Ma olen ju maakas , sestap meeldib mulle lihtne ja tugev toit : liha , kartulid , must leib , hapupiim . Söön seda , millest ma algselt tehtud olen . Geenid möllavad . Vahel tuleb erakordne vajadus hiina köögi järele . Vahel meeldib maiustada . On juhtunud , et kihutan taksoga Mõõkkalasse ja kugistan paar austrit . Püstijalu ! Ma ei saa aru sinu armastusest ooperi vastu . Paksud värvid ja kehvakene libreto . Seebikas varasemas mõttes . Mulle meeldib igasugune äärmuslus . Ka eksklusiivsus , lausa luksus . Sandil ( nii vaimsel kui materiaalsel ) pole ooperisse asja . Minul seostub sõna " ooper " Mozarti " Võluflöödiga " . Käisin hiljuti Riia ooperiteatris " Võluflööti " vaatamas , sain võrratu elamuse . Meil naisega on hobi , kogume " Võluflööte " . Nii helikandjatel kui peas - võimaluse korral sõidame vaatama lavastusi maailma eri paigus . Näiteks järgmisena kuulame-vaatame " Võluflööti " <arv>. jaanuari õhtul Deutsche Operis Berliinis . Siis <arv>. juunil Pariisis , novembris Los Angeleses . Minu näidendi " Surm ooperis " tegevus toimub samuti " Võluflöödi " ajal. Ja loodetavasti paari aasta pärast lavastan " Võluflöödi " ise . Vanemuise peadirigendi Mihkel Kütsoniga läbirääkimised käivad . Lavastuse tegevus leiab aset <arv>. a talvel Idarindel . Arvo Kukumägi ütleb , et näeb keskpärasuse võidukäiku ja see on tema joomatuuride põhjus . Kuis sina sellest pääsed ? Ma ei tea , mis on joomatuurid . Ma joon , millal tahan . Keskpärasuse võidukäik mind küll jooma ei aja ! Kui tuju tuleb , joon kohe paar päeva jutti . Valget viina . Hammustan head suupistet vahele ja lustin olemist . Kui enam ei taha , panen Smirnoffile prundi peale ja lõpetan ära . Emotsiooni ja mälestuste vahekord sinu loomingus ? Väga konkreetne . Ilma emotsionaalsete mälestuste ja nende kirjeldamiseta oleks ma juba ammu ilma südametunnistuseta edev ja libe masin . Mis siin ilmas on sinu oma ? <arv>,<arv> m<arv> põrandapinda ja looming . Mida õpetaksid oma isale ? Mida poegadele ? Minu isa on nii tark , et ta ei vaja minu õpetusi . Poegadele olen õpetanud seda , et pole mõtet liiga vara uusi inimesi juurde teha . Ja et nad räägiksid keerulistest asjadest lihtsate sõnadega ja võimalikult lühidalt . On naised sinu elus tähtsad ? Kahtlemata . Tänu emale , kes on juhtumisi naine , olen sündinud siia ilma . Minu kaks vanaema - sõna tõsises mõttes vägevad vanaeided , olgu muld neile kerge . Ka minu kaks täiskasvanud poega on olemas tänu naistele . Väga tähtis on mulle naine , kellega soovin koos vananeda - minu praegune naine , keda ma väga austan ja armastan . Loodan , et läheme koos elusügisesse veel rohkem õnnelikuna , kui me oleme praegu . Paradiis on inimese elu maa peal , kahju , et surm selle lõpetab . Margus Mikomägi <arv>.<arv>.<arv> " Oleme Eurovisiooniks valmis , " raporteerib peaprodutsent Juhan Paadam täna Euroopa Ringhäälingute Liidu peakorteris Genfis Eurovisiooni laulu-võistluse korralda-mine pole tegelikult tema põhitöö , ta juhib ETV välissuhete osakonda . Aga et Juhan Paadamist viimasel ajal ainult seoses Eurovisiooniga räägitakse , käib ilmselt asja juurde . Peaprodutsendil ja osakonnajuhatajal on telemaja teisel korrusel ilus avar kabinet . Kui ta esmaspäeval sinna kokkulepitud ajast veerand tundi hiljem jõuab , võib mehe ilmest kohe taibata : taas üks raske nõupidamine on läbi saanud . Annab aru Täna , neljapäeval , on aga Juhan Paadam juba Genfis , kus asub Euroopa Ringhäälingute Liidu peakorter . Seal peab ta aru andma , kuidas Eestil lauluvõistluse korraldamine on edenenud . " Oleme selleks ürituseks valmis , " ütleb peaprodutsent Paadam . Ja tunnistab , et isegi siis , kui üldse ei tahaks nõrkadest kohtadest rääkida , ootab Genfis ees seltskond , kelle eest niikuinii midagi varjata ei õnnestu . Oma aruannet peab ta pigem tehtu professionaalseks analüüsiks . " Saan neilt igal juhul väga häid nõuandeid . " Miks teie telejuht nii tähtsa ürituse eel ametist lahti tehti ? Kindlasti uurivad euromehed seda umbusklikult . " See on ka täiesti loomulik , et seal niisuguse asja vastu huvi tuntakse , sest Euroopa Ringhäälingute Liit on meie katusorganisatsioon , " ei lase Paadam end häirida . " Ikka juhtub igasuguseid asju . " Küsitakse kindlasti ka eelarve kohta . " Ringhäälingunõukogu ei ole küll Eurovisiooni <arv>,<arv> miljoni krooni suurust eelarvet veel kinnitanud , sest saab seda teha koos ETV eelarvega . Aga ta on eelarve läbi vaadanud ja sellega nõustunud . Mingeid küsimusi enam ei ole . Euroopa Ringhäälingute Liit katab sellest ligi poole . Ega ETV oleks saanud langetada otsust korraldada Eurovisiooni lauluvõistlus , kui valitsus poleks andnud nõusolekut seda üritust toetada . " Uni häiritud " Ei tea , kas Juhan öösiti ikka magada saab ? " arutlevad osavõtlikud kolleegid mõnikord isekeskis . " Mind vaevab tõepoolest üsna tihti mõte , kas selle suure etteaste tehnikapark ikka toimib vajalikul hetkel , nagu peab . Masin on masin , alati võib midagi juhtuda . " Kui aga peaprodutsendi käest küsida , kas tal pole tõepoolest kordagi tulnud pähe mõtet kogu asjaajamine kellegi teise kaela veeretada , kostab vastuseks , et on hullematki üle elatud . Näiteks kui Jüri Pihel ETVst lahkus , pidi keegi Eurovisiooni projekti telemajas jätkama . Ametisse asus uus juhtkond ja lauluvõistluse saatus rippus tõsiselt ohus . Mingid kokkulepped olid eelmisel juhtkonnal , aga uus mõtles asju teisiti korraldada . " Oli viimane vint , et jõuda kuhugi ja midagi ära teha , " meenutab Paadam . Kuna temal kui välisosakonna juhatajal oli ka Piheli ajal oma abistav roll , siis see saigi otsustavaks . Oli aasta <arv>. Eestit esindas Eurovisioonil Koit Toome . " Olen mõelnud , et produtsendi seisukohalt ebaõnnestus asi minu meelest tookord täielikult , kuigi võistluse tulemus polnud sugugi halb . Vigu sai tehtud nii palju , et seisin küsimuse ees , kas jätkan või loobun . See polnud ju mu põhitöö . Aga mul pole kommet pooleliolevat tööd käest visata . Kui võistles Evelin Samuel , siis see oli igati õnnestunud , alates kostüümidest ja ehetest , lõpetades heliloojate ja esitajaga . Tegelikult olid selle eest kummardust väärt kõik loojad . " Juhan Paadam ise peab oma osa <arv> aastat kestnud saatesarjas " Ringliiklus " Eurovisioonist palju olulisemaks . " Seadsime tookord eesmärgiks , et kui suudame nende saadetega säästa kas või ühe inimelu , siis oleme oma tööd hästi teinud . Arvan , et suutsime . " Peda režii eriala üliõpilane Paadam tegi AK-le juba kooliajal kaastööd . Kui suvepuhkuste aegu selgus , et ETV vajab režissööri assistenti , oligi sõrm telekuradile antud . Kui Paadam teletöö algust meenutama hakkab , loetleb ta kõigepealt oma väga head õpetajad üles : Rein ja Ruth Karemäe . " Tänu Rein Karemäele sain teada , mida kujutab endast telereportaaž , Ruth Karemäelt õppisin aga elu analüüsima ja mõtestama . " " Juhanist oleks võinud ju traktorist-lukksepp saada , nagu meist kõigist , kes kuuekümnendate keskpaigas Keila keskkooli lõpetasid , " ütleb endine klassiõde , Keila algkooli direktor Tiiu Pikpoom . Et Juhanist siiski masinameest ei saanud , Pikpoomi ei üllata . " Ta oli juba algklassides silmatorkavalt viisakas . Meile , tüdrukutele , meeldis see väga , " tunnistab ta . " Juhanis oli sarmi . Ta oli mõnus ja lahe . " Vajab armastust <arv> aastat telemajas vastu pidada ei ole Paadami meelest naljaasi . Kes tahab , suudab tema arvates küll igal pool läbi lüüa , kuid teletöö on eriline , imeb jäägitult endasse . Kõige mõnusamalt tunneb mees end siiski stuudio režiipuldi taga , sest seal on möödunud suurem osa tema tööajast . Algusajal oli ainult üks televisioon , tahtjaid palju , konkurents tugev . " ETV vajab armastust , nagu igaüks meist , " ütleb Paadam nukralt . Armastusest jääb tema meelest selles majas viimasel ajal puudu . " Kui võitlus käib selle pärast , et võidule pääseksid kõige säravamad ideed ja eetrisse jõuaksid kõige paremad saated , siis see oleks ju hea . " Millest siis rohkem puudu on , kas rahast või headest ideedest ? " Raha on alati vähe , kuid ETV rahaprobleemid on tulnud tegijatest sõltumata , " arvab Paadam . " On juhtimisprobleeme , kuid lahendada saab olukorda seaduste ja selgete otsustega . Kui otsustatakse , et ETV peab olema reklaamivaba , siis olgu seda . Euroopast on igasuguseid tavasid eeskujuks võtta . Mul pole reklaamivaba ETV vastu midagi , ainult et siis tuleb selgeks teha , kui palju see kõik maksab . " Heade ideedega on Paadami arvates nii , et neidki võiks alati rohkem olla . " Värskeid tegijaid oleks vaja ! " hüüatab ta . " Eriti nüüd , kui telekanaleid on rohkem kui üks , peab selle eest väga hoolt kandma . " Mis saab Eurovisioonist ? " Kui ma viis aastat tagasi Eurovisiooni projekti juurde sattusin , " selgitab Paadam , " siis oli mõte anda võimalus meie oma heliloojatele , tekstiautoritele ja lauljatele . Olen nõus , et Eurovisiooni lauluvõistlus ei ole trende loov nähtus muusikas , aga ta on Euroopa vanim , kõige rohkem sisse töötatud ja vaadatuim teleprojekt , mis siiani elus püsib . See on suur saade , mida vaadatakse . " Miks ei ole parimate seas eestikeelseid laule , küsitakse Paadami käest . Eurolaulu eelvooru jõudis <arv> laulust <arv> eesti keeles . Seda on Paadami meelest üllatavaltki palju . Olid ka mõned venekeelsed lood . " Mina olen alati toetanud sellist Eurovisiooni lauluvõistlust , mis on rikas rahvuslike kultuuride poolest . See tähendab , et lauldakse emakeeles . Täiesti vastupidisel seisukohal on heliloojad ja plaadifirmad . Eesti plaadifirmad on väikesed , mujal Euroopas suured . Nii et eestikeelsetest lauludest ei saadaks mujal aru . Ingliskeelsete laulude tegemine annab võimaluse laias ilmas paremini läbi lüüa . Heliloojad ja lauljad liiguvad , neile riigipiir ei loe . Üks meie autorite kollektiiv pani oma loo Leedus üles ja pääses seal finaali . Meil jäi kahjuks see lugu finaalist välja . " Lahendusteid on Paadami arvates kaks , aga kumbki pole hea . Keelata see liikumine ära ehk nõuda autoritelt ja esitajatelt kodakondsust . Teine võimalus on lasta loojail vabalt liikuda . Suurtele ei tee see midagi , väikestele aga küll . Paadam pakub veel kolmandagi tee : tellida alati kümme eesti autori lugu . " Aga kes otsustab , kes need kümme võiksid olla ? Võimalus proovida olgu kõigile võrdne . Euroopa Ringhäälingute Liit ja tema referentgrupp , mille liige ma olen , tuleb kindlasti selle küsimuse juurde veel tagasi . " Kas kuuleme veel Eurovisioonil eestikeelset laulu ? " Ükskord me võidame niikuinii ! " Juhan Paadam ei tee nalja . Tema meelest peabki selline olema eesmärk ja usk , kui midagi üldse tegema hakata . <arv>.<arv>.<arv> " Eurolaul <arv> " finaalkontserdilt <arv>. jaanuaril Tallinna Linnahallis valib rahvusvaheline žürii Eesti esinduslaulu Kontserdil esinevad lisaks kümnele tänavusele fina-listile ka kõik varasemad Eesti eurolauljad . Kontserdist teeb otseülekande ETV . Võidulaulu valib välja rahvusvaheline žürii , mille liikmetega võtavad telefoni teel ühendust õhtu juhid Karmel Eikner ja Marko Reikop . Žürii koosseis on hääletuse alguseni saladus , liikmed omavahel ei kohtu . Oma arvamust laulude kohta saavad avaldada ka televaatajad ja raadiokuulajad . Žürii otsust see küll ei mõjuta , kuid nii selgub publiku lemmik . Hääletada saab ka Internetis aadressil <hyperlink> ja SMSi teel numbril <arv>. Kõik laekunud hääled liidetakse kokku ja laupäeva õhtul tehakse teatavaks ka publiku lemmik . Sõnumisaatjate hulgast loositakse välja üks , kes pääseb koos kaaslasega maikuus Saku Suurhallis toimuvat <arv>. Eurovisiooni lauluvõistlust vaatama . Kodune eelvooru žürii valis võistlusele esitatud <arv> laulu hulgast välja kümme finalisti . <arv>.<arv>.<arv> Maaomanikele võiks anda õiguse ise deklareerida oma kinnisvara väärtust <arv>. jaanuarist kehtivad maamaksuseaduse muudatused võeti vastu riigikogulaste mööndustega , et küll hiljem parandame . Näiteks väitis rahanduskomisjoni esimees Kalle Jürgenson <arv>. detsembril Riigikogus eelnõu arutelul : " Erinevate arutelude käigus nii komisjonis kui ka Riigikogu liikmetega võib oletada , et selle küsimuse juurde tuleb meil ilmselt järgmisel aastal märksa laiemalt juba tagasi tulla ja võibolla on võimalik kogu maamaksuga ja maahindamisega seotud temaatikat parandada siis juba tervikuna . " Osa maad oli vanasti maksuvaba Riigikogu liikmete sõnavõttude lugemine teeb meele kurvaks . Eestis on maad või kinnisvara hinnatud ja maksustatud pea <arv> aastat . <arv>. aastaks oli saavutatud nii maksjate kui maksu saajate kokkulepe , mis põhines hindamise ja maksustamise läbipaistvusel . Nüüd Riigikogu stenogramme lugedes ei saa kuidagi lahti tundest , et eelnõude koostajad ja sõnavõtjad on põhjalikult unustanud kõik kaheksa sajandi jooksul omandatud teadmised ja kogemused . Kui maksuvaba koduõuemaa eest viimase hetkeni võidelnud Uno Mereste oleks oma muudatusettepaneku seletuskirjas maininud , et elamu juurde kuuluv maksuvaba maa on Eestis tunduvalt vanem kui vabariik ise , oleks tema ettepanek tõenäoliselt seadusesse sisse hääletatud . Piisanuks viidetest eelmise sajandi esimese poole Riigi Teatajatele . Näiteks Tallinna linnavolikogus <arv>. aastal vastu võetud " Juhatuskiri kinnisvarade hindamise ja hindamisemaksu võtmise korra kohta " ( RT <arv> , <arv> , <arv> ) sätestas , et kesklinnas ( I maksurajoon ) ei kuulunud hindamisele ja oli maksuvaba kahekordne ning äärelinnas ( IV maksurajoon ) kahekümnekordne elamualune pind . Tartu linnas ( RT <arv> , <arv> , <arv> ) oli kiviehitiste piirkonnas maksuvaba kolmekordne ning väljaspool seda neljakordne ehitiste alune pind . Kõige suurem maksuvaba pindala ( <arv> m<arv> ) oli Nõmme linnas ( RT <arv> , <arv> , <arv> ) , mis võimaldaski luua omanäolise parklinna . Ka talude õued olid maksuvabad . Kuidas võiks maad hinnata ? Mis võiks ette võtta maa või kinnisvara hindamisel ja maksustamisel ? Kõige lihtsam lahendus on jätkata sealt , kuhu <arv>. aastal pidama jäime . Sisuliselt tähendab see omavalitsustele ja omanikele tunduvalt suuremate õiguste taastamist . Hindamist reguleerivad õigusaktid peavad eelnõu staadiumis saama omanike esindajate heakskiidu . Eeskujuks sobivad " Väljaspool linnu asuvate kinnisvarade hindamise seadus " ( RT <arv> , <arv> , <arv> ; <arv> , <arv> , <arv> ) ja " Linnaseadus " ( RT <arv> , <arv> , <arv> ) ning nendele eelnenud õigusaktid . Maakatastri pidamiseks ja linnade tagamaade korrastamiseks võeti Eestis linnade kinnisvaramaksust <arv>% riigile . Vabariigi algusaastatel toimus see Vene riigi kinnisvarademaksu seaduse ja hiljem " Linnades asuvatelt kinnisvaradelt riigile võetava kinnisvaramaksu seaduse " ( RT <arv> , <arv> , <arv> ) alusel . Nii oli maksjatel teada , milleks makstud raha kulutati . Ise oma maa hindajaks Hinnata tuleks vähemalt kahel meetodil . Need on ka praeguses " Maa hindamise seaduses " nimetatud turuväärtuse ning puhastulu meetod . Loobuda tuleks tsoonide kaupa hindamisest . Selleks on võimalused olemas , kuna enamik maaomandite piire on juba määratud . Teise võimalusena võiks kaaluda kinnisvara väärtuse deklareerimise võimaluse andmist omanikele . On riike , kus omanik täidab ankeedi , milles deklareerib kinnisvara ( maa koos oluliste osade ja õigustega ) väärtuse maksustamiseks ja sundvõõrandamiseks . Kahtluse korral vaatab hindaja objekti üle . Müües üle deklareeritud väärtuse , võetakse sellelt osalt tulumaksu . Selleks et mitte saata tehingu osalisi kiusatusse teha fiktiivseid madala hinnaga tehinguid , on kohalikul omavalitsusel ostueesõigus . Praegu kehtiv turuväärtuse leidmise metoodika on üks lihtsamaid ja põhineb arvamusel , et omanik ei tea oma kinnisvara väärtust . Õiget väärtust oskavad määrata targemad naabrid , kes on oma krundi maha müünud . Naabrite ostu-müügilepingutesse kirjutatud hindade alusel määrab hindaja tsooni ja krundi väärtuse . Olen arvamusel , et omanik siiski teab oma kinnisvara väärtust . Andes omanikule õiguse deklareerida kinnisvara ( maa koos oluliste osade ja õigustega ) väärtust , saame täpsema tulemuse . Kindlasti ei tohiks maksustamishind olla väärtusega võrdne . Kui suure osa moodustab maksustamishind väärtusest ( <arv>% , <arv>% jne ) ning kas selle otsustab omavalitsuse volikogu nagu enne sõda või sätestab selle parlament , see on kokkuleppe küsimus . Sõltumata sellest , kas rakendatakse sõjaeelne süsteem või ei , vajab lahendamist probleem , kes on hindamisega seotud õigusaktide koostamisel volitatud esindama maa- või kinnisvaraomanikke . Esivabariigis esindas väljaspool linnu elavaid maaomanikke nende valitud Põllutöökoda ja linnades Majaomanike Liit . Nüüd meil maaomanike valitud esindajaid pole . Tuleb lahendada probleem , kas maaomanikke võiksid esindada klubilist tüüpi asutused ( taluliidud , maksumaksjate ühendused vms ) , millel tegelikult maaomanike volitus puudub . Teine võimalus on taastada volitatud esindajate valimise süsteem . Tuletan meelde , et esindajate valimine toimus maaomanike kulul . Andmed kelmuskindlaks Kinnisvara kohta käivad andmed vajavad kelmuskindlat töötlemist ja dokumendid turvalist säilitamist . Seda tööd teeb maa-ameti alluvuses töötav maakataster . Need ja ka selles artiklis nimetamata probleemid tuleks maaomanikel enne selgeks rääkida , kui Riigikogu hakkab " Maa hindamise seaduses " ja " Maamaksuseaduses " oma praaki ümber tegema . Vaja on maksumaksjate ja maksu saajate tõsist arutelu . Maa maksustamise probleemidest võivad huvilised põhjalikumalt lugeda täna ilmuvast Maamajandusest , maa hindamise probleemidest aga sama ajakirja <arv>. aasta novembrinumbrist . Valter Aasmäe <arv>.<arv>.<arv> Retroviisor Seoses uue valitsuse peatse ametisseasumisega oleks igati paslik meenutada Keskerakonna esimest valitsust . Siis istus Savisaar Toompeal . Nüüd istub ta all-linnas ning edastab juhtnööre ja muid tähtsaid teateid üles . Selleks astub ta oma linnavalitsuse neljanda korruse kabineti aknale ja annab viibete , grimasside ja suitsu abil sõnumi Kiek in de Kökis istuvale vahemehele . See edastab signaalid selsamal moel Toompeale . Pimedal ajal kasutatakse SMSe , fakse ja meile . Kuhu Toompeale , küsib nüüd lugeja kindlasti . Vaadake , sinna miljonipeldikusse . Sinna kiriku kõrvale . Peldik on tegelikult maskeeritud vahenduspunkt . <arv>,<arv> miljonist kroonist on enamik kulunud salajaste sideliinide ülespanemisele , mitte veevärgi ja kanalisatsiooniga ühendamiseks , nagu linnaametnikud väidavad . Ametnikud väitku mis tahavad . Valetavad . Valetamine nende amet . Nõnda et peldikus toimub tõeline infovahetus . Valvekorrapidaja asi on õiged teated õiges suunas edasi saata , mimikri korras ka kojamehetööd teha . Lihtkodanikudki saavad seal nii-öelda koputamas käia . Samuti topeltmängu mängivad spioonid . Nii meie kui nende omad . Kahe krooni eest võimaldatakse kolm minutit privaatset pihitooli . Selle aja jooksul peab jutt räägitud ja soru tehtud olema . Siis avaneb uks automaatselt ja kodanik kobigu välja . Mida rohkem me koputame ja kaebame , seda kiiremini tasume ehituse hiigelinvesteeringu . Miks Eesti rahvas siis peldiku peale nii pahane on ? Mõned vihastavad ja sülgavad sappi , osa irvitab sarkastiliselt ja osa lihtsalt naerab . Neist mõned läbi pisarate . Pole põhjust . Välipeldikud on osa meie kultuurist . Talumehelikust alalhoidlikust mõttelaadist . Panid ju meie esiisad peldiku püsti ikka kambrist kaugemale . Et tuba ei haiseks . Liiatigi olid aganakaraskil üles kasvanud esivanemad üldse kidurad peldikuskäijad . Mida sa seal ikka istud , kui mõisnik viimse toidupalukese röövis . Seepärast oli peldikusse minek justkui väike pidu , rituaal . Siis võeti ajaleht või piibliraamat ühes ja ümiseti tavandilaule . Peremees oli ikka esimene ja pere ootas ukse taga . Kui vana välja tuli , küsiti ikka : " Kuda kukkus ? " Eesti rahvas ! Rohkem välipeldikuid , nii välis- kui kodumaiseid , nii suur- kui väikelinnadesse , alevitest ja küladest rääkimata . Peldikutest kerkib vänge keerisena Eesti bränd . Lembit Remmelgas Päevaraamat Inna Aeg <arv>. jaanuar Kuuse-mutt teatas , et vallavalitsus organiseerib sõidu Toompeale , buss on juba tellitud ja paar vaba kohta veel alles . Otsustasime vanamehega , et läheme kaasa . <arv>. Alles teel Tallinna selgus , et me ei lähegi tutvuma Riigikogu tööga . Läheme hoopis külarahva palverännakule plekist peldiku juurde . Kui Vabaduse väljakule jõudsime ja bussist väljusime , nägime , et me pole esimesed - tohutu rahvamass liikus Toompeale . Hakkasime kaaslaste järel mäkke minema , korraga jäime seisma . Vanamees uuris teiste kannatlike eestlaste käest , mis lahti on . Ta sai teada , et peldikuni on pikk järjekord . Ikkagi <arv>,<arv> miljonit . <arv>.-<arv>. Seisame ikka järjekorras . Vanamees käis vahepeal kioskist ajalehti ostmas . Lugesin , et Tallinna sadam ostab kaatri , mis maksab sama palju kui kümme peldikut . Tohhoo ! Peab ikka väärt kemmerg olema . Tegelikult on väga tore , et peldikust on saanud meie uus rahaühik . Nii hea on arvet pidada : meie talu maksab veerand peldikut , uue koalitsiooni lubadused vajavad <arv> miljonit ehk ca <arv> peldikut . <arv>. Seisame justnagu Balti ketis , käest kinni . Korraga näeme , et uue valitsuse liikmed tahavad ka mäkke peldikusse tulla , aga nii kui nad järjekorda näevad , loobuvad sellest . Nad teevad häda sealsamas Kaarli puiesteel ära . Pärast kuulsime neid sosistamas : hea , et Kaarli puiesteelt puid maha ei võetud , sai häda aetud . <arv>. Hommikul kell kaheksa oli meie kord peldikusse minna . Selgus , et kahte krooni ei peagi maksma - see , kes välja tuleb , ei pane ust kinni , vaid jätab jala ukse vahele , nii et järgmine saab ilma rahata sisse lipsata . Nii tegime meiegi . See on tõeline energiasammas ! Langesin vanamehele kaela ja ütlesin , et tahan oma taluõuele samasugust kemmergut . Siis andis Kuuse-mutt mulle oma fotoaparaadi ja palus , et ma pildistaksin , kui ta peldikust välja tuleb . Õhtul kuulsin " Aktuaalsest kaamerast " , et peldik on rikki läinud . Oh , oli meil vaja seal käia . Ausõna ! Maakondade brändid Eesti hea maine tarvis teeb iga maakond oma alkohoolse joogi , oma brändi Harjumaa - Harju keskmine . Keskmise maitse ja tavalise kangusega viin . Lääne-Virumaa - Rakvere raibe . Mõrumaitseline ja karm liköör . Kui Saaremaa vodkat võetakse mõnuga , siis Rakvere raibet kuugatakse vihaga . Jõgevamaa - Jõgeva kollane . Kollakat värvi kange alkohoolne jook . Kuulub nalivkade peresse . Tartumaa - Tartu vaim . Džinnilaadne jook , mida juues Tartut kiidab tartlane ja Istanbuli türklane . Järvamaa - Tõde ja õigus . Ikka viin , viin , viin . Läänemaa - Valge daam . Mõnusa maitsega ja kavalalt sarve hakkav aperitiiv , mida rüübates muutub koledamgi naine uhkeks daamiks . Ida-Virumaa - Kaevur Mati . Kiviõli Kiviteris põlevkivist aetud tökatjas rüübe . Sobib ka ahju- ja diislikütuseks . Margo Vaino <arv>.<arv>.<arv> <arv> . I Hispaania laulja Placido Domingo *<arv> ( Kutsuti <arv>. VII <arv> Viini riigiooperis pärast " Othello " etendust <arv> korda tagasi , aplaus kestis <arv> tund <arv> minutit - seni ületamata rekord . ) <arv> asutasid Saksa jalgratta- ja õmblusmasinatöösturi Adam Opeli viis poega Carl , Wilhelm , Heinrich , Friedrich ja Ludwig Opel Rüsselsheimis autotehase . ( Pildil Opel aastast <arv>. ) <arv>. I Keeleteadlane Haldur Õim *<arv> ( " Infoühiskonnas on tähtsaim , et keelel oleks arvutitugi . Keeled , millele ei suudeta arvutituge luua , surevad kolmekümne aasta jooksul välja . " ) <arv> jalutas ameeriklanna Lottie Williams varahommikul Tulsa linna pargis ja nägi üle taeva lendamas tulekera , mida ta esialgu pidas meteooriks . Poole tunni pärast sai ta vasak õlg pihta kerge tahmase metallitükiga , mis oli pärit aprillis <arv> sõjaväesatelliidi kosmosesse viinud raketilt Delta II . Williams on esimene inimene , kes pihta saanud kosmosest pärit tehiskehaga . NASA hinnangul on säärase sündmuse tõenäosus üks triljondik ehk <arv> : <arv> <arv> <arv> <arv> <arv>. Tõenäosus saada Viking Lotto peavõit on <arv> : <arv> <arv> <arv>. <arv>. I <arv> toimus Hiinas Gansu ja Shenxi piirkonnas suurim maavärin , mida võib pidada ka suurimaks loodusõnnetuseks . Kesk-Hiinas hävis <arv> maakonda ja kaheksa provintsi , purustusi oli <arv> km ulatuses , mõnes maakonnas hukkus kuni <arv>% elanikest . Kokku sai surma <arv> <arv> inimest . <arv>. I Kirjanike , ajakirjanike ja toimetajate kaitsepühaku Salesi Franciscuse päev . <arv> tuli USAs müügile maailma esimene purgiõlu , Gottfried Kruegeri õlletehase Krueger Cream Ale ( pildil originaalpurk , mille eest kollektsionäär maksaks <arv> dollarit ehk <arv> <arv> krooni ) . New Jersey osariigis Newarkis asuv õllefirma pelgas uue tootega läbi kukkuda ja tegi müügikatse Virginia osariigis Richmondis . Juuniks oli tehase toodang kasvanud <arv>% . <arv>. I Inglise füüsik ja keemik Robert Boyle *<arv> ( Võttis keemias kasutusele katsed , määratles <arv> esimesena keemilise elemendi kui keemiliselt lagundamatu aine . Praegu on teada <arv> elementi , millest <arv> leidub looduses . ) <arv> sünnitas Pakistani peaminister , esimese naisena islami riiki juhtiv Benazir Bhutto tütre ja nii sai temast ka esimene ametiajal sünnitanud peaminister . <arv>. I Dirigent Peeter Saul *<arv> ( " Mul polnud taktikeppi ja juhatasin orkestrit , sulepea käes . Paremal pool istusid tšellistid . Üks neist , Toomas Tummeleht , pühkis pidevalt midagi silmist . Nägin , et ta nägu on üleni must ! Siis selgus , et mu täitesulepea ots oli ära ja talle pritsis kogu aeg tinti näkku ... " Heli Lääts : " Peetriga on võimatu tülitseda . Ta jääb lihtsalt vait . Kaua sa siis ikka üksi tülitsed ! " ) <arv> võitis Cindy Jay Las Vegase kasiinos Desert Inn Hotel Casino mänguautomaadiga peavõidu <arv> <arv> <arv> dollarit ehk toonase kursiga <arv> <arv> <arv>.<arv> krooni . <arv>. I Saksa keiser Wilhelm II *<arv> ( Erinevalt XXI sajandi algusest ei olnud XX sajandi algusega arusaamatusi . Eesti <arv>. a ajalehtede esimesed numbrid soovisid lugejatele " Hea uue aasta algust " ja <arv>. a esimesed numbrid " Hea uue aastasaja algust ! " . Keiser Wilhelm II , kes tahtis igal pool olla esimene , teatas , et Saksamaal algab uus aastasada <arv>.<arv>.<arv>. Kogu maailm sai naerda ning Saksamaal tuli <arv>. a alguses teist korda uue sajandi saabumist tähistada . ) <arv> demonstreeris šoti leiutaja John Logie Baird esimest korda avalikult liikuvate piltide elektroonilist ülekandmist ehk kaugnägemist ehk televisiooni . <arv>.<arv>.<arv> Kõige rohkem arvutiviirusi levib e-posti ja Interneti kaudu Eelmisel aastal suurenes viirusrünnakutes kannatanute arv ning samal ajal tõhustasid viirusetõrjefirmad võitlust kahjurprogrammidega . Viiruste levikule on tahtmatult kaasa aidanud uued arvutikasutajad , kellel on turvalisusest vaid pinnapealseid teadmisi . Seetõttu saavad isegi kõige lihtsamad kahjurprogrammid , näiteks Anna Kournikova , tekitada suuri probleeme . Kasvanud on kahjurprogrammide hulk , ilmunud nende uusi tüüpe . Igas kuus ilmusid uued viirused , mis tabasid arvutisüsteeme paljudes riikides . Eelmine aasta näitas , et kõige ohtlikumad kahjurprogrammide allikad on e-post ja Internet . Levima hakkasid nende alternatiivsed levitamise viisid : suhtlemisprogrammid ICQ , Gnutella , MSN Messenger , IRC . Samuti hakkasid liikuma Linuxile kirjutatud viirused ning ilmusid " kehatud " võrguussid . Enam levinud kahjurprogrammidena valitsevad Windowsi võrguussid ning järsult vähenes skript- ja makroviiruste osakaal . Levima hakkasid sellised programmid , nagu näiteks CodeRed , Nimda , Aliz , BadtransII jt , mis kasutavad arvutitesse tungimiseks operatsioonisüsteemide ja rakenduste turvasüsteemides olevaid auke . Turvasüsteemide augud Auk on viga tavalises programmis , mille kaudu pahatahtlik häkker võib kahju tekitava koodi märkamatult arvutisse juurutada . Need viirused on ohtlikud just seetõttu , et nende aktiveerimine toimub automaatselt ega sõltu kasutaja tegevusest . Näiteks nakatumiseks ussiga Nimda piisab üksnes kirja avamisest Outlooki eelvaatlusaknas . Uss CodeRed ei vaja isegi seda , vaid otsib haavatavad arvutid Internetist ise ja nakatab need . Kaspersky Labi statistika kohaselt moodustasid sellised kahjurprogrammid viirusjuhtumite üldarvust ligi <arv>% . Viiruste tavaline arvutisse tungimise viis , mille puhul kasutaja ise nakatunud faili käivitab , ei toimi enam hästi . Enamik kasutajaid mõistab juba kirjadele lisatud failidest lähtuvat ohtu ning paljud eelistavad selliseid sõnumeid üldse mitte avada . Seetõttu alustasidki viiruste kirjutajad uue , tõhusama nakatamisviisi otsinguid ning leidsid selle turvasüsteemide vigadest tingitud haavatavuses . Selliste kahjurprogrammide vastu kaitsmiseks tuleb tarkvarale paigaldada spetsiaalsed aukude sulgemiseks mõeldud paigad , mida lasevad välja tarkvaratootjad . Üldiselt võib neid firmade veebilehtedelt tasuta alla laadida . Erilist tähelepanu tuleks pöörata eelkõige MS Windowsi , MS Outlooki ja MS Internet Exploreri paikamisele , kuna suurem osa viirusrünnakutest on sihitud just nende vastu . Ettevaatust e-kirjadega ! Kaspersky Labi statistika kohaselt on e-posti kaudu toimuvate viirusrünnakute hulk suurenenud võrreldes <arv>. aastaga <arv>%-lt peaaegu <arv>%-le . Suurenenud on ka nakatumisjuhtumid Interneti kaudu . Kui varem tõid kasutajad ise arvutisse viirusi , laadides alla kontrollimata faile ning neid käivitades , siis praegu juhtub seda üha rohkem sihilikult nakatatud või juhuslikult nakatunud veebilehel käies . Kahjurprogramm vahetab ühe veebilehe lehtedest nii , et sellel käies võib arvuti nakatuda kas veebibrauseri ( kõige sagedamini Internet Exploreri ) aukude kaudu või pakutakse kasutajale automaatselt allalaadimiseks mõnd kahjulikku programmi . Eelmisel aastal andsid haavatavuse kohta esimest korda märku mitmesugused suhtlussüsteemid ( ICQ , Instant Messenger ) , mida kasutati mitmete kahjurprogrammide levitamiseks . Kehatud ussid Eelmisel aastal ilmus palju viirusi ka operatsioonisüsteemi Linux vastu . Esimene neist oli <arv>. jaanuaril avastatud võrguuss Ramen , mis mõne päeva jooksul nakatas hulgaliselt suuri süsteeme . Ussi ohvrite hulka sattus koguni NASA . Ramenile järgnesid tema kloonid ja uued originaalsed Linuxi ussid . Peaaegu kõik sellele operatsioonisüsteemile kirjutatud viirused kasutasid Linuxi turvasüsteemides olevaid tuntud auke ning nende lai levik viitab sellele , et firmad ei ole viiruste tõrjeks valmis . <arv>. aasta üheks kõige ebameeldivamaks üllatuseks kujunes uut tüüpi kahjurkoodide ( CodeRed , BlueCode ) avastamine , mis on võimelised nakatunud arvutitel aktiivselt töötama ja levima faile kasutamata . Võrguussi CodeRed globaalne epideemia ( mõningate hinnangute kohaselt osutus nakatunuks üle <arv> <arv> arvuti ) kinnitas kehatu tehnoloogia toimivust . Töötades on sellised programmid eranditult vaid arvuti süsteemses mälus ja nende edastamine teistele arvutitele toimub eriliste andmepakettidena . <arv>. aastal muutus järsult enam levinud kahjurprogrammide koosseis . Kui aastatel <arv>-<arv> olid viiruste edetabelite liidrid makro- ning hiljem skriptviirused ja ussid , siis eelmise aasta algul hakkas olukord kiiresti muutuma . Makro- ja skriptviiruste vastu töötati välja tõhusad tõrjevahendid . Sügisel oli juba ligi <arv>% registreeritud nakatumisjuhtudest põhjustatud Windowsi usside poolt . Veebi tume tulevik Viiruste massiline levik tekitab Interneti arengu suhtes erakordselt pessimistlikke prognoose . Inglise viirusetõrje ettevõte MessageLabs märkis , et kui säärane tendents jätkub , on aastal <arv> viirus igas teises e-kirjas . On väidetud , et väljapääs seisneb turvalise võrgu loomises paralleelselt Internetiga . Selle lahenduse võib aga muuta raskeks kasutajate soovimatus uude võrku üle kolida ning tõenäosus , et tava-Internetist kolivad üle ka kahjurkoodid . Selleks aastaks ennustab Kaspersky Lab viirusepideemia suurenemist . Samuti tuleb juurde kahjurprogramme nii tüübiti kui hulgalt . Kasutatud Kaspersky Antiviruse materjale Hoidu viirusest <arv>. Ettevaatust e-kirja küljes olevate failidega . <arv>. Ei tohi käivitada tundmatu isiku saadetud programme . <arv>. Ettevaatlik tuleb olla isegi sõbra saadetisega . <arv>. Uuendage oma viirusetõrje baase . <arv>. Kontrollige viirusetõrje programmiga kõiki võõraid diskette , laserplaate jm enne nende kasutamist . <arv>. Internetist programmide , piltide jms allalaadimine ei pruugi olla ohutu . <arv>.<arv>.<arv> Väljavõtteid Keskerakonna ja Reformierakonna koalitsioonilepingust Alustab Riigikogus põhiseaduse muutmist , et : • minna <arv>. aastast üle presidendi otsevalimistele , täpsustades eelnevalt presidendi pädevust ja volitusi ; • muuta kohalike omavalitsuste valimisperiood nelja-aastaseks . Muudab Riigikogu valimise seadust selliselt , et : • kandidaadid , kes saavutavad alla <arv>% ringkonna lihtkvoodist , ei osale kompensatsiooni-mandaatide jaotamisel ; • isiku- ja ringkonnamandaadiga Riigikogusse valitud saadikute asendusliikmed nimetatakse samast valimisringkonnast . Muudab kohalike omavalitsuste valimise seadust selliselt , et alates <arv>. aasta valimistest saavad kohalike omavalitsuste volikogudesse kandideerida üksnes erakondade valimisnimekirjad ja üksikkandidaadid . Kokkuhoiupoliitika edendamiseks riigi tasandil vähendab ministeeriumide arvu , ühendades teede- ja sideministeeriumi ning majandusministeeriumi . Tunnistab senise haldusterritoriaalse reformi kava ebaõnnestunuks ja soodustab omavalitsuste vabatahtlikku liitumist , kindlustades otseste liitumiskulude katmise riigieelarvest . Liitumine Euroopa Liiduga , rahvusliku julgeoleku kindlustamine Viib lõpule ettevalmistused ja läbirääkimised Eesti liitumiseks Euroopa Liiduga , pöörates seejuures erilist tähelepanu Eesti rahvuslike huvide kaitsele läbirääkimiste protsessis . Viib lõpule ettevalmistused ja läbirääkimised Eesti liitumiseks NATOga , säilitades Eesti riigi kaitsekulud tasemel <arv>% SKTst ning jätkates NATO liikmelisuse plaani , NATO-Eesti partnerluseesmärkide jt Eesti ja NATO vaheliste kohustuste täitmist . Majandus- ja sotsiaalpoliitika Ei devalveeri Eesti krooni , säilitades selle kehtiva vahetuskursi euro suhtes . Hoiab Eesti riigieelarve tasakaalus ( erandi tegemine on aktsepteeritav vaid seoses pensionireformiga ) . Vaatab käesolevast koalitsioonileppest lähtuvalt üle <arv>. aasta riigieelarve : • suurendades kohalike omavalitsuste toetusfondi , nähes sealhulgas ette vahendid õpilaste koolitoidu finantseerimiseks ; • tõstes <arv>. aasta <arv>. juulist täiendavalt pensione nii , et vanaduspension suureneb teiseks poolaastaks eelmise aastaga võrreldes keskmiselt <arv> krooni võrra . Suurendab <arv>. aasta üldvalitsuse eelarves kohalike omavalitsuste rolli ja eelarveid . <arv>. aasta riigieelarve koostamisel tõstab pensione , pidades silmas eesmärki jõuda lähema kolme aasta jooksul pensioni osakaaluni <arv>% keskmisest palgast ; Tõdeb , et maksupoliitikas eksisteerivad erakondade vahel programmilised lahkarvamused ; maksupoliitika muutmine on kompleksne küsimus , mille lahendamine eeldab uut rahva mandaati , seetõttu külmutab vaidlusalused maksupoliitilised küsimused kuni <arv>. aasta Riigikogu valimisteni . Energeetika , transport , infrastruktuur Vähendab elektri kavandatavat hinnatõusu . Viib läbi suurte erastamistehingute otstarbekuse ja seaduslikkuse analüüsi . Astub samme sundüürnike probleemi lahendamiseks , rakendades elamuseadusega ette nähtud ja omavalitsuste kaudu toimiva elamuehituse ja kompensatsioonide süsteemi . Sotsiaalne turvalisus Muudab töö- ja puhkeaja seadust , vähendades seaduses sätestatud piiranguid . Kehtestab toiduseaduse sätetele realistlikud rakendumise tähtajad . Taaskehtestab suveaja . Kultuuri- ja hariduspoliitika Kultuuriehitiste , sh kunstimuuseumi ehituse finantseerimiseks tõstab hasartmängumaksu . Seadustab riigi toetuse koolitoidule algkooli osas . Kehtestab riiklikud stipendiumid andekatele ülikooliõppuritele . Rakendab meetmeid eesti keele õpetamise parandamiseks venekeelsetes põhikoolides ja gümnaasiumides ning tagab tasuta venekeelse gümnaasiumihariduse ka pärast <arv>. aastat . Maaelu , regionaalne areng , keskkonnakaitse Reguleerib põllumajandusmaa tsiviilkäivet Eestis Euroopa Liidus kasutusel olevate maa sihtotstarbelise kasutamisega seonduvate piirangute abil . Korruptsiooniohu vähendamiseks ja maaga tehtavate tehingute läbipaistvuse suurendamiseks kehtestab ühetaolise vaba põllumajandusmaa ( hilisema väljaostuõigusega ) kasutusvaldusesse andmise korra , seadustades põllumajandusmaa kasutusvaldusesse saamise eeldusena põllumajandusliku tootmise kogemuse Eestis . Jätkab uuringuid ja ettevalmistusi silla ehitamiseks mandri ja Saaremaa vahel , selgitades eelnevalt välja Saaremaa elanike arvamuse selles küsimuses . Suunab Ettevõtluse Arendamise Sihtasutuse raha maineprojektilt " Eesti tuntuks ! " regionaalarenguks .