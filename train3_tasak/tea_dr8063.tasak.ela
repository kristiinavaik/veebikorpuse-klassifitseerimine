kirjak	tea_dr8063.tasak.ela	 Käesolevas töös on vaatluse all kaks valdkonda - C. Orffi elementaarne muusikaõpetus ning draamapedagoogika teooriast ja praktikast lähtuv muusikaline draama . Mõlemad põhinevad tegevuslikul õppimisel , kus lähtumine laste erinevatest individuaalsustest seab esmatähtsateks küsimusteks kuidas ? ja miks ? Antud töös püütakse esitatud teema piirides nendele didaktika põhiküsimustele vastuseid leida . Käsitledes nimetatud valdkondi algõpetuse piirides , pole viimase puhul tegu algõpetuse kui kooliastmega , vaid muusikalise algõpetusega kui esmaste muusikaliste eneseväljendusoskuste kujundamisega . Samas võib see langeda ajaliselt kokku ka <arv>. kooliastmega , mis annab võimaluse kasutada muusikalises algõpetuses omandatud oskusi ka algõpetuses laiemalt . On ju algõpetuse pedagoogika ühtne oma väärtustes ja mitmekesine oma vormides . Muusikaõpetuslike ideede rakendamisel on saksa helilooja ja muusikapedagoogi C. Orffi süsteem just seda järgiv . Autor on nimetatud valdkonda uurinud magistritöös “ C. Orffi muusikaõpetuse süsteemi elementide kasutamisvõimalusi muusikakasvatuses ” ( <arv> ) , sama temaatikaga on seotud ka T. Jukk-Toome ( <arv> ) magistritöö “ Muusika ja liikumise seostest algastme muusikaõpetuses ” . Käesoleva töö innovaatilisus on Orffi õpetuse põhimõtetest lähtuva muusikalise draama käsitlemine pedagoogilise protsessina , millele ongi suunatud käesolev töö , kohandades varasest erineva kogemusena Orffi õpetuslikud elemendid meie muusikaõpetusse . Draamaõpetus on maailma pedagoogilises praktikas üha enam kasutatav nii eraldi meetodi kui iseseisva õppeainena . Meie hariduses on draamaõpetuse idee seni juhuslikku rakendamist leidnud . Eestis on uuritud draamaõpetust viimastel aastatel õpetajakoolituse seisukohalt ( Loorits <arv> ) ja laste loovuse arendamise vahendina ( Sinijärv <arv> ) . Mõlemad uurimused toovad esile draamaõpetuse produktiivsuse nii lasteaias kui põhikooli I astmes . Sinijärve ( <arv> ) uurimus näitas , et draamaõpetuse üksikute elementide kasutamist on õpetajad hinnanud väga kõrgelt , sest see pakub lastele aktiivset ja loomingulist osalust õppeprotsessis . Samas leidis ka rõhutamist , et draamaõpetuse süsteemseks rakendamiseks pole õpetajate endi hinnangul piisavalt metoodilisi teadmisi . Meetoditest ja nende valikust sõltub aga kogu õppeprotsess . Nii draamaõpetuses kui Orffi muusikaõpetuses ongi põhiline protsess , mille käigus osaleja aktiivselt tegutsedes areneb . Pedagoogikas on tähtis seda protsessi vaadelda didaktika seisukohalt . Meie muusikaõpetuses võib üsna tihti kohata muusikatunde , mis on küll üles ehitatud metoodiliselt korrektselt , kuid mis ei anna võimalusi mitmekesiseks loominguliseks eneseväljenduseks . Muusikal kui kunstiliigil on palju erinevaid väljendusvorme ja sageli eeldab ta enda kõrvale teisi kunstiliike ( luule , tants , kujutav kunst ) . Seda aluseks võttes võiks muusikaõpetus pakkuda samavõrd mitmekesiseid loomingulisi võimalusi , kui seda on muusikakunstis . Muusikaõpetuses on läbi aegade peamise tegevusena domineerinud laulmine . Laulude kaudu saadakse ka esmased muusikalised kogemused ja omandatakse teadmised ning oskused . Viimased on eriti väärtuslikud siis , kui need iseseisvalt taas rakendamist leiavad . Selleks on oluline pakkuda lastele laulmise kõrvale veel teisigi muusikalisi eneseväljenduse võimalusi . Nii peaks muusikakasvatuse kaudu iga laps saama kogemuse , et ta on suuteline ennast muusikaliselt väljendama . Just mitmekesine muusikaline tegevus on see , mis eeldused võimeteks kujundab ning neid edasi arendab . See eeldab õpikeskkonda , mis suudab arvestada õppijate erinevaid vajadusi , sest muusikaliste eelduste poolest on lapsed väga erinevad . Paraku on tegelikkuses mõnikord tulemuse nimel siiski enam tähelepanu all just muusikaliselt võimekamad ja andekamad lapsed . Siit ka käesoleva töö probleem : kuidas rühmas , kollektiivis või klassis tagada kõigi laste mitmekülgne muusikaline eneseväljendamine ja millised on need tegevusvaldkonnad , mis võimaldavad arvestada laste individuaalselt erinevaid eeldusi ja arenguvõimalusi . See on küsimus , millele praktikas ikka ja jälle vastust otsitakse . Kasvatusteadustes peetakse didaktikat praktiliseks selles mõttes , et selle suund on praktikast teooria kaudu tagasi praktikasse , kus teooria abil soovitakse praktikat paremini kirjeldada ( Brotherus , Hytönen , Krokfors <arv> : <arv> ) . Hytöneni ( <arv> ) järgi on ajast aega olnud kasvatustegelikkuse vaatlemisel pikemas perspektiivis eesmärgiks praktilise tegelikkuse paremaks muutmine . Hirsjärvi ja Huttunen ( <arv> : <arv> ) rõhutavad : “ Praktika ei ole teooria vastand . Teooria toimib ka praktikas . Teooria abil võib praktikat valitseda . / / Õpetus on kasvatuse peamine vahend ” . Nendele seisukohtadele tuginevalt ja eelpool esitatud probleemist lähtuvalt on käesoleva töö eesmärgiks : · välja töötada teoreetilised ja praktilised alused Orffi õpetuslike ideede rakendamiseks muusikalises draamas ; · esitada omapoolne muusikalise draama kontseptsioon algõpetuses . Ülesanneteks on seatud : · analüüsida Orffi õpetuse rakendamise võimalusi muusikalises draamas ; · välja töötada muusikalise draama mudel , mis on aluseks õppestsenaariumi loomisele ; · luua Orffi õpetuse muusikalise materjali “ Schulwerk - Musik für Kinder ” ( Orff , Keetman <arv> ) eeskujul omaloominguline õppematerjal ; · draama pedagoogilise projekti kaudu leida kinnitust õppematerjali sobivusele praktikas ; · pedagoogilise projekti kaudu välja arendada muusikalise draama kontseptsioon ning analüüsida ja demonstreerida selle rakendamise võimalusi muusika algõpetuses . Töö esimeses osas käsitletakse Orffi muusikaõpetuse süsteemi põhialuseid , mida täiendatakse autori poolt välja arendatud uudsete käsitlustega . Teises osas analüüsitakse pedagoogilise draama põhimõtteid ja muusikalise draama mudeli teoreetilis-praktilisi lähteid , mida samuti illustreerivad autoripoolsed tõlgendused . Töö kolmanda osa moodustab draama pedagoogiline projekt , milles kirjeldatakse eelmistes osades väljatoodud tegevusprintsiipide ja muusikalise draama õppestsenaariumite praktilist teostamist . Esitatud pedagoogiline projekt on oma olemuselt tegevusuuring , milles väitekirja autor on olnud nii projekti loojaks , läbiviijaks kui osalejaks . Kuid seejuures pole lähtutud tegevusuuringu traditsioonilistest etappidest , vaid pedagoogilise draama projekteerimise faasidest nagu planeerimisfaas kui kavandamine , ettevalmistav faas kui õppestsenaariumi väljatöötamine ning praktiline faas kui õppestsenaariumi rakendamine ja lõppresultaadi esitamine . Tegevuse refleksiooni aluseks on videomaterjal ja õpetaja vaatluspäevikud , milles kajastuvad püstitatud ülesanded ja teostumine , tegevuse järjestus ja kirjeldused , metoodilised tähelepanekud ning tulemuslikkuse analüüsimine . Sellise meetodivaliku eesmärgiks oli ühendada praktilist ja teoreetilist lähenemist ning demonstreerida uuenduslikke võimalusi muusika algõpetuses . Teema teoreetilises analüüsis toetutakse sellistele autoritele nagu W. Keller , G. Keetman , H. Regner , U. Jungmair , B. Haselbach , G. Bolton , J. Neelands , B. Way , G. Lindqvist jt , tuues välja Orffi muusikaõpetuse ja draamapedagoogika ühised tegevusprintsiibid . Pedagoogilise protsessina eeldab draama eesmärgistatud õppeülesandeid ja organiseeritud õppesündmusi , milles lapse aktiivsus tuleneb loomingulistest eneseväljendusvõimalustest . Pedagoogilise tegevuse kavandamine lähtub õppestsenaariumist , mille loomise üheks eelduseks on vastava õppematerjali olemasolu . Seega on esitatava muusikalise draama kontseptsiooniks teoreetilispraktiliste tegevusprintsiipide ja nendest lähtuvate omaloominguliste õppeülesannete süsteem . Muusikalise draama kontseptsioon on välja töötatud arenduslik-loomingulise projektina , mille aluseks on autori läbi viidud eksperimentaalse töö ja kogemuse analüüs kaheksa aasta jooksul Laste Loomingu Stuudios ja tulemuseks nn mudelitena esitatud ideed ja omaloomingulised muusikalised õppeülesanded , mis on praktikas taasloodavad ning mille rakendamisel on võimalik luua erinevaid loomingulisi õppesituatsioone ja kujundada muusikalise draama õppestsenaariumit . Peamiseks taotluseks on olnud pakkuda uudseid , lapsi aktiviseerivaid musitseerimise ja loomingulise eneseteostamise teid ning võimaldada sel moel mitmekülgsemalt toetada ja kujundada lapse individuaalset arengut . Aastatel <arv>-<arv> olen muusikaõpetajana välja töötanud ja lastega esitanud <arv> erinevat muusikalist draamat . Selle tulemusel valminud õppematerjali on võimalik rakendada nii draama muusikalise repertuaarina kui ka üksikute õppeülesannetena muusikakasvatuses . Seda tõendab praktilisest tööst lastega valminud videomaterjal , mis leiab käesolevas dissertatsioonis kasutamist näidetena ( lisa <arv> , CD-ROM I “ Muusikalised õppeülesanded ” ja lisa <arv> , CD-ROM II “ Muusikalised draamad ” ) . Osa videonäidetest pärineb Eesti Televisiooni muusikahariduslikest saatesarjadest “ Kõik võib olla muusika ” ( <arv>/<arv> ) ja “ Mummuline muusika ” ( <arv>/<arv> ) , kus olin nii autor , õpetaja kui saatesarja läbiviija . Õppekirjanduses on minu poolt ilmunud käsiraamat õpetajale “ Kõik võib olla muusika ” ( <arv> ) , “ Muusikaõpetus III klassile ” - õpik ja töövihik ( <arv> , kaasautor L. Urbel ) , “ Muusikaõpetus II klassile ” - õpik ja töövihik ( <arv> , kaasautor L. Urbel ) ja “ II klassi muusikaõpetuse õpetaja metoodiline vihik ” ( <arv> ) . Käesoleva töö põhjal ( lisa <arv> - “ Draama pedagoogilise projekti muusikaline materjal ” ) on valmimas kogumik “ Koolimuusika ” ( ilmumisel <arv> , kirjastuses “ Avita ” ) , alapealkirjaga “ Kõnemängust pillimänguni ” . Ühendades endas praktilist ja teoreetilist käsitlust , võivad käesoleva väitekirja tulemused laiendada traditsioonilist muusikaõpetuse valdkonda , tuues sisse uuenduslikke lähenemisi ja täiustades seeläbi muusika õppimist ning õpetamist . Juba antiikajast alates on kaunid kunstid kuulunud enesestmõistetavalt inimese kasvatusvahendite hulka . Muusika oli otseselt suunatud eetose kui inimese püsiva kõlbelise elulaadi , mõtlemise ning tegevuse aluse arendamisele . Just see aspekt on võimaldanud muusikal säilitada kasvatuses oma positsiooni ( Rösing , Phleps <arv> ) . Samas on muusikaõpetusele kui kasvatusprotsessile ajaloo erinevatel perioodidel kuni tänase päevani esitatud erinevaid eesmärke ja sellest tulenevaid ülesandeid . <arv>. sajandist alates on muusikalist algharidust maailmas kõige enam mõjutanud Zoltan Kodaly ( <arv>-<arv> ) ja Carl Orffi ( <arv>-<arv> ) õpetuslikud ideed . Kodaly õpetuse peamiseks eesmärgiks on laululiste võimete arendamine ja vahendiks relatiivne noodilugemise meetod . C. Orff tõi laulmise kõrvale võrdse tähtsusega ka liikumise ja pillimängu . Oma suuna rajamisel oli talle eeskujuks E. J. Dalcroze'i ( <arv>-<arv> ) rütmika , milles rütmitunnet arendatakse liikumise kaudu . Sellele tuginevalt arendas Orff välja oma kontseptsiooni , mille eriliseks väärtuseks on omanäoline instrumentaarium , mis loob võimaluse pillimänguks igale lapsele , sõltumata tema muusikalisest andekusest . Lähtudes muusikast kui tegevusest , on Orffi õpetuse eesmärgiks praktiline musitseerimine läbi erinevate muusikaliste eneseväljenduste sünteesi . Just mitmekülgsus ja sellest tulenev võimalusterohkus on see , mis eristab Orffi õpetust teistest muusikaõpetuslikest suundadest ja võimaldab seda laialdaselt rakendada . ÕPPESÜSTEEMI OLEMUS Orffi muusikaõpetuse süsteem ühendab omavahel kõnekeele , muusika ja liikumise , mille ühiseks tunnuseks on rütm . Õpetuse aluseks on laste olustikulised mängud , riimid , intonatsioonid , rahvalaulud ja pillimäng - kõik see , mis lastele olemuslikult tuttav . Ainulaadseks teeb selle õpetuse instrumentaarium , mille moodustavad Orffi poolt spetsiaalselt koolimuusika jaoks kohandatud rütmi-ja plaatpillid ( ksülofonid , kellamängud jm ) . Nende kasutamine põhineb lihtsatel ja stereotüüpsetel ostinato-motiividel ehk korduvmotiivilistel kaasmängudel . Laulmise ja liikumise kõrval annab see omalaadse võimaluse pillidel musitseerimiseks . Tänu instrumentaariumile sai esimest korda muusikakasvatuse ajaloos pillil mängida tõepoolest iga laps ( sõltumata eeldustest ) , sest oma lihtsuses , universaalsuses ja samas mitmekesisuses võimaldab see arvestada igaühe individuaalseid arenguvajadusi . Olulisim taotlus on anda lastele improvisatsiooni kaudu impulsse loominguks ja loomevõime arenguks . Psühholoogide ( Rodgers <arv> , Grunwald <arv> jt ) käsitluses on loovus inimvõimekus kõige üldisemal kujul , ja nagu mistahes võime , saab ka loomevõime avalduda vaid tegevuses , muusikaline loomevõime seega muusikalises tegevuses . Laste muusikalistele tegevustele on tunnuslik kujutlusvõime erksus , fantaasia ning soov seda väljendada . See loob muusika eetilis-emotsionaalse tajumise eelduse ( Vikat <arv> ) , mida on vaja suunata ja toetada . On ju teada , et igasugune õpetus peaks aitama lapsel säilitada eneseusku oma võimetesse . Orffi suureks eeskujuks pedagoogikas oli J. H. Pestalozzi ( <arv>-<arv> ) , kelle põhimõtted ei leidnud tema eluajal praktilist teostamist , kuid mis XX sajandi II poole reformpedagoogikas seda ometigi leidnud on . Pestalozzi tõstis esile kasvatust kui loomuliku kasvamise toetamist . Ta pidas oma nn elementaarhariduse idee järgi iga õpetaja ülesandeks kõigi lapses peituvate antropoloogiliste põhidimensioonide puudutamist ja nende arendamist . Süda , pea ja käsi - afektiivne(tundmuslik) , kognitiivne ( mõistuslik ) ja psühhomotoorne ( füüsiline ) on pidevas vastastikuses sõltuvuses , kus ühe arenemine on teisega lahutamatult seotud ( Jungmair <arv> : <arv> ) . Seejuures on oluline , et õpetatava aine käsitlus oleks kindlalt vastavuses laste arenguastmetega . Seda rõhutab ka tänapäeva pedagoogiline psühholoogia ( Lindgren , Suter <arv> ) . H. Liimetsa ( <arv> : <arv> ) väitel on arengu lähted seesmised , inimesele olemuslikud ja tema kujunemine oleneb suuresti nende olemusjoonte konkreetsetest väljendusvõimalustest reaalses elukeskkonnas . Kuna areng toimub lapse ja teda ümbritsevate keskkonnatingimuste koosmõjul , siis on lapse seisukohalt tähtsad spetsiaalselt arengu mõjutamiseks loodud tingimused . Kasvatustegevuses peetakse oluliseks selliste kasvustiimulite teadlikku tekitamist , mis suunaksid lapse tegevusse sel moel , et inimene kui tervik oleks haaratud ( Wilenius <arv> : <arv> ) . Neid tänapäevaseid kasvatusteaduslikke seisukohti võimaldab järgida Orffi õpetuslike ideede rakendamine . Seetõttu võib seda õpetust pidada aktuaalseks ka käesoleval ajal. Orffi õpetuse oluliseks tunnuseks on elementaarsus - see on elementaarne muusika ( sks k elementare musik ) ja elementaarne muusikaõpetus . Elementaarsus kui õpetuse olemuse keskne telg eeldab selle mõiste lahtiseletamist . Võib öelda , et peaaegu kõik inimese toimingud täidavad kommunikatiivset funktsiooni kui mingi informatsiooni edasiandmist või vastuvõtmist . Sõnalise keelega võrreldes on muusika ürgsem , sest tema algus peitub loodushäälte matkimises , “ kõrgemate jõududega ” suhtlemises , vanades rituaalides ja kristlikes liturgiates . Otsene vaste sõnale “ elementaarne ” ( lad k elementum ) ongi ürgaine , põhiosa . Selle tähendus ei ole tavaarusaama järgi algeline ega ka mitte algõpetus ( ingl k elementary ) , vaid elemente puudutav ( elemental ) , mis viitab otsestele seostele alglätetega . Elementaarne muusika ja elementaarne muusikaõpetus on seotud muusika alglätetega ehk kõige sellega , mis on olnud aluseks muusika kui kunstiliigi tekkimisele - s.o inimhäälega , inimkeha rütmilise liikumisega , pillimänguga . Sellest tulenevalt põhinebki elementaarne muusikaõpetus rütmil tugineva kõne , muusika ja liikumise integratiivsusel . Orffi ( <arv> ) käsitluses on elementaarmuusika kogu muusikaõpetuse alus ja elementaarne muusikaõpetus muusikalise hariduse kindel osa , mille rakenduslikuks aluseks on koos G. Keetmaniga loodud süsteemne muusikaline õppematerjal “ Schulwerk - Musik für Kinder ” . “ SCHULWERK ” JA ÕPPEÜSTEEMI PÕHIMÕTTED NING EESMÄRGID “ Schulwerki ” loomise idee sai alguse Orffi pedagoogilisest tegevusest <arv>-ndatel aastatel Münchenis Günther-Schule's . Kooli asutaja , koreograaf Dorothee Güntheri sooviks oli mitte ainult võimlemise , liikumise ja tantsimise õpetamine , vaid nende sidumine muusikaõpetusega . Eesmärgiks oli taastada loodusest määratud side muusika ja tantsu vahel . Muusikaosakonna juhatajaks selles koolis sai Orff , kellega koos rajati Günther-Schule töö muusika ja liikumise ühtsuse printsiibile . Sellest tulenevalt tuli muuta muusikaõpetuse aluseid . Orff loobus seni põhiliselt klaveril baseeruvast muusikaõpetusest ja viis raskuspunkti üle harmooniliselt aluselt rütmilisele . Oma õpilasi püüdis ta aktiviseerida sel moel , et nad ise musitseeriksid , ja suunas neid improvisatsiooni ning omaloodud muusika juurde . Selleks eelistas ta õpetuses kasutada lihtsaid rütmipille , mida on suhteliselt kerge käsitseda . Lähtudes maailma muusikakultuuri arengust , oli Orffi üheks peamiseks põhimõtteks “ alguses oli trumm ” . Erinevate kõlavärvidega trumme kasutas ta oma töö algetapil Günther-Schule's . Püüeldes oma õpetuses mitmekülgsuse poole , otsis Orff pidevalt uusi võimalusi . Kagu-Aasia ja Aafrika ksülofoni taoliste pillide eeskujul arendas Orff koos pillimeister Carl Maendleriga välja uued plaatpillid , mis koos mitmesuguste rütmipillidega on tänapäeval maailmas tuntud Orff-instrumentaariumi nime all . Need pillid võimaldasid juba luua erinevate kõlakooslustega instrumentaalansambleid . Koos plaatpillidega leidis kindla koha instrumentaariumis ka üks vanimatest meloodiapillidest - plokkflööt . Et kõlapilti veelgi täiustada , lisati keelpillid ( gamba , fiidel , viiul , tšello ) orelipunkti ja burdoonsaate ( muutumatu bassi kvint ) mängimiseks ning näppepillidest lauto ja kitarr . Nii töötati välja pillid Günther-Schule jaoks . Orffi eesmärgiks oli viia õpilased selleni , et nad ise suudaksid kasvõi kõige tagasihoidlikumas vormis muusikat luua . See eeldas spetsiaalset õppematerjali , milleks tuli töötada ümber , seada olemasolevat või luua päris uut repertuaari . Siit sai alguse idee rakendada Günther-Schule's saadud pedagoogilisi kogemusi laste muusikakasvatuses elementaarse muusikaõpetuse vormis . Idee edasiarendamiseks süsteemseks õpetuseks kulus veel paarkümmend aastat . Sellele aitas algusest peale kaasa Gunild Keetman ( <arv>-<arv> ) - andekamaid Orffi õpilasi Günther-Schule's , hilisem pedagoog ja pikaajaline Orffi koostööpartner . Oma Günther-Schule-aegse musitseerimismaterjali on Orff ja Keetman kokku kogunud <arv>-osalisse kogumikku “ Orff-Schulwerk - Musik für Kinder ” , mille osad läksid käiku aastatel <arv>- <arv>. Lisaks põhiköidetele on välja antud ka hulgaliselt üksikuid lisaväljaandeid : “ Harjutused plaatpillidele ” , “ Harjutused plokkflöödile ” , “ Kõnekoorid ” jm. Elementaarsete muusikaharjutuste abil püüab “ Schulwerk ” juhatada muusika alglätete ja esialgsete vormide juurde . Selletõttu on alusmaterjaliks folkloor , milles hääle , pillimängu ja liikumise loomulik ühtsus pole veel lammutatud . Tegemist on omamoodi muusikalise aabitsaga , kus üksikelementide kaudu jõutakse keerukamate struktuuride valdamiseni . Nüüdisajal on “ Schulwerki ” õpetuslikud ideed leidnud palju erinevaid väljundeid nii elementaarses liikumis-ja tantsuõpetuses , keeleõpetuses , muusikateraapias kui ravipedagoogikas ning on saamas üha uusi väljundeid erinevate kunstiliikide ühendamisel ja tõlgendamisel . See viitab terviku püüdlusele laiemal tasandil - ühiskonnas , kultuuris , mis on keskkonnaks lapse kasvamisel ja arenemisel . Toetudes Orffi ja Keetmani pedagoogilisele pärandile ning “ Schulwerki ” erinevatele teoreetilistele käsitlustele , võib elementaarse muusikaõpetuse peamiste põhimõtetena esile tuua järgmist : · elementaarne musitseerimine on võimalik igas vanuses ; · õpetus lähtub laste erinevast arengutasemest , kelle muusikalisi teadmisi ja oskusi alles hakatakse kujundama ; · igasugune teadasaamine toimub vahetu kogemuse kaudu ; · elav ja aktiivne musitseerimine on aluseks improvisatsioonioskuse arendamisele ; · kõikides vanuseastmetes on rakendatav grupitöö kui ühine loominguline protsess ; · erinevad muusikalised tegevused on suunatud tervikliku õppeprotsessi loomisele . Lähtudes “ Schulwerkist ” kui süsteemsest õppematerjalist , on Orffi õpetuse eesmärgid järgmised : · aktiivse ja loomingulise eneseväljendusoskuse arendamine mistahes muusikalise tegevuse valdkonnas ; · muusikaliste põhivõimete arendamine ; · instrumentaariumi pillide mitmekülgne valdamine ; · muusika kuulamiseks vajalike oskuste kujundamine seoses emotsionaalse ja loomingulise suhtumisega muusikasse ; · elementaarse muusikalise kirjaoskuse omandamine . Eesmärkidest ilmneb õpetuse mitmekesisus , mille eriliseks väärtuseks tuleb pidada püüdlust saavutada tasakaal õppeprotsessi ja resultaadi vahel . Sama tähtis kui tulemus , on ka viis , kuidas selleni jõutakse , sest sellest sõltub õppetöö iseloom . Laps hindab enamasti ikka seda , kas talle tegevus meeldib või mitte , mis omakorda võib jälle mõjutada tulemuslikkust . Orffi õpetuses toimub õppimine eeskätt tegevusest saadud kogemuse kaudu . Sellises õppeprotsessis osaleja võib kogeda nii edu kui ebaõnnestumist , nii tunnustust kui märkamatuks jäämist , kuid samas võimaldavad mitmekesised tegevused muuta harjutamise ja eneseületamise elamustpakkuvaks . Lapse loomulikule uudishimule ja eneseväljendussoovile tuleb anda eesmärgistatud suund . Isiklik muusikaline kogemus aitab kaasa muusika kui kunstiliigi emotsionaalsele tunnetamisele , mõistmisele ja väärtustamisele . Viimane on aga kasvatuses tähtis aspekt , mis leiab kinnitust ka J. Orni ( <arv> : <arv> ) mõtteavalduses : “ Kasvatus lähtub alati mingitest väärtustest , mis kujundavad kasvatuse eesmärgi ja mida omakorda võib käsitada kui väärtust . Kasvatamist aga võib käsitada kui väärtustamist , mille käigus kujuneb inimese väärtuseline suhe teda ümbritsevasse ja iseendasse , midagi väärtustub inimese jaoks ” . Sellele tuginevalt on kasvatusteaduslikust seisukohast eriti oluline , et tõepoolest igaüks , kes õpib Orffi õppesüsteemi järgi , sõltumata muusikalisest eriandekusest , saab osa muusikakultuurist ja on omal moel ka osaline selle arengus . Tähtsaimaks Orffi õpetuse eesmärgiks on kohe esimestest sammudest alates praktiline musitseerimine , kus osaleja ise on looja , kelle jõud peitub tema oskustes ja kogemustes . Vastupidiselt traditsioonilisele lähenemisele , kus laps alustab õppimist muusikalise kirjaoskuse omandamisest , peab Orffi järgi laps esmalt õppima muusika keeles “ rääkima ” ja alles hiljem minnakse üle muusikalise kirjaoskuse omandamisele . Esindatud on muusikalise tegevuse neli kõige olulisemat komponenti - muusikapala esitamine , loomine , kuulamine ja analüüs . Esitamine kui interpretatsioon on loominguline tegevus . Ka omaloomingut väljendatakse esituse kaudu , mille kuulamise ja kuuldu hilisema analüüsi tulemusel liigutakse edasi üha keerukamate ülesannete lahendamiseni . Õppimise aitab aga muuta loominguliseks nende nelja komponendi omavaheline varieerimine - “ mitte kunagi muusika üksi , vaid muusika seotuna liikumise , tantsu ja kõnekeelega - mitte passiivse kuulajana , vaid aktiivse osalejana ” ( Frazee , Kreuter <arv> : <arv> ) . Aktiivse osaluse tagab siinjuures erinevate muusikaliste tegevuste rohkus , sest elemendid , millele õpetus rajatakse , on kõnekeel , laulmine , liikumine , pillimäng ja muusika kuulamine . Selline mitmekesisus ja suunatus eneseväljendusele võimaldavad muusikat vaadelda kui aktiviseerivat kasvukeskkonda , mis toetab inimese olemusele iseloomulikku mitmekülgsust . See omakorda võib leida väljundi muusikalistes tegevustes , mida organiseerivad erinevad muusikaõpetuslikud elemendid . ÕPETUSLIKUD ELEMENDID JA PRAKTILISED LÄHTED Kuigi muusikalises kasvuprotsessis moodustavad hääl , liikumine ja pillimäng terviku , sest nende ühtsusel põhineb kogu muusika kui kunstiliigi areng , saab pedagoogikas neid kasutada nii omavahel kombineerituna kui ka eraldi . R. Wilenius ( <arv> : <arv> ) toob välja tähtsaima teadmisena “ tunda õpetatavat materjali ning selle tähendust kasvustiimulina ” ehk küsimuse , kuidas õpetatav materjal saab kasvuprotsessi toetada . See sõltub konkreetsete õppijate potentsiaalist . Näiteks laps , kes ei suuda laulmisel intoneerida õigeid helikõrgusi , võib olla suuteline väljendama seda meloodilist motiivi plaatpillil , sest see võimaldab visualiseerida ehk “ näha ” helikõrgusi . Sel moel saab muusikaline eneseväljendus võimalikuks ka sellisele lapsele , kes ühekülgse tegevuse korral ( näiteks ainult lauldes ) ei suudaks seda saavutada . Seega pakuvad erinevad muusikaõpetuslikud elemendid erinevaid võimalusi , mille kaudu on igaühel võimalik jõuda nii muusikaliste väljendusvahendite mõistmiseni kui ka praktilise kasutamise oskuseni . Orffi õpetuse peamised elemendid on järgmised : · Kõnekeel on esmane element , mis aitab lapsel oma võimeid kujundada selle kaudu , mis talle omane . Alustades lihtsatel rütmifiguuridel põhinevatest kõneharjutustest , jõuab Orff oma “ Schulwerkis ” välja keerukate ja täpset tunnetust nõudvate rütmiliste kõlakompositsioonideni , mida tihti ilmestatakse mõne pilli või häälega . Elementaarse muusikaõpetuse algastmel tuleks erilist rõhku pöörata hääle ja kõne erinevatele rakendamisvõimalustele . Tegelikult ei erista väikesed lapsed sageli kõnet ja laulmist , millele viitab ka matkimine kõneintonatsioonidega . Seetõttu abistavad kõnevokaalide ja lauldavate vokaalide värvi ning ulatuse võrdlused laste laululiste võimete kujunemist . Milline ka ei oleks lapse oskuste tase , pakuvad kõnemängud rohkelt võimalusi muusikaliste võimete arenguks . Pealegi viitab heliline element keeles otseselt kõne ja muusika ühtsusele . · Laulmine on lastele kõige omasem ja seetõttu levinuim musitseerimisviis . Püsivatel helikõrgustel põhinev spontaanne laulmisoskus võib ilmneda juba teise eluaasta keskel . Elementaarses muusikaõpetuses algab laulmisoskuse arendamine lihtsatest meloodilistest motiividest ning retsitatiivsest rahvalaulust . Seejuures on laulmine alati seotud teiste elementidega - Times New Roman mitte laulmine kui omaette tegevus , vaid laul saadetuna rütmilise või meloodilise kaasmänguga , liigutuste või tantsuga . Pedagoogiliseks eesmärgiks on aktiviseerida laululist tegevust . Nii on võimalik juba <arv>-<arv>-noodilistest viisidest kokku panna eriilmelisi ja mitmehäälseid kõlakompositsioone . · Liikumine muusikaõpetusliku elemendina tuleneb otseselt elementaarsuse põhimõttest . Muusika tekkimise üheks hüpoteesiks on olnud väide , et muusika alged peituvad kollektiivses töös , mille saateks on kindlad rütmilised kehaliigutused ja rütmilised helid trummilöökide või hüüetena ( Ramul <arv> ) . Loomulikult on see vaid üks paljudest erinevatel aegadel püstitatud hüpoteesidest , millel siiski on kahtlemata seos muusikalise eneseväljenduse alglätetega , sest on ju folklooriski rahvalaul ja rahvatants omavahel seotud . Muusikapedagoogika seisukohalt on oluline märgata , et lapsed tajuvad loomuomaselt muusikat ja liikumist ühtse tegevusena . Muusikat või tantsu õpetades tegeldakse samade väljendusvahendite arendamisega . Erinevus seisneb selles , et muusika kasutab vahendina helisid , liikumine aga keha . Väljendades muusikas kuuldut liikumise kaudu , luuakse võimalus näha seda , mida kuuldakse ( Blom , Tarin Chaplin <arv> ; Günther <arv> ; Steiner <arv> ) . · Pillimäng on keskseks tegevuseks Orffi õpetuses , sest see aktiviseerib last ja võimaldab eneseväljenduseks kasutada erinevaid musitseerimisviise . Tavapäraselt eeldab pillimäng eelnevat õpetust . Selleks , et osata esitada lihtsamatki pala klaveril , viiulil , plokkflöödil vms , on vajalik omandada teatud vilumus , mis on kinnistatud läbi harjutamise . Kuid elementaarses muusikaõpetuses on laps erinevate muusikaliste tegevuste käigus saanud piisavalt kogemusi ja kindlustunnet pillimänguks , mille tarvis on Orff koostanud ja loonud spetsiaalse instrumentaariumi , mis koosneb lihtsalt käsitletavatest rütmi-ja plaatpillidest . Õpetamisel peab tundma iga pilli spetsiifikat , erinevaid mänguvõtteid ja kasutama õpetamisel eakohast metoodikat . Peamine on , et pillimängu kaudu saab laps avastada aina uusi kõlavõimalusi , rütmivorme ning nii võib Times New Roman tal tekkida musitseerimise vastu eriline huvi . · Muusika kuulamisel saab pedagoogikas eristada kahte erinevat tähendust : <arv> ) kuulamine kui musitseerimisega kaasnev tegevus , kus laps end aktiivselt väljendab ja on sellega auditiivselt ehk kuuldeliselt tihedalt seotud , <arv> ) kuulamine kui konkreetsele muusikateosele suunatud tegevus , kus kuulamine ongi eesmärgiks omaette . Selle puhul on kasutanud väljendit audition - nn. publikuna kuulamine . Orffi õpetus lähtub neist mõlemast . Alguse saab kuulamisoskus sellest , mida ise muusikalise protsessi käigus on loodud ja omandatud . Isikliku ja kogemusliku teadmise kaudu liigutakse tõsisema ja professionaalsema repertuaari poole . Kõik nimetatud muusikaõpetuslikud elemendid pakuvad juba eraldi võetuna rohkeid väljendusvõimalusi , kuid praktikas on oluline tähelepanu pöörata kõikide üksikelementide lõimumisele , sest alles siis saame rääkida mitmekülgseid võimalusi pakkuvast õpetusest . Seejuures tuleb õppeülesannete püstitamisel silmas pidada selliseid praktilisi lähteid , mis suunavad last muusikalise eneseväljenduse iseseisvuse suunas : · Rütm on siduvaks komponendiks erinevatele muusikaõpetuslikele elementidele ja sel moel lapse muusikalise mõtlemise aluseks . Joonis toob esile , mil moel muusika läbielamise ning reprodutseerimise võime toetub rütmitundele , alustades kõnekeele rütmidest ning jõudes välja rütmitundel baseeruvale improvisatsioonile . Siinjuures on tähtis säilitada tasakaal teoreetiliste teadmiste ja loomingulise lähenemisviisi vahel , sest teadmised iseenesest ei arenda last piisavalt . Mistahes teadmise praktiliseks kasutamiseks rakendatakse Orffi õpetuses imiteerimist , uurimist , teooriat ja improviseerimist . Nende nelja astme esitamise järjekord näitab kätte ülemineku lihtsamalt keerulisemale , kuid samas on nad sageli kattuvad ja võivad olla omavahel ühendatud , kuni see aitab edendada oskusi ja kujundada teadmisi . · Imiteerimine on heaks vahendiks abistamaks last mistahes vanuses . Sloboda ( <arv> : <arv> ) andmetel on lapse muusikalises arengus juba alates teisest eluaastast uueks tähiseks püüd imiteerida . Kõigepealt imiteeritakse ümberringi kuuldud laulude sõnu , valides neist korduvaid või eriti kujundlikke osi . Järgneval arenguastmel toimub edasi konkreetsete rütmi-ja meloodiakujundite imiteerimine ( Gardner <arv> ; Moog <arv> ) . Alates <arv>.-<arv>. eluaastast hakkab laps mängima imitatsioonimänge . Seejuures on eriline roll nägemisel , kuulmisel ja motoorikal , mis kokku moodustavad palju laiema nähtuse kui lihtsalt meeleorganite kasutamine . A. N. Leontjevi ( <arv> ) ning paljude teiste erinevad uurimistulemused viitavad imiteerimise tugevale mõjule lapse arengus . A. Bandura ( <arv> ) kasutab selle puhul laiema terminina “ sotsiaalset õppimist ” ja käsitleb seda nn modelleerimisena , sest lapsed jäljendavad teiste , neile eeskujuks ehk mudeliks olevate inimeste käitumist . Lindgren ja Suter ( <arv> : <arv> ) tähtsustavad siin asjaolu , et õppimine toimub sotsiaalses keskkonnas ning sõltub suhetest õpilase ja “ mudeli ” vahel . Eestikeelses terminoloogias on kasutatud selleks ka sõna “ mallõpe ” ( Krull <arv> ) . Need on õppimisilmingud , mis on teostatavad imiteerimise abil . · Uurimine ja teooria õppemeetodina seab üheks õppimise oluliseks eelduseks kogemisvõimekuse , mille kujundamisel on suur osa õpetajal , kes suunab lapsi leidma ilmingutele tähendusi ja seoseid . Palju on rõhutatud , et õpilaste endi avastatud seosed toimivad väga tõhusalt , sest selle kaudu toimubki isiklikust kogemusest õppimine . Mitmekesisele tegevusele suunatud õpetus võimaldab lapsel kasutada ühte tegevust teise õppimisel , olemasolevat kogemust uue kogemisel . Näiteks kõnekeele väljendusvahendite teadvustamisest liigutakse muusikaliste väljendusvahendite tundmaõppimisele , kõnemängude rütmid kantakse üle pillidele nii , et tekivad muusikalised struktuurid jne. Sellele kõigele peaks õpetaja tähelepanu pöörama , kavandades eesmärgistatult õppeprotsessi . Õpetaja peaks alati jälgima , milline on teoreetilise osa ja aktiivse musitseerimise vahekord õppeprotsessis . Kahjuks kipub sageli õpetus muutuma liialt teoreetiliseks , kus laps ei ole enam oma kogemuse isand , nagu ütleb R. Rüegsegger ( viidatud : Kuurme <arv> : <arv> ) . Õppimise puhul pole aga tähtsad mitte niivõrd teadmised , vaid kogu situatsioon tervikuna , milles see teadmine luuakse , ning siit edasi - kas ja kuidas seda kogemust rakendatakse . Sedamööda , kuidas laps hakkab jõudma talle ainuomase eneseväljenduseni ja eristub ikka enam iseseisva tegutsejana , nõrgeneb tema kui ainult vastuvõtja roll ja ta liigub aktiivse loomingu suunas . · Improviseerimine on üheks peamiseks loominguliseks tööviisiks õppeprotsessis , mis võimaldab õpetajal suunata last iseseisvalt mõtlema . Selleks on vajalik teatud eeskujude , mudelite nn stereotüüpide olemasolu , mis on kinnistunud varasemate kogemuste kaudu . Nii kujuneb improviseerimisest erinevate ideede , stereotüüpsete mudelite seostamise kunst , milletulemusel laps võib luua midagi uut . A. Šapiro ( <arv> : <arv> ) käsituses pole siin tegemist lihtsalt oskuse , vaid enesetunnetusega , isikliku vabaduse saavutamisega . Orffi õpetuses kujundatakse seda imiteerimise , uurimise ja teoreetiliste teadmiste abil . J. Aebersold ( <arv> : <arv> ) peab improviseerimist kõige loomulikumaks viisiks iseenda ja teiste võimete esiletulekuks ning nimetab seda eksperimenteerimise kaudu õppimiseks . Lisaks aitab improvisatsioon kujundada loomingulist suhtumist muusikasse kui kunstiliiki ja muusikateosesse kui kultuurivormi . Ka mängu on J. Huizinga poolt nimetatud kultuurivormiks , mis jääb meelde vaimse loominguna ja mida alati on võimalik korrata ( Saar <arv> : <arv> ) . Leontjev ( <arv> ) ja Võgotski ( <arv> ) , iseloomustades lapse loomingut , toovad paralleele lapse mänguga , mis toetub teatud kogemusele ja selle taaskasutamisele uue loomisel . I PEATÜKI KOKKUVÕTE Antud peatükis analüüsisin Orffi muusikaõpetuse süsteemi , keskendudes õpetuslike elementide omavahelistele seostele ja praktilistele alustele . Seejuures olen eriliselt rõhutada püüdnud , et erinevate muusikaõpetuslike elementide rohkus ( kõnekeel , laulmine , liikumine , pillimäng , muusika kuulamine ) ja nende omavaheline seotus võimaldavad üksikute õppeülesannetega suunata laste ressursid tegevusse sel moel , et igaühele oleks tagatud tema ea-ja võimetekohane mitmekülgne muusikaline eneseväljendus . Siinjuures tõstan esile järgmisi aspekte : · Orffi õpetus ja “ Schulwerk ” tegid esmakordselt muusikakasvatuse ajaloos võimalikuks elementaarse pillimängu tõepoolest igale lapsele , sõltumata tema andekuse astmest . · Õpetus selleks algab süsteemselt ülesehitatud kõnemängudest , mis ei toeta mitte ainult rütmitunde arengut , vaid arendavad ka kognitiivseid protsesse , sotsiaalseid võimeid ning emakeelele ja folkloorile tuginevalt kultuuripärimuste vaimu . · Õpetus toob tavapäraste musitseerimisviiside ( laulmine , pillimäng ) kõrvale võrdsena liikumise . Erinevalt Dalcroze'i rütmikast , kus muusikat väljendatakse liikumise kaudu , on Orffi õpetuses püüd ka vastupidistele protsessidele , kus liikumisele leitakse muusikalisi vasteid . · Kõik muusikalised tegevused on suunatud loomingulise eneseväljendamise ja improviseerimise oskuse kujundamisele . Sageli domineerivad pedagoogilises tegelikkuses esitamine ja vastuvõtmine . Orffi instrumentaariumi kasutamine teeb improvisatsiooni võimalikuks igale lapsele . · Ühtsuse toob Orffi elementaarsesse muusikaõpetusse tema konstruktiivne külg , milles fundamentaalseks on rütm , mis seob omavahel kõnekeele , muusika , liikumise . Oluline on mõista loomise , retseptsiooni ja transmissiooni algvorme muusika tegemisel . Lihtsamalt väljendades on tegemist komponeerimise , kuulamise ja interpreteerimisega , kus viimane on tegelikult komponeerimise viis . Seda võib nimetada ka reproduktsiooniks läbi loova eneseväljenduse , mille puhul ei ole tegu kopeerimise , vaid taasloomisega . · “ Schulwerk - Musik für Kinder ” kujutab endast didaktilist kontseptsiooni , mis võimaldab erinevaid metoodilisi lahendusi , kuid nõuab selle kohandamist omakultuursuse konteksti - st lähtumist oma emakeelest ja folkloorist . · Elementaarne muusikaõpetus kui muusikahariduse telg on aluseks mistahes muusikastiili õppimisele - rahvamuusikast džässi ja rock-muusikani . Selleks saab rakendada neid praktilisi lähteid , mis suunavad õppija ressursid muusikalise eneseväljenduse iseseisvuse suunas - imiteerimist , uurimist , teooriat , improvisatsiooni . · “ Schulwerki ” materjali mitmekesisus võimaldab anda sellele väljundi elementaarse muusikalise teatri vormis , mis ei integreeri mitte ainult kõne , muusika , liikumise , vaid kaasab ka teised kunstiliigid . Selle tulemusel sünnib elementaarmuusikaline draama . Eelnevas osas tõstsin esile muusikaliste võimete arengu kui kompleksse küsimuse , mida ei saa seostada ainult tulemuslikkusega . Väärtustada tuleb mitmekülgset eneseväljendamist iseenesest , sest nii saab laps realiseerida seda , mis on temasse talletunud - muljeid , tundeid , teadmisi , oskusi . Lõpptulemuse saavutamine eeldab õpetajalt erinevate visioonide olemasolu , tegevuse erinevaid lähteid , millest sõltub protsessi efektiivsus . Käesolevas osas keskendun muusikalise draama kontseptuaalsetele alustele , mis on suunatud draama kui pedagoogilise protsessi kujundamisele . Kuigi minu töö käsitleb muusikalist draamat Orffi elementaarse muusikaõpetuse piirides , on teema avamiseks vajalik kirjeldada ka draamaõpetust laiemalt ning tuua välja selle üldised pedagoogilised põhimõtted . DRAAMAÕPETUSE PÕHIMÕTETEST JA EESMÄRKIDEST Tänapäeval on draama mõiste tõlgendatav mitmel moel ning tema täpne tähendus sõltub üldjuhul kontekstist . Draamat on palju püütud analüüsida ka erinevate filosoofiliste traditsioonide valguses ( Bolton <arv> ; Heikkinen , Vähänikkilä <arv> ; Neelands <arv> ) , kuid selle teaduslik alus on eri maades seni veel väga erinev . Loorits ( <arv> : <arv> ) on viidanud oma töös Norra draamapedagoogi Björn K. Rasmusseni dissertatsioonile , kus on uuritud rahvusvahelise draamapedagoogika arengut <arv>. sajandil . Selles on esitatud mitmed seosed klassikaliste traditsioonidega ja hilisema modernse teatriga , kuid puhtalt kunstikasvatusliku suunitluse arendamine draamapedagoogika ajaloos on osutunud väheseks . Puurula ja Väyrynen väidavad otseselt , et draamapedagoogika on toiminud pikka aega ilma kindlate kriteeriumite , pädeva õppematerjali ja teaduslike uurimusteta ning on õppeainena senini veel ühtselt määratlemata ( viidatud : Teerijoki <arv> : <arv> ) . Seetõttu puuduvad draamaõpetuse liigitamiseks ka selged piirid ning teoreetilised alused on alles kujunemisel . Pedagoogikas on enam rakendust leidnud protsessidraama ( drama for undersatnding ) , teater hariduses ( theatre in education ) , improvisatsiooniteater , rollimängud ( role play ) , draamamängud , lavastusmängud jm ( Lindqvist <arv> ; Ostern <arv> ) . Neid võib vaadelda kui täiesti erinevaid teatrivorme , strateegiaid või meetodeid ja samas on nad ka koos kasutatavad , sest kõik väärtustavad õpilaste endi loodut . Antud kontekstis lisaksin sellesse loetelusse ka muusikalise draama , mis on samuti suunatud loomingulisele eneseväljendamisele ja tegevuslikule õppimisele . Draamatöö erinevad teooriad ja töömeetodid ei leia käsitlust käesolevas töös , sest tavapäraselt ei lähtuta draamapedagoogikas ( nagu sageli teatrikunstiski ) ühe konkreetse teooria seisukohtadest . Sellepärast kirjeldan vaid üldisi põhimõtteid ja eesmärke , tuues draamaõpetuse oluliste aspektidena välja järgmise : · Pedagoogikas on draamaõpetus tõlgendatav kui tegevusõpetus või õppimine tegevuses ja tuleneb kreekakeelsest sõnast drao - tegevus , mis on draamaõpetuse kõige olulisemaks printsiibiks . · Erinevatest eesmärgipüstitustest tulenevalt võib draamat pedagoogikas laiemalt määratleda : -draama kui näitemäng , kus peatähelepanu on rollimängudel ja süžee edasiandmisel , -draama kui erinevaid valdkondi ( kirjandus , muusika , kunst jt ) ühendav narratiiv , mis on aluseks mitmesugustele loovtegevustele , -draama kui kindlal süžeel põhinev vorm , mis on vaadeldav erinevaid loovtegevusi sünteesiva õppestsenaariumina . Kõik need lähenemisviisid on inspireeritud jutust , riimist või luuletusest ning põhinevad improvisatsioonil ja dramatiseeringul kui algteose ümberjutustamisel , instseneeringul või adaptsioonil . Orffi muusikaõpetuse ja draamapedagoogika vahel võib leida mitmeid seoseid - kujutlustel põhinev imiteerimine , improviseerimine , mängulisus , loominguliste otsingute ja eneseväljenduse iseseisvus jm. Pedagoogikas võib sageli ühtede ja samade eesmärkideni viia mitu teed . Nii võib muusikatki õppida traditsioonilise õppeviisi kõrval muusikalise draama vormis ning antud töö esimeses osas esitatud teoreetilis-praktilised lähted ja nendele tuginevad näited on rakendatavad ka draamaõpetuses . MUUSIKALINE DRAAMA KUI ÕPPESTSENAARIUM Orffi õpetuses on draama saanud väljundi peamiselt muusikalise teatrina . Palju on kasutatud muusika ja liikumise teatrit , muusika ja pantomiimi teatrit , muusika ja improvisatsiooni teatrit . Laste puhul on enam rakendust leidnud sõnalis-muusikalised näidendid , kuid otseselt pedagoogilist protsessi selles on seni vähem teadvustatud . Seetõttu on minu eesmärgiks analüüsida muusikalist draamat mitte kui erinevaid muusikalisi eneseväljendusi kaasavat teatriõpetust , vaid kui Orffi elementaarse muusikaõpetuse elementidel tuginevat õppestsenaariumit , mis seob erinevad muusikalised tegevused ja loomingulised eneseväljendusvõimalused ühtseks kunstiliseks tervikuks , omab kindlaid õpetuslikke , kasvatuslikke eesmärke ning sellest tulenevad õppeülesandeid . Muusikalise draama aluseks on jutustus kui žanr , millest hargnevad mitmesugused muusikalised ja loomingulised toimingud nende põimingus . Kasvatusteaduslikust seisukohast on eriti oluline elementaarsuse põhimõte kui elementide põiming , mis viib muusikalise tegevuse kokku muusika alglätetega - kõnekeele , rütmi , inimkeha liikumisega . Orffi õpetuslike ideede rakendamine läbi dramatiseeringu , kus jutustus kantakse erinevate õppeülesannete kaudu draamavormi , moodustab tervikliku õppeprotsessi . Selleks , et selgelt mõista draamat kui õppestsenaariumit , mille teostamisel toimub õppeprotsess , on vajalik esile tuua mõistestik , millest käesolevas töös lähtun . Vaadeldes õppeülesandeid õpetaja seisukohalt , on tegemist õpetamisprotsessiga , õppija seisukohalt õpiprotsessiga . Protsessi puhul , kus on nii õpetamine kui õppimine ja milles on toimunud mingi tähenduslik muutus , kasutatakse mõistet õppesündmus . Õppesündmuste jada saab vaadelda kui õppeprotsessi , mis on suunatud õpetuseesmärkide täitmisele . Õppeprotsessi on võimalik kavandada ja läbi viia vaid kohapeal , arvestades kõiki konkreetseid asjaolusid ja tingimusi ( Ruus <arv> : <arv>-<arv> ) . See eeldab , et õpetaja ise on oma õppetöö stsenaariumi autor . V. Ruus ( <arv> : <arv> ) on toonud esile õpetaja esmaülesandena selliste õppesituatsioonide loomist , mis vallandavad positiivset , st selget struktuuri omava õppekava eesmärkidega kooskõlas olevaid õppesündmusi . Üksikutes õppeülesannetes on peatähelepanu suunatud üksikkomponentidele , mida konkreetselt õpetatakse . Draama kui õppestsenaarium seob erinevad õppeülesanded tervikuks , millel on lisaks ka üldine eesmärgiseade , sest draamaõpetuse põhimõtetele tuginevalt omab ka muusikaline draama õpetuslike eesmärkide kõrval kvaliteedi taotlemist nii kunstilises eneseväljenduses kui inimloomuses . See tähendab , et draama kaudu suunab õpetaja last sel moel , et muusikaliste oskuste ja kunstilise eneseväljenduse kõrval arenevad ka tema inimlikud omadused . Selleks on vajalik esmalt mõista iga üksiku lapse kui indiviidi oskusi , võimekust ning põhiiseloomu . Sellest olenevalt algabki individuaalne lähenemine ja erinevate individuaalsuste sulatamine kollektiivsesse loomingulisse tegevusse . Kuigi draamaprotsess on ühislooming , on tegelikult draama kui õppestsenaariumi loojaks siiski õpetaja , sest ainult tema suudab lähtuda iga üksiku lapse eripärast ja oskab korraldada tegevust nii , et laste olemasolevad ressursid tuleksid selgelt esile ja uued võimed saaksid areneda . Millised on konkreetsed võimalused selle realiseerimiseks praktikas , vaatlen järgnevates peatükkides . Muusikalise draama mudel ja selle üksikkomponendid Lähenedes lapsele nn seestpoolt ehk temast endast lähtuvalt , saab toetada tema loomupärast aktiivsust ja püüdlust loovale eneseväljendusele . Hytönen ( <arv> : <arv> ) väidab , et lapsest lähtumine , näiteks aktiivsuse ja iseseisvuse lisamine , ei ole iseenesest kasvatuse eesmärk , vaid õpilase aktiivsuse ja iseseisvuse kasutamisel peab olema eesmärk ja suund . Seega on õppija seisukohalt oluline see , mille jaoks saaks arendada tema ressursse . Muusikalises draamas on lapse muusikaliste oskuste ja võimete arendamine suunatud loomingulisele eneseväljendusele . Laiemaks eesmärgipüstituseks on luua tingimused mitmekülgseks kunstiliseks kogemuseks ja loova mõtlemisoskuse kujundamiseks . Tegevuse stimuleerimise vahendiks on kirjanduslik tekst , mille edasiandmist illustreerivad Orffi õpetuslikud elemendid - kõnemängud , laulud , pillilood , liikumine - , kõik see , mis on muusikalise kommunikatsiooni aluseks . Selleks on esmatähtis ühendada tegevusi , anda neile praktiline väljund sel moel , et tekiks tervikliku ja kommunikatiivse muusikakogemusega kaasnev elutunne . Seetõttu , pöörates küll tähelepanu üksikkomponentidele , on eesmärgiks siiski parimate võimalike seoste leidmine , mille teostamisel saab toetuda järgnevale mudelile : Selliselt ülesehitatud draama on pidevalt väljendusvahendeid vahetav ning osalejate kogemusi laiendav õpiprotsess . Esitatud kompleksne mudel ühendab endas nii muusikaõpetuse kui draamapedagoogika erinevaid komponente . Võttes dramaturgia loomise aluseks jutustuse kui žanri , on vajalik teadvustada põhifaase , mis on iseloomulikud draamasüžee kujundamisele : · lähtesituatsioon - toob esile probleemi või konflikti , mis hakkab juhtima süžeed ; · arendus - annab edasi jutustuse käiku ja viib edasi lahenduste suunas ; · pöördepunkt on kulminatsiooniks , milles jõutakse probleemi või konflikti lahendamiseni ; · lõpusituatsioon - lahenduse saanud probleemi taustal tuuakse välja jutu sõnum , millele algtekst on suunatud olnud . Esitatud faase aluseks võttes toimub jutustuse dramatiseerimine lisaks muusikalistele tegevustele järgmiste vahendite abil : · vestlus - õpetaja suunab laste arutlust sõnumi leidmisel ja aitab jõuda parimate lahendusteni , kuidas jutustust muusikalise draamana lavastada ; · dialoogid ja rollimängud - võimalus ennast mänguliselt väljendada ; · visuaalne kujundamine - lapsed saavad ise valmistada dekoratsioone , luua ise või leida olemasolevaid esemeid ja vahendeid , millele antakse sümboolseid tähendusi ning mis aitavad matkida erinevaid tegevusi ; · kuuldekujutlused - jutustust ilmestatakse mitmesuguste kõlaefektidega , mis moodustavad draama muusikalise kujunduse ja võimaldavad edastada draama sündmuste käiku või meeleolu , sest ka kõladele saab anda sümboolseid tähendusi ; · improvisatsioon - osalejate endi ideede esiletulek on võimaluseks pidevalt varieerida ja muuta esituse kordumatuks ; · loominguline eneseväljendus - on võimalik kõigi draamat hõlmavate tegevuste puhul . Enamasti kasvab looming otseselt välja sellele eelnenud improvisatsioonist . Ka valmis muusikapala interpretatsioon või kogu draama esitus on loominguline eneseväljendamine . Õppestsenaariumi loomisel on lõputu hulk võimalusi nimetatud vahendite varieerimiseks ja omavaheliseks kombineerimiseks . Keerukam on see , kuidas suunata tööd nii , et maksimaalselt rakenduksid kõigi laste tegevuslikud oskused , kuidas juhtida üksiktegevuste kujunemist nii , et lapsed edeneksid üksteise eeskuju najal , mil moel suudetakse teadvustada , et pole ühtainsat ainuõiget valikut ning tervik sünnib paljude koosmõjus . See eeldab õppeprotsessi , mis on suunatud uute võimaluste avastamisele ja milles õppestsenaarium hakkab tasapisi organiseerima kogu tegevust nii , et “ spontaanse ” suhtlemise asendavad kindlad õppeülesanded ja metoodikad . Õpetaja tegevusprintsiipidest draama didaktilises protsessis Õpetaja olulist rolli draamaprotsessi kujundamisel ja läbiviimisel on palju rõhutatud . Kasvatusteaduses on sageli polemiseeritud , kas õpetaja on autor või esitaja ning kas ta peab olema kunstnik ja looja . Olen arvamusel , et enamasti on siiski vaja stsenaariumit , mida oma loovust kaasates interpreteerida . Draama puhul saab õpetaja olla nii autor kui esitaja ehk ellukutsuja . Õpetaja kui professionaal peaks suuteline olema ka autor , kes oma ressurssidele tuginevalt loob olemasolevatele tingimustele vastava stsenaariumi . Igal juhul tuleb õpetajal teadlikult kohandada metoodikat lapsele , mitte aga vastupidi . Viimane on põhimõte , mis ei kehti mitte ainult muusikalisi tegevusi suunates , vaid on õpetajale üldiseks tegevusprintsiibiks mistahes didaktilises protsessis . Rääkides draamast , mille aluseks on Orffi muusikaõpetuslikud elemendid , peab õpetaja esmalt tundma õppesüsteemi üldisi põhimõtteid ja teadma faktoreid , mis tingivad õppimisel edu või ebaedu . Selleks tuleb järgida ülddidaktika tähtsamaid printsiipe nagu ea-ja jõukohasus , järjepidevus , individualiseerimine , diferentseerimine , teadmiste ja kogemuste ühendamine jm. H. Liimetsa ( <arv> : <arv> ) väitel ei saa kasvatuslikke printsiipe formuleerida väga rangete reeglitena , sest iga põhimõtet tasakaalustab ka vastandpõhimõte . Seetõttu tooksin järgnevalt välja need põhimõtted , mis aitavad õpetajal reguleerida õppestsenaariumi läbiviimist .  Draamapedagoogikas on väga tähtis õpetaja ja õpilaste kommunikatsioon ning vastastikune mõju . Selleks kasutatakse nn “ õpetaja rollis ” -meetodit ( teacher in role ) , mida on arendanud Neelands . Meetod seisneb selles , et õpetaja võtab aeg-ajalt ise vajaliku rollikuju ja suunab protsessi seestpoolt . Nii saab demonstreerida erinevaid näiteid rollitööks ja eneseväljenduseks ( miimika , liikumine , hääletoonid , esemete kasutamine jm ) ning sellega provotseerida olukorda , milles kaob ära tavapärane õpetaja-õpilase suhe . Siinjuures ei tohiks laste tegevus muutuda ainult imiteerimiseks , vaid õpetaja ja õpilane peavad olema võrdsed partnerid . Selleks tuleb õpetajal toetada lapsi riskivalmiduses ja suunata neid leidma oma loomingulisi lahendusi . Seetõttu on draamatöös palju sellist , mis sünnib kohapeal õpetaja ja õpilaste ühisest tegevusest . Järk-järgult muutub laps oma otsingutes ja väljendustes iseseisvamaks , kasvab eneseusaldus ja -hinnang . Sellest tulenevalt võib õpetaja roll ka varieeruda - ta võib toimida osaleja , suunaja , organiseerija või ka vaatlejana . Draamaprotsess ei toimi kunagi väga kindlates raamides , sest enamasti ei saagi otseselt õpetada , vaid pigem kogemuseni aidata . See on küll õpetajale keerulisem , kuid samas tulemuslikult püsivam .  Aktiivse õpikeskkonna suunamine nõuab eelnevat kavandamist - missugust tegevust eeldatakse , mida tuleb selleks teha , kuidas korraldada , millised varasemad kogemused saavad siinjuures abiks olla , millised on alternatiivsed võimalused jms. Esiplaanil on õpilased oma ressurssidega ja nende produktiivne toimimine kui võimalus oma kogemusi järjest uuel viisil kasutada . Eesmärgiks on luua õppimiseks konkreetne ja eluline situatsioon , korraldada see väärtuslikuks tegevuseks nii , et oluline pole mitte see , mida teeb õpetaja , vaid see , mida teevad õpilased . Lastele on tegevus aktiivne siis , kui see põhineb erinevatel kogemustel , koostööl , suhtlemisel , tagasisidel . Need on olulised tegevusprintsiibid draamaõpetuses , sest vaid nii saab draamast kujuneda kunstilise sisuga õppeprotsess , mille kaudu ühed saavad vastu võtta teiste loomingut . · Õpetamine peaks toimuma õpilase individuaalse arengu ja kollektiivi arengu ühtsust arvestades . See H. Liimetsa ( <arv> : <arv> ) poolt formuleeritud tegevusprintsiip on otseselt järgitav draamapedagoogikas , kus looming sünnib üksiku ja ühise ühtsuses . Indiviide hulgi õpetada ja kasvatada on võimatu , sest erinevate eelduste ja võimete mittearvestamisega surume maha kõige kasulikumad individuaalsed iseärasused . Seega peab individuaalsete erinevuste arvestamist tasakaalustama kogu rühma/klassi vajadustega . Üksiku ja ühise seostamiseks tuleb kindlaks teha , mille poolest lapsed erinevad ja mille poolest sarnanevad . V. Tomusk ( <arv> : <arv> ) esitab kolme vaatlemise tasandit : <arv> ) õpilase sarnasus kõigi teistega , mis iseloomustab üldinimlikke omadusi ; <arv> ) õpilase sarnasus osaga teistest , mis iseloomustab väiksema grupi omadusi , ja <arv> ) õpilase erinevus kõigist teistest , mis toob esile tema unikaalsuse . Sellest sõltub , millised on õppeprotsessi üldised ülesehitusprintsiibid , mis otstarbel õpilasi teatud tunnuste alusel eristada ja kuidas integreerida õpitegevusi , kasutades individualiseerimist , diferentseerimist , paaris-ning grupitööd . Liimetsa ( <arv> : <arv> ) väitel kujunevad õpitegevuse kollektiivsed jooned siis , kui igale õpilasele grupis on kindlad ülesanded jaotatud nii , et nende täitmist peetakse kogu rühma/klassi tulemuseks , mitte üksikute õpilaste saavutuste summaks . · Pedagoogilise protsessi kavandamisel peab õpetaja endale seadma kesksed sihid ja eesmärgid . Sageli arvatakse , et teoreetiline paradigma kehtib iseenesest , ja jälgitakse ainult tulemust , tundmata protsessi loogikat ning sellega kaasnevaid täiendavaid aspekte . See on hoiak , mis kahjuks tihti domineerib . Õpetaja ei peaks oma tegevust fokuseerima mitte ainult sellele , kas laps võib end teostada teatud oskuse läbi , vaid ka sellele , kuidas see oskus on tekkinud . Alles siis luuakse eeldus liikuda reaalse kogemuse suunas - millessegi , mida õpetaja on võimeline analüüsima , teadlikult arendama ja edasi andma . A. Kidron ( <arv> : <arv> ) nimetab , et sihid annavad protsessile üldise suuna , eesmärgid aga selgitavad toimuvat ja mobiliseerivad pühenduma olulisele . Sihtideks on kõige üldisemad taotlused , mis täpsustavad õpetamise otstarvet - tegutsemisaktiivsusele motiveerimine , muusikaliste , intellektuaalsete ja füüsiliste võimete arendamine , väärtushinnangute kujundamine , käitumisviiside teadvustamine , kunsti vastuvõtuvõime kujundamine jm. Nende saavutamise taset pole võimalik täpselt hinnata , sest need on suunatud ajaliselt ette . Eesmärgid määratlevad aga püstitatud sihtide saavutamise etappe - näiteks konkreetsete teadmiste ja oskuste kujundamine , loomingulisele eneseväljendusele suunamine vms. Püstitatud sihid ja eesmärgid aitavad õpetajal leida vastuseid küsimustele , kuidas õpetamine tõhusamaks ja hõlpsamaks muuta . Samas on eesmärgistamine pidev protsess , sest seda mõjutab juba toimunud tegevuse hinnang . Lisaks peab õpetaja suutma muuta oma õpetuslikud eesmärgid õpilaste huvideks ja soovideks , sest edu on loota vaid sellest , mida lapsed ise tähtsaks peavad . Lapsele huvipakkuvas draamas võib köitva tegevuse kaudu avaneda võimalus kasutada tema enda tegevustungi teadmiste ja oskuste omandamisel . Vaheldusrikas tegevus võimaldab kestvat harjutamist , mille abil omandatakse uued oskused nii kindlalt , et laps tulevikus neid iseseisvalt rakendada saab . II PEATÜKI KOKKUVÕTE Antud osa kirjeldas muusikalist draamat kui Orffi õpetuslikel elementidel põhinevat pedagoogilist protsessi . Pedagoogikas puuduvad seni draamaõpetuse kindlad teoreetilised kriteeriumid . Ometigi saab erinevatele praktikas rakendust leidnud käsitlustele tuginevalt välja tuua mõningad järeldused . · Draamat on võimalik kasutada nii üksiku meetodina - nn lavastusmänguna , kui iseseisva valdkonnana - draamaõpetusena . · Draamaõpetuses on oluline vahet teha teatridraama ehk näitemängulise draama ja pedagoogilise draama kui tegevusliku õppimise vahel . Samas on neil palju ühiseid tunnuseid ja kokkupuutepunkte , sest mõlemad taotlevad loomingulist eneseväljendamist ja kunstilist kvaliteeti . Kui teatridraama tähtsustab enam just viimast aspekti , siis pedagoogiline draama on suunatud eeskätt selles osalejate arengu mõjutamisele . · Pedagoogilise draama puhul saab eraldi vaadelda draamat kui õppetöö organiseerimise vormi , mis on vahendiks erinevate õppeainete integreerimisele ( nn projektõpe ) ning draamat kui pedagoogilist protsessi , mis on suunatud õpetuslike ja kasvatuslike eesmärkide täitmisele . Viimasest olen lähtunud esitatud muusikalise draama mudeli kujundamisel , mis on aluseks õppestsenaariumi loomisele . · Draamaprotsess ei toimi kunagi väga kindlates raamides , sest enamasti ei saagi otseselt õpetada , vaid pigem kogemuseni aidata . Õpetaja tegevusprintsiibid ühtivad kasvatusteadustes väärtustatud üldprintsiipidega ( õpetaja-õpilase kommunikatsioon ja vastastikune mõju , aktiivse õpikeskkonna loomine , individuaalse arengu ja kollektiivi arengu ühtsus jm ) . Seejuures peaks õpetaja kui professionaal suuteline olema õppestsenaariumi autor , ellukutsuja ja esitaja . · Muusikalise draama õppestsenaarium on kava , mis jutustuse abil seob erinevad muusikalised tegevused ja loomingulised eneseväljendusvõimalused ühtseks kunstiliseks tervikuks ning sisaldab eesmärgistatud õppeülesandeid . Muusikalise draama õppestsenaariumite väljatöötamine ja rakendamine toimus eksperimentaalse töö tulemusel minu poolt juhitavas Laste Loomingu Stuudios aastatel <arv>-<arv>. Stuudio tegevuse sisuks on olnud muusika ja kunst , mille kaudu jõutakse draamadeni - <arv>-<arv>aastased lapsed õpivad tundma muusika algelemente , <arv>-<arv>-aastased arendavad välja ja esitavad elementaarmuusikalisi draamasid . Stuudiosse pole kunagi valitud lapsi muusikalise võimekuse põhjal . Draamagruppi kuulumise eelduseks on olnud osalemine koolieelses rühmas , sest seal omandatud esmased elementaarsed musitseerimisoskused ja kogemused on aluseks järgnevale etapile . Seega kuulusid draamarühma erineva vanuse , eelduste ja võimetega lapsed , keda ühendas sarnane kogemus . Praktika on näidanud , et erivanuseliste laste seos võib olla isegi vabam samaealiste rühmast , sest suudetakse rohkem olla “ mina ise ” ja julgetakse enam ennast teostada omamoodi ning ilma piiranguteta , mida võib tekitada samaealiste laste kooslus , kus üksteisega võrdlemine võib sageli viia konformistliku käitumiseni . Lisaks on kõik lapsed arenguastmes , mis on Piaget' järgi konkreetsete operatsioonide periood ( <arv>/<arv>.-<arv>. eluaasta ) . Selles vanuses laste loogiline mõtlemine toimub läbi konkreetsete tegude ja nad on suutelised oma mõtlemisprotsesse tagasi pöörama - mõtlema , mis toimus enne . Samuti on lapsed sotsiaalsemad , hakkavad enam mõistma , et teistel võivad olla erinevad arusaamad ja on võimelised koostööks teistega . Need on kõik eeldused , mis soodustavad laste tegevust ka draamaõpetuses . Käesolevaks ajaks on koostöös lastega ajavahemikus <arv>-<arv> valminud <arv> muusikalist draamat - igal õppeaastal üks . Kokku on erinevates draamaprojektides osalenud <arv> <arv>-<arv>aastast last , kes kõik on eelnevalt läbinud koolieelse õpetuse Laste Loomingu Stuudios . Igaaastane draamagrupis osalejate arv on olnud <arv>-<arv> ja lisaks minule on tööd juhendanud veel üks muusikaõpetaja ning kaks kunstiõpetajat . Kahe muusikaõpetaja olemasolu on võimaldanud produktiivsemalt läbi viia ettevalmistavat etappi , suunata grupitööd , juhendada rollimänge ning organiseerida diferentseeritud tegevusi . Kunstiõpetajad on sidunud oma tundide teemad draamasüžeega ja abistanud lapsi draama visuaalsel kujundamisel . Sisuliselt oli draamaprojektide näol tegemist õppetööga , mille tulemuseks oli selle terviklik esitus ehk lõpptulemuse suunatus publikule . Samas oli kogu protsessis primaarne laste muusikalise kompetentsuse arendamine , mis oli ka aluseks kogu õppetöö planeerimisele . Siiski oli draamaprojektide kui tegevusliku õppimise puhul küsimus “ mida õpitakse ? ” laiema tähendusega , sest lisaks muusikale oli kaasatud laiemalt kunstiline kasvatus , loominguline eneseväljendus ja sotsiaalsed aspektid , mis kõik täidavad pedagoogilisi eesmärke ja on suunatud isiksuse terviklikkuse teenistusse . Pedagoogikas on mõistele projekt välja kujunenud kindel tähendus . Juba Dewey' poolt kasutust leidnud projektõpe on õppevorm , milles ülesannete lahendamine nõuab mitmete õppeainete integreerimist ning taotleb õpilaste aktiivsust ja iseseisvust . Kuigi muusikalised draamad omasid projektõppega sarnaseid tunnuseid , on need siiski viimasest erinevad , sest õpetaja osa nendes on oluliselt suurem . Samas võib draama olla koolis läbiviidud projektõppe tulemuseks . Antud töös kasutan mõistet draama pedagoogiline projekt kui eesmärgistatud tegevust , mis on seotud selles osalejate ja olemasolevate tingimustega ja mida organiseerib õppestsenaarium . Pedagoogilise projekti läbiviimisel on kasutatud järgmist metoodikat : · “ õpetaja rollis ” ( teacher in role ) -meetod , kus õpetaja on ise nii õppestsenaariumi autor , läbiviija kui protsessis osaleja ; · tegevuse refleksioon , mille aluseks on video ja ülestähendused õpetaja vaatluspäevikutes . Nendes kajastuvad püstitatud ülesanded , eesmärkide mõtestamine , tegevuse järjestus ja kirjeldused , metoodilised tähelepanekud ja tulemuslikkuse analüüsimine . Selline pidev oma tegevuse reflekteerimine oli aluseks ka järgnevate tegevuste planeerimisele ning läbiviimisele . MUUSIKALISE DRAAMA PROJEKTEERIMINE Minu poolt läbiviidud muusikaliste draamade projekteerimine ja teostamine toimus järgmiste astmete kaupa : <arv> ) planeerimisfaas kui kavandamine ; <arv> ) ettevalmistav faas kui õppestsenaariumi väljatöötamine ; <arv> ) praktiline faas kui õppestsenaariumi rakendamine ja lõppresultaadi esitamine . Nii draamade projekteerimisel kui õppetöö läbiviimisel on aidanud tegevusi reguleerida vaatluspäeviku pidamine , kuhu märkisin kavandatavad õppeprotsessid , nende tegeliku teostumise ja lõppresultaadi . Selliselt on toimunud pidev reflekteerimine nii laste kui õpetajate tegevuse tasandil , mis on aidanud kohandada õpetamist vastavalt pidevalt muutuvale olukorrale . Järgnevalt esitan praktilise tegevuse ja vaatluspäevikute põhjal üldistava kokkuvõtte muusikalise draama projekteerimise erinevatest faasidest , nende eesmärkidest , ülesannetest . Planeerimisfaasi eesmärgiks on koondada õppestsenaariumi koostamiseks vajalik lähtematerjal ja võtmeküsimuseks : kuidas haarata õpilased koostöisesse õppimisse ? Selleks tuli kõigepealt leida lastele huvitav ja draamasüžeeks sobiv jutustus . Viimase puhul on kõige tähtsam , et oleks paeluv ja rohkelt mänguvõimalusi pakkuv sündmustik , mis võimaldaks luua mitmekesiseid õppeülesandeid . Valikul on oluline ka jutustuse moraal ehk olulisim mõte , mida edasi anda soovitakse . On teada , et seitsmeaastane laps jätab küllalt täpselt meelde emotsionaalselt mõjuvaid jutte ja kirjeldusi , st et ülekaalus on veel tahtmatu omandamine ( Hallik , Lunge <arv> ) . Kui jutustus on illustreeritud rohke pildimaterjaliga , aitab viimane stimuleerida laste kujutlusvõimet improvisatsiooniliste ülesannete lahendamisel ja süžee edasiandmisel . Järgmiseks etapiks on jutustuse kohandamine draamaks . Aluseks sellele on muusikalise draama mudel kui universaalne vahend liikumaks üldisemalt üksikule . Selle järgi algab õppestsenaariumi väljatöötamine . Stsenaariumi planeerimisel on tähtis keskenduda järgmistele aspektidele . · Stsenaarium peab siduma erinevad tegevused omavahel nii , et väljendusvahendid oleksid võimalikult mitmekesised ja pakuksid erinevate individuaalsete võimetega lastele maksimaalset eneseteostust . · Stsenaariumis kavandatud tegevuste eesmärgid tuleb teadvustada nii õpetaja kui õpilaseseisukohalt . Õpetuslikud eesmärgid lähtuvad õpetuse sisust ( nt kõnekoor - meetrumi-ja rütmitunde arendamine ; pillilugu - laadilise kuulmise arendamine vm ) , sotsiaalsed eesmärgid lähtuvad õppijast , on seotud isiksuse kasvamisega ja kasvatuse kui tingimuste loomisega ( nt väärtuste ja hinnangute kujundamine , kogemuste andmine , emotsionaalne rikastamine , individuaalsete ja grupiliste vajaduste teadvustamine , mina-pildi ja enesehinnangu kujundamine jne ) . · Eesmärkide püstitamine eeldab olemasolevate tingimuste väljaselgitamist ehk vastust küsimusele : mida on võimalik teostada ? Tuleb teada nii laste individuaalselt erinevaid arengutasemeid ja -vajadusi kui ka sarnasusi , mis võimaldavad arvestada individuaalse arengu ja kogu grupi arengu ühtsust . See on aluseks õppeülesannete loomisele , diferentseeritud tegevuste läbiviimisele ja on esmatähtis lastele pillide määramisel ja pillipartiide loomisel . Lisaks tuleb arvestada ka olemasolevaid materiaalseid võimalusi ( pillikomplekti suurus , pillide valik , vahendid visuaalseks kujundamiseks jm ) ning ajalisi ressursse . Nimetatud aspekte aluseks võttes kujundab õpetaja välja esmase visiooni õppestsenaariumist , mille üksikute komponentide katsetamine leiab aset ettevalmistavas faasis , kus toimub ühine lavastuslike lahenduste otsimine . Ettevalmistava faasi eesmärgiks on õpilaste oskuste väljaselgitamine ja selle põhjal õppestsenaariumi koostamine ning õppeülesannete väljatöötamine . Draama ühine ettevalmistamine algab õpetaja planeeritud lähtematerjali tutvustamise ja lastele õppimisstiimuli loomisega . Kuna õpitegevuslik aeg on limiteeritud ( meie draamaprojektides umbes <arv> õppetundi aastas ) , peab õpetaja planeerima , millised tulemused on tema eesmärgipüstitustes tähtsamad ja milliste meetoditega neid saavutada . Meetodi valik sõltub aga õpilaste eelneva ettevalmistuse tasemest . Sobilik on alustada kõige lihtsamatest nagu vestlus , näitlikustamine , vaatlus , imiteerimine , et seejärel jätkata rühma- , paaris- , individuaalse tööga . Nende tegevuste käigus saab testida laste võimekust , analüüsida ja teha vajalikke järeldusi edasiste ülesannete püstitamiseks ning töö käigu kavandamiseks . Draama ettevalmistavast faasist , selle edukusest sõltub õppeprotsessi läbiviimise efektiivsus . Et ettevalmistavas faasis ei väheneks laste tegutsemisind ja et draama oleks lõpuks tõepoolest ühislooming , tuleb õpetajal võimalikult palju kaasata lapsi . Oma kogemusele tuginedes toon siinjuures esile järgnevad põhiaspektid , mida õpilaste tegevuses tuleb tähtsustada : · ideede formuleerimine - eneseväljendus , eneseteostus , enesehinnang , mis on seotud isiksuslike faktoritega ( sensoorsed tajumisprotsessid , loovus , motivatsioon , intelligentsus ) ; · ideede testimine - oskuste arendamine draamas , muusikas , kunstis ning motoorsete ja kognitiivsete oskuste , kogemuste kasutamine ( psüühilised , intellektuaalsed , emotsionaalsed ja sotsiaalsed aspektid ) ; · ideede edasiandmine - repertuaari loomine : erinevad kõlakujundid , liigutused ja tantsud , muusikalised palad , laulutekstid , draamaelemendid , dekoratsioonid ja maskid vms. Siinjuures on oluline teadvustada , et vaid siis , kui õpetaja teadlikult ja sihikindlalt suunab lapsi oma ideede loomisele , katsetamisele ja edasiandmisele , saab rääkida võrdsest partnerlusest ja ühisest loomingulisest tulemusest . Õpetaja roll on leida rakendust laste olemasolevatele oskustele ja luua senisest keerukamaid õppeülesandeid eesmärgiga edendada laste võimete arengut uute oskuste väljakujunemiseks . MUUSIKALISE DRAAMA ÕPPESTSENAARIUMITE RAKENDAMINE Väitekirjas olen selle pealkirja all õpetaja vaatluspäevikutele ja videomaterjalile tuginedes kirjeldanud muusikalisi draamasid , mida teostasime Laste Loomingu Stuudios kolmel järjestikusel õppeaastal : <arv>/<arv> - “ Sõber ” , <arv>/<arv> - “ Hiiglaste pidu ” , <arv>/<arv> - “ Lugu ajast , käost , kellast ja kellassepast ” . Sellise valiku tingis asjaolu , et nimetatud perioodiks oli esitatud muusikalise draama mudel ( vt peatükk <arv>.<arv>.<arv> ) praktikas kinnitust leidnud ning võimaldas oma kogemusi senisest süsteemsemalt rakendada . Seetõttu näitavad aastatel <arv>- <arv> läbi viidud kaheksast draamaprojektist viimased kolm kõige enam loominguliste tegevuste mitmekesisust ja toovad esile ka muutused laste oskustes , sest osalenute kontingent püsis nendel aastatel enam-vähem ühtlane . Vastavalt Laste Loomingu Stuudio statuudile lahkusid <arv>-aastaseks saanud lapsed stuudiost ja draamarühma lisandusid uued , kooliikka jõudnud lapsed . Kokku osales nendel aastatel draamarühmas <arv> <arv>-<arv>-aastast last . Iga draama praktiline teostamine toimus kahes etapis : · I poolaasta - planeerimis-ja ettevalmistav faas , milles lavastuslikke lahendusi otsides analüüsisime draamat ja erinevate õppeülesannete abil omandasime õppestsenaariumi teostamiseks vajaliku repertuaari ; · II poolaasta - praktiline faas , kus tervikliku draama õppimise käigus toimus omandatu viimistlemine , lõppresultaadi kujundamine ning esitamine . Õppeprotsesside kirjeldusele ja refleksioonile on lisana esitatud videonäited ( lisa <arv> , CD-ROM II “ Muusikalised draamad ” ) ning omaloomingul põhinev muusikaline materjal ( lisa <arv> ) . MUUSIKALISE DRAAMA PEDAGOOGILISE PROJEKTI KOKKUVÕTE Töös kirjeldatud muusikaliste draamade läbiviimisel oli keskseks küsimuseks : kuidas õpetada nii , et igale lapsele oleks tagatud mitmekülgne muusikaline eneseväljendus , areneksid edasi sünnipärased eeldused , tuleksid esile anded ja väärtustuks iga lapse loominguline eneseteostus . Arengupsühholoogias räägitakse sageli nn normidest , mida teatud vanuseastmetes lastelt eeldatakse . Ka pedagoogikas esitatakse nõudeid laste oskustele , mis õppekava järgi peavad olema teatud etapiks omandatud . Siit võib välja kujuneda nn pedagoogilise surve oht , kus millegi omandamine saab eesmärgiks omaette , sest mitte alati ei arvesta õpetajad piisavalt , et arenguetapid ei ilmne kõikidel lastel samal viisil ja samaaegselt . Tegelikkus on näidanud , et sageli ei toimi normid ega nõuded lõplike reeglitena . Seetõttu on pedagoogikas alati küsimuseks , kuidas arvestada iga lapse unikaalsust ja sulatada erinevad individuaalsused ühise eesmärgi teenistusse . Kasvatuslikust seisukohast on lapse tervikisiksuse kasv olulisem kui teadmised ja oskused mingis valdkonnas . Sisuliselt on tegemist sama probleemiga , millele ka lapsekeskses kasvatusteoorias tähelepanu pööratakse . Hytöneni ( <arv> ) järgi on lapsekeskse filosoofia aluseks isikupära austamise ideaal : iga last tunnustatakse sellisena , nagu ta on . J. Soltis on tabavalt kirjeldanud oma visiooni : “ Lastele tuleb luua õppekeskkond , mis arendab üksteisemõistmist ja üksteisest lugupidamist ning koostöös saadud õppimiskogemusi , samal ajal on ta individuaalsete ja mõistlike õppimiskogemuste areeniks ” ( viidatud : Hytönen <arv> : <arv> ) . Need seisukohad olid suunamääravad ka käesoleva pedagoogilise draama läbiviimisel eesmärgiga abistada last õpetamisel nii , et laps õpiks oma aktiivsuse abil tegutsema , kogema , teadma ja aru saama . Kirjeldatu esitas vaid osa nendest rohketest võimalustest , mida muusikaline draama pakub nii õpetajale kui õpilastele tegevuse suunamiseks ja laste arengu toetamiseks . Draamas kui aktiivses õpikeskkonnas sai õpetaja lapsi pidevalt jälgides endale selgeks teha , missugused ülesanded last huvitasid , milliseid väljakutseid oli veel vaja lapsele esitada , et tema edenemist teadlikult avardada . Seejuures ei püütud last sobitada mingisse standardisse , sest tähtsamad olid lapse ainuomased vajadused . Draama õppestsenaariumi rakendamisel tuli esile , kui olulist rolli draama õppestsenaariumi kujunemisel omab õpilase mõju õpetajale . Samas võib väita , et vaevalt on ainult sellest lähtuvalt võimalik kõike kasvatuslikult väärtuslikku hõlmata . Pealegi on mitmed teadlased jõudnud järeldusele , et lapse huvist lähtuv pedagoogika võib ka nõrgendada kasvatusliku võrdõiguslikkuse ja püstitatud eesmärkide teostumist ( Hytönen <arv> , Sugrue <arv> ) . Tegelikkuses on ju siiski õpetaja see , kes loob ja korraldab lastele nende arengut mõjutavaid õpisituatsioone . Kirjeldatud muusikalise draama õppestsenaarium oli suunatud selliste õppesituatsioonide loomisele , kus kõigile lastele avaneksid võimalikult mitmekülgsed võimalused ning kus õppimine toimuks koostöös teiste laste ja õpetajatega . Draama kaudu sai lapsed siduda ühtseks tervikuks , rühmaks , kellel olid selle tegevussüsteemi raamides üks suhtumine ja väärtushinnangud . Parafraseerides A. Saint-Exupery'd ( <arv> : <arv> ) moodustus koos töötamisest ja üheskoos viibimisest lõpptulemusena “ suur kujund , mis rikastas igaüht ja sarnanes kõigiga ” . Lisaks said kõik lapsed erinevate tegevustega - kõnemängude , laulmise , liikumise , pillimänguga ja muusika kuulamisega kaasnevaid kogemusi . Andes hinnangut laste tegevusele kolme aasta lõikes , tuleb positiivsena esile tuua järgmised aspektid : · ühiste tegevuste abil jõuti imiteerimiselt koos tegemise ja ise tegemiseni , mida kinnitab asjaolu , et õppimisel asendus suhetepaar õpetajalt-lastele üha rohkem suhtepaariga lapseltlastele ; · edenes loominguline eneseväljendusoskus , mida kinnitab improvisatsiooniliste õppeülesannete rohkus ja tulemuste kvaliteet ; · vaatamata mõningatele õpetaja eksimustele õppeülesannete püstitamisel , ei tundunud õpitav lastele enam ülejõukäivana , sest eelnevatest positiivsetest kogemustest tulenevalt püsis lastel huvi õpitava vastu ; · laste käitumist iseloomustas üha kasvav ühetekuuluvus , mis väljendus vanemate või kogenumate laste soovis teisi abistada ja teiste valmisolekus tunda rõõmu koostegemisest ; · muusikaline draama lõi tingimused muusikaliste võimete arenguks ka nendele lastele , kes ei õpi muusikakoolides ega tegele koorilauluga . Muusikaliste draamade tulemuslikkuse põhjalikumaks hindamiseks oleks soovitav kasutada intervjuusid , küsimustikke jm meetodeid . Kuna käesolevas töös oli eesmärgiks seatud muusikalise draama kontseptsiooni väljatöötamine ja selle rakenduslike võimaluste demonstreerimine , siis piirdun vaid üldistava kokkuvõttega . Draama pedagoogilise väärtuse seisukohalt on oluline välja tuua , milliseid eesmärgipüstitusi täitsid õppeülesanded ja milliseid lapse arenguaspekte nad mõjutasid ( vt tabel <arv> ) . Tabel <arv>. Õppeülesannete eesmärgid muusikalises draamas  Kuna esitatud draama keskmes oli Orffi elementaarne muusikaõpetus , on tabelis esmalt välja toodud muusikalisele arengule suunatud eesmärgid . Erinevate võimaluste seas on muusikal inimese üldise arengu seisukohalt olnud alati täita oluline funktsioon . Pedagoogilisest aspektist saab vaadelda muusikat kui hingelis-vaimset kasvustiimulit . Seetõttu polnud esmatähtis õppida muusikat mingil kindlal viisil esitama , vaid aidata tunnetada muusikat loomulikul moel , ühendades omavahel mõtteviisi , tegutsemise ja suhtlemise . On teada , et lapse üldisele arengule on aluseks motoorika areng , sest motoorika iseenesest stimuleerib teisi oskusi ( Veber <arv> : <arv> ) . Nii võivad motoorse arengu pidurdumisel kaasneda kõne , keele ja muusikalise arengu raskused . Sellest tulenevalt oli oluline püstitada ka lapse motoorsele arengule suunatud eesmärgid . Samas puudutab mistahes ainevaldkonna õpetamine alati väärtusi ja hoiakuid ning vastastikust mõjutamist . Seetõttu on draama kui tegevusprotsess ühistöö ja suhtlemise kaudu seotud ka lapse sotsiaalse aktiivsuse kujundamisega . Tegelikkuses on peaaegu võimatu eesmärke rangelt liigitada , sest ühe arenguaspekti mõjutamine puudutab alati teisigi aspekte . Kahtlemata toetasid loovusele ja eneseteostusele suunatud õppeülesanded laste emotsionaalset ja intellektuaalset arengut . Muusikasse on alati kaasatud emotsionaalne sfäär ning mitmed psühholoogid ( Moog <arv> ; Sloboda <arv> ; Woodward <arv> jt ) kinnitavad , et lapse muusikalise ja intellektuaalse arengu vahel on seosed . Vikat ( <arv> : <arv> ) toob esile , et muusikalise tegevuse edukus sõltub suuresti emotsionaalsest arengust , kuid nõuab lastelt ka aktiivset mõttetegevust ning lapse loominguprotsessist võtavad osa kõik tähtsamad psüühilised ( sensoorsed , intellektuaalsed , emotsionaalsed ) protsessid . J. Stefton-Greeni järgi on loominguline tegevus lapse arengu integraalne osa , mis kergendab lapse kognitiivset arengut ja toetab tema kasvamise , mõtlemise ja tundmuste kujunemist ( viidatud : Ruokonen <arv> : <arv> ) . Seega on ka muusikalise draama kui loomingulise tegevuse rakendamisel võimalik mõjutada erinevaid arenguaspekte , arvestades seejuures laste individuaalselt erinevaid arengutasemeid ja -võimalusi . Vaid siis , kui õpetaja tõepoolest oskab väärtustada iga lapse unikaalsust ja kujundab mitmekülgset eneseväljendust tagavaid õppimissituatsioone , saame rääkida õpetusest , mis on suunatud lapse tervikisiksuse kasvu toetamisele . Õpetajalt eeldab see tahet olla pidevas arengus ja võimet oma tegevust reflekteerida . Õpetaja refleksiooni aluseks saavad olla vahetult tundides vaatluspäevikusse tehtud ülestähendused , kus peatähelepanu pööratakse ülesannete sooritamise protsessile - kas tegevus oli resultatiivne , millele tuleks enam tähelepanu pöörata , mis tingis ebaedu või mis osutus üleliigseks jne. Draamaprotsess , kus õpetamine on tihedasti seotud iga lapse individuaalse omapäraga , eeldab õpetajalt lapse head tundmist - mida me peame esmatähtsaks lapsele õpetada , miks see vajalik on , kuidas selleni jõuda jne. Koos lapse oskuse muutumisega tuleb õpetajal neid küsimusi pidevalt taaspüstitada . Iseenda kui õpetaja tegevust reflekteerides toon esile järgnevad tähelepanekud : · Lapse tegevusel peab alati olema eesmärk ja tema motivatsiooni tegevuses tuleb pidevalt toetada . · Laps ei suuda ülesande täitmisel üheaegselt kõiki tegureid arvesse võtta . Seetõttu peab ülesande püstitus olema seatud nii , et peatähelepanu oleks vaid ühel komponendil ( näiteks rütmil , dünaamikal vm ) . · Kõik , mis õpetaja lastega draamaprotsessis teeb , peaks olema väike kunstiteos , sest muusika on kunst ja kunstiainete pedagoogika ei tohiks olla ilma selle dimensioonita . · Tugev mulje äratab lapses tegutsemisinnu ja õppimine on nauding siis , kui see muutub vajaduseks . See võib olla mäng , loov eneseteostus , saavutusvajadus vm. · Laste tähelepanu on kontsentreeritum , kui me õpetame ja tegutseme ilma liigsete sõnadeta ja kasutame selleks protsessi ennast - “ ära tegutse mitte minu sõnade , vaid tegude järgi ” . · Seleta ja selgita lapsele sel hetkel , kui see on vajalik , sest liigne informatsiooni hulk hajutab tähelepanu . · Õppeülesannete esitamisel tuleb alati anda selged piirid , sest loomingulisi tegevusi saab lõputult varieerida , kuid selged piirid aitavad jõuda hetkel vajaliku tulemuseni . · Anna hinnanguid ja tagasisidet sellele , mis on õige , mitte sellele , mis vale . Vead on õppimisprotsessi loomulik osa ning õppimist ei tohiks pärssida eksimise hirm . · Õpetaja jaoks on oluline teada , kuidas laps ennast tunneb ehk millised on tema emotsioonid , sest viimastest sõltub oluliselt ka lapse tahe . · Julgusta lapsi ja kiida ausalt , st õige asja eest - kõik lapsed vajavad tunnustust , kuid sellel peab olema väärtus . · Laps alustagu iga musitseerimist vaikusega - häälestusega tema tähelepanu suunamisele . · Improviseerimine , nagu mistahes muu loominguline eneseväljendamine , ei ole ideede võistlus , vaid võimalus kogeda ja näha uusi ideid . · Vaba enesetunne ja valmisolek improvisatsiooniks pole lihtsalt vilumus , oskus . See on ka enesetunnetuse tee , isikliku vabaduse saavutamine eneseväljenduses . · Eneseväljendus on igale lapsele omane tarve , mis eeldab aga eneseusaldust . Viimast mõjutavad oluliselt ka suhted kaaslastega ja koostööoskus . · Grupitöö puhul on oluline õpetajapoolne kontroll , et tegevus oleks tõepoolest efektiivne - et tegevuses osaleksid ka passiivsemad lapsed ning et jõutaks välja ka tulemuseni . · Laste loomingulisel eneseväljendamisel tuleb tähtsustada teatud väärtuste läbielamist - st oskuste sellist rakendamist , et laps tunneb rõõmu oma tegevusest . · Ükski teadmine iseenesest ei arenda last , vaid teda arendab selle teadmise praktiline kasutamine . Nimetatud tähelepanekuid ei saa võtta lõplike seisukohtadena . Need on järeldused , mis on fikseerunud antud pedagoogilise projekti läbiviimisel . Projekti eesmärgiks oli pakkuda lapsele võimalusi loominguliseks eneseväljenduseks sellisena , nagu tema on , mitte teda muuta . On ju lapse tegevuse seisukohalt oluline teadvustada , et elamused elavad kauem kui neid inspireerinud situatsioonid . Vaid seal , kus laps liigub muusika kogemisest edasi iseseisva kogemuse poole , saab temastki looja , kes tajub , et temagi on osa suurest muusikakultuurist . Paljude inimeste võõrandumine sajanditega väärtustunud muusikapärandist ongi ehk seletatav niisuguse ürgse muusikatunnetuse varjusurmas olemisega . Kui muusikaõpetus suudaks selle igaühes taaselustada , ei tunduks keerukamad muusikavormid ehk enam millegi endavälisena , vaid hoopis metamorfoosidena , mis kõigis meis loomulikult elavad . Kaasajal on humanitaarteadustes , sealhulgas kasvatusteadustes aktuaalne küsimus , kuidas teadust praktikale lähemale tuua . Käesolev töö on üks püüdlus selles suunas . Väitekiri keskendus Eestis seni uurimata valdkonnale - muusikalisele draamale , mida on käsitletud C. Orffi elementaarse muusikaõpetuse põhimõtetest lähtuvalt . Muusikaõpetust on väga sageli peetud oma olemuselt reproduktiivseks . See on kindlasti vajalik teatud oskuste , vilumuste kujunemisel , kuid üha enam on tähtsustama hakatud ka loomingulist külge . Tänaseks on laste muusikalis-loominguliste võimete arendamine muutunud üheks muusikakasvatuse peamiseks ülesandeks . Mitmed muusikapsühholoogid ( Camp <arv> ; Regelski <arv> ; Sloboda <arv> ; Tarassova <arv> ) toovad muusikahariduses reproduktiivse kõrval esile ka produktiivse ehk loomingulise aspekti , mis on suunatud uue loomisele , ja rõhutavad , et muusikalise mõtlemise kujundamisel tuleb toetuda mõlemale . Neid põhimõtteid võimaldab järgida C. Orffi elementaarne muusikaõpetus , milles laulmise kõrval on võrdse tähtsusega liikumine ja pillimäng ning mis on suunatud loomingulise eneseväljendamise ja improviseerimisoskuse kujundamisele . Eriliseks väärtuseks tuleb pidada Orffi poolt väljaarendatud omanäolist instrumentaariumit , sest see loob pillimänguvõimaluse igale lapsele , sõltumata tema muusikalisest andekusest . Lähtudes muusikast kui mitmekülgsest tegevusest , on Orffi õpetuse eesmärgiks praktiline musitseerimine . Just mitmekülgsus ja sellest tulenev võimalusterohkus on see , mis eristab Orffi õpetust teistest muusikaõpetuslikest suundadest ja võimaldab seda laialdaselt rakendada nii muusikapedagoogikas kui -teraapias . Praktikas ei saa ükski teooria olla ammendav , sest alati võib sama teemat ka teistmoodi avada , kui praktika küsimustele taas vastuseid otsib . K. Popperilt pärineb mõte , et humanitaarteadustes on teaduslike faktide kõrval enam tegemist interpretatsiooniga ( viidatud : Allaste <arv> ) . Nii on ka käesolev töö esitatud arenduslik-loomingulise projektina , mille eesmärgiks oli välja arendada Orffi muusikaõpetuse süsteemist lähtuv muusikalise draama kontseptsioon kui teoreetilis-praktiliste tegevusprintsiipide ja nendest lähtuvate omaloominguliste õppeülesannete süsteem . Töö esimeses osas on analüüsitud Orffi muusikaõpetust , keskendudes õpetuslike elementide omavahelistele seostele ja praktilistele alustele . Seejuures on eriliselt rõhutamist leidnud , et erinevate muusikaõpetuslike elementide rohkus ( kõnekeel , laulmine , liikumine , pillimäng , muusika kuulamine ) ja nende omavaheline seotus võimaldavad üksikute õppeülesannetega suunata laste ressursid tegevusse nii , et igaühele oleks tagatud tema ea-ja võimetekohane muusikaline eneseväljendus ja loominguline eneseteostus . Kuna muusikaliste võimete areng on kompleksne küsimus , ei saa seda seostada ainult tulemuslikkusega . Väärtustada tuleb mitmekülgset eneseväljendamist ja loomingulist eneseteostust . Sedamööda , kuidas laps hakkab jõudma talle ainuomase eneseväljenduseni ja eristub üha enam iseseisva tegutsejana , nõrgeneb tema kui vaid vastuvõtja roll ning ta liigub aktiivse loomingu suunas . Sellise tegevuse suunamiseks sobiv õppematerjal on C. Orffi ja G. Keetmani poolt koondatud <arv>-osalisse kogumikku “ Orff-Schulwerk - Musik für Kinder ” . “ Schulwerk ” kui didaktiline kontseptsioon võimaldab erinevaid metoodilisi lahendusi , kuid nõuab selle kohandamist omakultuursuse konteksti - st lähtumist oma emakeelest ja folkloorist . Sellest tulenevalt on töö autor loonud “ Schulwerki ” eeskujul omaloomingulise ja folkloorse õppematerjali , mida kasutatakse näidetena ka käesolevas töös ( lisa <arv> , CD-ROM I , näited <arv>-<arv> ) ning on ilmumas kogumikuna “ Koolimuusika ” , alapealkirjaga “ Kõnemängust pillimänguni ” ( kirjastus Avita , <arv> ) . Sisuliselt on nende materjalide puhul tegemist loominguliste õppeülesannetega , mis aitavad kujundada õppeprotsesse nii , et esmatähtis pole mitte tulemus , vaid õppeprotsess iseenesest . Selle rakendamisel tuleb silmas pidada neid praktilisi lähteid ( imiteerimist , uurimist , teooriat , improvisatsiooni , vt peatükk <arv>.<arv> ) , mis suunavad lapse iseseisva muusikalise eneseväljenduse suunas . Lisaks tuleb rõhutada , et praktikas on alati tähtis jälgida , milline on teoreetilise osa ja aktiivse musitseerimise vahekord õppeprotsessis , sest õppimise puhul on tähtsad mitte niivõrd teadmised , vaid kogu terviksituatsioon , milles need teadmised luuakse , ning siit edasi - kas ja kuidas neid kogemusi rakendatakse . Orffi muusikaõpetuslikud ideed on meie muusikahariduses viimastel aastatel üha süsteemsemat käsitlust leidmas , kuid nende rakendamine muusikalise draamana on innovaatiliseks suunaks . Erinevate võimalustega on ka draamaõpetus meie pedagoogilises praktikas uudne lähenemisviis . Töö teine osa on keskendunud muusikalistele draamale . Tuuakse välja selle üldised pedagoogilised põhimõtted . Draamaõpetust on maailmas palju püütud analüüsida erinevate traditsioonide valguses , kuid selle teaduslik alus on eri maades seni veel väga erinev ning puhtalt kunstikasvatusliku suunitluse arendamine draamapedagoogika ajaloos on osutunud tagasihoidlikuks ( Heikkinen , Vähänikkilä <arv> ) . Pedagoogikas on enam rakendust leidnud protsessidraama , teater hariduses , improvisatsiooniteater , rollimängud ja lavastusmängud . Neid võib vaadelda kui täiesti erinevaid teatrivorme , strateegiaid või meetodeid , samas on nad ka koos kasutatavad , sest väärtustavad õpilaste endi loodut . Antud kontekstis võib sellesse loetelusse lisada ka muusikalise draama , mis on samuti suunatud loomingulisele eneseväljendusele ja tegevuslikule õppimisele . Orffi muusikaõpetuse ja draamapedagoogika vahel võib leida mitmeid teisigi seoseid - kujutlustel põhinev imiteerimine , improviseerimine , mängulisus jm. Pedagoogikas võib sageli ühtede ja samade eesmärkideni viia mitu teed . Nii võib muusikatki õppida traditsioonilise õppeviisi kõrval muusikalise draamana . Orffi õpetuses on draama saanud väljundi peamiselt muusikalise teatrina , kuid otseselt pedagoogilist protsessi selles on seni vähem teadvustatud . Seetõttu oli eesmärgiks analüüsida draamat mitte kui erinevaid muusikalisi eneseväljendusi kaasavat teatriõpetust , vaid kui Orffi õpetuslikel elementidel põhinevat pedagoogilist protsessi , mis on suunatud õpetuslike ja kasvatuslike eesmärkide täitmisele . Viimasest on lähtutud ka muusikalise draama mudeli väljatöötamisel ( peatükk <arv>.<arv>.<arv> ) , mida saab aluseks võtta erinevate õppestsenaariumite loomisel . Esitatud muusikalise draama mudeli teoreetilispraktilisi lähteid illustreerivad autoripoolsed tõlgendused erinevate õppeülesannete näol ( lisa <arv> , CD-R<arv>M I , näited <arv>-<arv> ) . Antud töö käsitles muusikalise draama õppestsenaariumit kui kava , mis jutustuse abil seob erinevad muusikalised tegevused ja loomingulised eneseväljendusvõimalused ühtseks kunstiliseks tervikuks ning sisaldab eesmärgistatud õppeülesandeid . Praktikas on draamas alati õpetus ja kunst omavahel tihedas seoses . Kui kasvatusteadustes on sageli polemiseeritud , kas õpetaja on autor või esitaja , kunstnik ja looja , siis draama puhul saab õpetaja olla nii autor-looja kui esitaja-kunstnik , sest draama õppestsenaariumi kujundamisel ja rakendamisel omab olulist rolli laste mõju õpetajale . Boltoni ( <arv> ) järgi muutub draama kaudu õppimine interaktiivseks mänguks , milles toimub õpetaja ja õpilaste või õpilaste omavahelisel vastastikusel mõjul põhinev õppimine . Pedagoogikas võib seda nimetada refleksiivseks koostööks , kus õpitegevus toimub omavahelises interaktsioonis . Nii on ka erinevatest õppijatest ja õpetajatest tulenevalt draamas protsess ja tulemus alati ainulaadne . Vaid siis , kui õpetaja teadlikult ja sihikindlalt suunab lapsi oma ideede loomisele , katsetamisele ja edasiandmisele , saab rääkida võrdsest partnerlusest ja ühisest loomingulisest tulemusest . Loomingulist tegevust peetakse aga lapse arengu integraalseks osaks , mis kergendab lapse kognitiivset arengut ning toetab tema kasvamise , mõtlemise ja tundmuste kujunemist . See teadmine muudab muusikalise draama väärtuslikuks mitte ainult kunstilisest , vaid eeskätt pedagoogilisest aspektist . Draamas põhineb loominguline ja aktiivne tegevus erinevatel kogemustel , koostööl , suhtlemisel , tagasisidel . Need on olulised tegevusprintsiibid , sest vaid nii saab draamast kujuneda kunstilise sisuga õppeprotsess , mille kaudu ühed saavad vastu võtta teiste loomingut ning selle kaudu avardada oma teadmisi ja kujundada oskusi . Töö kolmas osa - draama pedagoogiline projekt - keskendus teoreetilistes osades käsitletud tegevusprintsiipide praktilisele teostamisele , kirjeldades konkreetsest õppestsenaariumitest lähtuvaid pedagoogilisi protsesse ja lõppresultaatide esitamist . Muusikalise draama õppestsenaariumite väljatöötamine ja rakendamine on toimunud eksperimentaalse töö tulemusel autori juhitud Laste Loomingu Stuudios aastatel <arv>-<arv> , mil koostöös lastega valmis <arv> muusikalist draamat . Draamade teostamist on käsitletud kui eesmärgistatud tegevust , mis on seotud selles osalejate , olemasolevate tingimustega ja mida organiseerib õppeprotsess . Erinevates draamaprojektides on kokku osalenud <arv> <arv>-<arv>-aastast last , kes kõik on eelnevalt läbinud koolieelse õpetuse Laste Loomingu Stuudios . Iga-aastane draamagrupis osalejate arv on olnud <arv>-<arv> , kus lisaks töö autorile on juhendanud lapsi veel üks muusikaõpetaja ning kaks kunstiõpetajat . Pedagoogilise projektina leidsid kirjeldamist kolmel järjestikusel aastal läbi viidud draamaprotsessid : <arv>/<arv> - “ Sõber ” , <arv>/<arv> - “ Hiiglaste pidu ” , <arv>/<arv> - “ Lugu ajast , käost , kellast ja kellassepast ” . Valiku tingis asjaolu , et nimetatud perioodiks oli väljatöötatud muusikalise draama mudel praktikas kinnitust leidnud ning seetõttu demonstreerisid aastatel <arv>-<arv> läbi viidud kaheksast draamaprojektist viimased kolm kõige enam loominguliste tegevuste mitmekesisust ja tõid esile ka muutused laste oskustes , sest osalenute kontingent püsis nendel aastatel enamvähem ühtlane . Sel moel on võimaldanud pedagoogilise projekti teostamine näha lapse kujunemist pikemaajalises perspektiivis ja tervikliku protsessi kaudu . Esitatud pedagoogiline projekt on olemuselt tegevusuuring , mille läbiviimisel on kasutatud järgmist metoodikat : · “ õpetaja rollis ” ( teacher in role ) -meetodit , kus käesoleva väitekirja autor oli õpetajana nii õppestsenaariumite autor , läbiviija kui protsessis osaleja ; · tegevuse refleksiooni , mille aluseks on videosalvestused ja ülestähendused õpetaja vaatluspäevikutes , kus kajastuvad püstitatud ülesanded , eesmärkide mõtestamine , tegevuse järjestus ja kirjeldused , metoodilised tähelepanekud ja tulemuslikkuse analüüsimine . Muusikaliste draamade projekteerimine ja teostamine on toimunud järgmiste astmete kaupa : · planeerimisfaas kui kavandamine ; · ettevalmistav faas kui õppestsenaariumi väljatöötamine ; · praktiline faas kui õppestsenaariumi rakendamine ja lõppresultaadi esitamine . Draama pedagoogilise projekti tõhusust on keeruline ja isegi võimatu objektiivselt mõõta . Teatud muutused on siiski jälgitavad , sellest annavad tunnistust ka lisadena esitatud videonäited ( lisa <arv> , CD-ROM II , näited <arv>-<arv> ) . Muusikaliste draamade teostamine nimetatud kolme draamaprotsessi põhjal andis kinnitust õppematerjali sobivusele praktikas ja näitas , kuidas muusikalisele tegevusele suunatud draama võimaldas lastel kasutada üht tegevust teise õppimisel , olemasolevat kogemust uue kogemisel . Kogemust on aga kasvatuses tähtsustatud läbi aegade . E. Frommi ( <arv> : <arv> ) järgi on üheks oluliseks kogemise viisiks “ olemine kui olukord , kus ei omata midagi ega taheta saada midagi , vaid mis on iseenesest rõõmu tekitav ja kus oma võimeid kasutatakse loova tootlikkusega . ” Nii oli ka draama pedagoogilises projektis väärtustatud laste tegutsemisvabadus . Esmaseks püüdluseks oli iga üksiku lapse individuaalsuse esiletoomine ning alles seejärel koostöö teistega , sest draamaõpetuse puhul pole küsimus selles , et taotletakse midagi uut , vaid võetakse kasutusele olemasolevad oskused ja kogemused . Siis on kogetu ja kogemine pidevas dialoogis , mille kasvatuslikku väärtust on palju rõhutanud T. Kuurme ( <arv> ) . Lisaks on kasvatusteadustes esile toodud , et aktiivse eneseväljenduse suunamine ei ole iseenesest kasvatuse eesmärk , vaid laste aktiivsuse kasutamisel peab olema eesmärk ja suund - st laste seisukohalt on oluline see , mille jaoks tema ressursse arendada ( H. Liimets <arv> ; Orn <arv> , <arv> ) . Muusikalise draama integratiivsus ja suunatus lapse loomingulisele eneseväljendusele lubab järeldada , et draamaõpetuse kaudu kinnistatud elementaarmuusikaline kompetentsus võib kujuneda ka laiema muusikalise kommunikatsiooni aluseks ja eelduseks oma ressursside teadvustatud kasutamisele . On ju kasvatusteaduste üheks põhiobjektiks kasvava inimese teadvuses toimunud muutused ( Wilenius <arv> : <arv> ) ja püsiv muutus saab alguse seestpoolt . Kokkuvõtvate järeldustena võib muusikalise draama pedagoogilise väärtusena esitada järgmist . · Elementaarmuusikalist draamat saab vaadelda kui erinevatest loovtegevustest sünteesitud õppestsenaariumit , millel on kindlad õpetuslikud ja kasvatuslikud eesmärgid ning sellest tulenevad õppeülesanded . Nende rakendamine läbi draama , kus jutustus kantakse erinevate loominguliste õppeülesannete kaudu kunstilisse vormi , moodustab tervikliku õppeprotsessi . · Muusikaline draama kui tervik eeldab kindlat struktuuri , kuid teostuses puuduvad stambid , sest draamaprotsessis osalejatest tulenevalt on see pidevalt teisenev ja muutuv . · Muusikaline draama kui õpitegevus on kasvatav tegevus , sest suunab last aktiivsusele ja isetegemisele , mis otseselt avaldab mõju tema üldisele arengule . See on õpetus , mis võimaldab edendada sünnipäraseid andeid ja väärtustab lapse eneseväljenduse loomusundi . · Suunatus mitmekülgsele muusikalisele eneseväljendusele toetab lapse muusikaliste võimete arengut . Muusikaliste võimete areng mõjutab aga omakorda üldist arengut , sest lapse arengu erinevad aspektid on omavahel seotud . · Draama on heaks võimaluseks muusikaõpetuslike elementide ja erinevate loominguliste tegevuste omavaheliste seoste tugevdamiseks pedagoogilises praktikas . · Draama on üks võimalikke õppevorme loovuse , mängulisuse ja koostöö arendamiseks . Eesmärgistatud õppeülesannete kaudu saab lisaks mõjutada laste muusikalist , motoorset ja sotsiaalset arengut . · Draama kui kindlatest tegevusprintsiipidest lähtuv mänguline eksperimenteerimine võimaldab õpetajal muuta oma õpetuslikud eesmärgid laste huvideks ja soovideks . · Draamaprotsessi saab vaadelda kui tahtetegevust , milles last köitva eneseväljenduse kaudu avaneb võimalus kasutada lapse tegevustungi uute teadmiste , oskuste kujundamisel . · Muusikalise draama rakendamisel saab õpetaja olla nii autor-looja kui esitajakunstnik , kes ise nii kavandab kui ka suunab õppesündmusi . · Draamaõpetuses on võimalik järgida kasvatusteaduste selliseid tähtsaid põhimõtteid nagu vabaduse , individuaalsuse , lastepärasuse , vastastikuse rikastamise , sotsiaalsuse ja terviklikkuse printsiipe , mis kõik aitavad kaasa laste eakohaste arenguvõimaluste realiseerimisele . Töö tulemus ja innovaatilisus : · Orffi muusikaõpetuse ja draamapedagoogika põhimõtete kohandamine omakultuurse hariduse kontekstiga , sest humanitaarteadustes on muusikat valdavalt uuritud kui kultuurist sõltuva inimese loova tegevuse tulemust . · Muusikaliseks algõpetuseks ja draamaks sobiva omaloomingulise ja folkloorse õppematerjali koostamine , mis võimaldab tagada õppeprotsessis kõigi laste muusikalisloomingulise eneseväljendamise , sõltumata muusikalisest andekusest . Praktiline väljund ja rakendatavus : Dissertatsioonina esitatud muusikalise draama kontseptsioon annab kätte orientiirid , mis on vajalikud efektiivseks pedagoogiliseks praktikaks . Seda toetab ilmunud õppekirjandus : - käsiraamat õpetajale “ Kõik võib olla muusika ” ( <arv> ) ; - III klassi muusikaõpetuse õpik ja töövihik ( <arv> ) ; - II klassi muusikaõpetuse õpik , töövihik ja õpetaja metoodiline vihik ( <arv> ) . Käesoleva töö põhjal on ilmumas : - kogumik “ Koolimuusika ” ( kirjastus Avita , <arv> ) ; - ettevalmistamisel on uus I klassi muusikaõpetuse õpik , töövihik ja õpetaja metoodiline vihik ( kirjastus Avita , <arv> ) . Kõik ülejäänu sünnib juba õpetaja ja õpilaste ühise tegevuse käigus , kus õpetaja osaks jääb laste individuaalselt erinevaid eeldusi ja arenguvõimalusi arvestades kujundada õppesündmusi , milles kahepoolse protsessina toimub nii õpetamine kui õppimine . Eelkõige eeldab selline uudne ja kompleksne muusikaõpetuslik lähenemisviis loovat õpetajat ning oskust ja tahet arvestada iga lapse individuaalsusega . Lapse seisukohalt ei ole mistahes valdkonna õpetamisel peamine mitte meetod , süsteem ega lähenemisviis , vaid eelkõige õpetaja , kes seda vahendab . Kui õpetaja tõepoolest soovib pakkuda mitmekülgset eneseväljendust ja loovat eneseteostust igale lapsele , pakub draamaõpetus selleks huvitavaid ja mitmekesiseid võimalusi . Käesolevaks ajaks on Laste Loomingu Stuudio eeskujul muusikalist draamat rakendatud lasteaias “ Männimudila ” ( õpetaja Liina Laisaar ) , Tallinna Rahumäe Põhikoolis ( õpetaja Anu Tähemaa ) , Põltsamaa Muusikakoolis ja Viljandi Kultuuriakadeemias ( õpetaja Tuuli Jukk ) ning Tallinna Nõmme Noortemajas ( õpetaja Maarika Moks ) . Kuigi muusikalise draama kontseptsioon on tervikuna suunatud muusikaõpetusele , saavad selle teoreetilised põhialused ja üksikkomponendid olla järgitavad ning rakendatavad ka teistes ainevaldkondades - näiteks emakeeles , võõrkeeles , kunstiõpetuses , liikumistundides . Tõlgendused erinevates valdkondades sõltuvad eesmärkide püstitustest . Seega ei ole esitatud muusikalise draama kontseptsioon lõplik , vaid on avatud teistelegi valdkondadele pedagoogikas . Tulevikus oleks tähtis uurida , kuidas sellist kontseptsiooni rakendada koolis näiteks projektõppena või üldõpetuses . Nii Orffi muusikaõpetuse kui ka draama kasutamise võimalused võivad huvitavat uurimisvaldkonda pakkuda ka eripedagoogikas . Samuti oleks oluline selgitada , kuidas mõjutab muusikaline draama laste erinevaid arenguaspekte ja mis motiveerib lapsi sellisele tegevusele . Isiklikule kogemusele tuginedes olen veendunud , et käsitletud teemavaldkond on oma uudsuses huvipakkuv ning väärib jätkamist eesmärgiga mõjutada ja täiustada muusikaõpetuse praktilist tegelikkust .  