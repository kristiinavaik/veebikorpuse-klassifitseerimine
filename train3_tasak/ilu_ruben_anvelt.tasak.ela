kirjak	ilu_ruben_anvelt.tasak.ela	Aarne Ruben Rahvasaadik-ametiühingutegelane : Professor Uluots näeb praegu seda , et tööline loeb paberi pealt maha , aga kui türmist tulevad välja töölised , kes mitte paberilt ei loe , usun , et siis professor Uluots ei naera enam , vaid võib-olla hakkab professor Uluots hoopis hulguma . ( Kära paremal pool . ) Riigikogu juhataja Virma : Teen kõnelejale viimase hoiatuse haavavate sõnade tarvitamise eest ja kui ta ikka ei kuula , võtan sõna ära . Riigikogu istungilt <arv>.a. " Proua Oinas ! " kostab hele naisehääl kohvikuukselt . Hüütav tõstab ajalehe kohalt oma ilusa pea ja paneb ? okolaaditassi ettevaatlikult lauale . Proua Ostra-Oinas on esimese mai peatse saabumise puhuks omale lokid kõrvade juurde lasknud teha ja huuledki värvinud nõnda , et see argliku kevadise päikesevalguse , Toompea sinilillede ja tema enese moodsa maailmavaatega kõige enam sobiks . Alma Ostra on värske nagu lühike realistlik luuletus . Tema silmad ja kõrvad pole ilmselgelt proportsioonis : kõrvad on pisikesed ja silmad suured , heledad , erksad , rõlde ; msad . Esile tungiv lõuaots tähendab sisemist kindlameelsust ja see annab tollele naisele peaaegu et dramaatilise antiikkangelanna ilme . See ei ole poos , vaid loomulikkus . Tema käed on kondised ja neid katab helesiniste soonekeste võrk . Ta kannab meheliku lõikega sametpluusi , just niisugust , millise Gabrielle Chanel viis aastat hiljem täies hiilguses maailma ette toimetab . Jääb üle märkida , et proua Oinas on riigikontrolör Aleksander Oinase naine . Eesti seaduste järgi kuulub riigikontrolör valitsuse juurde ; seega on Aleksander Oinas ainus sotsiaaldemokraat , kes ei ole parasjagu opositsioonis . Proua Oinase enda töö sisuks on ametiühinguliikumise arendamine . Ta ajab linnavalitsuses töömeeste laenuasju ja korraldab töötute fondi . Suurimas viletsuses töötud ning alla elatusmiinimumi teenivad tööinimesed tulevad kas tema või Töörahva Ühise Väerinna tegelaste juurde ja nutavad vahest kui väikesed lapsed . Hüüdja kohviku-ukselt on tema sõbranna Marie . Neid kahte teatakse kui lahutamatuid . Nad kallistavad teineteist ja Marie tellib endalegi tassikese ? okolaadi . Lauas istudes kummardavad naised intiimselt teineteise poole , justkui ümbritsevale märku andes , et neil kahel on midagi tähtsat arutada . Marie pikad mustad lokid puutuvad kokku Alma keerulise " fassongiga " . " Marie , ma kuulsin , et sa olid eile meie Tartu seltsimeeste soovitusel meie parteisse astunud , " kõneleb Alma hellalt . " Soovin südamest õnne . Just praegu , reaktsiooni pealetungi ja kommunistlise kihutuse töö ajal on meil uusi liikmeid vaja . Kas vastuvõtmise-protseduur läks lihtsalt läbi ? " Ning Marie tunnistab , et see läks tõepoolest päris lihtsalt . Teadis ta ju kõiki punkte , sest just nimelt tema , Alma , kallis sõbratar , on teda sellega kurssi viinud . Mis viga parteis olla , kui su hea sõbranna juba seal ees . Aga kuulaku Alma hoolega ja hoidku silmad lahti , sest Mariel on temale nüüd midagi huvitavamat näidata . Nende sõnade juures võtab Marie ridikülist kollase bro ? üüri suure kirju pealkirjaga " Jaan Anvelt — terroristide juht " . Raamatu kaanel on kujutatud kolme veriste nägudega meest . Üks lamab maas , teised aga jälgivad kahtlustavate nägudega ümbrust . Maaslamaja kohale on kummardunud rõivastuse poolest naisterahvast meenutav olend . Võitluspildi kohal on pisem joonistus , saamatu portree mõnest arvatavalt üheksateistkümnenda sajandi kultuuritegelasest . Kui daamid on algelise kaanekujundaja üle küllalt on muianud , ütleb Alma : " Sellel ülemisel pildil peab vist olema mõni möödunud sajandi saksa kirjanik . Näib nõnda , nagu ta oleks saksa vurhvi . " " Ei , " vastab Marie . " Siin on nad tahetud kujutada Jaan Anveltit , sinu kunagist abikaasat . Arvatakse , et ta on praegu terroristide juht . " Alma muutub korrapealt tõsiseks.Ta keerutab bro ? üürikest mõne hetke sõrmede vahel ega avagi seda . " Aga Marie , Jaan Anveltiga oli alati nii turvaline , " sõnab ta murtud häälel ja viipab kohale ettekandja , et kurku veel limonaadiga niisutada . Kui too tellimust täitma läheb , kummardab Alma Mariele veelgi lähemale ja sosistab : " <arv>. aastal oli Jaan Anvelt üks Eesti haritumaid , kuid ka kibestunumaid mehi . Fanaatiline karskus ja ebaõnn maaküsimuse lahendamisel on temast teinud hulguse ja päti . Poliitilised ebaõnnestamised löövad meestele sageli otsejoones pähe , nii et nad kogu ülejäänud poliitilisele seltskonnale selja võivad pöörata . Mina igatahes mäletan aega , mil meie kodanlised tegelased " Kiire " -meestega koos riigiasju arutasid , kuidas landesveerile vastu panna või kuidas mõisamaid jagada . Nüüd muutub Moskva päev-päevalt agressiivsemaks ja tigedamaks saavad ka eesti soost enamlased . Enam leppimist ei ole . " Aga siis ütleb ta veidi valjemini : " Kõik arvavad , et meie abielu oli fiktiivne . Tegelikult ei olnud tolles midagi fiktiivset . Mina armastasin seda meest . Sinule ma võin seda kinnitada . " " Keda , kas Jaan Anveltit ? " sosistab Marie , nagu valmistuks ta teada saama mõnd kohutavat saladust . " Jah . Ta oli morn , süngelt endasse tõmbunud . Tema ei tahtnudki mõista asjaolu , et inimesed ei ole võrdsed , et maailmas ei ole iial õiglust ega ole selle tulekut ka ette näha . Tal oli valus näha streigi läbi tööta jäänud töölist almusi palumas . Valus oli näha kehvikuid , kelle vähese sissetuleku maksud ära õgivad . Mina oma armastusega tahtsin tema ellu tuua väheke rõõmu , vähemasti — lõbu . " " Noo ? Kas siis lõbu ja rõõm teineteist nõnda välistavad ? " " Nad on niisama palju üks nagu usk Jumalasse ja sotsiaaldemokraatia . See tähendab , et neid saab omavahel kokku viia . Ühesõnaga — mina tahtsin ta ellu päikest tuua , sest " päikest " oli tema lemmiksõna , kui ta oma mõtetega taas mingites süngetes sfäärides uitas . " Päikest " ei olnud tema keeles muud kui " vaimuvalgust " , toda pidas ta silmas . Ta oli omamoodi haritud mees , oskas isegi ladina keeles keerulisi lauseid kokku seada . Ja advokaadina kaitses ainult vaeseid , just neid , kellelt ei olnud mingit erilist tulu loota . Vene enamlaste juht Lenin alustanud kunagi oma advokaadikarjääri sellega , et andnud kohtusse külatäie talupoegi , kelle lambad ja mullikad olid julgenud tulla tema mõisa maa peale . Mõisa , kas mõistad ? ! Anvelt ei olnud säärane mees . Tema kaitses ainult vaeseid ja põhiliselt muidugi rikaste eest . " " See Anvelt on kangesti ilus mees , kui ajalehepilti uskuda , " ütleb Marie vahele . " Kino ja fotograafiat tuleb alati uskuda , kuna need just toda õiget pilti näitavad , mida inimese silm niikuinii näeb . Aga nüüd ma heidan sellele imelikule raamatukesele põgusa pilgu , kui sa lubad . Autor Fred Peterson ... hm , pole nagu kuulnud . Võib-olla varjunimi . Kes välja on annud ... Kirjastus " Argus " , A.Sulbiste raamatuladu . Nime on nad kirjastusele väga hea leidnud — " Argus " . Eks see nimi äratab lihtsamas rahvas otsekohe huvi . " " Ma käin nüüd vahepeal pangas ära ja jätan sinu korraks raamatut lugema , Alma . Loodan , et sul igav ei hakka . " Raamat algab vaimuka episoodiga suures korteris tukkuvast kaitsepolitsei juhist Krausest , kellele tema agent äkki helistab : helistan kohtusaalist , kus parajasti käib <arv> kommunisti protsess . Kuulus tagaotsitav Anvelt ise on seda vaatama tulnud , " et isiklise kohal viibimisega kohtualustele tuge pakkuda ja viimasel hetkel ehk ka mõned juhtnöörid üle anda " . Anvelt on end kohtusaali tarbeks tundmatuseni ära grimeerinud , kuid silmade järgi võib ta siiski ära tunda . " Jälgi teda hoolega ! " annab Krause alluvale karmi käsu ja hakkab ise kohtusaali poole liikuma . Samal ajal lahkub Anvelt saalist ja kaitsepolitsei agent on tal sabas . Et Krause näeks , kuhu terrorist ja nuhk liiguvad , on viimane iga natukese aja tagant kriiditükikesi maha poetanud ja siis saapatallaga laiaks litsunud . Krause läheb kriidijälgi pidi ja jõuab ühte tuntud kohvikusse , kus Anvelt rahulikult limonaadi maitseb ja nuhk teda jälgib . Krause ei jõua veel sisse astudagi , kui Anvelti silmad volksti tema suunas pöörab : Krause ja Anvelt tunnevad teineteist eluperioodist , mida nad mõlemad võivad " Petrogradi perioodiks " kutsuda . Krauset nähes hüppab Anvelt üle baarileti ja kaob teises ruumis salaukse kaudu läbi liikuva seina . Selles ruumis võivad pöörelda seinad põranda ümber nagu pöörleb õpilastele stereomeetriaülesande näitlikustamiseks toodud kuup matemaatikatunnis . Kohviku all salapunkris on enamlaste ülisalajane raadiojaam ja sidekeskused , seal leidub nii pealtkuulamisaparaate kui ka de ? ifreerimisseadeldisi . Salatrükikoda asub samuti seal . Just enne Anvelti saabumist on tehnikaekspert kinni püüdnud teate " oma mehelt vabariigi valitsuses " , et Eesti armee dislokatsioon muutub ja paljud väeosad vahetavad oma asukohta . Kogu kohviku personal on nõukogude salakuulajate poolt ära ostetud , kuid keegi ei julge midagi teha ega tegemata jätta ilma Anvelti käsuta . Anvelt on tõeline diktaator , temale alluvad kõik . Niisamuti allub talle ilus puhvetipidaja Tamara , kelle süda kuulub täielikult ühele noorele Eesti armee ohvitserile . Just selle noormehe käes on plaan väeosade ümberpaigutamiseks . Anvelt püüab olulist paberit maksku mis maksab kätte saada . Enamlaste juhtiv terrorist on ainsana teadlik Tamara kiindumusest , sest seda ettekäändeks tuues oli Tamara kord tagasi lükanud tema , Anvelti lähenemiskatse . Nüüd siis ütleb Anvelt Tamarale : nende südamehaavade eest , milliseid sa minule lõid , tood selle paberi noore ohvitseri käest minu kätte . " Minul ei tarvitse sulle meele tuletada , mis juhtub siis , kui minu käsku ei täideta . " Nende episoodidega lõpeb uudisjutu põnevaim , õnnestunuim osa ja algab operetlik põmmutamine ühes romantilise ohkamisega . Tundub , nagu oleks Fred Peterson uudisjuttu kirjutades väsinud : tugevale algusele järgneb väheütlev lõpp . Kui Marie tagasi jõuab , on proua Oinasel käsil viimased leheküljed . Alma tõstab silmad kirjatükilt ja pilgutab oma pikki ripsmeid . Siis sõnab aeglaselt , teadja inimese autoriteetsel kombel : " Siin on juttu naiste poolt Anveltile löödud südamehaavadest . Niipalju kui mina tean , ei ole naisterahvastel kunagi Anvelti südamesse haavu õnnestand lüüa , või ehk ma siis ei tea kõiki juhtumisi ... " - " Võib-olla sa tõesti ei tea ? " Proua Ostra-Oinas jätkab : " Harva küll , kui Anvelt oli ka heldemas tujus . Siis astus ta täpselt minu selja taha ja küsis : " Nii , mis sa teed ? " Mina siis vastasin , olenevalt tollest , millega parasjagu ametis olin . Ütlesin : " õpin " ehk " lehte loen " ehk " kooki küpsetan " ehk siis " kirjutan artiklit " ... Ja tema : " Pärast seda üks musu ehk ? " " " Noh , ja sina andsid ? " päris Marie lootusrikkalt ja väänles põnevusest . Seepeale muutuvad Alma palged ja lõuaots õrnroosaks . " Noh , mõned korrad , " otsustab ta siiski mainida . " Üks kord Rapla kiriku taga ja ... musust kaugemale ei julgenud ta alguses minna , aga pärast ma teda enam palju ei näinud , sest siis pandi ta ju vangi . Ja niipea , kui ta vangist välja sai , põgenes ta Soome . Petrogradi ülikoolis võeti sel päeval üle kolmesaja revolutsioonilise tudengi kinni . Oli suur mäss ja vastuhakk — alguses boikoteeriti ainult mõne professori loenguid , aga hiljem pandi kõik professorid boikoti alla . Ma ise pääsesin tol päeval väga napilt võmmide käest . Pärast seda ma ei näinud Jaani kuus aastat , alles nõukogude võimu kuulutamise järel tuli ta mulle ükskord tänaval vastu . " — " Ja mis ta siis ütles ? " " Mis ta ütles , mis ta ütles ... Tere ütles . Siis küsisin mina , et kuidas tal läheb ja tema seletas pikalt-laialt . Aga sel hetkel ma tundsin , et minu südames ei ole enam endist tunnet . Mõistsin , et ma ei armasta enam Anveltit . Öösel hakkas mul sellest kahju ja siis olin ma sunnitud natukene nutma . Mäletan selgesti , et ma endamisi harutasin : nii mööduv on maailma hiilgus . Ega ta enam ütleks mulle midagi . Kui tänaval trehvaksimegi , siis tema tõmbaks lihtsalt pea palitukrae varju ja olekski kõik . Ta kõnniks mööda . Neil päevil , kui me Jaaniga Mahtras ja Raplas olime , siis oli minul too tunne . Ma sisendasin endale , et meie Jaaniga võtame kogu kodanlise maailma ära . Me loome kõik uueks , loome ilma , kus noortel oleks parem elada . Eriti lootsime sellele , et kõik arreteeritud üliõpilased võetakse meie uues kujutlustemaailmas ülikooli tagasi . Ja oi neid kohti , kus me tol kaugel kevadtalvel liikusime ! Need olid vanad Mahtra ülestõusu paigad : verepõld ja mõisatall ja Adra Mihkli kask ... Jaan oli sealkandis sündinud , seal elasid ta vanemad ja vend Jüri . Oma vanemate jaoks oli Jaan otsekui imelaps . Vanakestele meeldis , et Jaan advokaadiks õpib , sest algul olid nad arvanud , et ei nende " silmad seda näe , kunas elu meil paremaks läheb " . Jaani isa kartis üksvahe isegi toda , et nende kena majapidamine — Tuuleveski talu — võib haamri alla minna . Aga Jaan oli nende ainuke lootus . Kõik teadsid , et advokaatide käsi hästi käib , sest " hädaline on ikka helde käega " . Ma mõtlen , et mul polegi vaja palju rääkida sellest , et Jaan tähendas mulle samasugust Mahtra kangelast nagu neid Vilde oma kuulsas raamatus esitab . Ainult et tema oli soojem , suurem , omasem . Minu tudengipreili-mõistus ütles minule : Jaan oma musudega ja Mahtra sõjaga suudab mulle toeks olla küll . Et ma just sellepärast tema perekonnanime võtsin ja meid Oudovasse sisse registreerisin , et politseivõimud mulle kõrgematel naiskursustel õppimiseks pidevalt takistusi tegid — nii võib küll ütelda . Olnuks meil raha , siis oleksime võinud Jaani nõustumise korral vabaltki elada , kuid minu nimi oli võimude silmis ütlemata halvas kirjas . Arvati , et mina olen üks vabaarmastuse peamisi propageerijaid Tartu linnas . Nii muigas iga viimane kui Tartu urjäädnik või kasak Ostra nime peale . Ja vähe sellest , minu revolutsiooniline kuulsus ulatus ju pealinnagi ! Pärast seda ei tarvitsenud ma enam oma nime häbeneda . Siis oli mul uus nimi — Anvelt — rikkumata ja puhas . Sel ajal olin ma kindlal arvamisel , et Anvelt on Eestimaa Hamlet . Seitsmeteistkümnendal aastal paistiski asi sinnapoole kiskuvat , kuid pärast muutus kogu Anvelti tegevus juba liiga jaburaks . Kogu seda pikka juttu ümmarguseks kokku võttes : kui Jaanil kord suu mulda täis on , alles siis saan ma tema " mususid " päris selgesti mäletama . Et see nii saab olema , on ju praegustest sündmustest näha . Ainult too küsimus on veel lahtine , kellelt Jaan kord kuuli saab . " " Kodanlise valitsuse käest ilmselt , " arvab Marie . " Kellelt muult ikka . " Alma vaatab veelkord " terroristide juhi " raamatu peale . Nüüd juba soojemalt , pilgus veidi apaatiat ja minnalaskmist . Alma Ostra-Oinas oli esimese mai päeva oodanud igatsusega . Ta aimas juba ette , et seekord tuleb eriti suur tööliste demonstratsioon . Tallinnas on korterikriis , suurtööstust tõmmatakse kokku , tükitöö hind vabrikutes on juba nii madal , et tööline suisa ebainimlikult ruttama peab ... Sellest ka demonstratsiooni tohutud mõõtmed . Ostra teadis , et Töörahva Ühine Väerind hakkab ka demonstratsioonil uuesti nõudma töötasu alammäära , mis kindlustaks inimväärse ülalpidamise . Töötuse- , vigastuse- ja emaks saamise kindlustust . Töölistele korralikke kortereid omavalitsuse rahadest . Astmelist tulumaksu . Nuhkide ärakaotamist . Vene turu juures tööliste rongkäiku oodates nägi Ostra kolleegi Riigikogust , Tööliste Kommunistlikku Riigikogu-rühma kuuluvat Johannes Vanjat . Too veidi häbeliku silmavaatega mees töötas Sadamatehases , ehk rahvakeeli , " Portus " . Oli iseõppija ning oskas natuke saksa keelt . Iseäralik kuju , kes ilmestas oma kõnesid näidetega piiblist . Riigikogu teised kommunistid kõnetoolist filosofeerida ei püüdnud . Neil oli tarvis paberilt kõnesid maha lugeda — ja kõik loeti maha , mis Viktor Kingissepp oma salakorteris oli kirjutanud ja neile kaasa pannud . " Kommunistlise fraktsiooni " laekahoidjale Jaan Santale aga ei kirjutatud kõnesid üldse kaasa , sest see mees oli vaid ihuüksi ja väikeses seltskonnas suur kõnemees . Aitas kolmestki inimesest — juba oli laekur Santa vait kui sukk . Kuluaarides kukkus tal nii mõnigi nali hästi välja , samal ajal kui kommunistlikud fraktsioonikaaslased Soans , Alliksoo ja Andrejev tegid ainult viletsaid . Andrejev oli otsekohene mees , tal oli isegi tinavile taskus ja tema sai sellega piiramatult vilistada , kui mõni sots või maaliitlane kõnet pidas . Teised trampisid jalgadega , aga mitte kõvasti . Santa tegi kõige suuremat müra , peaaegu sama palju kui isesotsid . Kord oli " Päevaleht " üles võtnud põneva vahejuhtumi , mille oli Riigikogus kaasa toonud Johannes Vanja kõne . Leht kirjeldas kõne ajal tekkinud mõnusat naerukohta : " Viimasel istungil pildus Vanja oma kõnes igasuguseid lööksõnu välja , aga siis hüüdis keegi saalist midagi väga naljakat vahele . Ja vaata imet , siis sai Vanjagi aru , et olustik on koomiline ja naeratas omaette . Aga kuidas saab kõneleja sõnu tõsiselt võtta , kui tema isegi nende peale naerab ? " Riigikogu protokollis aga seisis selle kohta : " Rkl . Vanja : " Ja tõepoolest , kes siis õieti tahakski väikesele Eestile kallale tulla , kui ta ennast nii üleval peab , et ta mitte kellegile tüli ei tee . Aga kui näpud puhtad ei ole nende kompaniide toetamises nende Lääne riikide kasuks , kes loodavad mitmesuguste metsa kontsessioonide saamise peale või tahavad mitut põlevkivi-kompaniid endale osta ... siis on lugu natuke teine . Kui vägevad sõbrad Läänest tulevad , siis ma vaatan kohe , mis neil plaanis on . Kui plaanid on ikka ilged , siis ei saa parimagi tahtmise juures neid sõpru armastada . Kuidas ma võiksin oma kuuereväärile kinnitada neid lilli , mille kohta ma tean , et need on purjus lõbunaiste korjatud ... ( Konstantin Päts kohalt : " Teie olete Riigikogus , mitte rahvaluule-päeval . " ) Hea küll , sellega ma praegu lõpetangi ja soovin härradele mõjusat tegutsemist hariduse- ja töökaitse-komisjonides . ( Vahelehüüe keskelt : " Kas seekord nii vähe siis oligi ? " ) " Lisaks Vanjale , Santale ja Andrejevile oli kommunistidel veel üks " trump " varuks — Soans , heasüdamlik paljaspea . Vahetult pärast Riigikogu esimese koosseisu valimist olid kaks kaitsepolitseinikku tulnud Soansi Kopli-korterit läbi otsima . Üheskoos katsuti seinu , et kas sealtkaudu ei vii välja mõnd salaust . Lõpuks avanes uks pööningule . Seal istus Soans lauahunniku otsas ja tegi liigutuse , mida võis tõlgendada revolvri haaramisena . Ründajate poolelt alustati tuleandmisega , Soans võlgu ei jäänud . Soansi vastu kutsuti välja kaitsepolitsei operatiivosakond , vastasmaja katusele paigutati snaiper . Lahing jätkus Tallinna katustel . Veidi aja pärast oli agar paljaspea saanud kuus kergemat haava , vastaspoolel tilkus samuti veri . Soans lohistati tänavale , tema verine kuub kisti seljast ning talle hakati sealsamas nuuti andma . Oli töölist juba küllalt pekstud , siis pidi tööline pärast peksu politseiniku saapatallale suud andma . Vägivallategudele kogunes ohtralt tunnistajaid . Soans ütles tunnistajatele : " Nüüd , kurat , teeb mulle külm liiga , praegu on juba külm aeg . " Seepeale visati talle ta oma verine kuub ümber . Kui Soans vett palus , soovitas keegi võmm tal lombist juua . " Teie eelkäijad andsid Jeesusele äädikat ! " pahvatas haavatu mõrult . Ajalehed tegid Soansi püüdmisest suure palagani ja sensatsiooni . Ent keegi ei imestanudki eriti , kui seesama tööline Soans veidi hiljem ... jälle Riigikogus istus . Eesti riik oli otsekui imede sepikoda ja selles võis palju niisuguseid asju juhtuda . Riigikogu juhatus oli esiti kahelnud , kas tasub Soansile mandaati anda , aga kaitsepolitseilt ei tulnud riigi-isadele mingeid juhiseid ; nii jäigi Soans rahulikult seaduse-andjate hulka . Muidugi — mis olnud , see olnud , seda kahjuks enam ümber ei muuda . Tänase päeva vastustamatu hoog nakkab Almassegi , kes tegusal maanaisesammul astub nüüd mööda Vene turu platsi . Ta silmab kabeli kõrval soliidselt seitlisse kammitud juustega Vanjat , käed puusas . Almal tuleb riuklik mõte talle konksuga küsimus esitada . Nimelt : kuidas mõtlevad kommunistid töölistele linnavalitsuselt kortereid loota , kui linnavalitsusel raha ei ole ( astmelisest tulumaksust , tasuta kalapüügist , tasuta haridusest johtuvalt - kui miski on tasuta , siis peab keegi ju ometi selle kinni maksma ! ) Vanja sülitab " sihvka " kesta suust välja ja vastas : " Kommunistid on sellele juba mõelnud . Raha tuleb uuest maksust - isikumaksust . " Russalka väravad ei ole kunagi näinud niisugust tööliste hulka , nagu <arv>. mail <arv>. Tullakse punaste lippude ja Ühise Väerinna loosungitega , millest mõned aga on üsna väheütlevad : " Täielik rahuseadus maksma ! " , " Asugem sõnadelt tegudele ! " , " Üks kõigi ja kõik ühe eest ! " Palju on väljas naisi , kel väikesed lapsed kätel või käe kõrval — sellest kuuldusest on Alma juba ette teadlik ning ta loodab saada uusi liikmeid loodavasse naisliikumisse . Aga veel kahte meest paelub tööliste etteaste . Riesenkampfi ( peatselt juba Vilmsi ) tänava nurgale on seisma jäänud valehabemetes Jaan Kreuks ja Juhan Linkhorst , eestistatud nimega Põlde , parteilise varjunimega Malm . Kreuksi tumeblonde jesseninlikke lokke katab suur must villane soni , Malmi õlgadel on autojuht-motoristi kuub , turja peal paar õliplekki . Need kaks on EKP Keskkomitee liikmed ja tulnud vaatama , kuidas rahva meelsus on ka . Nende silmad vilavad kohutavalt ; nad lausa peavad kahtlust äratama . Kreuks on rahulikum , Malm närveerib . Nad vaatavad töölisdemonstratsiooni ja üldse rahvast : ametnikke , ärimehi , kunstnikke ja isegi politseinikke . Ja äkki — silmside nuhitaolise mehega ! Malm müksab Kreuksi , tuleb talle lähemale ja hingab näkku : " Vaata , see seal on see nuhk Sass , katsume ta endast lahti raputada . " Kreuks hoiatab : " Aga mitte joosta . " Narva maanteelt pöörab välja üks väike nimetu tänav ja sealtkaudu on pääs kaugemale , suurte kivimajade varju . Malm : " Kas nägid teda korralikult ? Mis tal seljas oli ? " Kreuks : " Nuhk Sass , tema , ei keegi muu . " — " Lähme ruttu Vene turu juure ja säält edasi Valgesse Roosi . Ehk ei tundnud nuhiraisk meid ära ... " — " Ma nägin , ta jäi rahulikult politseinikega juttu ajama . " — " Kas lähme Tina uulitsale ? " — " Ei , ei , Lootuse aia poole . Sulandume massi . Rongikäiku tahaks ikkagi näha . " Veel on üsna muretu . " Vega " rattatöökoja juures kontrollitakse relvi . Paarikümne pika sammuga on nad Jaama tänava kaljaputka juures . Umbes samal ajal hakatakse rongkäigus " Var ? avjankat " laulma . Narva maantee suurte majade koridorid kajavad laulust vastu . Rongkäigu esimestes ridades on metallitöölised , keegi mees hoiab lohakalt seitsmeteistkümnenda aasta võitluslippu , õlale toetatuna . Ja kellegi naise käes on roosaks pleekinud lipp , mis plagiseb vastu tema rinda nagu surnud madu . Taamal lehvitab töölistele legaalne tegelane Kägu oma veidras mustas pannaldega presentmantlis . Raudteetöölised , kütjad ja laadijad hüüavad Käost möödumisel talle kolmekordse hurraa . Viimane " hurraa " veereb üle hallikas tolmuvines linnatänava , mattes kõigi teiste häälte hulgas enda alla ka telegraafi rütmilise plõksumise " ajakirjanike kodu " hoones . Keegi pikantsust ihkav noormees on välja toonud tumeda , <arv>. aastast pärineva lipu kirjadega " WABADUS , SARNADUS , WENNASTUS " . Tema ümber kogunevad entusiastlikud noorukid Wiegandi vabrikust , mõnede samm ärajoodud viinast kindlusetu , aga ühtegi koerustükki ei tehta . Äkki laguneb politseinike ja erariietes kodanike salk koost. Nuhid ja politseinikud hakkavad töölisdemonstratsiooni poole jooksma . " Rongikäik " jääb ühe hetkega seisma , laul vakatab poole peal . Emad püüavad eemale tassida oma lapsi . Ühe hetkega on politseinikel relvad taskuist väljas . Ja samal hetkel vabanevad kaitseriividest Kreuksi brauning ja Malmi parabellum . " Andke alla ! " kõlab kellegi kaitsepolitseiniku verinoor hääl , vastuseks vihisevad mõlemas suunas kuulid . Kes enne laskma hakkas , ei suuda hilisem uuriminegi kindlaks teha . Just nagu ülikiired tigedad putukad vihisevad kapode kuulid kaljaputkast mööda , nurk pilbasteks . Revolvripaukude ragin on mõne hetkega haripunktis . Kreuks tulistab huupi tänavalolijate suunas ja tormab üle tänava . Ta on näost tulipunane , ta komistab juhuslike vastutulijate otsa , kes parasjagu hirmuga maha heitmas . Kui kurjas unenäos keerleb Kreuksist kümne sammu kaugusel tundmatu nuhk , näib nagu oleks ta kuulist rängalt tabatud , ja jääb siis kõõksudes seina najale pidama . Põrandaalune on ta mütsist läbi lasknud . Mõned nuuskurid liduvad elu eest Kreuksist eemale — tulevahetus neile ilmselt ei istu . Kreuks laseb eriti kiiret jänkusörki , haarab Lootuse aia , hilisema Pätipargi tara terasvarvast , hoovõtt — ja kiire hüppega on ta üle plangu lennanud . Lindeni kohvimaja palkonilt tulistavad ohvitserid talle revolvritest paar-kolm lasku järele . Läbilastud plangust paiskub eemale saepuru . Tagahoovist sõidab mööda Sadama jaamast tulnud rong ja Kreuks kaob selle vagunite vahele , riputades end platvormikäepideme külge . Veel hetk — ja ta on teisel pool rongi . Narva maanteel tõstavad politseinike hobused hirmsat kisa , sest nii äge lahing ei ole neilegi sugugi mokkamööda . Malm tulistab neli lasku Jaama tänaval ja kaob siis Narva maantee nurga taha . See on hetk , mil õhus viliseb ja vingub palju kuule ja oma kümmekond rida töölisdemonstratsioonist on visanud end sinnasamasse trammiteele kõhuli . Malm laseb ringi enda ümber — trahh ! trahh ! paiskavad püssirohugaasid löökvedru otsejoones parabellumi laengusse . Tõhus poolautomaatpüstol tulistab pea iseenesest , omanikul on vaja vaid kergelt aidata . Kurk kuivab , taevas tõmbub halliks . Ratsapolitsei kuulid trasseerivad mööda Narva maanteed . Politsei-mehed riskeerivad nõnda väga paljude eludega . Vaesed inimesed aelevad surmahirmus rentslis . Ent maanteel on igasugust rahvast ja nende poole Malm putkabki . " Vaadake ! Vaadake ! Ta tahab rongikäigu sisse ära kaduda ! " kõlavad hüüded . Kuulid vilisevad tagaaetava pea kohal . Äkki kõlksub Malmi parabellumi lööknõel tühja tongikohta . Mees lükkab pöidlaga padrunipideme maha , astub juhuslike lähedal seisjate varju ja viskab uue seitsmese pideme sisse . Nagu vesternis . Paljud ei mõistagi õieti , mis toimub . Kõik juhtub liiga kiiresti . Just seda hetke püüab ära kasutada välipolitsei jaoskonnaülem Tuherm , et terroristile turja hüpata ja ta munakividele suruda . Too tumedapäine , eluväsimusest rusutud pilguga politseinik arvestab , et padrunipideme vahetamisega läheb paljudel juhtudel aega . Kuid tema arvestused jooksevad liiva . Põrandaalused on hoopis teist masti mehed . Kui rajooniülem Malmi kinni rabada üritab , laseb too talle kuuli makku . Rajooniülem võpatab , paneb silmad kinni , tuigub ja langeb tumeda mütsatusega sillutisele . Malm jookseb edasi hoovi , näeb , et seal on plank üle hüppamiseks liiga kõrge . Ta on tupikusse jõudnud , väriseb üle keha , tema hambad plagisevad , lõualuud ei taha enam paigal seista . Malm peidab end prügikasti taha vineerikolu sisse ära . Tagaajajad tõmbavad hoovisuudmele tule peale . Hädakellana heliseb prügikastiplekk nende kuulidest . Üks satub riko ? etti ja lendab õhus keereldes juhusliku naisterahvani , kes on tulnud jäätmeid välja viima ega oska õigel hetkel varjuda . Kui tagaajajad tajuvad , et keegi enam vastu tulistama ei hakka , usaldatakse suure kambaga lähemale tulla . Võdisev Malm tiritakse pühkmekasti tagant välja ning antakse talle peksa . Nagu Malmi kiusamiseks on tema kinganina otsa kleepunud poollömastatud sigaretipakk " Ideal " . See lausa kisub pilgu kaasa . Pakil aga kuulutatakse suureliselt ja veidi kirjaoskamatult : Nõudke paberossikeste " Ideal " toimet ! Toimet ? Mispärast siis just toimet ? Algul toimeta põlev pabeross ikka korralikult suhu ja siis alles hakka toimet ootama ! Edasi kuulutatakse : <arv> ) mund ? tük ei ligune läbi ; <arv> ) kest ei lähe lõhki ; <arv> ) kõiges headuses hülsi paber ; <arv> ) tubak ei pudene neist välja ; <arv> ) nad on ilusasti pakitud . Malm on täiesti endast väljas ja küllap tahaks ta praegu just niisuguseid paberosse hambusse pista . Kuid ta käte ümber klõpsatavad kokku tugevad rauad . Ta on lubivalge . Kaks politseinikut ees , kaks järel , talutatakse ta politseiautoni . Nad mööduvad maaslamavast teadvuseta rajooniülemast . Keegi lööb Malmile jalaga selga . Keegi karjub needusi . Tekib väike rüselus . Ta tõugatakse autosse , kuid üks jalg jääb välja . Auto uks lükatakse hoolimatult kinni . Ta jõuab jala viimasel hetkel sisse tõmmata . Alles autos lamades jaksab Malm hüüda : " Maha härraste riigi valge terror ! " Raskesti haavatud politseinik tassitakse teelt ära ja auto vahialusega võtab uhke kurvi . Umbes minuti pärast on kohal kiirabiauto . Näpitsprillidega doktor uurib ohvri haava . Siis sirutab selga ja sõnab mundrimeestele valjul häälel : " Erilist elulootust siin ei ole . See oli vist lähilask ? " Tummad peanoogutused seepeale . " Kuul on purustanud nii mao kui pärasoole . Lõpuks puusaluus pidama jäänud . Rohkem haavatuid ei ole ? " " Terroristid on ühel lapsel jalast läbi lasknud . Näete , härra doktor , seal juba tegeldakse temaga . " Daam , kes õnnetu lapse kohale kummardub , on Tallinna töörahva hulgas üsna tuntud . Pljud inimesed teavad teda linnavalitsuse sotsiaalhoolekande-osakonnast . See pole keegi muu kui Alma Ostra-Oinas . Peenike proua on kaelast helesinise siidsalli haaranud . Selle seob ta lapsele jala ümber , laps aga krimpsutab valu pärast nägu . Lõpuks saab Alma mahti selga sirutada . Ta astub lähima inimestesalga juurde ja nõuab otsustaval ilmel toimunu kohta teateid : " Mis siin sündis ? Kes olid nood , kelle pärast laskmine lahti läks ? " Jutt seltskonnas vakatub , meeste ja naiste tõsised uurivad silmad vaatavad Almale viivuks otsa . Suures vabrikuametniku mütsis ja hallis vammuses vanamees , kes Almaga pea ühepikkune , vastab aeglaselt venitades , justkui kõheldes , kas tasub nii palju sõnu pruukida : " Kudas siis prouad ikka veel ei tea , kui kõik see uulits juba räägib . Need on jo punased , üks neist oli veel Kreuks , meie klassiteadvuse-õpetaja ja endine mustatööline . " " Küll neid jagub ka igale poole , " leiab Alma . " Leidsid alles koha tulistamiseks , näe , nüüd on veel ühel lapsel jalast läbi lasknud ... " " Ega siis nemad üksi , " vaidleb mees . " Politseinikud on ka kohe hakkamas . Meie politseiga on ju sihuke lugu , et kui keegi riigi vastu liiga palju häält tõstab , siis ratsutavad kordnikud Aafrika uulitsalt kohale ja annavad kumminuiaga vasta pääluud , nii et vastaline on kohe riigitruu . Aga ärgu , kurat , tulistagu , kui lapsed on tänaval . " Alma tunnebki , et mehel on õigus . Ta näeb , et kaks noorepoolset naist kuulavad nende juttu . Ta küsib , mida nemad juhtunust arvavad . " Põranda all elavad tegelased on ju nagu nuhtlus meie rahva kaela peal , " leiab üks kibedalt . " Vaadake , kui väike on Tallinna linn , aga seda hirmsat Kingisseppa ei ole ikka veel kätte saadud . Kas meie linnavahid vahivad kuud , et neil pole aega suuri sullereid kinni püüda ? " Vanamees muigab , sülitab läbi hammaste ja sõnab elutargalt : " Igale oinale tuleb ükskord oma mihklipäev . Vabandust , proua Oinas , kui mina , lihtne mees säherdusi karme sõnu ütlen , aga mina ei oska teisiti , ütlen , mida mõtlen . " Paari päeva pärast läheb vanamehe ennustus jahmatava täpsusega täide . Kinnivõetud Malm reedab Kingissepa Karu tänava salakorteri . Juht viiakse vangi ja sõjaväljakohus mõistab ta kiiresti surma . Malm ise elab veel kakskümmend aastat , aga Kingissepp hukatakse . Vaetakse , kes võiks nüüd partei peameheks saada . Pöögelmann , Vakmann ja Vallner ei sobi juhtima , sest nemad kardavad oma naha pärast . Jaan Anvelt passib sellesse ossa suurepäraselt , sest tema surma ees ei värise . Tollest mehest saabki uus juht . Seal , kus Pirita jõgi on kõige laiem , just enne merre suubumist , oli Jaan Anveltil maa sisse kaevatud väike suveonn . Karskusseltsi " Valvaja " aeda kaunistas purskkaev , mis igal hommikul kell kuus tööle pandi . Õhtul kell üheksa lõpetas see alati oma tegevuse . Alustassi meenutava aluse alla jäi kumisevate torude keerukas rägastik . Suviti oli onnis põrgupalav , talvel aga , kui lumi oli maas , siis oli " kamorka " külm nagu hundilaut . Kuid talvel ei olnud Anveltil sinna asja . Ta tuli sinna igal aastal alles aprillis . " Valvaja " põhitegevuse sisuks oli joomise vastane propaganda . Esinemas käisid peaasjalikult naised , kes lõpetasid oma kirglikud kõned ilusate sõnadega : " Ketsemane aias saatis Jeesus naise veekruusiga Püha Õhtusöömaaja kohta kätte näitama , ja sellest naisest sai maailma kõige esimene karskuse pooldaja . Teie joote oma meelemõistuse pahatihti nii ära , et sellest suurt kahju tõuseb . See kuri , mida põletatud viin teeb , on ennenägemata . " Vahest kanti nende koosviibimiste sisust Anveltile ette . Ta soovitas " Valvajasse " pugenud omainimestel karskuse teemal vaid veidi aega püsida , siis aga viia jutt ilma asjadele , kas või " näituseks töölise elu-olu korraldamisele arenenud kapitalismimaal " . Muidugi , rohkesti energiat pühendada Nõukogude Venemaa heade asjade ettetoomisele , et klassiteadlikud rakkuskäed võiksid sealt hõlpsamini mõõtu võtta . Anvelt , parteilise varjunimega Orthodox , oli neil aastail päris tabamatu tegelane . Ta kirjutas " Kommunisti " , oma ajalehte nii käremeelseid lugusid , et temas kahtlejate hulk tasapisi suurenes . Ja tema koda , mille lävelt " Valvaja " suvemaja kass ja koer kaugelt tulijat oma lihtsal looma kombel ikka ja alati sõbralikult tervitasid , oli korraldatud järgmiselt . Torude rägastiku kõrval oli suur ventilatsioonitoru , selle kõrval omakorda seisis väike ahi koos naabruses paikneva magamisasemega . Ahi oli väga nõgine , kõik sõrmejäljed võis selle peal ära lugeda . Ikka ja jälle klõpsus siin Anvelti kirjutusmasin , mõnikord mürtsus ka miniatuurne trükipress . Siin seisid avatult ajalehed . Ühest kolletavast sotsiaaldemokraatlikust " Tulevikust " näiteks võis lugeda : " Viktor Kingissepa hukkamise puhul ütleme jälle hukkamõistva sõna . Võidakse näidata näpuga Venemaa poole , küsides : kas seal teisiti oleks tehtud ? Mingu küsijad Venemaale poomisnööri seebitajateks , tööpuudust ei ole karta . Meie ei ole Venemaal , meie ei tohi sealt üheski asjas eeskuju võtta , midagi enese juures Venemaa vägivalla ja toorusega vabandada ! Inimsuse ja kultuuri nimel nõuame , et ainult kultuurimaist eeskuju võetakse ( Anvelti märkus punase pliiatsiga : " vaaraode roiskunud kultuur ! " ) . Meie ei pea ka võimalikuks , et Vabariigi valitsus enese talitamisi põhjendab kommunistide veretöödega Tartus , Sangastes ja mujal . Ühtviisi nurjatud on nii kommunistide kui ka valgekaartlaste terror . " Anvelt ei olnud valvsust unustanud . Väljast paistis tema salakorter vaid väikese kühmukesena purskkaevu kõrval . Piiluaugud olid heinakõrte varjus , pealegi lohises neist aeg-ajalt üle koera kett . Kuid aukudest avanes siiski hea vaade merele . Koer võis auke ainult kaugelt nuusutada . Anveltile tõi toitu tüse teenijanna , ainus naishing , kellega ta vahest paar sõna vahetas . Kaugelt , oma aukudest nägi enamlise revolutsiooni juht suvitajaidki , ent nende nägusid ei eraldanud . Suviselt katmata naiste leidumine vaateväljas Anveltit märkimisväärselt ei heidutanud , ta laskis niisugustel puhkudel pilgu hajameelselt daami jalge ette langeda . Just nagu huvitaks teda rand , kollane kuum liiv , ja ainult see ! Ja siis , ühel päeval ... Sellel kuul , mil hirv teeb ettevalmistusi sarvede äraviskamiseks ja võpatab kartlikult iga krõpsu peale , kui niitudel lasub tedremarana magus hingemattev lõhn ning inimesed soojades vihmahoogudes saavad mõnuleda , juhtus Anvelti salakorteri lähedal midagi erakordset . Mööda teed lähenes mees , kes põrandaaluste salaorganisatsiooni andmetel juba ammugi pidi olema " valgete " poolt vahetuse korras Venemaale saadetud ja nüüd välismaatööliste " kommunistlises " ülikoolis õppivat . Külanaised vaatasid teda päris huvitatult . Ja kuidas saabki vaatamata jätta elektriku moodi meest , kes kannab peterburi pekisea nahast tehtud kõhukat portfelli elektrikutarvetega : puuri , kaablipuntra ja muu selletaolise träniga . Kui lisada sellele veel vestitaskust tolknev võlts-hõbeuur , viltune nina , kastanpruunid juuksed , habetunud lõuapärade vahel tossav " Ideali " paberossike , saame õige peene härra , kelle portfell ei kolise . Ja see on juba iseenesest märk . Too tähtis tegelane oli Riigikogu endise tööliste kommunistliku fraktsiooni laekahoidja Jaan Santa . Muidugi mõista oli ta oma välimust tublisti moonutanud . Riigikogu-Santa oli heledate hõrenevate juustega . Korrapäraste kaarjate kulmudega . See siin oli aga suurte , silmadele vajuvate puhmaskulmudega . Ei tea kust olid tema näkku ilmunud rõugearmid . Riigikogu-Santa oli alati vait kui sukk , see siin aga vilistas populaarset viisijuppi " Sa-a sobid minulee ... kui suhkur kohvissee ! jne. " Igale võõrale pilgule oleks paistnud , et sel mehel on küll väga lõbus . Tulija jõudis aiani ja tegi värava lahti . Vaatas — korsten tossas . Peni haukus ta peale nagu meeletu , ei ta lubanud ennast puutuda , kui võõras tema järele käe välja sirutada tahtis . Santa astus sammu sirelipõõsastesse ja tõstis käe püsti , et keegi ikka märkaks teda . Siis nägi ta lävel salakorteri perenaist , kelle nägu oli talle varasematest kokkujuhtumistest põgusalt meelde jäänud . Santa astus lähemale , köhatas ja ütles välja parooli , mida kasutati vaid põrandaaluste juhiga kohtumisele minekul : " On Eedi kodu ? " Perenaine , tüsedusele kalduv valgete kulmudega neiu ( hilisem personaalpensionär ) tegi suured silmad ja tammus jalalt jalale , ukselink peos . Santa tulemine paistis talle ebameeldivusi valmistavat . Siis vastas paroolile : " Ei ole , Eedi läks täiturule . " " Kui Eedi läks täiturule , siis mina just tulen sealt . " Kõik paroolid klappisid — neid ei olnud vahepeal muudetud . Neiu astus talle ligi ja hingas näkku : " Riigikogu endine liige Santa ? " — " Jaa , just nii . " Naine ei tahtnud teda algul sissegi lasta , saatis kellegi maad kuulama , kas seda " kahtlast " ikka tohib põrandaaluste juhi juurde lasta . Aga siis tuldi parteiperemehe käsuga : " Kui Santa , siis sisse lasta . " Selle vastu ei julgenud keegi vaielda . Jaan Anvelt istus kummargil laua taga , särk püksist väljas , muskel pingul ning kirjutas hirmsa hooga . Anvelti ees tiksus suur valge lauakell , selle tiksumine oli niivõrd vali , et polnud arusaadav , kuidas eluruumi peremees siin öösel magada saab . Parteijuhil oli parasjagu käsil hiljem ajakirjakirjandusse toimetatav artikkel " Kas tunnustab klassiteadlik tööline Eesti iseseisvust ? " " Nii küsida oleks otse koomiline — liiga naljakas , kui see küsimus ikka ja jälle üles kerkiks . Selle kallal näevad vaeva Aadu Anderkopid , Luigad ja Rebased , sellest ei saa mööda polkovnik Vahtramäe , kui ta kohut teeb töölisklassi tegelastele . Tõesti , kõik on Eestit tunnustanud , kellelt aga " meie " suured diplomaadid kunagi tunnustuskirja on nurunud . Ainult kõige tähtsam tunnustamine on saamata — Eesti " oma " rahva aktiivsem osa , Eesti klassiteadlik töörahvas ei ole härrasid veel rahuldanud ; temalt on veel " de jure " saamata ... " Külaline astus sisse ja nõjatus uksepiidale . Anvelt tõstis pea kirjatöö kohalt . " Santa ? " " Just nii , seltsimees Orthodox , Santa . See tähendab , mina , " nikutas tulija pead . " Venemaalt tagasi , sest ema on suremas . " Anvelt pani vihiku laual kinni ja asetas kirjutusmasinale katte . Ta tõmbas limonaadipudeli lähemale . Siis hingas sügavasti sisse ja sõnas väga mõtlikult : " Nii-nii . Või Venemaalt tagasi ja puha . Ka minu teada peaksid sa juba üle üheksa kuu Piiteris õppima . Või tüdinesid seal ära ? Ja mida sa mulle tood ? " Santa astus ette ja võttis taskust valge kirjaümbriku välja . " Selle kirja toomisega ei ole ma konspiratsioonireegleid mitte rikkunud , sest Soans sai selle Vene-Balti tehases ja andis seltsimees Heale " Voltast " , kes selle minu kätte toimetas . " Ahel " toimis . Siia tulles olin väga ettevaatlik . Metsast tulin välja alles Kaberneeme kandis . Niimoodi tegin ma kogu Tallinna ümber ringi . Mingisugust " saba " mul taga lohisemas ei ole , see on kindel . Õhk on täitsa puhas . " Salakorteri peremees avas pikkamisi ümbriku ja luges : " Lugupeetud Jaan Anvelt ! Ma loodan , et Teil nüüd käed värisema ei hakka , sest see olen mina , kes Teile kirjutab . Teie vana tuttav , keda kas Teie või Teie kaasvõitlejad " Töölises " " häbitundeta müüdavaks tüdrukuks " nimetavad . Ma olen äärmiselt imestanud , et te lasete seda kõike sündida , kõiki neid sõnu lendu lasta inimese pihta , kellega mõnda aega ühes majas elatud , kelle konspekte maha kirjutatud , kellega koos tudengi-leivapalukest jagatud . Kui Te meie parteid rahule jätta ei taha ja kõiges Eesti Vabariigis toime pandud õiglusetuses süüdistada soovite , jumal Teiega ! Meie , naised , oleme aga alati imestunud , kui tuuakse ohvriks inimsuhted , justkui oleksid need nii odavad . Aga need ei ole odavad , Jaan ! Võiksite vähemalt mindki häbeneda ja mitte sülitada meie vana tutvuse surnuaeda . Ma ei kirjuta seda kirja oma abikaasa või parteiliidri Rei nõudmisel . Solvake pealegi sotsiaaldemokraate , ehk leiate vängemaidki väljendusi kui " sotsjuudased " . Minu au jätke rahule ! Nõnda käitudes , nagu Te seni olete käitunud , mõnitate ju iseennastki , Teie , kes Te kunagi " käisite " " selle müüdavaga " , osutute seega hullemaks ja salakavalamaks igast uulitsatüdrukust , sest Te olete valmis neidki reetma ! Hilja on Teile mõistust pähe panna , aga siinkohal ehk mõned faktid selle " müüdavuse " kohta . <arv>. aastal oli tänu sotsiaaldemokraatide organiseerimistööle kümmekond Eesti vabrikut tööliskontrolli all . Neli aastat enne seda soovis Teie valitsus tervikuna anda Venemaale meie rahvuslikku rikkust — põlevkivi . Isegi mitte müüa , lihtsalt anda , kinkida . Mida kõike teie , kommunistid , Leninile ei lubanud ! Ka pole mingi saladus , et meie kaitsesime Jaan Tompi ja mõistsime hukka Kingissepa tapmise . Meie poolt oli muudki heatahtlikkust . Kuid me ei osanud valetada . Minu mees püüdis asutada institutsiooni , mis kontrolliks kaitsepolitsei tegevuse seaduslikkust ja väldiks peksmisi eeluurimiskongides . Kui teie olete olukorra riigis hulluks ajanud relvade haaramise kohta salapäraseid vihjeid tehes , siis meie oleme püüdnud olukorda leevendada , agiteerides Riigikogus pidevalt sõjaseaduse vastu ( nagu siinkohal tõele au andes , muuseas teie fraktsioongi , kelle ühe endise liikme — Soansu — kätte ma käesoleva kirja heas usus annan ) . Ma ei oota Teilt mingit vastust . Siiralt Alma Ostra . " Seda kirja luges Anvelt käsipõsakil ja mõtteissevajunult ega tõstnud pilku enne , kui oli jõudnud allakirjutanu nimeni . Siis mõtles viivu , just nagu möödunut meenutades , kuid tema kivinenud näolt ei võinud lugeda mingeid tundeid . Nähes aga , et külaline ikka veel kohmetult tema ees seisab , ütles lõpuks : " See kõik on ju ilus , aga palju rohkem huvitab mind , mis tuuled sind , Santa , Piiterist siia , Tallinna , surusid . On kaks võimalust : kas tulla Eestisse optandina või siis EKP Keskkomitee korraldusel põrandaaluse töö tarvis . Sa tulid muidugi nii , et keegi ei saanud teada sinu tulekust ? " " Seltsimees Vakmann teadis ja kiitis minu tuleku heaks . Ujusin üle piiri Kudebi jõe koolmekoha pajude varjust , nagu mõned teisedki , " sõnas maailmarändur ja istus istmete puudusel maha . " Kas siin suitsu teha võib ? " " Ei või . Räägime nüüd ausalt , Santa . Ma ei vaidlusta sinu mehisust , ei arva , et sinust äraandja saab , nagu sai Malmist . Usun , sa ei karda peksu ja piinamist , oled kui rauast . Sobid rohkem põranda alla kui põranda peale . Sellepärast ma olingi nõus sinuga kohtuma . Aga legaalse tegelasena ei ole sinust vähematki kasu , sest sa ei ole kõnemees , ei julge esineda . Ütled aga " möhh " ja ongi kõik . Ongi kõne otsas . See on sul totravõitu viga , aga nii see on . " " Riigikogus , rahanduse komisjonis taheti mind ükskord sundida eelarve numbreid kokku lugema . Ma vilistasin selle peale . Sellega tõin ma töölisliikumisele kasu . " " Kasu , ütled sa ? " ironiseeris Anvelt . " Või kasu ? Aga pöörame " arhiividokumentide " poole ja vaatame , mis kasu sinust siis sündinud on . " Ta võttis hoogsa liigutusega lahti kirjutuslaua alumise sahtli ja soris mingites mappides . Santa terav pilk fikseeris kiiresti , et seal oli kaust pealkirjaga " Tuts " , mis ei olnud muud kui Vanja põrandaalune varjunimi . Siis ta nägi , et Anvelt haarab pihku kausta , millel suurte punaste tähtedega seisab " SANTA " ning mõistis , et see käib tema kohta . Juhtidel oli andmeid nende kõigi kohta , mida nad iganes Riigikogus või väljaspool seda tegid . Santal ei olnud millegagi kiidelda . Toompea lossi sattununa oli ta alati vait olnud . Isegi töökaitse-komisjonis , kuhu ta tööle määrati , ta vaikis enamasti . Ja nüüd valmistus Anvelt toimikust tema kohta karmi tõtt lugema . Jaan Santa teadis : niisuguseid toimikuid oli pidanud Kingissepp , range ja ränkraske sõnaga seltsimees . Ning tal tõusis külm higi otsaette . Eneselegi märkamatult oli ta paberossikese taas suhu pistnud ja lükkas seda ühest suunurgast teise . Anvelt hakkas " toimikust " Santa patukesi üles lugema : " <arv>. märts , <arv>. Tuts on selle poolt , et saalis mitte müra teha , kui sots Karl Ast redaktsioonikomisjoni poolt loeb ette amnestiaseadust . Santa on erapooletu . <arv> . november , <arv>. Santa saadeti Raplasse kihutuskoosolekule , kuid ta hiilis kõrvale . Sinna saadeti hoopis Reinberg , ta kandis rahvakoosolekul kõne ette , milles otsesõnu valitsuse kukutamist nõudis . <arv> . märts , <arv>. Santa läheb Viljandisse , tema teab , missuguse sm-e poole pöörata resolutsiooni küsimuses . Siin lõpevad sissekanded teie kohta , Santa . Kas te käisite seal Viljandis ? " Siin ei lasknud Santa ennast sugugi segadusse viia , olgugi , et teda vaheldumisi teietati ja sinatati . Temal , Santal , ei tulnud ju <arv>. märtsil <arv> mõttessegi Viljandisse minemata jätta . Vähe sellest , Santa võib ka alati rinna ette lüüa ja kinnitada , et ta ses unises provintsilinnas tulise kõnega esines , ikka sõjaseaduse vastu ja Nõukogude Venemaaga kaubandusliku läbikäimise poolt . Needis kaitsepolitseid ja nuhkide vabariiki , tükitöö hinnete vähendamist ja mõisasüdame-kindraleid . Tema , Santa , saab ju väga hästi aru , et toiduainete ja üürihindade üles kruvimine lõpeb just töölise , aga mitte prassiva burzuaa surmaga . Sisimas oli Santa veidi teist meelt , tema sõnad ei vastanud päriselt tema mõtetele . Ta ei naasnud Eestisse sugugi selleks , et haiget ema aidata või kommunistlikus kihutustöös osaleda . See oli vale . Tema seitsmekümneaastane ema oli terve . Ja Eestisse tuli ta sellepärast , et tal on poliitikast täiesti villand . Parlamendiliikme palk oli küll hea , aga see töö oli kurnav . Pikkadel õhtutundidel igavaid majandusaruandeid kuulata , püüda teostada Kingissepa " obstruktsioonipoliitikat " — see oleks lõpupoole päris vastikuks muutunud . Kingissepp kirjutas ju neile ette , et oma sõnavõttudes peavad nad kolmekordselt ületama istungijärgu juhataja antud kõnepiirid , pärast mitmekordseid hoiatusi kõneaja ammendumise kohta ikka edasi rääkima , " kuni juhataja — kas kardavoi kutsub , ehk koosoleku lõpetab , ehk mõnel muul viisil kõne jatkamise võimatuks teeb . " See ei olnud võimalik , nende fraktsioonile oleks tuupi tehtud . Seepärast otsustati , et kommunistide fraktsioon pühendub rohkem kõnede kvaliteedile , mitte kvantiteedile . Riigikogu liige nende oma fraktsioonist , kingsepa õpilane Kägu ajas peale , et kommunistid peavad iga viie kuni kümne minuti järel " kodanlise lorikogu " töö seisma panema , et " härradele viieminutilist puhkust korraldada " . Niimoodi sundis kommunist Kägu riigikogulasi iga natukese aja tagant hääletama . Riigikogu asjaajamine oli nagu koer , kes raudkülmal talvepäeval pidevalt uksest sisse ja välja sõelub , kuni pakane sees radiaatori lõhki lööb . Vanjale ja Santale tundus , et sellega teeb Kägu Eesti parlamentarismile siiski liiga , nad tegid puhvetis kõvad tropid ja surusid selle ekstremistliku tegelase edaspidi tagasi pingile , kui ta jälle " vaheaja asjus " sõna soovis . Puhvetis istusid demonstratiivselt maaliitlased turris talupojanägudega ja kallasid omale kanget jooki sisse , sest istung kestis lakkamatult ja keegi ei pääsenud sööma . <arv>. aprillil <arv> kõneles kommunist Vanja terve tunni , maaliitlane Laidoner üle kahe tunni , siis veel mõned härrasmehed . Seejärel ilmus välja keegi iseseisev sotsialist , kes sõnas , et koosoleku suurimad eksitajad on kommunistid ja maaliitlased . Üks vihane sõna sünnitas teise ja lõpuks pidi tööerakondlane Aleksander Veiler äärepealt kakluse algatama , üritades lüüa esseer Jonast . Nõnda siis ei jäänud Santal Riigikogust eriti häid mälestusi . Ainus , mis Riigikogu puhul veetles , oli keskmisest parem palk , kuid elu esimese kapitalikogumise teostas Santa parlamendi abita . Juba sel ajal , kui kestis sõda ja olukord tööturul sõjatööstustellimuste tõttu parem , investeeris tulevane rahvasaadik esimesed tuhanded margad salapiirituse veoks mõeldud kahemastilisse väikepurjelaeva . Santa ja tema sõber Roobert ehitasid seda Hara lahe kaldal päevad läbi . Ehituskulud aga korvati nendest summadest , mida Santa Noorproletaarlaste Ühingu tagant oli virutanud ning osalt ka palgaks saanud . Ühingu laekuri-asjaajajana sai ta palka <arv> marka kuus . Kuid Santa leidis , et Noorproletaarlaste Ühingut ei ole vaja : kui proletaarsetes ringkondades midagi otsustatakse , siis teevad seda töölisvanemad . Santa järeldas oma elukogemusest , et töölisliikumine peaks olema patriarhaalne ja hierarhiline . Sellepärast napsas ta noorteühingu tagant üht-teist ja tagantjärele arutles : kui ma oleksin veel rohkem varandust " vasakule toimetanud " , küllap oleks siis ühingu juht Arnold Sommerling ja teised täitsad poisid veel elus . Sommerling oleks ehk vaadanud , et raha kaob kuhugi , mark marga järel , lõpuks kaob viimanegi tilk põhjatusse auku , nagu kadus rahapada muinasjutus . Ja löönud siis käega : " Ah , sitta sellest Noorproletaarlaste Ühingust , kuradi soomusevõtjad ei jäta ju niikuinii kivi kivi peale . Elan parem ise ka nii , et toimetan vahest midagi vasakule . " Ja ta oleks elanud romantiliselt nagu ühepäevaliblikas , mitte aga mänginud eesti Trotskit ega tormanud kahekümne neljandamal aastal sõjaministeeriumi peale . Niisiis , Santal ja Roobertil seisis Hara ranniku varjulises sopis kopsakas kaubaveopaat , mis ristiti Eestimaa mandriosa põhjapoolseima punkti järele " Purekariks " . Santa oli toredat purjekat vabadel hetkedel oma kätega ehitada aidanud . Ta pani kerele kahvli alla , noppis köietakku ja pigitas teki ära . Kui kõik valmis oli , siis purustati vastu " Purekari " külge pudel " Kümmelit " ning võis sõiduks lahti minna . Kui siis merigi lahti läks , tegi " Purekari " mõne reisi , peamiselt kartulilastiga , sest seda kaupa lootsid mehed Eesti piiritusevabrikutes turustada . Õnnetuseks mõlkis laevukest aga üks salakari ja <arv>. mail <arv> kirjutas Santa kompanjon Roobertile : " Ei saa rehkentada võib olla et saab Soome minna ja võib olla et ei saa sesd tänavused asjad on nii kirjud , sesd kartulid on siin nii kallid ja Soomes odavad ja muu prahi jauks on kappitaal meil vähäne . Kõige parem kui müüme maha , kuid niisuguses olekus nagu ta praegu on ei saa meie ostjaid millgi tingimusel pealegi veel <arv> tuhantega kui sa hindad , hea oleks kui sa niisuguse mehe saad ja kui leidub niisugusd meest kes akab sinu eesd tööle selle kambaga . " " Kamp " koosnes tollal vaid paarist seiklejast ja õnnekütist , kes haistsid kasumeid juba ühe-kahe aasta pärast , " sest niisugused kanged juhid nagu Santa ja Roobert ei hakka ometi ankruköit aiamaal kõrvitsatele ümber panema " . Kui aga Roobert oli " Purekari " üles vuntsinud , siis kadus tal himu asjaga edasi tegelda ja ta müüs laevukese neljakümne tuhande eest maha . Saadud " kappitaal " jagati võrdselt kahe mehe vahel ja õnnekütid said palka . Sel ajal töötas Santa juba Riigikogus . Istungitel räägiti piiritusevedajate muinasjutulistest kasumitest ning pahempoolsed süüdistasid kindral Sootsi , et see mitmeid kordi mitte riigi huvides , vaid oma salapiirituse-äri asjus Rootsis ja Soomes käinud . Ja Santa arutles : kui seda lubab sõjaminister Sootsi südametunnistus , siis lubab seda ka minu oma . Nii kutsus ta äripartner Rooberti uuesti välja ja seletas : tuleb koguda veel <arv> <arv> marka ja osta piirituseäri tarvis lennukimootoriga kiirpaat . See tehtud , tasub äririsk end ära , sest siis võivad sõbrad juba mõne aasta pärast raha lugeda isegi mitte sadade tuhandete , vaid juba miljonite kaupa . Mõlemad mehed paigutasid kopsakad summad kiirpaadi-fondi ja tõmbasid püksirihmad koomale . Sel aastal läks Santa naine mehe juurest ära , isegi sülitas mõrult üle õla , sest mehel olid kuueteistkümne-tunnised tööpäevad juba tavaks saanud , aga raha ta küll koju ei toonud . Ei aidanud mehe seletus , et " mõne aasta pärast elame sinuga nagu Pärsia kuninga kassid " . Liiga vasakpoolse poliitika tegemine muutus Eesti Vabariigis ohtlikuks . Kaitsepolitsei toimetas Santa juures läbiotsimisi ning riigi-isad saatsid Santa juba Kingissepa elu viimasel sügisel riigi tähtsaimast kõnekojast minema . Partei suunas Santa Piiterisse õppima . Koolis käis Santa nagu sunnitööl . Ta ei õppinud ühekski eksamiks , mõtles ainult kiirpaadi ja piirituseveo peale . Ja lõpuks saabus Rooberti kauaoodatud märgukiri : " Südamelised õnnesoovid <arv>-ks sündimise päevaks " . Meestel oli eelnevalt kokku lepitud , et see tähendas : paadiraha on nüüd koos , olukord vajab kiiret tegutsemist . Järgmisel päeval õpilane Santa enam kooli ei ilmunud . Ta oli juba teel Eesti poole . Mõtles , kuidas Eestis legaliseeruda . Mõtles ka , kust odavamalt piiritust saada . Ta arvestas õigesti , et võib kasutada vanu sidemeid , mis " Purekari " aegadel Roseni piiritusevabrikus olid tekkinud . Ainult seda ei osanud ta karta , et teda Eestis taas enamlaste poliitika keerisesse tõmmatakse ning jälle Anvelti ette kutsutakse . Ja siis , äkki , palun väga , see kiri , mis oli vaja Anveltile ära viia ... Anveltist ei saanud Santa üldse aru . Ta võiks oma vana hea sõbranna mürgiga üle pritsimata jätta , aga ei , just Alma Ostrat mõnitab ta " Kommunistis " ja muudes väljaannetes hullupööra . Nimetab teda niisuguste väljenditega , mille peale Ostra teadagi nutma hakkab . Ostra silmad on juba kord niimoodi loodud , et kohe pisarad voolama hakkavad , kui hinge vaevu märgatavaltki torgitakse . Tema , Jaan Santa käituks selle Ostraga hoopis teistmoodi . See naine ei anna põrandaaluseid välja , mida näitab kas või tõik , et Viktor Kingissepp rahulikult Oinaste abielupaari Kooli tänava korteris teed jõi , sel ajal kui kapod teda Eesti igast nurgast taga otsisid . Kui tema , Santa , oleks enamlaste juht Anvelt , siis kutsuks ta proua Ostra-Oina salakohtamisele näiteks Tahkuna randa — kuhu ta kavatseb nüüd oma kiirpaadi toimetada — võib-olla saaks seal nii kaunis olema , et poliitikaküsimuste teravaid nurki annab lihvida . Seal võiks tema , Santa , näidata , et " vana arm ei roosteta " . Aga Anvelt ei tee nii . Kuna tema ja selle naise vahel on kunagi midagi olnud , siis seda enam põleb fanaatik Anvelt soovist näidata , et " töölisteklassi reeturiga " ei ole tal midagi ühist . Varem või hiljem hõivab see suurte süütute silmadega naine seni maskuliinse ametiühinguliikumise ! Võitlemaks Ostra mõjudega , peaks Anvelt alustama võitlust omaenda hingesopis ja see on tema jaoks kurnav . On veel üks oletus , mõtles Santa . Anvelt läks Eesti ühiskonnast täielikult eemale , hakkas poliitiliselt tegutsema eesti rahva enamiku tahte vastaselt . Mispärast ? Harilikult vali keegi niisugust saatust . Kas tema ühtekuuluvus esiisadega on nii nõrk ? Kas talle siis sugugi ei mõjunud Peterburi eesti üliõpilaskonna ülirahvuslik vaim ? Ei . Too vaikne ja kirglik mees pidi enne niisugust suurt vastasseisu armuma , naiselt mööda näppe saama ja siis pöörduma ära kõigest , mis selle naisega seotud . Aga kui see naine oli juhtumisi poliitik ? Siis pidi Anvelt loobuma isamaa poliitilisest elust , enamgi veel , asuma tegutsema kõigi kodumaiste parteide vastu . Kirglik armastus muutus sõgedaks vihaks : " Kuradile kõik ! " " Aga mida mina , Santa , ise peale hakkan ? Kes ma olen siin maailmas ? Ostrat tunneb ära sellest , et ta on ilus , Anvelti omaduseks on olla fanaatik , kuid mille tarvis olen siis mina siia maailma loodud ? Mulle meeldivad ilusad naised , kaetud lauad , helesinine meri . Aeg-ajalt ümiseda mõnd laulukest läbi vurrude ehk siis võtta üks väike naps ühe ja teine teise jala tarvis . Ja kõik need hüved peavad tulema salapiirituseveost . Kontrabandiga teenin ma raha kedagi kurnamata ja petan ainult Eesti ja Soome riike , mis oma olemuselt on niikuinii sundimise aparaadid . Ja nood , kes mu viinal lasevad kõrist alla voolata , ei tee endale samuti liiga , kui nad joovad nii nagu mina : üks ja kaks , väike naps ! Nende tervisele on igal juhul parem , kui nad viina joovad , mitte enda aetud puskarit . Asi on otsustatud : minust peab saama piiritusekaupmees . Ilma viivituseta . " Santa seisis endiselt ülemuse ees ja ootas , mida tema kohta lõpuks otsustatakse . Ta ei tahtnud enam põrandaalustega ühes tegutseda , kuid viisakuse pärast tegi siiski koostöö-ettepaneku . Anvelt oma pisikeses pugerikus näis üsna ähvardavana . Tema tõsised uurivad silmad tegid ränki etteheiteid , otsekui kõrvetasid hingepõhja . Santa hinges tõusis uuesti ähvardavalt küsimus : kui vabrikutöölised peaksid tõesti võimu haarama , mida nad siis teeksid temasuguste sahkerdajatega ? Siin kõneles temaga fanaatik , kelle juttu ta otsekui läbi mingi unehämu kuulas : kuna Santa ei tea kust teab põrandaaluste juhi kõige salajasemat , kõigi eest kiivalt varjatud aadressi , kuna Santa on lahkunud Piiterist Kominterni täitevkomitee nõusolekuta , siis ei tohi ta kahe aasta jooksul üheski EKP organisatsioonis osaleda . Santa süda lausa hüppas rõõmust seda kuuldes — hüvasti enamlased , tere piirituseäri ! Ainsaks mureks peaks nüüd saama see , kuidas tulla põranda alt taas põranda peale , kuidas õigel ajal ilmuda passilauda ja teatada : ma olen seesama Santa , keda kunagi Venemaale " õppima " sunniti , ma olen nüüd jälle Eestis , härrased , ning ma ei ole vene spioon ! Ja Santa sulges " Valvaja " suvemaja ukse peaaegu hääletult . Tema pruunid silmad lausa särasid . Sume suveõhtu oli palav , Pirita liiva-aukudest vesi kuivanud . Päikesevalgus heitis värvilisi helke , alates õrnrohelisest toonist männiokastel ja lõpetades silmadele väljakannatamatult valusa kiiskamisega rajatava aedlinna tulikuumadel plekk-katustel . Nüüd kõndis Santa mööda tänavat , mille kumbki äär palistatud noorte elujõuliste tammedega . Esimest korda pärast paljusid aastaid sundis ta end unustama hirmu ja konspiratsiooni , jälgima kassipoegadega mängivaid lapsi ja vaatama juba valmis saanud maju , veendumaks , mida oleks tema nende ehitusel teisiti teinud . Muidugi kerkisid siia mõned supelsakste häärberid . Santa tundis kadedust . Siinsamas külitas päikesekuumuses kindral Andres Larka triibuline , korraliku iluaiaga ümbritsetud maja . Sellest läks tööline kiirel sammul mööda , kuid jõudis silmata kindralivõsusid , kes liivakastis omaette mängisid , ilusad linased särgid seljas . Targad , ilusa silmavaatega lapsed , aga häält palju ei teinud . Võib-olla tahtsid nad vaikselt linnulaulu ja jõelainete liikumist kuulata , et neil lapsepõlve lõpuks oleks midagi südamesse kaasa võtta . Kohe meenus töölisliikumise tegelasele ta oma poeg , uljas pioneer Leningradis , kes oskas nii revolutsiooniliselt kõnelda , et isalgi vahest pisarad silma tulid . Poeg kandis rinnal pisikest punast tähekest . Santa võttis suuna Merivälja kalurikülade poole . Ta kõndis nüüd mööda ümaraid rannakive , heitis korraks pilgu rannal peesitajatele . Siin ei olnud kaitsepolitseinikke ega hädaohtu seepärast märgata . Jah , poeg on pioneer , arutles Santa sügavalt mõttesse vajununa . Olla pioneer <arv>. aasta juulikuus - selles on midagi teedrajavat . Ta on aktivist , kes innustab teisi kommunistliku liikumisega liituma . Tema , Santa , ei mõista tänapäeva noorust kogu hingest . Ta on alati olnud tööliste ja nende elu ümber korraldamise poolt , olgu selleks ümber korraldamise vormiks kas vihatud vabrikumeistrite kotti ajamine või siis koguni mingisuguse " töövabariigi " loomine . Missuguse täpselt , seda teavad haritud teoreetikud : niisugused nagu Anvelt , Ostra , Semper ja teised . Temasugune lihtne inimene seda ei tea ega peagi teadma . Santa vaatas ühtlast ja rahulikku sinimerd . Ta heitis päikesepaistelisele metsavälule pikali ja sulges silmad . Tal oli tarvis meenutada möödunud päevi . Riigikogu oli saanud tema , lihtsa töölise elu kõrgpunktiks . Vaevalt usutav , et ta kunagi veel nii kõrgele lendab . Ehkki tema ülesandeiks oli seal põhiliselt vaid jalgadega trampimine ja laekapidamine , sai just Toompea talle pretsedendituks suuruseks . Kui hea on sellele mõelda palaval suvepäeval ! Mis õige oleks , kui läheks praegu kolleeg Vanjale külla , kargas unistajale pähe . Vanja oli parlamendis nende liider . Ei , Johannes Vanja külastamisega ei tasuks praegu riskeerida , pealegi võib see sõbrake Moskvas olla . Kõik , mis Santa nüüd tahaks , on suur leivakäär , kamakas esimese sordi võid ja suur pütt jääkülma piima . Ja et eestlased oleksid omal maal peremehed . Heinakõrs suus , lamas Santa kõrges rohus ja meenutas möödunut . Mesilased ja vaablased möödusid sumisedes temast , õhk virvendas ja mürkrohelised kaseoksad painutasid end kuuma tuule järgi . Õhtu oli muutunud sumedaks ja loojangukollaseks , lained kordasid üksteise järel oma tumedaid häälitsusi . Valged luiged hüüdsid : kluu ! Kluu ! Ja tööline Santa kuulis sellest hüüdmisest : " Kodu ! Kodu ! " Ah mis mõnus on niiviisi korraks lamada ja senisest elust kokkuvõtteid teha ! Santa hakkas unistama . Kas tuleb ka kunagi aeg , mil Toompea lossiaeda püstitatakse ausammas " Eesti parlamentarismilt Vanjale , Santale , Alliksoole , Andrejevile ja Soansile " ? Seal nad viiekesi seisaksid , suured pronkskujud , kelle metalljalad hoogsalt sammule suunatud ... Iga kuju juures on midagi iseloomulikku . Soansil on mõlemad käed lahases . Andrejev lohistab tinavilet järgi . Alliksoo toetub suurtele pronkstrellidele , kuna ta kord ähvardas professor Uluotsa töölistega , kes vanglast välja tulevad . Kõigist kujudest võiks Santa kuju olla rahumeelselt istuv , sest Riigikogu-praktika jooksul oli just Santal tegemist tööliste fraktsiooni kassaga . Ta kuju istub sirgelt toolil , esindusrahade kassalaegas põlvedel . Ja Vanja trummeldab sõrmedega rahakarbil . <arv>. aastal ta ju teatas , et hakkab rajatava " tööliste lossi " aktsiaid trükkima , kui käes vajalik põhikapital - viissada tuhat marka . Santa astus mööda metsarada mereni ja vahtis vette . Tulipunane päike vajus allapoole ja tema valgus paistis veel mõne minuti kauge Aegna puude vahelt . Santa teadis , mis helid Toompeal kõlavad . Pikalt Hermannilt langeb parasjagu lipp ja grammofonil keerleb plaat lauluga , milles sõnad " su hooleks end annan ja truuks sulle jään " . Niisugune öö hümn on mõeldud kõigi tallinlaste , ka Santa jaoks . Et hommikul mazhoorse muusikaga ärgata ja kujutleda lipu heiskamise muusika taga sõnu " su üle Jumal valvaku/ mu kallis isamaa " . Siis valvab Jumal isamaad kogu päeva ja õhtul , une eel , annab muusika talle uuesti truudusvande . Nüüd tegi seda ka Jaan Santa . Esimest korda elu jooksul . Elu paljud aastad olid läinud ja tema hinge kalestanud . Nüüd , uusi sihte otsides oli ta lõpuks leidnud üles needki , kelle hulka ta juba algusest peale kuulus ja kelle keelt ta oli kogu elu oma iga mõtte välja ütlemiseks kasutanud . Eesti rahvas ! Jalge ees mühisev meri ja üle Eesti metsade loojuv päike olid temasse pühapäevatunde toonud , millest ta õieti kunagi enam ei soovinud lahkuda . Roobert ja tema abiline Otsa Siim Purekarist , spetsialist piirituseveo alal ajasid paadikuuri juures piibujuttu , kui neile lähenes poliitilise politsei numbriga helehall " Ford " , kolm tõsiste nägudega meest sees . " Vaata , Siim , meile on külalisi oodata , " osutas Roobert saabuvale autole ja puhus välja suitsurõnga . Vanamees kahvatas . Suvisest meretuulest räsitud habe hakkas värisema . Ta pani paadikuuri ukse kõvasti lukku ja heitis mureliku pilgu rannikuvees kahlavatele lammastele , otsekui oleks tulijail uttedega mingi side . " Jessas , vist polpoli mehed ! Ei tea , mida need küll siit otsivad ? ! Viimati tunnevad meie paadi vastu huvi ? Viimati tahavad meid ülekuulamisele viia ? " hädaldas vanamees . " Kuule Siim , ää aja lapsejuttu . Paadi omamine pole kellelegi keelatud , olgu sellel või kaks lennukimootorit . Meie paat on ju ametlikult registreeritud . Küllap nad otsivad meie kompaljongi Santat , kes on Tallinnas vist jälle mingi tükiga hakkama saanud . " " Ma hoiatasin sind mitu korda , ära sina jahmerda selle kahtlase tegelinskiga ! " " Ole vait , mehed tulevad autost välja ! Vaata , et sa väga viisakas oled . " Autouks pandi vaikselt kinni ja kolm rühikat meest hakkas sammuma allapoole . Nad kohendasid pintsakuhõlmu ja panid siis nagu kokkuräägitult käed selja taha . Esialgu ei vihjanud miski nende ametile — nad olid kõik ühesugustes soliidsetes ülikondades . Kuid nende päevitunud näod andsid tunnistust paljudest välitöödest . Vanim , tumedate juuste ja piinlikult hoolel aetud habemega politseinik soovis viisakalt jõudu . Saanud sellele vastuse , jätkas : " Vabandage , poliitiline politsei tülitab , assistent Soovik . Kas Jaan Santa on teie mehi ? " " Käis siin enne Riigikogusse astumist , " oli Roobertil kähku vastus valmis . " Noo ? Või nii ? Meil on andmeid , et ta on ka pärast siin viibinud . " — " Kui teil niisuguseid andmeid on , mis te siis meid usutate ? Ehk on härrad nii lahked ja lähevad nende juure , kellelt andmed pärit . " " Küllap meie ise teame , kellelt me oma andmed korjame . Ma küsin teie käest viimast korda , kas Santa on viimastel päevadel siin käinud või mitte . " Roobert tundis huvi : " Mis , kas ta siis pani Venemaalt lõikama ? Mina oleksin nagu kusagilt kuulnud , et Santa pidi Venes olema . Piiteris või kusagil seal ... " — " Teda on viimasel ajal Tallinnas nähtud , linna peal ringi kolamas . Vaat nii on lood . Ja ma panen imeks , et just teie , kes te oma ärikaaslast väidetavasti aastate kaupa pole näinud , temast nii palju teate . " Aga nüüd sekkus vestlusse Otsa Siim oma käriseval häälel : " Mina olen rumal inime ja mitte ei saa sotti , kas te otsite Riigikogu liiget või mõnda Venemaa radadelt tulnud pätti . Neid riigikogulasi ma tean häste , neil on pikad mustad torukübarad , hõbenuppudega kepid ja ilusad kulduurid . Nagu ma häste tean , kasvatavad nad endale nina alla musti vurrukesi või kui neid ei tule , siis lahjasid valgeid udemeid . Ja nende naesed uitavad ringi siidis ja sametis , midagi muud selga ei pane . Ja vabal ajal on riigikogujatel nihukesed erilised ratsapiitsad , millega saab tänaval penidele vastu hända virutada , et need mitte ülekäte ei läheks ... " Politseinikud vahetasid pikki pilke . Siis ütles üks : " Sa vaata ette , vanamees , et sulle endale vastu hända ei virutata . Meil on iga minut kallis ja meie ei armasta mitte , et meie üle sel kombel nalja visatakse . Millised Eesti poliitikud on , seda teame me ise , meil on Santat vaja . " " Ma loodan väga , et te ei hakka kahtlustama mingisuguse tühipalja Riigikogu-Santa varjamises mind , kes ma olen seilanud palju maailmamerd , olen olnud tormivarjus saarel , kus lausa kubises latsutajatest madudest ja rääkinud juttu meestega , kes hiljem kõlkusid võllas Londoni kuulsal Hukkamisdokil ! " suurustas Siim , kui politseinikud tema paati uurisid . " Need olid priimad ajad , sest siis ma olin vaba nagu Atlandi mahe briis . " — " Te võite ka vanul päevil ja maismaal vaba olla , " õpetasid politseinikud asjalikult , " kui te oleksite natuke targem ega jääks nii õnnetult võimule jalgu . Meie võim kaitseb ja hoiab teid kõiki , aga näeb vastutasuks sageli vaid täielikku mõistmatust ! " — " Kommunistide toetamine , see on ju midagi sellist , nagu laseks keegi end hammustada merilõvidel ehk siis käiks kambüüsis vorsti näppamas . Ma tahan öelda , et see on nii põhimõttelage asi , see kommunistide toetamine . Kui admiral Nelsoni meeskonnas oleksid olnud punased , siis ei oleks ta iial Trafalgari lahingut võitnud . " Roobertist ja Siimust ei olnudki sel korral korravalvureile abi ja nood pidid tühjade kätega tagasi pöörduma . Mehed pidasid nõu , kuni päike lagitaevasse jõudis . Siim sülitas lirtsti läbi hammaste ja sõnas meelekibeduses : " Ma ütlen sulle , noormees , kes see Santa sihuke on . See Santa on üks kuradima nuhk ! Meie oleme ausad Eesti kodanikud , aga temal on nuhipass taskus . Ja minul on täitsa ükstapuha , kas ta nuhib poliitilise politsei või GPU kasuks , aga selge on see , et kahju saame ikka meie , ausad piiritusevedajad . Tema tõmbas need kolm nuhki meile kraesse ! " " Aga kui teda ei oleks , siis oleks meil kappitaal liiga vähene , et üleüldse piirituse järgi sõita . Ja mis kõige tähtsam , siis meil ei oleks seda paatigi , mille numbri need nuhid praegu üles kirjutasid . Nii et enne , kui me merele läheme , peame tema saabumise ikka ära ootama . Ta on asjatundlik varas , kapod ja popod peaksid talle veel tänulikud olema , et ta nii palju Noorproletaarlaste Ühingu varandust kõrvale toimetas . " " Ena mul asja ! Rahad on käes , paat on sõidukorras , bensiini jägub ... Mida me veel ootame ? Tema võib oma osa ka hiljem saada , teda ei saa niikuinii kaasa võtta . Kui ta meie paadilt leitakse , siis ei ole meiega enam ka nalja . Tema on ju mässaja ja eks ta antakse igal juhul sõjakohtu alla . Algajatel paadimeestel ei tohi niisuguste meestega sekeldusi olla , sest niikuinii on risk , et paat konfiskeeritakse , hakka siis veel sita pärast lisariski võtma . " " Sul on õigus nagu alati . Sõber Santaga ei saa esialgu arvestada . Las jääb maha . " Mehed ootasid esimese tormiöö ära ja asusid siis mereteele . Summutatud mürina saatel kadus nende kaater silmapiiri taha . Nad rikkusid Eesti Vabariigi merepiiri , et Saksamaale piirituse järele sõita . Aga rannal leidus keegi , kes vaatas neile igatsevalt järele ja tahtis kaasas olla . See keegi heitis pilgu tühjale paadikuurile , kiristas hambaid ja vedas sõrmed rusikasse . Ja pistis suhu järjekordse paberossikese . Aga juba oli tal uus salaplaan - riikliku piirituselao plommide võltsimine . Selles karmis ühiskonnas pidi silmad lahti hoidma , õhkamisest isamaa poole jäi napiks .