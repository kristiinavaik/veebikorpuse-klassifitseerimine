kirjak	ilu_kentaurIa.tasak.ela	Öises mustavas õhukuristikus ... . . . paistis tuledes virvlev ÕLILINN . Otsekui suured miilavad mardikad tõusid vanalinna majad üles mäekülgedele . Kesklinnas kõrgusid , nagu aastaringi säravad jõulukuused , Kontserni pilvelõhkujad ( nn Emersoni pagoodid ) . Kõrbeküljes särasid , just nagu hiigelsuured illumineeritud karnevalilaevad , naftaterminaalid ja plinkisid sajad puurtornid – orientiiriks kõigile kõrbelaevadele , kes iganes liivalainetel seilasid . Kogu seda ilutulestikku ehk õlitulestikku võttis kokku ja peegeldas oma laugel masuudisel pinnal . . . . . . Õlimeri . Õlist oled sa tulnud , õli oled ja õliks sa pead saama . Selle lendlause järgi seal sügaval lennukitiiva all sünniti , elati ja lahkuti siitilmast , mõtles üks viktoriinlastest – kui sarkastiliselt , siis Schliemann , kui pühalikult , siis Bigart . Õhulaev maandus kõrbepiiril , Õlilinna moodsa rahvusvahelise lennuvälja neljandal maanderajal , mis kujutas endast kergelt kirde poole väljavenitatud ringi ( ehk Emersoni ellipsit , nagu hüüti hiidrajatist selle finantseerija auks ) . Lennuk peatus tunneleskalaatori platvormi juures , kuhu oli kogunenud kimbuke elevil vastuvõtjaid , värviliste turbanitega nomaade ja rohkete lilledega linlasi , nende hulgas viktoriinlaste vanemad . Vaevalt sai sadakond reisijat trapist alla laskuda . . . . . . kui alarmiga džiipides kihutasid kohale turvajad ning piirasid lennuki ja reisijad ümber . " Jobud , " nähvas Schliemann , käed kõrvadele surunud , " hakkavad jälle ragistama ! " Bigart tõmbas ta oma selja taha : " Tõmba varju , sa viitsütikuga . . . ! " ( Kust ta teab ? ! käis ärev küsimus läbi Sarah' pea . ) Tulevahetust ei tule . Nagu vaimuriigist lähetatud , sujub helitult kohale lai valge limusiin . Ihukaitse avab uksed : väljub kuldpalmettidega livrees teener , pompöösne lillekimp käsivarrel . Seejärel , lükanud abistajad õlaga kõrvale , ilmub autost kiirustades esile . . . . . . Kiryl Bigart . Tema järel väljub valges ülikonnas korpulentne Emerson . " I s a , " lausub Nikyas väljapeetult , rahuga . Kiryl võpatab , sulgeb silmad . " Teab mis ! Poisi hääl , aga . . . " – Kiryl lausa rebib silmad lahti – " teda pole ! ? " " Kiryl , " lausub Erebus kõhklevalt , " ma ei näe teda . . . " " Kuradile ! " kähvab talle Bigart ja astub Schliemanni juurde . " Te nali õnnestus . . . Aga andke Nikyas nüüd mulle kätte ! " " Isa , " kostab taas too rahulik väljapeetud hääl , " ma pole asi anda-võtta . Jätke meelde . " Bigart ja Emerson vahetavad ebaleva pilgu . Selleks on ka põhjust , kuna ühed reisijad-vastuvõtjad ruttavad valgussignaali peale allmaabussile , teised parkla suunas autodesse . Seisusektor lennuki ümber jääb rahvast tühjaks , välja arvatud teeninduspersonal . . . . . . ja vägilaskasvu noorsand , kel õlal kobe kott , kaenlas roheline kera . " Pagan võtaks , mida nad seal koevad ? ! " ühmab Nikyas endale nina alla ja hakkab astuma Kiryli poole . " Tere isa ! Kadunud poeg , kas ei tunne või ei taha tunda ! " Bigartid seisavad puhk aega jäigalt , usaldamatult nagu kokku sobimatud kujud skulptuurigrupis ; Kiryl vaatab pingsalt laiaõlgse reisija näkku , kes jonnakalt tahab olla ta poeg . " M-mis teil seal s-seljakotis on ? " kogeleb Bigart-seenior ilmses segaduses . " Kanistritäis hellenite naftat , isa . . . Kallasin veini välja – õli sisse . Tollipunktis käskis üks Uskumatu Tom juua ... " " Ja sa ... ? " " Jõin . " " Minu poeg !!! " õhkab Kiryl vabanenult , uhkelt . " Lilled . . . " lausub Emerson teenrit müksates , " ütled : Erebuselt ! " Kuldpalmikud lillepuhmaga lähevad teele ja nüüd juhtub midagi . Teener kummardab kergelt ning küünitab juba kimpu saabunu poole . . . . . . kui Kiryl selle ootamatult enda kätte kahmab ja ise buketi pojale ulatab . ( " Simulant ! " lausub Emerson taunivalt pead vangutades . " Kumba ta teeskleb , kas seniajani käte puudumist ? Või paraku käsi ? " ) " Uhke ! Isa ei tundnud poega ära , " lausub Bigart-juunior seeniorilt lillekimpu vastu võttes . " Sa . . . " – Kiryl vaatab kõhkvel silmi pojast mööda – " oled veidi muutunud . " " Siia ! " lausub Emerson auto juurest viibates . " Ei , sa punase näoga siga ! " surub Nikyas läbi hammaste . ( Jumal tänatud , et on vastutuul , mõtleb Kiryl . ) " Pool tõde on vale , " lausub Kiryl vaikselt . " Ta laskis tappa mu sõbra . Jälgilt . " Nikyase pea vajub longu . " Kogu tõde . " " Kurat-teab-mis , see poiss pole Bigart . . . " pomiseb Emerson . " Ükskõik , ta asendab mul nafta juures Eamoni ! " Emerson paneb tunneli poole astuvatele Bigartitele tee kinni . Luikab lahkelt : " Onu Erebusele tere , sa pöörane poiss ! " " Lolliks läind , Vana Purskaja ! " vastab Bigart talle samas laadis lahkelt . Emerson puhkeb uskumata , kuid siiralt naerma : " Eh-eh , eks ole , Kiryl , poiss on pisut muutunud ! " ( Bigart-vanem jälgib pealtnäha muretult oma vana õlikamraadi : Tulemägi paistab seekord olevat ainult kaunis – mitte ohtlik ! ) " Mul on " Ch ? teaubriand'i " tellitud hommikusöök . Kutsun teid , vana semm ja noorsand , einetama , " räägib Erebus aegapidi tõsinedes . " Näeme seal Kreeka kolleege – lendasite ühes lennukis . Nad on küll veel kulmudeni rohelised , aga ninad siiski juba paljulubavalt naftased . . . Mis sa arvad , Kiryl , Egeuse lahekestest – kas tasub süütukesi puurida ? " Viimast küsib Emerson juba ehtsa õlimänguri kirega . " Sealsetel šelfidel võib ju ... " " Hästi ! Sellest hiljem . Praegu aga sõidame ! " Emerson viipab sohvrile – limusiin sujub helitult ette . " Mitte kuskile me ei sõida . Teie sõitke või põrgu , " ütleb noor Bigart ning hakkab Kiryli kaasa tõmmates astuma . " Sinna ükskord nagunii , " lausub Emerson muiates ( noormees aina kogus ta juures punkte ) . " Praegu aga sõidame hommikust sööma . . . . . Sa kindlasti tahad kuulda midagi Eamonist . " Nikyas võpatab , kuid ei seisata . Kes vassib verel , see sahkerdab ka sõprusel , mõistab ta korraga Emersoni-tüübi kogu jälkust . Ent kuuldavalt lausub : " Head isu , sir Emerson ! Loodame , et teie magu seedib need kreeklased ära . " " Pea , poiss ! " Erebus pahandub tõsiselt . " Kui sa ise kappad , nagu , nagu . . . ära arva , et Kiryl suga sammu jõuab pidada . Jalad ei kanna teda koduni – üksmiskindel ! " Vastuseks sõnagi lausumata kohendas Nikyas õlal seljakotti ... . . . ning võttis isa nagu lapse üles käsivarrele . Ta kandis teda läbi viie kvartali ; läbi päevatõusul alanud tolmutormi , läbi keskpäeval kihama löönud rahvahulga . Kiryl oli kerge kui papliehmes : kuri kõhetusetõbi oli teda kümnepäevaku jooksul veelgi kahandanud , ning see , mis tema juures nüüd veel kaalu omas , oli ta ammendamatu hing ja ergas mõistus . Nad rääkisid kogu tee . . . õlist , millest veel ! Poja higisele näole laskus sööbiv tolm , Kiryl pühkis seda aeg-ajalt rätikuga ; ta oli nüüd laps , kel fantaasiat jätkus kõigeks ! Päevaloodel Inglise kvartalisse , kodu lähedale jõudnud ... . . . jäävad nende kõnelevad suud seisma , ragunenud huuled liikumatuks nagu sebimisest väsinud keksikud urusuu ette . Olid kõik sõnad ? Mitte veel . " Tahtsin sult kogu tee küsida , " – Kiryl osutab lõuaga Kerakorvi suunas– , " mis see on ? " Nikyase selginenud palg libiseb korraks nagu läbi sudu : " Murran kogu aeg selle üle pead . Ehk sina ütled mulle , isa ! " Bigartite puitpalee keset haljast inglise parki mõjus sel laiusel pilkuleevendavalt nagu värviline lapseklots keset kõrbet . " Ja nüüd siis ka lapsuke . . . " mõtles Nikyas valuldi , isa maja ees maha pannes . " Ega ma raske olnud ? " küsis Kiryl süüdinult . " Olid küll , " vastas Nikyas häälevärinat tagasi hoides , " raske . " Ikkagi isa mõistis teda : " Katsu muga harjuda , Nikyas . " Nad sisenesid majja paraaduksest , mille ette oli kuhjunud kenake liivahang . " Kõrb tungib peale , " lausus Kiryl noogates . " Saab tagasi löödud ! " lõikas Nikyas . Päiksekuuma tiikpuu ja vaha järele hõngavas hallis tuli neile vastu käsi põllesse kuivatav teenija . " Kiryl , kullake , kus sa ilma Magda-memme teaduseta nõnna kaua olid ? ! " " Kus sa ilma Magda-memme nämmuta , Magda-memme musuta nõnna ilmas elad ? ! " nöökas Nikyas lävelt ungari keeles . " Urjah , Ilmatugim , kust Somogi keelepruuki tiad ? ! " Ära tundes : " Zonta Csontv ? ry , lellepoeg . On ennest aga suures sirutend ! " " Mis Magdal täna hommikusöögiks on ? " küsis vanem Bigart . " " Silmad siirupis " , " lausus noorem . " Ta ei näe hästi . " " Nikyas ! " Magda taganes nukka , vajus põlvikile ning hakkas , nägu seina poole , vaikselt palvetama : " Mu Jumal , kui seda tehi kurat , sis pööra ta tehuviis ringi . Kui seda tehid sina , Jumal , sis vii lõpule oma tehu ! " Bigart elas kiirelt sisse vanasse kodusse . . . . . . enda uutes mõõtmetes . Ta kandis kõik kümme gallonit helleni õli alla võlvkeldrisse , kuhu Bigart-vanem oli rajanud igati ajakohase naftakeemialabori . Nikyas Bigart ( pärast toda nihu läinud eksperimenti Odidiga ) oli lõpuks edukalt ammutanud õli – mis sest , et harilikust autotanklast – , ning nagu iga tõeline naftaluuraja , põles soovist saada teada , mida tõi üles " puurauk " . Üks-kaks kallas ta kanistri ümber , pani korda tsentrifuugi ja analüüsiseadmed , ning vähem kui kümne minutiga olid tal andmed käes ; ta töötles neid parajasti arvutil ... . . . kui ukselt kostis Kiryli hääl : " Õnnitlen , Nikyas ! " " Pole põhjust , " urahtas teine , " oktaansus madal , kvaliteet kehv . . . " Kiryl astus ligi , laskis Nikyasel kallata kõrge mensuurklaasitäie tumedat erist ning tõsta oma suule . Silma pilgutamata jõi vanem , vilunum õliammutaja mensuuri tühjaks . " Ei ütleks , et kvaliteet kehv . Oktaansust tajub hiljem . " " V e i n . . . " lausus noorem ammutaja klaasi nuusutades . " Grand Maitre . " " Esimesel korral eksisin minagi , " – Kiryli hääles kostis juba kerge joove – , " " Maitre " on kuiv valge – see on tume poolkuiv , pigem " Chevalier de Rhodes " . . . " Noore ammutaja lihased tõusid änge : " Keegi vahetas kotis kanistrid ära . . . Kes ? " " Keegi , kes sind armastab , ja õli vihkab . " " Sar-ahh ! " Õliäss ja Algaja ammutasid põhjalikult , barreleid jätkus . Oktaansust hajutades ja jälle tõstes ei tulnud nad üles mitmel päeval . Naftakeemialabor oli parim paik , kus kõiki katseid teostada ja korrata – puitpalee parematel päevadel oli see olnud veinikelder . Lõpuks tulid õliammutajad üles , võtsid dušši . Nikyas nägi riietusruumi peegelseintelt korraga mitme nurga alt . . . . . . et seljanõos oli taas tärganud lühike karm karv , ning isa riidesse pannud ja ära saatnud , tõmbas ta seljavagumi raseerimisteraga puhtaks ( üha ja üha osavamalt ) . " Kui jätaks tõmbamata , " mõtles ta seejuures , " kui pikaks see kasvab ? " Riietudes proovis Nikyas läbi kogu oma garderoobi ning leidis , et ükski ülikond ei passinud selga – kuhtid kärisesid õmblustest fragmentideks kui ämmelgavõrgud . Vihastades virutas ta nad kõik puntrasse ja lõi jalaga seinakappi . " Kokku tõmmand ! " ( Ta mõtles ülikondi , lipsud olid parajad . ) Leidmata ühtki mõistlikku lahendust , läks ta mööda koridori , kahvaturoheline kaelaside kui varajane salatileht kaelas , oma tuppa . . . . . . kust leidis eest koristama tulnud Magda . Bigart tardus lävel : ta silmad läksid jubedalt pungi ning musklid pingu kui ründevalmis kiskjal . Ja rünnak tuli ! Ühe hüppega oli ta teenija juures , kes parajasti üritas paberinoaga Kerakorvile auku sisse lõigata . Järgmisel hetkel . . . . . . lendas Magda kõrges kaares üle trepikäsipuude alla trepihalli . ( Naise päästab kirev komplekt ungari seelikuid , mis toimivad tuule alla võtnult langevarjuna . ) Valus valgus , mida kiirgasid kõrbe liivaterade loendamatud kristalltahud ... . . . paistis Bigarti aknasse . Ta hoidis enda ees Kerakorvi ning vaatas vastu valgust selle sisemusse : kerakorvignoomid – kaks meesfiguuri ja kõikide tunnuste järgi üks naisfiguur – olid alles . Mida nood endast kujutasid ? Ta püüdis pelgalt vaatluse põhjal selles selgusele jõuda ning mõistis oma püüdluste tagajärjetust alles siis . . . . . . kui valgus aknas , kuulutades õhtu saabumist , muutus matiks ja sinkjaks nagu märg lina . Toetanud Kerakorvi teise käega , tõmbas Nikyas aeglaselt peo korvi alt välja ning vaatas seda vastu kuhtuvat päevavalgust : peopesal paistsid mõned pihupeenikesed pruunid kübemed . " Savipõrm . " Ta jäi lausutud sõna kütkesse , ning vabanenud järsku selle maagilisest kajast , lausus : " Peab ruttama ! " Ruttama kuhu – ta ei teadnud . Kaheksateistkümneselt ei tea seda keegi . Bigart tõmbas oma reisiriided – õmblustest lahti tulnud teksad ja lihaste kohalt kärisenud särgi – uuesti selga , võttis Kerakorvi kaenlasse ja laskus tagatrepist alla Ferhadi relvakambrisse . Arsenal oli turvaseersandi kadumisest peale politsei poolt pitseeritud . " Maha kõik tabud ja tabad ! " Rebinud ukselt pitseri , löönud lukukeele puruks ... . . . sisenes Bigart relvakambrisse . ( Signalisatsioon majasügavuses hakkas tõrkumata tööle . ) " Ulub kui šaakal kuuvalgel , " lausus Bigart ummisjalu kohale rutanud aednikule . Ning käskis : " Signalisatsioon ümber monteerida minu tuppa ! " Õlistele relvadele – nendega võis varustada terve rünnakrühma – oli ladenenud paks tolmukord . ( Ta kiindus relvadesse esimesest hetkest peale : globaalses võitluses õli eest , nagu ta peagi koges , olid relvad kõige kindlamad ja lõpuks ka kõige õiglasemad võitluskaaslased . ) Ta valis relvakambris kaua kohta , kuhu panna Kerakorv , ning otsustas selle lõpuks poolpimedas nurgas gaasitoru külge siduda . Et asi oleks kindlam , võttis ta granaadikastilt maha tahvli " Ettevaatust , eluohtlik ! " . . . . . . ning köitis selle rohelise punumi külge . Seinal helises telefon . " Isa . . . Mis on ? " " Naabrid tulid külla . " " Viskan välja . " " Ole viisakas ! " " Libeskid . " " On . " " No ! " " Tead , miks ma neid armastan ? " " Arvan , et tean , isa . " " Siis ütle . " " Neil on õlised näod . " Kõrbevöö jahe öö . . . . . . laotas oma tähise hõlma üle Bigarthouse'i . On vaikne . On väga vaikne . Vaikus nagu haudub midagi , mis vaat-vaat peab ilmsiks tulema . Paariheitnud teenija ja aednik , raske päevatöö majas ja parkaias lõpetatud , on võtnud teki alla . Naine ( <arv> ) on mehest veerandsada aastat noorem , sängimängud pole pikad , ja peagi kroonib tööinimeste päeva teenitud uni . MAGDA ( unistavalt ) : Oeh . . . Näekse ma jälle toda ilusat und ! MEES ( suikest ) : Misukest ? MAGDA : Kaks kivvi kingul . Istun nende kõrval , laulen hällilaulu . MEES ( puudutatult ) : Kuuldud laul ! MAGDA ( laulab tasa ) . Vana titetreial – hei ! Miks mul titte sa ei trei ? MEES : Somogy murrakus – ei saa aru . ( Keerab naisele selja . ) MAGDA ( õhates ) : Möödas on noorus , naese ainumas voorus ! ( Keerab mehele selja . ) Inimpaar on uinumas , kui äkitselt . . . . . . kostab akna tagant parkalast äratundmatu , vägevast rinnast rebitud hüüd . Mõlemad suikujad on korraga ergud . MEES : Punahunt , pele ! MAGDA : Kaamelivarss . . ( Tõuseb häiritult istukile . ) Pahmab mu mirdipuhmad ära ! Naine , nagu ta on – öösärgis ja tanus – tormab paradiisililli päästma . Mõne aja pärast ta naaseb . MEES ( uniselt ) : Kus olid kaua nii ( tõstab tekiveert ) , reied rõsked . . . MAGDA : Kastetsed . Kaame ja kange naine lamab seliti sängis . Silmad juhtununägemuses suurelt lahti . Purustatud – ja õnnelik ! Mõne aja pärast ilmub ta kaela sinkja kumaga hele ehteasjake – kentaurikamee . Ning veel mõne aja pärast – pringid ja pontsakad kui Somogy juustupallid – nelikud poisslapsed . NIKYAS BIGARTI eluhoog aina kasvas . Kõigis teda ümbritseva ruumi suundades ja valdkondades . See ei pannud kedagi imestama . ( Kolledžis , mida ta hakkas lõpetama , tema muundemõõde enam poleemikat ei tekitanud . Mõnda aega veel käibis selle lihtsustatud variant " Nikyase-nihe " – arvatavasti Schliemanni silmast nähtud – , siis unus seegi . ) Kolledži lõpetas ta kuldmedaliga . Muuseas , treeningsaalide , ragbiväljakute , vannimantlipidude ja kõmuliste löömingute kõrvalt . ( Viimased oleks teda mitmel korral viinud pitside vahelt ... otse Rootsi kardinate taha . Ent punastest politseiturbanitest teda kaugemale ei kanditud – keegi Vägev ja Rikas seisis ta eest . Seinana . ) Lõpuaktus sch ? le tähenduses – Bigarti õliamoki distantsil vaid põgus peatus rosaariumi keskel – toimus julmkuumas juunis . Talle kingiti eranditult roose , neid punanupulisi lõhnapudeleid , mis olid kaunid – ei rohkem . Ning ta silmad läksid niiskeks , kui üks algusklasside väike tüdruk . . . . . . ulatas talle kimbu puurtorni jalamilt rapsatud õlihõngulisi tamariskiõisi . ( Neid võisid saata vaid kaks inimest maailmas : elavatest Kiryl , surnutest Odid . ) Kuna suurem osa kolledžilõpetajatest olid Kontserni puurmeistrite ja inseneride võsud , kellest oodati õlileegionäridele asendust ... . . . viibis lõpuaktusel ka sir Emerson koos abikaasa , komtess Umiga . Emerson isiklikult surus Bigarti kätt : " Õnnitlen ! Loodan sust palju , poiss . " " Nimelt ? " küsis Poiss , õnnitleja kätt oma peos kui pihtide vahel hoides . " Esialgu seda , et sa mu sõrmeluid sodiks ei pitsitaks . . . Hiljem , et sa oma isa kätejõudu ei ilmuta , vaid tema mõistust . " " Teie kõneõied olid kaunid ! " tänas Bigart . " Topelt ei pragune ! " sõnas muiatlev Emerson , ulatades Bigartile oma pompöösse seeriabuketi . ( " Mis kuradi puru see vana rebane seal poisile pähe puistab ? ! " tundis jalalt jalale tammuv Kiryl põletavat huvi . ) Tuli komtess Umi õnnitluskord . Naise paljad puuderdatud aadliõlad õhetasid kergelt nagu krohvisein loojangukumas ning ta tumedad silmakivid hiilgasid võistu briljantidega . ( Nädalapäevad hiljem palees antud heategevusballil , ja kuni elulõpuni kannab komtess vaid ühteainust ehet . . . . . . astraalse kumaga valget kentaurikameed . Eriti kummastavalt , kogu elatud elu amüseerivalt mõjub see daami raugaeas , kortsunud kaela ja pärgamentkollase rinna taustal . ) " Õnnitlen sind , Nikyas , kolledži lõpetamise ja kuldmedali puhul ! " Umi ulatas talle ülikliku kimbu , kunstkastega piserdatud roosid . " Usun , et sa oma vanu sõpru ei unusta – nüüd ammugi mitte ! " Tema nagu kõik . . . Mida pagana päralt tähendab see " nüüd ammugi mitte " ? kandus läbi Nikyase pea tusklev mõte . Kuuldavalt ent ütles : " Tänan . Minu puhul tuleb rohkem karta unustamisvõimetust . " Medrese-kool , nüüd kolledž . Ühispalvus mošees , nüüd jumalateenistus kirikus . Imaam – Allahi nimel , preester – Kristuse nimel , soovisid nad Nikyas Bigartile vaibumatut usku , luhtumata lootust ja suurt armastust . Kui lihtne ja ettemääratud ! Kas üldse tasubki üritada ? mõtles Nikyas Bigart , seistes sinesinises ülikonnas saaltisrohelise lipsuga Inglise linnaosa katoliku kiriku võlvide all . . . . . . tõeliselt iseenese tühjal saarel , kuhu teda eluajaks mõistis õlikiindumus . Üksikud , mõistetamatud , kättesaamatud on rändurid , kes kuulevad üksnes Kutsumuse kurdistavat kutset . Viimasele suurejoonelisele , kilpkonnaprae mälestustega pargipiknikule . . . . . . Bigart ei jää . Käsivarrel tihe läbipaistmatu roosipuhmas , astub ta kõrvu Kiryliga väljapääsu poole . Kooli vastas juurdesõiduplatsil ootab neid uhiuus valge limusiin , süütevõtmed ees . Sõiduk on jäetud jalgraja suubekohale , ning Bigartide lähenedes avanevad automaatselt mõlemad külguksed . Autost mööda minnes , ütleb tagapool astuv terava nägemisega Kiryl : " Paberid sinu nimele . " " Kulund nali . " " Unustab – vana mees ! " " Mõrtsukas . " " Maailm kihab mõrtsukatest – ta pole halvim . " " Oleksid tema eest veel ühe käe pannud . . . " " Pea ! " Nikyas seisatab jõngalt , vaatab Kiryli suurisilmi : " Püha Isa – isa , miks siis ? ! " " Ta soontes voolab . . . " lausub Kiryl ja surub pistet vaigistades käe südamele . " Ükskord ma avan ta sooned – tahan näha , mis seal voolab ! " " . . . ÕLI , nagu meil . " Kiryl Nikyase käsivarrele toetumas , astuvad Bigartid edasi kodu poole . . . . . . kui neil äkitselt sulgeb tee kulukülgne , raipkõhn kitsekari . " Rohumaad on põuast ja ülepaimendamisest paljad , " sõnab peatunud Kiryl . " Karjad ründavad linna – hekid on lehist lagedad , pargid mustavad kui pärast põlengut ! " Mitmesajapäise kitsekarja poolt ülestõstetud kirbe tolmupilv mähib Bigartid paksu kollasesse sudusse . Kui see mõne aja pärast maha laskub , võib Nikyast ja Kiryli näha istumas ühe nurgapoe trepil ning söötmas kõhetuid kitsi . . . . . . roosidega . Nälga lõppemas loomade varmad suud jusivad roosinupud lible-lible järel puhtaks , pistes seejärel kinni ka ogalised varred . Enne kui kitsi järjekordse lillekimbuga kostitada , vaatab Nikyas buketi sisse , toob sealt esile nimekaardi ning torkab selle taskusse . " Eamon ! " karjub ta äkki kogu väest ( kitsed kohkuvad kangeks ) . Loeb nimekaardi teiselt küljelt : " Emerson , poeg . . . " lausub Kiryl . Teine noogutab , ning et kitsed mitmest küljest nimekaardi järele nälpavad , libistab selle kärmelt taskusse . " Siin on pala teile , " lausub Nikyas , tuues viimasest buketist esile pikliku paberi . " Emerson , isa , " kommenteerib Kiryl . " Tšekk . " Sõna lausumata sirutab Nikyas roheka paberi ette . ( Mitte ilma huvita jälgivad Bigartid , kuidas kitsede nobedad mokad mitmest küljest ribahaaval pangatšeki kinni pistavad . ) " Saite söönuks ? " küsib Nikyas . " Veerand miljoni eest , " lausub Kiryl toonitult , " saavad kogu maailma kitsed söönuks . " Emersoni järjekordne püüd noort Bigartit ära osta oli seega läbi kukkunud . Kuid ei tundnud need teda , kes arvasid teda tundvat : alt hästikaitstud kindlusi ründas Tavaline Jumal ülalt . Augustis oli Kiryli viiekümnes juubelisünnipäev , mida tähistati Kontserni Niiditõmbamiskeskuses suure pidulikkusega . . . Direktorite juubelinõukogul , kuhu Bigart toodi mirdivanikutega ehitud lahtises autos – ning kuhu ta sõitis juubeldava lootusega , et talle avatakse taas tee õliväljadele . . . . . . anti talle viimane löök , millest ta enam ei toibunud : presideeriv Emerson ja nõukogu kinkisid talle juubelisünnipäevaks kümme tuhat Mereõli aktsiat , tõstes ta praktiliselt Kontserni osaõiguslikuks omanikuks . Sünnipäevalt koju jõuab Bigart vara , taksoga . Üle elatud rängast pettumusest ja alandusest Kiryl kellelegi ei räägi . Magda paneb ta sängi . . . . . . kust Bigart tõuseb alles järgmise päeva õhtul . Naftainstituuti sisseastumiseksamiteks valmistuv Nikyas tuleb raamatukogust ning heidab õhtusöögilauas : " Pikk on juubelipohmelus , aga seegi saab mööda ! " " Eks ole , " naerab Kiryl suunurgaga . " Kas sul läheb hästi ? " " Tahaks neid näha , kelle pärast mul halvasti läheb ! " räägib Nikyas täissuuga – ta sööb kiirelt , aplalt , valikuta . " Sa oleks nagu pahane söegi peale ? " küsib Magda . " Võe veel – seda on vähe ja võtab mult aega . . . Miks sa ei söö , isa ? " Täis . " " Nad käitusid sinuga halvasti ? " " Hästi . " " Andsid almust . . . " Nikyase pilgus helgahtab terast . " Raha . " " Mis rahal süid ? Igaspool võlad ! " poetab Magda . " Majale nõudub remonti . . . Kõrb surub pargile peale – liivatõkkeid vaja seada , " jätkab aednik naise nõudmist . Nikyas mälub toitu . Mõtleb , oimud paisul . Lausub : " Homme on komisjonis kuulamine . Mis sa mulle soovid , isa ? " " Et sul läheks õlilibedalt . " Nikyas puhkeb naerma , läheb hoogu : tõstab Magda koos tooliga lae alla , ning teenija ettevaatlikult maha pannud , lausub leiukalt : " Magda-memmel melon põlle all . " Ning heidab tunnustavalt aednikule : " Sa vana Meloniistutaja ! " ( Noor Bigart vaatas enda ees seisvat inimpaari soojalt , soosivalt : nad kõrgusid õnnelikult kõrvuti nagu kaks õlipuurtorni , tipud kõrbetaevas . ) Tundes vastupandamatut soovi teha neile kingitus , küsis ta pikkamisi tõsinedes : " Palju läheb melonikorviks , majaremondiks , liivatõketeks ? " Aednik nimetab summa – see on üpris suur . " Kust arvad sa raha leidma ? " tunneb Magda huvi . " Tõstan ühe soku saba – tal ripub seal rahakott . " Nikyas astus nagu tavaliselt õhtusel ajal sisse arsenali , et heita pilk Kerakorvile , veenduda selle olemasolus ; seista viiv punumi all , heita pilk põime vahelt sisse ning tajuda hapra pilgusilla teises otsas . . . . . . Kerakorvikolmikut . Lõpuks tõmmata peoga granaadikasti plekkkaanelt maha savipõrmupudemed ning lausuda nagu harilikult : " Peab ruttama ! " Sedapuhku relvakambrist väljudes võttis ta stendilt lühikese toruga Astra-tüüpi püstoli , lükkas selle lapiga üle ja sorkas vöö vahele . Heitis ülle tolmupluusi , kargas roostes rattale ( ta oli oma varastatud säärevormija mere madalast veest üles leidnud ) ja sõtkus südalinna poole . Tavaline Jumal oli tavatult punktuaalne – sellele punktuaalsusele oli rajatud ta maine taevariik . Emerson lõpetas päevatöö täpselt kell kümme õhtul ning väljus residentsi peauksest kell kümme , kümme minutit – selle järgi võis õigeks seada maailmaaega . Ta laskus turvaeskordi saatel trepist alla , kus teda ootas valge limusiin ( kõrbevöö limusiinid , välja arvatud katafalgid , olid valdavalt valged ) . Kokkuhoidlik naftakuningas ei armastanud superkalleid sõidukeid , kuid sõitis eranditult uute autodega ( kolm päeva ta all olnud limusiin oli vrakk ja kuulus väljavahetamisele ) . Pärast büroo puhkehallis serveeritud kerget õhtuoodet hambaid torkinud , viskus ta uue auto parfümeeritud rüppe ning sõitis mõnesse õlilinna eksootilisse kohta õhtust sööma . Oli ka teine , jumalale kohasem residentsist lahkumise viis : taevateed mööda . Täpilt kümme , kümme minutit . . . . . . laskus kõrghoone katuseplatvormile kopter ja kandis Tavalise jumala ta paradiisikoju . Kolmas , kõige turvalisem Tavalise jumala lahkumisviis oli haihtuda Niiditõmbamiskeskusest korraga maatsi ja taevatsi , st sir Emerson I sõitis limusiinis õhtustama , sir Emerson II kopteriga koju . Pärast eksilasuga tapetud variisiku kaotust – tema otsimiseks oli kulunud aastaid – ei õnnestu Emersonil enam teist temasarnast leida . Ja siin . . . . . . kukub " ta ise " – talle endale lausa pähe . Järjekordses deliiriumiseisundis personaal-psühhiaatriahaiglasse toodud , ei talu Erebus palatiüksildust , ning käsib peaarstil leida talle haigla patsientide hulgast temaga sarnanev suhtluspartner . Veerand tunni pärast avaneb palatiuks ning sisse astub . . . . . . ta ise , sir Erebus Emerson . Punane säbrus juuksepasm nagu alati kergelt purjes , luitunud telliskivi värvi nägu peibutavalt aval , naeratus soe nagu päiksetuul . Pikkus , kehakuju , kaal – šokeerivalt sarnased ! " Olgu , semm , aga kes lubas sul minu ülikonda pugeda ! " Erebus kargab raevukalt koikust maha , krabab sisseastunul kõrvust kinni , et tolle maski maha kiskuda . " Kuradi hull ! " pistab too üle osakonna röökima . ( Sir Erebus EmersonII , alias Vicent Wezen , erineb sir Emersonist vaid sünnidaatumilt – ta on Erebusest kaks aastat noorem– ning veregrupi poolest . Ka kõiges muus on nad suuresti sarnased : nagu seisab üleval Wezeni haigusloo lõigus anamnesia vita et morbi , elu ja asjade käik enne haigust . . . . . . oli too nooruses naftaväljade hulgus , keskeas edukas ammutaja ; praegu paljas ja töötu naftamiljonär . " Kui osutub õigeks , et oled narkomaan , mõrtsukas ja hull – võtan su tööle ! " " Nõus . Kuigi mulle ei meeldi see neetud punktuaalsus , " vastab Vicent . Nad tegid lepingu ja lõid käed . ) Nikyas Bigart peatas oma rõgiseva voki Kontserni peakorteri ees seisva limusiini juhipoolse ukse kohal . Vajutanud lingile , mängis ta hajameelselt relvaga ning lausus paadunud retsi armastusväärsusega : " Nihku välja ! " Autojuht väljus tuulega . " Vahelduseks , semm , sõida jalgrattaga ! " Ning istunud rooli taha , lausus välja : " Kui isu täis , jäta ratas posti nõjale . " Samal hetkel ilmus trepile Emerson kaaskonnaga . " Teie auto , sir ! " lausus ihukaitseülem ning võttis külmavereliselt kaaperdaja kukla sihikule . " Pea , Parker ! " pani Emerson käe relvale . " Võib-olla kuulub auto talle . " " Haahh-haa ! " naersid mehed šefi nalja üle . Et mitte politseile silma hakata , sõitis Nikyas üldises liiklustempos läbi mitme kvartali . . . . . . kõrbepiiril paiknevasse karavanseraisse , kus jooksval ajal asus kadunud asjade panipaik . Lühemalt : vargaturg . Uue kalli autoga letti sõitnud , leidis ta otsekohe mitu konkureerivat ostjat . Istunud lõpuks hinna enampakkumise võitnud hangeldajaga autosse ( tolle turvajad välja jätnud ) , laskis Bigart ukselukustid alla ning asus kaupa tegema . " Ilmuta väge ! " lausus ta profilt . Lipsuga rets avas põlvedel diplomaatkohvri – see oli rahapakke tuubil täis – , ent kohvrit sulgeda tal nii ei tulnudki . Seda tegi juba Bigart . . . . . . kui ta kõrgemal käigul läbi turu kihutas , ning esimesel järsul pöörakul ukse avanud , retsi autost välja lennutas . Pidurdanud sõiduki Kontserni peakorteri ees tollipealt vanades jälgedes ( liivatolmus oli näha isegi protektorimuster ) , võttis Bigart posti nõjalt oma roostes rattaromu , pani diplomaadi vedruklambri alla ja sõtkus ruttamata Inglise setelmendi poole . " Kuritegija ! " karjatab teenija , kui kööki sisenenud Bigart diplomaatkohvri ta ette laiaksvaalitud koogitaignale tühjaks puistab . " Vargalt varastada – ka mõni kuritegu ! " lausub Bigart käega heites ja kaob vilistades majja . " Poole tunniga pool miljonit , " ütleb ta vähemaltki kiitlemata trepil vastu tulnud Kirylile . " Sa jõuad veel kaugele , poeg ! " sõnab too lootusrikkalt . Saabus oodatud-kardetud komisjoniküsitluse päev . Kahvatu , sõnaaher , keskendunud Nikyas valmistus selleks hommikust peale . Ajas Odidi laia habemenoaga habet ; ta lõug ja sarnad olid otsekui näkkulastud haavlilaengust täis tihedat sinimusta habemetüüd . Duši all käies ajas ta puhtaks seljanõo , mille harjas juba kribises vastu särki ( tal oli paar raseerimiskorda vahele jäänud ) . Riietudes olid ta silmad nagu seotud toolikorju kulge , kuhu oli välja tõstetud too ammune , poisipõlvest pärit . . . . . . õliristsetesärk . " Kas sa paned selle selga ? " ( Nikyas oli üksi toas , ent ta võis vanduda , et kuulis mehehakatise kõikuvat kukehäält . ) " Justnimelt . " Kostis habras , õhukese klaasi purunemist meenutav naer . Nikyas võttis toolikorjult väikseks jäänud , väljapesemata õlilaikudega särgi ja tõmbas selga . " Paras ! " kõõksatas poisihääl . " Võiks suurem olla ... " lausus Nikyas kaelasidet sidudes . Noor Bigart-supersemm pressib end bussile . Ta otsustab olla privileegideta nagu kõik inimkonnas , kus suurte munadega meestel ei lähe paremini kui eunuhhidel . Autobussis , nagu alati sel kellaajal , oli palju õlitöölisi ; kõik nad hõngavad kõrbe ja mere naftaväljade järele , mis hõivab ta meeli . Ent bussi lõhnagammas on tunda ka peenemaid lõhnu : parfüüme , mis tõusevad ninna ja kütavad Bigartis kihku – naised sitsis ja linases , kaelas kaamed kameed kaamed kameed kaamed kameed õrnalt graveeritud kentaurikujutisega . " " B i g . . . a r t , " " luges prillidega professor matriklist . " Kas te pole eksinud koolivalikuga ? See siin pole kunstiakadeemia , vaid naftainstituut . " Komisjonis istuv , kiirelt tõusva rinnaga noor naine viskas midagi kähku paberile ja lükkas selle professori ette . Ometi üks daam , kelle kaelas pole toda ilulelu ! mõtles Bigart naisest esimesest pilgust hästi . ( Ent juba teisel loengul kannab hispaanlannast naftakeemik Marita Marquenez ning semestri lõpus juba kõik Naftainstituudi naisõppejõud toda seeriatootmisse läinud moeripatsit . Kõik nad toovad ilmale ühtekokku paar tosinat kena beebit , kellele Kontserni lasteaias avatakse lisaosakond . ) " Azoo , " ütles professor tõustes . " Tundsin teie isa , Naftatitaan ! " Professor tegi lühida kummarduse ja sõnas : " Von Karlow , dekaan . " " Nikyas Bigart , " lausus noormees noogates . " Te suudate vist väga palju , " – professor naeratas atleedile – , " tõsta . " Bigart astus kõhklemata professori juurde . . . . . . ning tõstis korpulentse vanahärra koos tooliga enda ees sirgetele kätele üles . " Braavo ! " ovatseerisid komisjoniliikmed . " Jõunumbrid tulevad teil hästi välja – eks näis , kuidas ajudega tõstate ! " Professor visandas suure auditooriumitahvli ülemisse nurka keeruka ülesande : hetkel , mil ta pani kirja viimase arvu . . . . . . andis Bigart ülesandele vastuse . " A-arvutust tahaks näha ! " lausus professor pahvilt . " Te muutute tüütavaks , Karlow , " lausus noorsand õlgu kehitades , heitis kuue seljast ... . . . ja pani auditooriumitahvli mõneks minutiks ägedalt võppuma ( ta võimsate lihaste mäng kujutas seejuures omaette lummavat vaatepilti ) . Tahvli äärest ääreni arvutust täis visanud , puhus Bigart näppudelt kriiditolmu maha ning kostis komisjonile : " On veel küsimusi ? " Vaikus . " On . Kui teile õli asemel pakutakse midagi muud ? " ( Bigart kahvatas , mõistus vakatas , keel suus kangestus . ) " Nõus , " vastas ta järsku vabanenult , " kui see muu on õli ! " Nikyas Bigart oli Naftainstituuti vastu võetud . ÕLIÜLIKOOL ... . . . paiknes Õlimere ääres , pikkamisi tõusva ranniku palmiharvendikus . Uudse väliskujuga kümnekorruseline õppekorpus , kus rahumeelses sümbioosis ühinesid Lääne ja araabia arhitektuurivormid , avanes fassaadiga mere poole . Kõrbe käest võidetud ja haljastatud avaral territooriumil paiknesid katseterminaalid ja poolesaja puurtorniga naftapolügoon . Sinna juurde kuulusid moodsad-mugavad ühiselamukorpused , raamatukogud , staadion , kinokeskus ning palvelad , kohtumispaigad kõigi ilmamaa jumalatega . Teadaolevalt täiuslikum , komplekteeritum õliõppekeskus naftavöö piirkonnas . Juba esimeste kuudega tõestas Bigart oma üleolekut teadmistest – see , mida valdas tema , oli teadmus , kõigeline tarkus , mida ei saavutanud õppides , vaid õpitut unustades . Kuid Bigartile läksid ka teadmised . Nimelt vajas ta väikest kaktuseliblikasiniste kaantega dokumenti , naftainseneri diplomit . Õliteooria . Kogu teoreetiline maailm oli talle sünnist saati igav ja ilmetu ; teda paelusid imed , igat liiki võimatusevõimalused . Talle ei mahtunud pähe , et asju võis tunnistada olematuks pelgalt sel põhjusel , et neid pole olemas . Elu ja kõigi tema väljendustasandite glossolaalia – sisu puudumine – võlus ja peibutas teda ülimalt : " Siit otsi – siit leiad ! " ( Need omadused tõeliselt võimaldasid Nikyas Bigartil tõusta kõigi aegade leiukamaks naftageoloogiks . ) Õlipraktika . Ei maal ega merel polnud Bigartile midagi näidata – ta näis olevat hoomanud kõike juba embrüos . Kokkuvõttes loodeti tast algusest peale palju . Ja eksiti , aeti segi kaalu ja graviteedi mõisted . Kord dekaani juurde neljasilmakõnelusele kutsutud , lõpetas kateedrijuht nende tunniajalise vestluse sõnadega : " Usun , et teete kord hiilgavat karjääri ! " " K a r . . . ! ? " Bigart puhkes naerma . Löönud dekaanile õlale , väljus ta naerdes kabinetist . Bigart naeris kogu tee läbi pika heleda koridori . Naeris trepisektorisse jõudes ( ta ei kasutanud eales lifte ) , kust ta terasest trepikäsipuul läbi kaheksa korruse naerdes alla liugles . Bigart naeris , kui ta oma tulisekssõidetud pihke all trepihalli basseinis jahutas ning üleni aurupilve mattus , naeris , naeris , naeris . . . Bigart naeris ikka veel , kui ta teeperi kõrbeliaanidesse kasvanud väikesesse palvelasse põikas . Alles vaimuliku valju pilgu all tõsinenud , lausus ta tolle sõreda sõna teise poole : " . . . jääri ! ? " " Jumal võtab sind kuulda – kõnele ! " kostis vaimulik . " Nad pakuvad mulle pisut . " " Ja sina soovid ? " " KÕIKE ! " AJAVOOG – kõrbe foonil oli ta kollane , hämutav ; mere taustal sinav , kajakad lakas – kandus üle kõigest ja kõigist , jättes enda järele mõtlemapaneva jälje . . . . . . elu ja surma . Laura tõi ilmale terved tugevad viisikpojad . Nikyas kandis talle sel puhul sünnitusmajja õitsva mürdipuhma . ( Õnnitlenud Laurat , kahetses Nikyas , et ta teist sarnast mürdipuhmast ei saanud kinkida laste isale , kuna ta ei tundnud toda . ) Näperdades kaelas nahkrihma otsas lihtsat moeehtekest , nuttis neidis hääletult kõrvale . Nikyasele naiste pisarad ei meeldinud : kuigi täisehtsad , olid nad poolausad , ning lahkudes ta lausus nende suhtes üleolevalt : " Ära tõsta Ilmaookeani vett , Laura . Ja jäta see uhke inimloom ( ta mõtles kentauri ) rahule . " " Nikyas ! " karjatas tüdruk talle järele . " Jah ? " küsis ta ringi pööramata . " Mitte sina , " nähvas Laura . " Kõigi mu poegade nimi . " Ükssama ajavoog , mis tõi endaga elu . . . . . . tõi ühes ka surma . Detsembrikuu teisel pühapäeval , mil põud oli veidi järele andnud ning kõrbe ääsihingus , mis tulvas konstruktoribüroo avatud akendesse , polnud enam nii lämmatav . . . . . . ei saanud jooniste kohale nurkunud Nikyas oma tööspetsiifilisele küsimusele Kirylilt äkki vastust . Oli absoluutselt võimatu : õlivallas vastamata küsimusi Bigarti jaoks ei eksisteerinud . Pidi olema midagi muud . " Isa , kas sul . . . " Kuulmata hetkel arvutiklahvide naksumist , pöördus Nikyas ruttamata Kiryli poole , kes büroo lahtise akna all , kus oli rohkem valgust ja õhku , tavaliselt töötas . Oma vaatenurgast nägi Nikyas isa paremat õlga . . . ning õlast algavat paremat kätt , mis osutas kuhugi . Kui Nikyas oma kohalt tõusis , hajus see ihuliige kui käsi kuuma saanud vahakuju küljest . " Poleks vaja olnud . Nagunii ma ei uskunud , et sul polnud käsi , " liikusid häält tegemata Nikyase huuled . . . . . . kui ta kiirustamata , vakshaaval isa töökoha poole nihkus . Nüüd paistsid ära ka juba Kiryli põlved , sinistes " säärekätistes " jalad , arvutiklahvide kohal tardunud varbad – kummalgi pool viis , nagu noorsõdurid ... . . . iseenda leinaseisakus . Pannud konstruktoribüroos mängima Bachi " Babüloni vetel , " meloodia , mida isa kõige rohkem armastas , lükkas Nikyas ta pöördtooliga nurgatorni akna alla , kust paistsid korraga . . . . . . kõrbe ja mere õliväljad . Poetamata ainustki pisarat – Nikyas Bigarti silmad olid läbimatud nagu ränipõhjaga puuraugud – , andis ta mõttes isale ÕLIVANDE : Mahe loojangutuul koos sumeda õhtuvalgusega tulvasid aknast sisse , liigutasid Kiryli halle harevaid juukseid ning paistsid ta palgel mingi kaugema elustava kumana : surnu näole ilmus vaevuhoomatav naeratus ning ta kulm tõusis kergelt just nagu mingist üllatavast mõttest . Pole kahtlust : Kirylile tuli geniaalne idee – ja ta teatas mulle sellest . Nimelt nõnda , mõtles Nikyas . Teatud ajast pidas ta turmavast elust rohkem lugu kui taanduvast , ning isa surmahetkegi samastas ta läbindussamba viivulise seisakuga – nafta puurimine jätkub , olgugi et mujal , teisemaistel õliväljadel ! Rohkem hämmastas Nikyast tõik , et Puur ei andnud eelnevalt ühtki krigisevat peatussignaali ega ilmutanud ainustki hoiatavat eelsündmust – kas siiski mitte ? ! Umbes kuu aega tagasi . . . Hilisel tunnil ilmub Bigarthouse'i ebamäärase vanuse ja välimusega härra . " Papas Mamas , " teeb härra , jäädes liikumatuks , hääleka viisaka kummarduse . . . . . . Kiryli ja Nikyase poole , kes söögisaalis kahele kaetud laua taga teed joovad . " Lolliksläind kreekakas , " lausub Nikyas õlgu kehitades , " viskan välja . " " Ole viisakas , " lausub Kiryl , " võib leedukas olla . " " Olgu . Ehkki süüdi on madjar – miks Magda ta sisse laskis ! " Nikyas heidab end toolis tagasi ja joob külalist ignoreerides tassist lurinal teed . " Mida soovite , " – Kiryl kõhkleb viivu – , " mister Papas Mamas ? " Härras vaikib väljapeetult . " Sinult küsiti , Isetolmleja ! " Nikyas osutab külmalt tulnu poole . Härras õhkab ning lausub : " Efemeros möödub – Eutanasos möödub koos meiega ! Olen Valuta Surma mittetulundusühingu agent . Meie mürk on parim , kallis Kiryl . Teil tuleb maksta vaid süstla eest . " Nikyas tõuseb kiirustamata . Võtab külalise kõrvalesta sõrmenäpitsasse , juhib ta avatud akna juurde . . . . . . ja viskab mehe tuulega aknast välja . Naaseb laua juurde . " Mis sul seal näpu vahel on ? " küsib mõttes Kiryl . " See . . . " Nikyas heidab põgusa pilgu . " Mister Papas Mamase kõrv . " ( Nikyas kastab selle suhkrusse kui sidrunilõigu ja pistab mõnuga suhu . ) Kiryl kutsub välja teenija ja aedniku . " Miks te võõra nii hilja majja lasite ? " Mees ja naine vahetavad mõistmatu pilgu . " M-me pole k-kedagist laskend , " kokutab Magda . " Uksed lukus , luugid kinni – ei pääse majja võõra varjugi ! " kostab aednik kindlalt . ( Nikyas võtab toolilt külalisest mahajäänud sakvuajaaži : see on nahast , uhiuus , kigiseb kergelt kui vastne muulasadul . ) " Papas Mamas , " lausub Kiryl . Teenija ja aednik mõtlevad viivu . " Ei tunne seikest , " lausub Magda ; mees noogutab naisega nõustuvalt . Mõlemad majulised taganevad ukse poole ... ja lipsavad sisalikväledalt välja . Nikyas avab sakvuajaaži – ning sulgeb selle samas . " Arstiriistad unustas Abiandja maha ! " Ta astub akna juurde , võtab hoogu ja viskab arstikoti vuhinal tohtrile järele . ( Sakvuajaažis polnud midagi . Samas oli seal kõik : must tuhaurn ja hõbedane leinalint Kiryl Bigarti nimega . ) Jätnud Kiryli muusika saatel ta Õlitaeva viimast loojangut vaatama . . . . . . siirdus Nikyas akna juurest arvuti juurde . " Ta osutas selgelt enda ette . Midagi peab seal olema ! " Nikyas põlvitas maha ning printis välja lühikese sõnumi . Hetke teksti silmitsenud , mõistis , et see oli talle adresseeritud k i r i . Sõnad selles olid hajali , mõtted lõpetamata – ilmselt kirjutas Kiryl neid ridu juba kustuva teadvuse juures : " Poeg ! Tunnen , et Papas Mamas tuli mulle järele – ma ei pakkunud talle tookord teed , see oli parandamatu viga . . . Jätan sulle oma eluvaimu , õlivaimu ja ideed . Vii nad ellu – kuid pea meeles , et suured ideed võivad olla surmavad . Oled alati olnud tark . Ning nüüd – mulle igavesti mõistatuseks jäävast viivust ! – ka tugev , et laskuda õlipõrgusse . Mu palved , mille peale vannu , et sa nad täidad : Emerson jäägu ellu . Ta on aumees , karistab end ise Peata Odidi rännak ja mata ta õliväljal Minu maine kest põleta ; tuhk külva kõrbesse , Punamägedest kirde pool Sinu autojuhiks olgu sel retkel – Erebus Jätka , poeg , sammust , mis minul jäi katki . . . Kiryl " Nikyas Bigart jättis pikal karmil pilgul läbiloetud kirjaga hüvasti . Räksas tulemasinast tuld , süütas sõnumi ning hoidis seda silmade kõrgusel . Tuli põles tema kummaski rohelises silmateras . Kustus . . . . . . ja tumedad tuhatätrad hõljusid pööreldes silmist sügavamale . Bigart ei unusta neist ridadest eales silpigi . Kiryl Bigarti varikerge keha ... . . . kremeeriti Õlilinna neljandas morgis , mille teenindada olid Inglise setelmendi kadunuksed . Sealsamas kabelis peeti tagasihoidlik jumalateenistus . Nikyas ei lubanud Emersonil matuseid laialt kumustada , millega too vastuvaidlemata nõustus . " Matusekellad jätaks õliväljad seisma . Minut pausi maksab kümme miljonit – Kiryl poleks seda ilmaski lubanud ! " " Sul on taskus palju , sir , " lausus Nikyas langetatud silmi , " ja ikka oled sa Pasatasku . " Emersoni näo telliskivipunane muutus krohvvalgeks : " Vastan sulle , kui matused möödas , poiss . " " Pea suu , Vana Purskaja – istu džiipi ! " Tavaline Jumal rooli taga , Nikyas , heledalt mõtlik , kõrval . . . . . . alustas kaheliikmeline leinaprotsessioon teekonda . Vaevalt kabelit piiravast palmisalust sõiduteele pööranud , sattusid nad paljastatud peadega inimspaleeri vahele . Võis näha kogu Kontserni juhtivkoosseisu , insenere ja mitmes reas tänavaid palistavaid õlitöölisi , kes olid tulnud otse mereplatvormidelt ja kõrbe naftaväljadelt , masuudised tunked seljas , turvakiivrid käel . ( Linnaväravast kuni kaugele kõrbesse saatsid Tiibadetalindukeslendab vaikivad nomaadid , võttes oma kaamelitest ja muuladest välja viimase , et vaid püsida džiibist katafalgi kõrval . ) Emerson rooli taga pressis läbi hammaste : " Puha leegionärid – meistrid ja insenerid . . . Tuhat puurtorni paneb korraga pausi . . . Kellelgi direktoritest on suupragu liiga laiaks vajund . Uurin välja , ja ta läheb . . . " ( Käiguvahetus . ) " . . . hulmanite seltsi hullama ! " lõpetas Emerson kergelt . " Ega kõik pea leinama – kellelgi olgu ka lõbus , " nähvas Nikyas . Nad sõitsid mööda päikselõõsas ülessulanud asfaltteed , piki Õlimere kallast . Leinalint antenni küljes plagises merelt puhuvas värskes tuules , ning musta riietatud mehed pääsesid mõneks hetkeks kõrgkuuma lämmatavast leitsest . Uues gigantses õlisadamas , mis sündis kadunukese ajust ja hingest ... . . . piiras nende džiibi sisse tuhandepealine inimhulk : operaatorid , kaimadrused , laevurid . Sadade tankerite ja platvormide sireenide saatel tõsteti nende katafalk-džiip kätele ja anti miilipikkusel teelõigul üle peade käest kätte . Noor Bigart , musta mähitud urn kaenlas , ja Emerson , must kõvakübar käes , seisid džiibis püsti ning vaikisid nagu kivikujud . . . . . . kuni Vana Purskaja ei pidanud vastu : " Tont võtaks , Kiryl teeb mind kadedaks ! " ( Bigart muigab seepeale süngelt , halvaendeliselt . ) Nad jõudsid lõpuks kõrbepiirile , pooliti liiva tuisanud Põhjaväravasse , mis oli ehitud haljaste vanikutega , kuhu leinamärgiks oli pistetud musti linnusulgi . Karjused , küütijad , usurändurid põlvitasid kahel pool väravat ning palusid : " Allah halastaja , võta taevastesse Tiibadetalindkeslendab ! " ( Oli keskpäevane palveaeg ; päike paistis lagipähe , nii et meeste silindripõhjad kärssasid . ) Kaks tundi mööda Vana Õliteed avakõrbe suunas sõitnud . . . . . . vaatab Bigart põlvel planšetti ja kamandab : " Paremale ! " Emerson ei lausu midagi , vajutab vaid gaasipedaalile . " Ütlesin paremale . " " Sa oled siin esimest korda , poiss , " lausub Emerson pausi järel . " Ja sina ? " Emerson ei vasta , lülitab sisse veokäigu ja hakkab tõusma mööda hiiglasuurt laugjat luidet selle harjale . Niisama pikk ja vaevakas , nagu on luitetõus , on neid vaevav vaikus . Et seda ületada . . . . . . hakkab Nikyas ümisema mingit kurbülevat meloodiat . " Mis viis see on ? " lausub sohver , kramplikult enda ette liivalõputusse vaadates . " " Babüloni vetel " , " ütleb Bigart mõni puhk hiljem . " Kiryl , " – sohver vääratab taunivalt peaga – , " ei armastanud seda . " " Miks sa valetad , Erebus ! " lausub Bigart , pöördudes puhtsüdamlikult kõrvalistuja poole . Emerson vaikib ; vastates ta hääl värahtab : " Räägin terve elu tõtt . Täna on põhjust valetada . " Nikyas kontrollis nende asukohta kaardil : Roolimees hoidis kurssi täpselt , nagu teaks ta peast Kiryli jäetud koordinaate . Kaardilt heitis ta kiire pilgu kõrvale : Emersoni silmad läikisid kui veinikastmes austrid . " Ära tönni , mõrtsukas ! " lausus Bigart läbi hammaste , et maha suruda . . . midagi nõrkusesarnast . " Kurat teab , " lausus sohver käisega üle näo tõmmates , " liiva lendas silmi ! " Ja vahetanud järsult käiku , lisas : " Sind , poiss , ootab topeltkeretäis . " Taamal paistsid kõrged luitepeenrad ja nende tagant longus magunapäid meenutavad erodeerunud Punamäed . " Hakka peale , poiss ! " " Ise tean , " ütles Nikyas , hoides pilku planšetil . " Nüüd ! " " Vait ! . . . Rool automaadile ! . . . Valvel !!! " kõlas Bigarti käsklus . Mõlemad tõusid kiirelt ( Emersonil lendas silinder peast ja veeres luitenõlvakust alla ) . Nikyas avas tuhaurni , tõstis selle pea kohale , ning selleks puhuks tõotatud tuul . . . . . . hakkas urnist pudenevat põrmupihu hajutama kõrbesse . Päike kaldus loojangule , ning vastu õhtutaevast paistis põrmupilv sinakana , varjutaolisena . " Mis see on , poiss ? ! " kähvas äkki Emerson Bigart väärutas aeglaselt pead . . . Taamal , siinpool horisonti lähenevad teineteisele kaks sinkjat põrmukuju – mees ja naine . Nad ei kiirusta – Aega on neile mõõdetud lõputult ! Lähenedes sirutavad nad pikkamisi teineteise poole oma põrmukäe : nende peod puutuvad kokku , sõrmed põimuvad . . . . . . ning nad eemalduvad pikal sujuval sammul avakõrbesse . Kummaline : kaugenevas perspektiivis nad ei kahane , vaid kasvavad , tõusevad määramatult kõrgeks ning ühinevad horisondil laotusega . " Did - ooo ! " oigas Emerson ning rebis kahe käega kaelust , nii et nööbid tirtsudena eemale kargasid . " Sa meenutasid mu e m a ... " lausus Bigart , kui kogu tuhk oli kõrbe külvatud ning džiip paksus liivas peatus . Emerson ei vastanud ; kössutas istmel , paksud veretilgata huuled kaamelt ülekuti . Nikyas kaevas oma sõrmede teraskisud Erebuse punasesse karbusesse ning tõstis ta üles kui jäätmekoti . " ... miks mitte mu isa ? " " Tapa mind , kuid mõlemad on väärt meenutamist ! " kähises Emerson . Bigart vallandas sõrmed . . . ... ning Emerson rantsatas polstrile . Seejärel võttis ta kaarditasku ja veepudeli , surus kübara sügavamale pähe , hüppas ust avamata džiibist välja ning eemaldus avakõrbe poole . " Poiss , pea ! Ütlesin : tapa mind , mitte ennast , " hõikas Emerson talle järele . " Kõrb ümberringi , koju kõva viiskümmend miili ! " Bigart ei teinud temast välja . Juba kuulas ta tuiskvirgude krudinat jalgade all ning " kõrbelaulu " – liivaterade õrna kantileeni algava tormi uvertüüris . " Poiss , ma ütlen , pea ! " kärtsus ta kõrval sõitev Emerson . " Nael kummi , sir ! " " Kõrbes – nael ? Ära mõtle välja ! " " Looda , et sul veab . " " Jumal näeb – kas nii täidab poeg isa viimast käsku ? ! " ( Emerson pööritas efektselt taeva poole oma põletikulisi silmi . ) " Käsk oli mul kannatada sind siia , mitte sinuga koos tagasi sõites . " " Mõtle . . . Mõtle õ l i l e ! " " Kavalda . " " Mida kuradit siin kavaldada – varsti läheb tormiks . . . " Emerson haaras kaenlarakisest relva . " Marss džiipi , poiss ! " Bigart seiskas sammu istumaks sõidukisse . . . . . . ja napsas jälgimatakiirelt relva Emersoni käest . " Nonii , Vana Purskaja . Veereta nüüd rattaid ja ära mõtle . " " Mõtle keretäie peale , poiss ! " Emerson tegi ulja " kannapöörde " ja kihutas liivatuisu saatel kõrbesse . Nikyas vaatas talle puhk aega hajameelselt järele . " Täidan su käsu , Kiryl . . . Ma ei tapa Emersoni – ma hävitan ta . " Ilmaennustuskeskus eksis – liivatormi ei tulnud . Vastupidi , õhk läks õhtu poole jahedamaks ja klaarimaks , mis ennustas külma ööd . Nurganud kergelt kirdesse , liikus Bigart Punamägede poole , mille vadides oli vett ning kaarditähiste järgi kulges ka tee lähimasse oaasi . Ta samm oli jõuline ja sage , sest ainult selline marss võis teda viia ööhakuks läbi leina ja viiekümnemiilise liivamere pagusate mägedeni . Varsti tundis ta talumatut janu , ning keeranud käigul joogipudeli lahti , tõstis selle suule : " Jumalate nektar ! " vandus Bigart , pursanud vedeliku suust . ( Ta oli ekslikult haaranud kaasa Tavalise jumala veepudeli ... . . . milles oli kange kõrvetav viski . ) Virutanud joogiplasku vihisedes kõrbesse , velkis Bigart raevukalt edasi . Suured ergid muutusid järjest madalamaks ja laugemaks ; tulid ette punased liivaseljakud ja soolasoo , mille veertel vohavast ogamaltsast pelgus üles . . . . . . üksik nabasiga . Pekaar tegi katset putku panna , ent täpne lask sirutas ta maha . Kuulihaavast pulseeris tumedat verd , mis tulutult liiva imbus . " Plasku ! " meenutas Bigart nüüd minemalennanud joogipudelit . Kuid leidis väljapääsu : krahmas peast silindri ning laskis sinna soriseda jahedat , nõrga soolamaitsega ulukiverd . Janu kustutanud , jätkas teekonda . Taarimi kõrbeid kureeriv Ökoloogilise Monitooringu seiregrupp ... ... lendab suuskadega biplaanis üle kõrbelageda . Paremale jääb erodeerunud mäepeenar , vasemale klibukõrbeala – sealt edasi algab kollakaid luitelaineid veeretav lõputu liivameri . Kuna lennukitiibade all ei paista paraku naftavälju ega torujuhtmeid , lubab monitooringurühm endale mõne minuti puhkust . Seiregrupi noorim , praktikant , istub üksinda peilimisseadme juures ning jälgib võlutult müstilist kõrbemaastikku , mille kollased keeritsad haaravad kaasa iga seisvamagi kujutlusvõime . Järsku ta võpatab . . . PRAKTIKANT : Üksik mees all , must ülikond seljas , silinder peas ! GRUPIÜLEM ( ta on vahepeal halliks läinud ) : All on Taarimi kõrb . Mitte Victoria Str ... ( Talle meenub äkki midagi . ) Kogu monitooringugrupp pahvatab naerma . Välja arvatud grupiülem , kes hootab end toolist üles ning kummardub koos praktikandiga jälgimisseadme kohale , mille optiline võimsus lubab liivasipelgat näha meemägra suurusena . Mees heidab peaga , puudutab šokeeritult silmi . GRUPIÜLEM : Džentelmenid ( tõmbab keelega üle jäikunud huulte ) , me seisame Taarimi kõrbe ( pilk jälgimisseadme jaotusvõrgul ) neljakümnenda kvadraadi õhuruumis , kolmesaja meetri kõrgusel paigal ( sulgeb meenutades silmad ) seitse aastat ! Biplaan kaugeneb , sulandub ühte hämuse kõrbetaevaga . . . ... Lennuki asemel tiirleb õhus raisakotkapaar , saates silindris rändurit " Victoria Streetilt . " RAISAKOTKAS ( isalind ) : Kluu-kluk ... See saak läheb meil käest ! RAISAKOTKAS ( emalind ) : Ära kaota lootust – tema tulevik on teadmata . . . Kluk-kluu ! Ja siis järsku , nagu džinn purunenud pudelist ... . . . tõusis horisondi kohale mustav liivasammas . " Võtaks tont toda Ilmaennustuskeskust . Ta ei eksi kunagi , kui ootad , et see juhtuks ! " Lähenemas oli kõrberänduri jaoks halvim – samuum , araablaste hellitusnimega mürgiputk . Liivaorkaani kiirus polnud Bigartile teada , kuid see , et ta ei jõua tema eest eelmäestikuni , oli enam kui kindel . Punamäed tundusid olevat siinsamas , ühe tugeva spurdi kaugusel . Tegelikult oli nendeni oma kakskümmend miili . ( Ta oli jõudnud just suurima ohu sfääri , klibukõrbepiirile , kus tuule marujõul pöörlema pandud kiviliistakud toimisid hakkmasinana . ) Bigart hakkas jooksma . Ta lai rind lõikas kuuma tuult nagu lainemurdja ookeani . Ent ka joostes polnud pääsu . Orkaan lähenes nagu kiirrong , otsekui maa-aluse kauge mürinaga . Ja siis äkki ... ... lõikus sellesse tormihelistikku metalne , inimese instrumentaariumist pärit tuttav heli . " Kopter ! Viib naftaväljale vahetust . " Bigart sulges silmad , surus peod kõrvadele , et mitte kuulda seda pääsemislootust andvat ja samas võtvat heli . " Kõrb tolmab hullupööra ... Nad ei näe mind ! " Kuid paistis , et kõrbejumal Seth suhtus temasse soosivalt . Kopter maandus Bigartist poolesaja sammu kaugusel ning tumeda näoga mehhaanik , araablane või neeger , tõmbas teda mõlema käe žestiga kiirustavalt lähemale . Bigart ei rutanud . Kummardus , sidus kingapaela ( kord juba harjutanud , tuli see tal hästi välja ) ning silmitses altlauba kopterit : tavaline naftaväljade masin , rattad masuudiga koos , küljed õlilaikudes . Too asjaolu äratas usaldust , ning Nikyas sisenes kopterisse . " Tobu , viimnepäev käe – tema seob kingapaela ! " kihvas talle neeger . " Kui põrgu lähed , Süsi , siis peavad paelad kinni olema . " " Pole teada , kes meist põrgu läheb ! " karjus neeger talle üle kopterimürina . Ületamaks orkaanihorisonti , lendas kopter suurel kõrgusel ; ukse kõrvale klapptoolile toetunud Bigart tegi valvsa pilguringi kopterisolijate nägudel . Neid oli kümmekond : valgeid , musti , vahepealseid . Kõik hästi treenitud lihasepätsides kujud ( seda liiki väljaõpetatud semme poetati lintmaandurilt võistlevate kompaniide õliväljadele sooritamaks seal kõikvõimalikke " kangelastegusid " ) . Ühte meest tundis Bigart eesnime järgi – Zuben ; too treenis temaga koos Rionosuke allilmagrupis , maaväringus kokkuvarisenud soolalao keldris . " Zuben , " – ta lõi semmile sõbralikult õlale – , " kena sinust , et mind tormi nina eest üles noppisid ! " Semm vaikis ega pilgutanud silmagi . Bigart püüdis juttu ürjata kõrvalistujaga – ka too , kollase jumega sünge semm jäi liikumatuks kui pühade Buddha . " Räägi minuga , poiss ! " kostis korraga kõrgemalt vali hääl . Nikyas tõstis aegamisi pilgu : piloodikabiinist veoruumi laskuval trepiastmel istus Emerson , ruupormikrofon suu juures . Bigart noogutas tervituseks – ta näolt paistis selge jällenägemisrõõm . Tavaline Jumal pöördus ta poole jumalasõnaga : " " Meeletus on seotud poisi südamesse , aga karistusvits saadab selle temast kaugele . " ... See , mis nüüd tuleb , poiss , on väike orkaan – ilma selleta sa ju ei lepi – , aga siin sa vähemalt jääd ellu . " ( Nikyas vaatas teraselt rääkijale näkku ja kuulas ta hääle modulatsioone : see oli kahtlemata Erebus Emerson – punase krusskarbusega šarmantne peiar ... . . . ja niisama kahtlemata polnud see tema . ) Bigart lõi rääkija poole käega : " Ma ei vaja rohkem su teeneid , Vana Purskaja . " " See veel , poiss , ja tänaseks kõik ! " kostis ruuporist ... . . . ning Emersoni valgehambuline naer helgendas kõikide süngeid nägusid . Bigart vajutas oma pilgu sügavamale Emersoni palgesse – nagu iga kõrbepoiss , usaldas ta inimlooduse tundmaõppimisel visionaalseid aistinguid enam kui sõredaid sõnu , mida oli lihtne võltsida . " Onu Erebus , " tuli Emerson välja pikema tiraadiga , " nagu sa oled juba aru saanud , laseb anda suurele meeletule poisile pisut peksa , et Suur Meeletu Poiss ei muutuks veel meeletumaks ega teeniks ükskord tinanööpi oma kuue ette . " Emerson andis randmeviipega kergelt märku ... . . . tuim seltskond tõusis aegeldes ning võttis Nikyase ümber poolringi . Mille peale nad loodavad ? Mõtiskles Nikyas isepäinis , püüdes näole manada mõningase hirmu ( maskid ümberringi liigahtasid sarkastiliselt ; Erebus noogutas kaastundlikult ) . Tuli välja ! jäi Nikyas endaga rahule . Kaks neist tõid käisest esile sitked raagnahast rihmad , millega õliväljal tõmmati käima käivitusmootoreid ; rihmad olid pehmed , inimsõbralikud , nad ei rebestanud nahka , oskuslikul käsitsemisel ei jätnud vorpegi . ( Nende karistusvitstega nuheldi naftatandril slummiseadustest üleastujaid : narkokullereid , õliväljadel suguhaigusi levitavaid litse ja igat liiki muid ülbikuid , kelle jaoks polnud antud veel käsklust tinanööp ette õmmelda . ) Bigart nõjatus tagasisuunas ning sulges silmad . Relva , võis arvata , neil Emersoni käsul ei olnud . Mis neil siis oli ? Pole mõtet mõistatada – peab nägema ! jõudis ta otsusele . Bigart oli suurte võimalustega Kontserni spordikeskusest juba ammu . . . . . . põiganud Rionosuke registreerimata rühma , kus treenisid enamuses allilma valikvõitlejad . Nikyast polnud rahuldanud võitlusvõtete ülemäära suur tinglikkus , mida praktiseeriti spordikeskuses . Allilmarühmas ei vabandatud – kõik võtted olid kuulutatud vabaks . " Kui keegi arvab , et temata jääb inimkond hõredaks , võib minu trenni mitte tulla , " suvatses öelda Sakyro Rionosuke , mitmekordne maailmameister , mingi teadmatu kuriteo pärast Interpoli poolt tagaotsitav . Rionosuke sobib Bigartile . Bigart sobib Rionosukele . " Sa sööstad kui kentaur , " lausub treener talle . Võideldi pimedas ja valges , ruumis ja väljas . Kõrbes ja mägedes . Vee peal ja vee all . Maal . . . ... ja paraku õhus . Nikyas avas järsku silmad , libistas käe taskusse , tõi sealt esile relva ja viskas selle kopteripõrandale . Pööras mõlemad lahtised peod üles Allahi poole : see tähendas araabia paljakäsivõitluse keeles " relvitut " . Nad sööstsid talle peale kolmest küljest . . . . . . Bigart purustas peaga plafooni ning saabunud pimeduses tegi mõne minutiga puhta töö . Ehk nagu neil öeldi töödeldud vastase kohta : " ei enam elus – ega veel surnud . " Seejärel virutas ta semmid üksteise järel kopteri sabaruumi , kus tavaliselt transporditi puurvardaid , ja keeras ukse riivi . " Kuidas end tunnete , onu Erebus ? " " Kurat võtaks , poiss , seda sa poleks tohtind teha ! " " Nimelt ? " " Plafooni peaga puruks lüüa – mul läks vaatemäng kaotsi ! " " Katsuge mu muhku , ehk see osaliselt rahuldab teid . " Nikyas Bigart ei jää kauaks leinama . Isa kaotus vaid lisab talle eluhoogu , kutsub temas esile uusi senitundmatuid tegevusimpulsse ... ... nagu suur maaväring toob esile õlikandvaid kihte ja võimsaid naftafontääne . Konstruktoribüroos jätab Nikyas kõik , nagu oli tol viimasel päeval . Kiryli töökohal ei nihuta ta ainustki eset : otse akna poole suunatud pöördtool ; paremal pika kõrrega joogipudel , vasemal statiivil telefon ; ees varvistega arvuti . Kompuutri koos viimase talle jäetud kirjaga telgib Nikyas kinni musta kattega , mille laseb valmistada vanalinnas usbeki kangrutel ( katet kaunistab tikand , mis kujutab kummalist tiibadeta lendavat lindu ) . Varjukate õhtute säästvas jaheduses , mil Bigart-juunior konstruktorilaua taga kavandab oma projekte , mis vapustavad kord õlimaailma . . . . . . ilmub vahel avatud akna alla pöördtooli igavesti ideedetulvil Bigart-seenior . Nad töötavad mõnda aega vaikides , nagu endistel aegadel . Siis jääb varviste nagin akna juures harvemaks , kuni Nikyas oma töö kohalt pea tõstab ning harjunult lausub : " Isa , sa oled väsinud . Mine puhkama . " Ainus vahe on selles , et kui Kiryl ennemalt alati pojale vastu väitis . . . . . . siis nüüd läheb ta puhkama sõna lausumata . Õpingutesse Naftainstituudis suhtub Nikyas Bigart hajameelselt . Võrreldes tööga , mis aastate jooksul oli tehtud Kiryli juhendusel , on Õliülikool talle kui täiskasvanule lapsetoakülastus . Bigarti vägitöödega tegeldakse vahemikus politseiprefektist kuni Allahini . Kõige moraalitum tema puhul on moraalist rääkimine . Vähemalt kord semestris kutsutakse ta õppenõukogu ette ning ähvardatakse Naftainstituudist välja heita . Bigart mõistab neid ähvardusi ähmaselt . " Ilma diplomita ? Katsuge ainult ! " Kollektiivses ahastuses pöördub instituut lõpuks oma naftamagnaadist mentori sir Emersoni poole ühisavaldusega ( pöördumisele andsid allkirjad ainult meesõppejõud , naistest vaid keemiaõpetaja , kes aastate eest toimunud laboriplahvatuses oli pimedaks jäänud ) . Sir Emerson vastab nende protestikirjale Bigarti vastu muinaskuninga sõnadega Heraklese kohta : " Toores , tahumatu , kõlbab ainult suuri asju korda saatma ! " Bigart jätkab . Kaks kirge käisid temaga kõrvu : naised ja jaht . Erinevust ta nende vahel ei näinud . ( Polnud vahet , nagu see nooruse nurga all paistis , kas kihutada läbi öö taga gaselle või öises ühikas tüdrukuid . ) Või kui siiski oli olemas armastus , füüsilise sigimistungi psüühiline peibuti . . . . . . siis asus see tervenisti naises . Mehes oli armastus vaid naise armastuse peegeldusena , ja nagu iga peegeldus , ei pretendeerinud see tõelusele . Mees oli Külvaja ( " Naine on põld , kuhu mees külvab " . Koraan . ) ; laisk Külvaja külvab ühte naisesse , hoolas – kogu naissoosse ! Täpselt või ligikaudu nii puistas Nikyas oma südant ( armastus sõnast sügavamal ei andnud talle rahu läbi elu ) . . . . . . araablannast armunõiale , kes jagas oma võluvaldusi kõrvu vihmanõiaga vanalinna Turuväravas . Kõrbeelust karastund , loodusehe ja kuidagi " inetuilus " keskealine naine ei kuulanud teda üldse ( või kuulas üleni ) . Võimatult , nagu müüriveerne kuju , kergitas ta oma kivistunud lauge . ARMUNÕID : Kangelane , sest muud sa ju pole , kui sa oled nii tark , sest muud sa ju pole , miks tulid mu juurde ? NIKYAS : Tahan teada , mis minuga toimub ! ARMUNÕID : Enne pean teadma seda mina . NIKYAS : Rääkisin sulle kõik sõnad . ARMUNÕID : Linnaväravas ikka räägitakse . Teod . NIKYAS ( pahvilt ) : Ega sa ... Siin rahva nähes ? ! ARMUNÕID ( noogutab ) : Kõik teavad , kes ma olen . Armunõid paotas aeglaselt oma mingita , punased , pisut punsunud huuled , libistas nende vahele punase keeleotsa . Järsk kihk tungis Nikyasse kui paraja laenguga pikne . Ent silmist pimedaks ei löönud , meeli lõplikult ei viinud . Ta jäi pidama nagu kesk purret , omaenese ja tolle tundmatu teadvuse vahel , millest tagasipöördumine teda igakord lõbustas , aga pani ka kannatama . Armunõial oli silepruun nahk , ammukaartena nõtked puusad , ning ta tegi seda nõiduslikult . Nikyas oma kühvliga mängis ta sees nagu laps kullahanges – lõpmata võlutult , maailmaunustuses . Tururahvas jättis oma kauba ja kaukad ning võttis nende ümber tihedasse sõõri . Kõik vaikisid nõiduslummas ; paljud laskusid palvuseks põlvili ; naised oigasid ja inasid armunõiaga kaasa . Lõpuks hakkas neil kahju või kade . ESIMENE TURULINE : Lõpeta , lõpeta ükskord . . . Ta silmad juba jooksevad seemet ! TEINE TURULINE : Need on pisarad , Zulfia . . . Meie ei mõista ! KOLMAS TURULINE : Lõpeta . . . Jäta ! NELJAS TURULINE : Kus ta teab jätta – äratuskella ei pand ! Vihisev piitsalöök lõikas rituaali üle lõõpija sõnad läbi ja too vankus tagasisuunas , veritsev vorp näos . Nad lahknesid ühtest , kui päike oli vajunud väravakaare taha . ( Väsinud ja janutav rahvas läks laiali oma kauba ja veekannude juurde . ) Mahlust tühi Nikyas toetus vastu jahedat müüri ... . . . mahlust pakatav Armunõid , lasknud alla oma rüüd , vaatas teda vapustust varjates viivul kinnisilmi . ARMUNÕID : Kangelane , ma sind väga . . . NIKYAS : Linnaväravas ikka räägitakse ! ARMUNÕID ( kergelt kõrvale ) : Kentaur . NIKYAS : Komplimendid . Iga lokitud nukk ütleb seda . ARMUNÕID : Olen naine – nagu kõik . NIKYAS : Kellele tahes . Mulle ole nõid . ARMUNÕID ( sirgu tõmbudes ) : Ma võin sind armastada , aga mitte säästa , Kangelane . . . Sa rääkisid naisest tõtt , aga naine on ilus ainult vales . Tõde surmab temas armastuse , ja armastuseta ei ole ta mitte keegi . Ära eales räägi naisest tõtt naisele ! Sa surmad ta . Ja jätad end ilma tema armastusest . NIKYAS : Sireenide laul . See uinutab vaimu ja kütkendab mõistust . ARMUNÕID : Kütkestab . NIKYAS : Ükssama . ARMUNÕID : Ainult armastus toob maailma õnne . NIKYAS : Naisele . Mehe õnn on muu ja mujal . ARMUNÕID : Kus , Kangelane ? NIKYAS : Õliväljadel ! Võitluses ! Armunõid ta kõrval laskus libamisi mööda müüri kandadele . Luitunud rõõvas , mis varjas teda kõrbepäikese eest , vajus taha ja paljastas kauni kaarja gasellikaela , mille ainsaks ehteks oli pikliku kujuga , kuukilluna helkiv . . . . . . kentaurikamee . Nikyas sirutas käe , et sõrmeseljaga silitada naise kaunist kaelanõgu , ent kuri ingel Iblis lendas nende vahelt läbi . NIKYAS : Kannad seda moeripatsit ! ARMUNÕID ( õlgu õigu lüües ) : Olen . . . NIKYAS : . . . " naine nagu kõik . " Ta sõrm haakis end äkki ehtepaela . Rapsuga tõmbas ta selle katki ja viskas ehte eemale . Kamee purunes kiljahtades vastu aastatuhandete jalalihvi näinud sillutist . NIKYAS : Nüüd usun rohkem , et sa oled Armunõid . Naine võpatas . Tõusis tõmblevate õlgadega ning surus end vastu müüri ; ta silmad kivinesid , hääl leebus – selles oli jagu kiivust . ARMUNÕID : Kangelane , see , millest me kõige vähem hoolisime , paneb endast kõige rohkem hoolima . Sa kohtad kord armastust ülimat , mille purunedes kostab ... . . . selle purunenud kamee kõla ! Armunõid langetas loori , keeras õlad palakasse , eemaldus tõtlikul sammul ja kadus voogavasse rahvasumma . ( Varsti pärast kohtumist Armunõiaga . . . ... kohtab Bigart kena pildiga tüdrukut , kellega kukerpallitades nähtub rida tundevirmeldusi , mille põhjal võib nende suhet nimetada armastuseks . Tüdruk , ta nimi on Friina , õpib konservatooriumis ja laulab paar õhtut nädalas õlipluuside baaris . Friina värvitud laugude liblikad lendavad ühel õhtul järjega Bigarti joogiklaasi veerele – pisut liiga otse ja lobedalt , ent kohale ning kauaks . Tüdruk kaldub andromaaniasse , poiss satüriaasi , ja nõnda selges sobivuses sulguvad nad lihasööjapõõsastena himuralt teineteise ümber . Friina hing on kirgas ja kulumatu nagu kalliskivi , ning ta kingib seda kergelt kõigile , pannes ligi oma miniatuurse ihara keha . Tüdruk kaob ühel päeval ... . . . ja siis korraks kuuldub habras helahtusi , mis meenutab sillutisel purunevat kameed . Oli Armunõid pidanud silmas tolle " ülima " all armastust , mille kinkis talle Friina Finkelstein ? Jaht . . . . . . seal oli lihtsam . Seal tapeti . Kuid seda ei juhtunud kunagi , et ei lastud kellelgi elada ( nagu see sageli ilmnes nende juures , kes jahti hukka mõistsid ) . Ja kirg – oli kirg ! Erinev vaid valdkondades , kus see välja lõi . Jahikirg ja naistekirg ; kuniks laengut , pidid mehel olema . Kõik algas arsenalist . Rohkem kui söögikorrad , seisid Nikyasel meeles päevad ja ajad , mil ta pidi laskuma alla relvakambrisse , et kontrollida Kerakorvi kohalolu . Roheline kuivamata punum rippus , nagu väike igihaljas Planeet oma orbiidil , endiselt ülal hämaras nukas ning selle elanikud – kolm savignoomi – asustasid seda nagu muistegi . Iga kord , kui ta peoga üle granaadikasti libistas . . . . . . avastas ta sellel pihupeenikesi põrmupudemeid , surnud rakke vahest , mida ju ka tema – Nikyas – iga päev kaotas . Mida uljamalt elas , seda rohkem rakke ta läbi põletas . " Kelle asi – nad ka taastuvad , " leidis ta endas lohtu . Kuid Kerakorvignoomid – teda paelus see elu paarispositsioon – üksnes kahanesid , nende rakud ei taastunud . Nemad näisid olevat loobunud sellest lohutusmängust , elu igavese kestvuse illusioonist . Pühkinud punaka põrmutolmu kastikaanelt maha , vaatas ta ettesirutatud peopesa pikka aega aknavalguses . Pigistas siis sõrmed äkki rusikasse ning lausus ( mõnikord oli tal tunne , et lausujaks oli keegi Kerakorviasukatest ) : " Peab ruttama ! " Alati kui ta kannapöördelt oli arsenalist väljumas , peatus ta järsku nagu linguastunu . . . . . . relvastendide juures . Teda nagu iga meest paelus relva ilu , kui soovite – relvapoeesia . Sel oli oma kindel , ehkki erinev vorm : vintrauaga relvad esinesid ühes meetrumis , sileraudsed teises . Automaat- ja poolautomaatrelvad tulistasid erinevas värsimõõdus . Püstolipoeesia nõudis väljapääsu vabavärsis . Külmrelvadele – tuareegi ja beduiini pistodadele – graveeritud värsid olid araabia meetrumis . Nikyas proovis stendilt mitut uhiuut ja sisselastud relva , heites neid trahh-trahh ! käest kätte , ning jäi lõpuks optilise sihikuga <arv>,<arv> kal jahikarabiini juurde . Võtnud ühes padrunitasku ja jahinoa , tuli ta relvakambrist välja . Käskinud Magdal panna seljakotti paariks päevaks toidumoona , laenas ta naabrimehelt vanamoodsa niklist särava džiibi ( " Heliose vankri " , nagu ta sõidukit visa viktoriinlasena nimetas ) ning sõitis üksipäini kõrbesse . Tavaliselt küttis ta vadides ja nende põikorgudes , mille veesoontel käisid janu kustutamas kõik kõrbes elavad loomad . Range korra järgi jõid hommikul sõrakandjad , keskpäeval kiskjad ning pimedas maod ja pisiulukid . Üksnes skungid , kes oma haisuga võisid vee juurest minema peletada saatana enda , kustutasid janu väljaspool joogikorda . " Looma jooma peal , vaenlast naise peal ära tapa ! " manitses vanasõna . Ehkki oli juhuseid , mil Nikyas kiusatust tundis , ei teinud seda kunagi . Enamasti laskis ta kõrbelagedalt ära mõne noolkiirelt sööstva antiloobi ; kui vedas , pihtas tamariskitihnikus kõrbeilvese või servali . Suuremaks jahiõnneks tuli lugeda , kui mäetipule suunatud pikksilmasõõri sattus uhkete trofeesarvedega arhaar . . . . . . ning täpne lask tõi saagi alla , otse saapaninade ette . " Tark loom , teab , kes on ta kütt ! " lausus tol puhul Bigart ning võttis jahikombe kohaselt korraks peakatte maha . Sel safaril , nagu öeldi küttide juures ebaõnne puhul , tõotas jaht " liiva lihkuda . " Jõudmata kõrgemate mägedeni . . . . . . läheb džiip kõrbe ja eelmäestiku piiril hoiatamata rikki . Abi on loota vaid endalt , ja Bigart veedab suure osa päevast päiksekuuma autokapoti all . Rike tundub olevat tühine , kuid ta ei saa sellele pihta . " Teeskled , pole sul häda midagi ! " surub ta läbi hammaste ning võtab juba kolmandat korda karburaatori lahti . " Törts-törts-törts ! " lubab vana kolonisaator käima minna . Ja vakkab . Kuum tuul hamsin õhtupoole jahtub . Vaibub . Tema asemel tõuseb vilu loojangupagin . Luidetele laotuvad sinkjad aneemilised varjud . Mõne hetkega on maailm pime , taevas – nagu lapsesõrmega sorgitud heledaid auke – täis siravaid tähti . Keeranud burnuse endale tihedalt ümber , tõmmanud kapuutsi pähe , püüab ta teraskülmas kõrbeöös magama jääda . Asjatult . Vahtides pärani silmi mustavasse öökuristikku , kuulatab ta teraselt kõrbehääli : kaugel mäejalamil ulub üksik punahunt . Üpris lähedal luitepeenra taga klähmivad kimedalt šaakalid . Siin-seal ribiseb madude ja uruloomade all liiv . Ning järsku . . . . . . kuuleb Bigart liivavirgudel raskemaid , kiirustamata lähenevaid samme . " Metsik eeslik . . . Või džeiraan ! " süttib tas otsekohe jahikirg . Vabastanud püssi kaitseriivist , jääb ta hinge kinni pidades ootele . Sammud , häirides öiste liivade tummust , liginevad . Bigartile on selge , et eelpool mõeldud ulukitele need ei kuulu . Ta kuulatab terasemalt – jahe ööõhk muutis kõrbe akustikat ning kutsus vahel esile " helimiraaže " . " Kaamel ! " pomiseb ta äkki . Kuidas ma seda kohe ei taibanud ? ! Nikyas paneb püssi istmele ning jääb vaatama otse sammukaja suunas . Luiteharjale , kaugete gaasitungalde kumasse ilmub . . . . . . kaameliratsanik . Tema ratsapoos on veider : ettepoole kumaras , mõlemad käed sadulanupul . Ta kas magab sadulas ( nomaadid said sellega hakkama ) või . . . " ODID ! " ütleb Nikyas valjult ning selgelt , ilma tolle ammuse hirmuta . Kaamel , kuulnud inimhäält , jääb seisma . Ratsaniku pea tõuseb aeglaselt , seejärel parem käsi . Pikkamisi , otsekui aegluubis hoobab ratsanik end sadulast , laskub sujuvalt liivale . . . . . . ning hakkab mööda kaarduvat luidet tulema džiibi poole . ( Odidi keha kumendas just nagu Kirylilgi , kui too projekteerimisbüroosse töökohale ilmus . Iseendas nimetas Nikyas seda kiirgust hinge protuberantsideks . ) Odid Bigart ei peatu ; ei ulata pojapojale kätt ega lausu sõna ... . . . vaid suundub otseteed mootori juurde , mille kapott on endiselt üleval . Kui palju see tal aega võttis ? Kui Nikyas silmad avas , oli kõik igatahes möödas , kapott alla lastud . Veidi kõhkleva käega keeras ta süüdet : džiip käivitus kergelt , mootor töötas sujuvalt . Ta otsustas veel samal ööl sõita kavatsetud savipõhjasele vadile , seal laagri üles lüüa ja hommikul hämarikus jahti minna . Järgmise päeva puhtel laskis Bigart udusse mähkunud jäänukmäe tipust oma elu toredama arhaarijäära , kelle võimas sarvepaar ei jäänud alla . . . . . . taevase Jäära sarvedele . TEHISOAASIS , Tavalise jumala marmorpalees , glasuurse põhjaga basseinis , hulbivad valged pikasäärelised skandinaavia tüdrukud otsekui valitud vesiroosid ning mõned paljad mulatiplikad . Basseiniserval korvtoolides istuvad ülgalasti Emerson I ja Emerson II . ( Ka aadamaülikonnas on nad vapustavalt sarnased : ees soliidsed kõhukesed , rind ja käsivarred kaetud punase , tiibeti samblikku meenutava krusskarvaga . Kummagi reitel , heas vormis nagu peremehedki , puhkab katmata peaga seksmen . ) EMERSON I ( kõnelust jätkates ) : . . . Lisaks , sir Emerson , tahan teile anda lähiajaks mõned tegevusjuhised . EMERSON II : Iseennast kõnetades võiksite öelda " sina " . EMERSON I ( omaette ) : Siga . Ära mine ülbeks . ( Võtab boy kandikult viskiklaasi . ) Kuulake mind tähelepanelikult : jutt on Bigarti pojast . Tahan teda lähendada . . . ( Lonksab klaasist . ) EMERSON II : Kontsernile ? EMERSON I : . . . südamele . Nad on Eamoniga lahutamatud sõbrad . Mis mu poiss mulle tähendab , te teate . EMERSON II ( läbitungimatu ilmega ) : Ei . Aga kujutan ette . EMERSON I : Eksisite ühes noodis , sir . Veel üks eksitus ja te lähete partituuri õppima . EMERSON II ( kahvatudes ) : Seda ei juhtu enam , sir Emerson ! EMERSON I : Kui te ei osanud teda tookord karistada , siis tuleb teil nüüd teda armastada . Helistate Bigartile , nõuate – vale sõna tolle poisi puhul – , palute end võtta tema jahipartneriks . ( Lonksab viskit . ) Teadmiseks , sir : ta südame Peavärav on hästi kaitstud – te uurite tema kaitses müüriauke ja teisi ligipääsuteid . EMERSON II ( pahvatab ) : Sir , ma ei tea jahist midagi . . . Kardan püssipauku kui koer äikest ! EMERSON I ( naerab ) : " Siga-koer " . . . See on parem , kui mina ütlesin . ( Kummutanud klaasi . ) Nüüd lasketiirule , sir – treener ootab teid ! EMERSON I , sihtinud puhk aega mulatitare , tõuseb tooli ümber paisates , hüppab basseini ja kroolib kiljuvate mulatiplikade poole . EMERSON II , nägu solvest ja vihkamisest kõver , pöördub järsult ümber ja läheb riietusruumi . ( Emerson II , õnnetu , ei tea , et monitooring annab kõigist ta näoilmeist tema peremehele täpse ülevaate . ) EMERSON II ( mõttes ) : Pole midagi hullemat kui raha eest roimameistriga maski jagada . Väsimatu Bigart ees , hingeldav Emerson järel . . . . . . ronisid nad mööda rusukallet üles mäkke , et üles leida kaljuastangult lastud mägisokku . ( Emerson oli tulistanud jahilooma pihta tühjaks kogu padrunisalve , märki kordagi tabamata . Et too siiski " tabaks " , vajutas Bigart üheaegselt Emersoni viimase lasuga oma karabiini päästikukisku – ja saak oli nende ! ) " Hiilgav lask ! " lausus Emerson oma täpse käe üle uhkust tundes . " Tavaline . " " Eks ole , poiss , hiilgav oleks see juhul , kui sina tabaks , " lausus Emerson puudutatult . Bigart võttis sõnatult Emersoni käest karabiini , heitis selle oma relva kõrvale õlale ning osutas saagile : " Vinna selga , Vana Purskaja , ja pukseeri alla ! " " Mina ? ! " " Jahiseadus : kes looma laseb , see tassib ja tõurastab . " " Ma . . . jätaksin selle au sulle . " " Loobun tänulikult ! " Nikyas hakkas vilistades ees laskuma – Erebus saagi all vankudes järel . Hästirasvunud raske mägisokk kukkus kord kandjale , kord kukkus too mägisokule peale , ning nii – ilma et laskumine oleks läinud monotoonseks – jõudsid nad viimaks alla laagripaika . ( Kuulnud telefonis Emersoni palvet võtta ta oma jahikompanjoniks , otsustab Nikyas esimesel hetkel : ei ! Aga sekundipausist piisab , et järele mõelda : " Vaenlast õpi tundma siis , kui too esineb sõbrana – sel hetkel reedab ta sulle oma kavatsused . " Sellele näiliselt lihtsameelsele wodaabe-strateegiale lootes . . . . . . Bigart nõustub . Erebus sõidab kindlaksmääratud päeval , kokkulepitud ajal Bigarthouse'i . Täies jahivarustuses , uhiuuel kolmeteljeveoga safariautol . Peale hea läbivuse on sõiduk varustatud võimsate prožektoritega , konditsioneeriga , eluruumi , köögi ja mahuka külmkambriga . ( Paraku elas ses luksuses Emerson üksinda . Bigart eelistas Ferhadi varustust : luitunud telki , tahmunud kohvikannu ning sõbrakäega sisselastud jahikarabiini . ) Nad istusid vastastikku , teine teispool lõõmitsevat lõket , rüüpasid piprase praeliha peale kanget kohvi . . . . . . ning loodisid pikal pilgul teineteise nägu . Jälle kord tõusis Nikyases segadus Emersoni suhtes . Kui ta ehtsuses pole kahtlust , siis ärgu olgu kunagi – miks see mõnikord ikkagi tekib ? juurdles ta . Ehkki seekord olid kahtlused põhjendatud : Tavaline Jumal laskis jumalikult ja käsitses relva loomuliku elegantsiga , mis on omane heale laskurile . ( Nikyas mäletas seda ajast , mil nad kolmekesi koos Eamoniga lasketiirul paugutasid . ) Tänane Erebus oli väike sittur , mis puutus jahti , ja suur juttur , mis puutus lõkkevestlusse – nii võttis Nikyas lühidalt kokku kahe päeva muljed oma jahikaaslasest . Bigart esitas mõned riuklevad küsimused nende kohtumiste kohta Erebuse ja Eamoniga . Avameelses , kohati lobedaks kiskuvas – Vana Purskaja solksas kohvisse üha konjakit – lõkkevestluses hakkas Nikyasele pikkamisi koitma , et tema vastas istuv Emerson . . . ... oli Emerson vaid punaste karvade ja kuraasi poolest . Kes too tõeliselt oli , ei huvitanud teda . Ta isegi ei näinud enam enda vastas istuvat inimkuju – sedavõrd pimestas teda ideevälgatus : kui juba Mask , siis kasutada teda Maskeraadil . " Big-aart ! " hüüdis vaarangu kohal pimeduses tiirlev tundmatu lind . Nende ühised jahiretked saavad üha uut hoogu juurde , muutuvad järjepidevaks ning aina põnevamaks . Vahel ilmub Maski asemel safarile ... Emerson au naturel . Teda võib ära tunda täpsetest laskudest , viskist , mida ta konjaki asemel kohvisse solksab , ja noortest plikadest , keda ta kõikjal kaasas veab . Bigartile see vahelduvus passib . Mõlemat Emersoni üha rohkem tundma õppides alustab ta nende kahe Malendiga mängu , mille lõppu teab vaid öises taevas tiirlev ning häälitsev . . . . . . Lindoraakel . Õpingud Naftainstituudis kulgesid kolmnurgas auditoorium , labor , polügoon . Vahepunktid : raamatukogud , arvutiruumid , läbivaatussaalid . Kinnituspunktid : kirik , mošee , sünagoog ( " üks õpetaja on – Jumal . " ) Bigart valmistus kevadsessiooniks . Pärast seda pidi tulema kuuajaline hingetõmbepaus ja seejärel algama õlipraktika . Koos eksamitega jätkusid Bigarti kevadised peapesud – ehkki ta oli öelnud neile , et käib korralikult duši all , ja pole tungivat vajadust neid nii tihti korraldada . Ühelt selliselt peapesult naastes ( tema pikad paksud juuksed läikisid aga endiselt rasvaselt ) kohtas ta peakorpuse trepihallis , kus aastaringi virvles kümmekond teleekraani . . . . . . suurt hulka erinevate kursuste kooliõdesid , nende hulgas soliidseid naisõppejõude . Nad seisid tummades liikumatutes kimbukestes ning vahtisid kui pikse-eelsed palmid vette – sinavasse teleriaknasse . Kameekonfessioon , tundis Nikyas nad valuvate kaelaehete järgi juba eemalt ära . Telerist kostis seeaeg diktori hääl , kes tummakslöönud plikadele kõigi homileetikareeglite järgi jutlust pidas : " Tähelepanu , õrnema soo esindajad ! " Naisdiktori hääl oli varjamatult elamustelummas . " Sauruste ja Unikaalsete Olevuste Seltsi vaatlejad nägid täna öösel jälle toda kummalist inimesesarnast Olendit . . . " " Sedapuhku ründas ta leprosooriumist põetusmissioonilt kloostrisse naasvaid nunni . . . " matkis Nikyas silmi pööritades diktori häält . " Sedapuhku , " jätkas diktor , " ründas ta lepr . . . " " " Asi masinas " ! " heitis Nikyas juurdeastunud hiigelkasvu kursusekaaslasele , koolivennale kolledžipäevilt . ( Türgikreeka päritolu hiiglane Golem , kodanikunimega Galeb Pelagopulos , õppis naftageoloogiat kosmilises perspektiivis . Tema suur pea oli täis originaalselt mõtlevat aju ning ta süda oli viimse tukseni ustav õlile . See " südamete kooskõla kutsumuses " sidus neid kui ühine taganematu usutunnistus . ) Alles seejärel tuli sõprus . " Tundsin , et oled mu parim sõber alles siis . . . " Galeb jääb mõttesse . ( Nad jõid pärast arvestusi ühes aserbaidžaani linnaosa tšaihanaas teed , sõid tuulepliine – kuuma tuule käes vinnutatud kooke – ja ajasid palavuse tõttu roidunult juttu . ) " Ku-nas ? " küsis pala mäluv Nikyas . " . . . kui sa mu seal Mägilinnupesas peaaegu surnuks lõid . " " K u s ? " Nikyas jättis mälumise , pingestus . " Seal Kreeka mägedes , küla nime ei mäleta . " " Mina ei mäleta , et ma sind oleksin kunagi löönud . " " Tõhus tou oli , " rääkis Galeb häirimatult edasi . " Vedelesin seal kuumal turusillutisel vereloigus , kärbsed kihis peal . . . Külarahvas arvas , et leil väljas , ei astunud ligigi . " " Galeb , kui sa sel kursil veel suud sõuad , saad mult praegu propellerisse ! " ütles Nikyas mälumise vahelt . " Sina ei mäleta ? ! " küsis Galeb jahmudes . Nikyas raputas pead . " Võitsime antiigiviktoriini , saime preemiaks ekskursiooni Kreekasse . . . " Nikyas noogutas süües . Galeb naaldus toolileenile ja vaatas Bigartit veidral ainitisel pilgul . Jätkas . " Seal käis pidu nende viljakusejumalanna auks – nime ei mäleta . . . " " Demeter , " ütles Nikyas kähku täissuul . " Võimalik . Sa olid viktoriini parim vastaja . " " Sain auhinna , " nähvas Nikyas mitte ilma uhkuseta . " Nonäe , mäletad ! " naeris Galeb . Nikyas vaikis , kulm meenutavalt kipras . " Sul oli kilpkonn ja Schliemann . Sa . . . " Galeb vakkas . " Mida ma tegin ? " " Keppisid . " " Pea – k e d a ? " Kilpkonna . " Nad pahvatasid korraga naerma , vajusid rinnuli lauale , hoidsid kinni lauaservast . . . . . . ja puldankupliga tšaihanaa vankus ning kaikus nende naerust kui kõlakoda . Galeb tõsines järsku , ning ikka veel rinnuli laual , küsis nagu muuseas : " Käisite mägedes Kentaurikoobast otsimas . Kas leidsite ? " " Kent . . . koob . . . " kordas Nikyas naeru järellaines . " Ei mäleta . " " Korvikauplejat – toda mäletad ? " Nikyas ajas end aegamisi laua kohal õigu ning väärutas pead . " Ümarikke korve ... Tal oli neid terve sidum ! " Nikyas naaldus ohtlikul raginal toolikorjule : ta armides nägu vajus kaaslase ees kinni nagu täkitud uks , kui ta lausus : " Galeb , hea on meenutada , aga vahest pole hea , kui kõik viimseni meenub . " Bigart alustas otsustavalt muud juttu , ja tollessamas tšaihanaas . . . . . . pühendas ta Galeb Pelagopulose ettevaatlikult oma utoopilistesse õliideedesse . Kui ta lõpetas , oli Pelagopulos nende keerukuse lihtsusest vapustatud : " Ss-see on nagu vv-vaataks laotust , " kogeles ta , " kõik on seal endastmõistetavalt geniaalne . . . " " Stopp , selleks korraks küll ! " lõikas Bigart . Peibutav silt rippus Fatima lõbumaja sissepääsul : " LOOTOSE PÜHAD NEITSID " Ehkki pühad prostituudid karavaniteedele rajatud templites olid tuntud igiammusest ajast peale ( nad maandasid küütijate rännupingeid ja ravitsesid sõdalaste haavu ) , oli Fatimal raske tõestada oma tüdrukute neitsust . Sisenejad veel uskusid , väljujad ka , kui nad olid hašišiuimas või maani täis . Alustanud oma karjääri emiiri haaremis üheksaselt , teadis Fatima kuuekümneselt armukunstist üksjagu . Vallates täiuses klassikalise dodekamehanose kõiki kahtteistkümmet poosi , hoolitses ta , et need saaksid selgeks ka tema tüdrukutele . Teades prostitutsiooni külgetõmbejõu olevat selle kunstilises veetluses . . . . . nõudis Fatima , et tema erinevatest rahvustest tüdrukud esineksid oma rahvuselemendis ning vastavas kostüümis . Solged araablannad olid riietatud musta ; kandsid hõbemüntidest peaehet ja koraani sõnumiga tikitud vöötaskut Kreeka hetäärid olid riietatud valgetesse peplostesse ja esitasid lüüra saatel erootilisi värsse Jaapani geišad kandsid kimonoid ning mängisid elusate Inaritega , püha prostitutsiooni jumalusteks peetud rebastega Hiina lilleneiud kandsid elusatest lilledest kootud rüüsid ( et need ei närbuks , tuli meestel neid kasta ) Fatima paarikümne preestrinnaga kiretemplil oli keskmine läbiränne ( kuna taolisi asutisi leidus Õlilinnas iga ammutatud naftagalloni kohta mitu ) . " Lootoses " lootust otsimas käisid enamasti hästiteenivad Õlipluusid . . . Ent ka allilma semmid ja politsei ( pidades kinni seadusest " ära tapa vaenlast , kui ta külvab Põldu ! " , läks neil tulevahetuseks harva ) . " Lootose " ukse kohal tilisesid genitaalidekujulised kellukad , märgiks , et noil , kel need ei tilisenud , ei maksnud sisse astuda . Pimeduse saabudes siirduvad Fatima assortiitüdrukud . . . . . . pargiks kujundatud tagaaeda . Patseerivad paberlaternate valgel , fallosekujuliselt pöetud põõsaste vahel . Ümberringi lõhnavad pärsia sirelid ja roosid , uhmavad salvei ja alkanna . Fatima on oma aia üle niisama uhke nagu oma tüdrukute üle . . . . . . kui ta tiherikus koos nendega valgetel teeradadel jalutab . Peagi ilmuvad " Huuride aega " esimesed viskihõlbul kavalerid : vabavahis Õlipluusid naftaplatvormidelt , paar patrullkäigult ärapõiganud politseinikku ning tuntud maffiapealik Bogdan Mogila kaaskonnaga . Aias algab lõbulõikus . Mängib muusika , kostavad šampusepaugud , naerurõkked ja huuride kiljed . Korraga . . . . . . kustub tuli . Põlema jäävad üksnes puhmastesse peidetud pirnid , mis heidavad inimnägudele rohekat müstilist valgust . Fatima , kes tuleb veinikandikuga , saab pahaseks . " Kesse ooratäkk sääl elektrit koinib ! " Ta paneb kandiku kobamisi aialauale ja asutab minema kilpi kontrollima . . . . . . kui järsku sööstab läbi põõsaste , üle lilleklumpide tüdrukute sekka tume jõuline kogu . Äkklöömingutega harjunud kavalerid asuvad oma tüdrukuid kaitsma . Välgatavad pudelid , pussid ja politseinike relvad . Mõne hetkega on möll möödas . Kavalerid on üksteise otsas kuhjas , nende alt valgub heledale sillutisele punane loik . " Vein – oleks et makstud ! " lausub Fatima õnnetult , " tõmmanud käega üle loigu . " " Kus mu hoor ? ! " nõuab löögist toibunud kavaler . " H u u r , " nähvab Fatima , " sina muljutud Munakott ! " Ja vajutab äkki näpud oma parukasse : " Leena ja Melissa , kaks mu kõege kallimad – läend ! " Fatima kriisk ripub veel mõne noodiga õhus . . . . . . kui rohelisest hämarusest tuleb uus rünnak ning järgmised kaks kaovad . " Joyo ja Suzu ! " ulub Fatima koos perenaisteta jäänud püharebastega . Viimased kaks kiljuvat tüdrukut jõuavad vaevalt perenaise kaitsvasse embusse . . . . . . kui nad turmahool otse Fatima käte vahelt välja kistakse . Hetkel vilgatab puhmalaterna kumas röövija võimas rind ning pooliti varju jääv palg . " Alll-ahhh !!! " hädaldab Fatima käsi taeva poole heites . . . . . . ja variseb meelemärkuseta maha . N I K Y A S B I G A R T tuli aegapidi endasse tagasi . Peenike Purre kahe teadvuse vahel veel võnkus tasa . Ta toetus vastu jahedat kivimüüri ning vaatas suuril pilguta silmil sinna tumedasse tühemikku , mis pikkamisi sulgus tema ees nagu aegluubis katik , jättes ta silma võrkkestale mingi Olevuse pööratud kujutise . " K e n t a u r . . . " lausus ta uimaselt muigamisi . Müürilõhedest välja lipsanud kivisisalikud , kes Nikyase õlgadel ringi sebisid , tõid ta lõplikult endasse tagasi . Rehmanud sisalikud maha , kuivatas ta oma märja näo ja juuksed särgihõlma . . . . . . ning avastas enda kõrval spordikoti . Samas tundis ka tugevat rammestust . " Trennist tulin . . . No muidugi ! " Talle meenus , et Rionosuke juurest tulles – soolalaost treeningsaal jäi vanalinna – tekkis tal tahtmine Fatima juurde sisse astuda , et juua klaasike mineraalvett ja veidi ta tüdrukuid pillutada . " Jätku teele ! " Nikyas heitis koti õlale , sulges peotühemikku mõned sisalikud . " Pruunid ja jahedad . . . Sobivad Faina küngasmaastikku . " ( Ta nimelt mõtles sisalikud tüdruku tõmmude rindade vahel lahti lasta . ) Fainat polnud . Ühtegi tüdrukut polnud . " Lootose " ees seisis politsei patrullauto ja kiirabi . Punaturbanid juba tegutsesid . Kiirabi sidus kannatanuid . " Mis sünnib ? " küsis ta uksevalves seisvalt politseinikult . " Litsid läind ! " lausus punaturban . " Miks sina jäid ? " " Mine , Minarett . . . Või muidu veel saad politseiniku solvamise eest ! " " Sa solvasid mu tüdrukut . " Jätnud tülika punaturbani trepiastmele kobarasse , astus Nikyas Fatima juurde sisse . . . . . . ning leidis tolle oimetuna sängist , märg palakas silmil . " Fatima . . . Juhtus suga midagi ? " Kuulnud ta häält , võpatas vana naine . Nikyas tõstis veidi palakat tolle silmadelt : kummagi lau alt välgatas tume pupill . Fatima viunatas veidralt , pööras palge ära ning jäi vakka . " Läki vaatama , mis siin sünnib ! " lausus Nikyas . Väljunud tagaaeda . . . . . . ründasid teda ootamatult vihase larinaga rebased . " Mis teil sisse on läinud ? Olete alati mu sõbrad olnud ! " nurises Nikyas . ( Huurid tulid peagi tagasi . Hulgi ja üksiti , teadmata kust . Politseile tunnistust ei andnud , ainult naeratasid raugelt , situatsioonikaugelt . ) Niisama hulgi ja üksiti käisid nad iidlinna müüri ääres Väravaturul . . . . . . ostmas kentaurikameesid . Ehteid valmistas ja müüs keegi araablanna rüüs , näovuaaliga valge naine ( ta nahavärvuse andsid välja kerged tundlikud kunstnikukäed ) , kelle nimi kaaskaubeldajate teada oli Zarah . Tolle hästiminev kaup tekitas turul üldist kadedust ; Zarah' käsimüügiletile sõitis alatihti otsa mõni muulavanker , mis purustas kriginal hea hulga ehteid , ning kui ta sukeldas käe kandekorvi , et asendada purunenud kameed tervetega . . . . . . tõstis korvist oma pea mürkmadu või jäi ehete külge hulganisti tarantleid ja skorpione ( poisikestele maksti , et nood elukaid püüaksid ja Zarah' korvi sokutaksid ) . " Lootose pühad neitsid " ostsid Sarah'lt ära kogu kuu produktsiooni : kakskümmend üks kentaurikujutisega kameed . ( Üks kaelaehe , esmapilgul üleliigne , läks Fatimale – mitte teenete , vaid kaadriväljaõppe eest . ) Nikyas , kes soolalao-treeningsaalist tulles endiselt " Lootosse " sisse põikas , suhtus huuride ehetesse arusaamisega : ta oli kuulnud , et Fidži suguharu naised kandsid pärast armuühet täistabamuse tähisena kaelas üht nooleotsa : paljudel naistel olid kaelas tihedad nooleotstest keed . Põletav kõrbesuvi ... Kvadraat üheksakümmend kuus – üks kaugemaid naftavälju Taarimi kõrbes . Päike nagu tuline relvasuu sihtimas läbi tolmuvine igaühele pähe , kes vaid varjust välja astub . ( Igal aastal hukkub naftavööndi kõrbetes kuumarabandusse sadu õlitöölisi . Bülletäänist . ) " Nüüd ma tean , kuis tunneb end part praevardas ! " " Mis kuradi part ... " urahtab Bigart ringi pööramata . " Olen Reini äärest ! " lausub kaugemal tema taga sammuv praktikant . " Jäänudki sinna . Vilusse . " ( Bigart ja Ludwig , kelle perekonnanime ta ei teadnud , tulid läbi kõrbe kaugemalt naftamagistraalilt , kus olid kõrvaldanud jaotussõlme riket . Oli kõrgkuuma aeg , temperatuur liivapinnal – nagu näitas Bigarti saapa külge haagitud mõõduk – paar pügalat üle viiekümne . Nende riided seisid higisoolast püsti , jalad olid hõõrdunud , joogiplaskud ammu tühjad ja kõlkusid vööl nagu hingekellad . ) Bigart vaatab üle õla tagasi ning peatub . Ootab järele Ludwigi , kes valuldi , nagu käiks ta kuumal raual , jalga jala ette tõstab . " Kott ! " Bigart võtab kaaslaselt telgipauna ning heidab selle enda õlale tööriistakoti kõrvale . " Joo ! " Ta sirutab oma plasku . Ludwig katsub lõhkiste huultega naeratada . " Bigartil on naljasoont . . . Kõik , kes temalt pihta on saanud , väidavad seda . " " Ilma naljata – las käia , " kordab Bigart kerge tüdimusega . Ludwig paneb plasku suule , ning silmad üllatusest jõrmis , kallab selle sisu alla . " K-kutsun sind r-reinveini jooma ! " lausub Ludwig võngatleva käega plaskut tagasi ulatades . " Läki , Ludwig . Enne ööd peame paigas olema : sa ei kannata temperatuurivahet välja . " Ludwig nookab ettepoole ning lausub reipalt : " Läki , Nikyas ! " Umbes tunni pärast – aeg , kohtamata muud takistust kui inimese hing , möödub kõrbes kiirelt – tunneb Bigart rinnus sügavat valupistet . Välkkiirelt nagu võitluses pöörab ta ringi . . . . . . ning jääb alla – liiga tugev on seekord Vastane . Ludwig – <arv> , leeritatud , kihlatud , kõik selle korraga unustanud – lamab selili liival , silmateras veel elav pilk . Mida ta näeb ? püüab lamaja kohale kummardav Bigart ära arvata . " Rein . . . ( Lamaja noogutab vaevalt . ) Reinvein . . . ( Lamaja naeratab nõrgalt . ) Aitäh küllakutse eest , Ludwig – tulen kindlasti ! " Kääbas kõrbes ei erine millegi poolest luitest . Või mõneks ajaks siiski : kuniks tolmutuisk ei luuda kinni näpuga liivasse uurendatud hauakirja . . . " LUDWIG REINI ÄÄREST " Üks korralik õliväli . . . . . . kujutab iga kell ühte korralikku põrgut . Sajad ja sajad puurtornid , saatana veskikividena pöörlevad puurvõllid ; hingamiseks gaasisegune õhk ja astumiseks naftast läbiimbunud liiv . . . ( Põrgukirjeldus veniks pikale . ) Õlikuradid olid mehised mehed . Seda liiki murdumatuid mehi ei kohta maal mujal kusagil – vahest ainult merel . Bigartisse suhtuti algusest peale hästi . Vanemad mehed mäletasid veel tema isa , nooremad ta rusikaid , ning esialgu sellest lugupidamisest talle jätkus . Majutus- ja elamistingimused olid üheksakümne kuuendal – nagu ka kõigil Kontserni naftaväljadel – normaalsed . Õlilinnak koosnes kelkmajadest – üks nelja mehe peale ; inseneridel ja puurmeistritel oli omaette elamine . Kvadraadis oli korralik söökla , haiglaboks , ning et hästikomplekteeritud põrgust tähtsam ära ei jääks . . . ... baar ja bordell . Taevalikest tingimustest hoolimata oli töö õlipõrgus ränkraske ja pingeline : seadmed pärinesid vanemast põlvkonnast , puurauke oli kaua ekspluateeritud , nafta paiknes sügaval . Nii et barrelid tulid üles põrguvaevaga . Meeste närvid olid pingul kui pillikeeled , ning " lugu " võis tulla pelgalt kõrbetuule osatusest . Kui asi mölluks paisus ... ... oli kohal õlipolitsei Emersoni eriüksusest . Bigartile püüti esimesest päevast luua privaattingimusi . Kes oli selle taga , polnud vaja mõistatada . Ta lendas ise kohale , helitult nagu loorkull – õlivägevatel olid helisummutiga kurikallid kopterid . " Ole hea poiss ja pihi oma jumalale , kuis sul õlipõrgus istub ! " möirgas sööklasse sisenenud Emerson Nikyase vastas lauda rantsatades . Kehvasti , " vastas Nikyas , söömist katkestamata . " Onu jumal loob mulle põrgusse paradiisi . " " See terake tähelepanu ei meeldi sulle ? " " Tahan olla nagu kõik . Nagu kõige väiksem , kärnasem õlikurat . " Nikyas viskas lusika leemesse , lõi õlad õigu . " Sul jäi suppi üle – anna siia , poiss ! " Emerson helpis isuga puljongit . Bigart luukas teda altlauba – sedapuhku oli raske ära arvata , kumb Emerson ta vastas istus . Selge vaid , et mitte mõlemad , mõtles Nikyas . Ning hoidis tagasi , et sisem muie end väliselt ei näitaks . Esmakordselt tundis ta Emersoni vastu midagi , mis sarnanes sümpaatiaga . Mida ma jõllitan ! Mida ma teda kogu aeg passin ! Ferhadi veri on ammu liiva imbunud . Ja Kiryl . . . Isa tundis Erebust kauem – ta ei eksinud inimestes kunagi ! Aga kui Emerson polegi inimene ? Miks ma nii arvan ? Tavaline Jumal teeb vahel üsna inimlikke tegusid . . . Lõpuks sööb ta praegu minu suppi ja kui ta asub mu prae kallale , siis võtan ta vastu ! " Praad sulle muidugi ka ei lähe ! " " Arvasid ära . Millest see paistis ? " " Sul on sihuke paipoisi nägu . Mulle see ei meeldi . " " Head isu , onu Erebus ! " ütles Nikyas punastades . " Hoian end edaspidi vaos . " Bigart ostis õlipluuside poest konservi , pätsi leiba , mineraalvett . . . . . . ning ruttas puurtornile õlivahti . Järgmise nädala algul ( Bigart oli pühapäeval baaris pidutsenud ning selle juurde käivas löömingus järjekordse tosinkonna õlipluuse läbi kolkinud ) kutsub õlivälja peainsener Tysus Yeldum ta oma kelkmaja kabinetti . " Istu , Bigart ! " lausub peainsener nagu harilikult , jätkates paberitööd . Kahju , et ma ta kiila kupli alla ei näe . . . Mida ta mõtleb ? arutleb õlisel vineertoolil istet võtnud Nikyas . Ning suunab silmavaat välja . ( Läbi õlipritsmeis kontoriakna paistsid õlijugades puurtornid , kõrgilt kõrged ning täiesti tarbetud , nagu Nikyas neid igal ajal vaadates teravalt tundis . Kuid sedapuhku sähvas ta peast läbi julge tulevikuidee : tuua kord õli maapõuest üles . . . . . . ilma puurtornideta ! Ideesähvatus tundus sedavõrd utoopiline , et ta lühidalt naerma puhkes . ) " Naer on terviseks ! " tähendab Tysus . " Just , sir . . . Igasugu sudu tõuseb pähe , " tunnistab Bigart . " Pärast eilset peatäit – veel ? " lausub Yeldum irooniata . " Kuulake mind hästi , Bigart : panen teid inseneripalgale ja saadan kaugkõrbe naftaväljale . " Lindpriide Urulinna " , nagu seisab õlikaardil ... Selle , pealtnäha halva otsusega käib kaasas palju head : kõrbetuul hajutab sudu teie peast . Te jõuate kinni maksta purustatud baarisisustuse . Siia juurde õlitööliste ravikulud , kelle küljed te eile ära lommisite – ja ravikulud , mida teil ei tule neile maksta edaspidi , kui olete kaugkõrbes . Kui selle juurde arvestada veel naftavälja ammutusjõudluse kasvust tulev kasum , siis , mõistate isegi Bigart ( peainsener peab nime keskel pausi ) , on teie ärasaatmine teispoole silmapiiri igati õigustatud . " Nikyasel on kahju katkestada praktikatööd puuraugul ; lahkuda juba sisseelatud õlilinnakust , valgehambulistest õlikuraditest . Lõpuks plikadestki . Ta mõtleb juba Tysuse " pikka tunnelisse " saata , kui talle meenub , et too on peainsener . Ja siis järsku lõikub talle meelde üks valulev mälestus , mis otsustab asja . " Odid . . . Mul saab olema džiip ja rohkem vaba aega : ma leian ta ! " " Ärge kiirustage , Bigart , mõelge , " lausub Yeldum naeratades . " Luban endale siiski kiirustada – te võite sinna pärapõrgu sunnitööle saata kellegi teise , " ütleb Bigart järsult tõustes . Ta on juba kabinetist väljumas ... ... kui peainsener talle peatavalt hüüab : " Bigart ! Üks põrgupõnev küsimus : õliväljal on kõrgema margi libud . Miks nad teilt kunagi palka ei päri ? " Lahkuja jääb lävel jõngalt seisma : " Ma pole sellele mõelnud . " " Maksate neile kentaurikameedega ? " Bigart nokutab järelemõtlikult ning väljub tuulega kabinetist . Ta sisenes naftavälja servas paiknevasse hiiglasuurde angaari , milles ühel pool seisid <arv>. kvadraati teenindavad kopterid ja sidelennukid . . . . . . teisel pool roomikveokid ja džiibid – viimaste hulgas üks uhiuus . Sinnapoole Bigart siirduski ; tõmbas sõidukilt kile maha , viskas seljakoti , telgipakendi ning karabiini tagaistmele . " On mul luba küsida : kas boss sõidab safarile ? " astus küsimusega ligi nii pikk kui paks Abu Zahhar , vangist vabanenud sumomaadleja , hetkel garaažimehhaanik . " Tangi masin , Taignaskulptuur ! " heitis Bigart talle rooli tagant . " Või ma voolin sind pisut . " " Valgun kiirelt vormi , " irvitas rasvavoltides mehemürakas . " Näed , eilsest voolimisest pole märkigi ! " Plats-plats ! lõi ta end vastu sinetavaid põselotte . " Koloriit veel ainult ! " " Mängud , Abu ! Mul kakssada miili liivakasti läbi mängida . . . Täida kanistrid ! " Mehhaanik tankis auto ja kanistrid . . . . . . ning lehvitas garaažist lauluga lahkuvale džiibile järele punast fessi . Õlikuradid – ka sinikates – , ma armastan neid ! mõtles Bigart oma eilsetest peksupoistest soojalt . Ja vajutas gaasi . Kõrbes , kuhu iganes ka ei vaata . . . . . . näed kõrbet ; pilkpikki luiteahelaid , mis saadavad sind , tulevad sulle vastu nagu lõputud muistsed karavanid . Sul veab või mitte , kui kohtad siin kedagi ; veab , kui kohtad kaevu ja karjast ( ühest jood , teiselt küsid teed ) . Ei vea , kui kaevust mööda lähed ning kohtad kurja ja rumalat inimest ; veab , kui too pole sa ise . Ja sihukesed mõttedki võivad tulla pähe vaid kõrbes , võttis Bigart kokku oma uiud . Usaldanud džiibi automaatjuhile , korrigeeris ta rooli abil kurssi vaid kohati , kui tuli sõita ümber soolasoo või jäänukkaljude , mis siin-seal luitest välja tõrrutasid nagu liivatuisanud hiiu põlvenukid . Tolmuprillid laubal , jälgis Nikyas teraselt kõrbet läbi pikksilma – kuum vastutuul ja liivatolm panid peagi ta näo õhetama . . . . . . kuid ta ei näinud kedagi . Välja arvatud välejalgsed antiloobid , luitepaost ülespelutatud kõrbepüüparved või fennekid , kes õhtujaheduses soolmaltsa pihkastelt lehtedelt tigusid limpsisid . Nikyas ei näinud TODA , keda ta hingest näha tahtis , kellega kohtuda soovis . . . Nagu kõrbes kõik – absoluutselt kõik – , nii näis päevavalguski kaduvat pikkamisi liiva ; hiigelluidete varjud pikenesid , muutusid mustaks ja ähvardavaks nagu ankrusse heitnud ristlejad . Päeva valgusaja ja öö piiril ... ... nägi ta äkki horisondil suuremat looma . Lisanud gaasi , jõudis sõiduk talle kiiresti lähemale . Metsik kaamel. . . fikseeris pikksilm , ning Nikyas seadis džiibi endisele kursile . Kõrbe kohal puhkesid pimeduse mustad roosid , Nikyas lülitas tuled sisse . Sõiduki võimsad prožektorid – kaks pampri kohal ja kaks tuuleklaasil – lõikusid öhe , valgustades kulgemiskoridori rohkem kui miili kaugusele . . . ... ning ta otsustas sihtpunktini sõita peatumata . ( Konveieruus kõrbedžiip oli kui nahkhiir varustatud lokatsiooniseadme ja elektroonilise kaardiga : olgu tolmutuisus päeval või öises pimeduses – eksimine sellise sõidukiga oli vähem kui tõenäoline . ) Põgusast suikest äratas Nikyase helisignaal : elektroonilisel kaardil – nagu eksinud täht – vilkus sinine tuluke . Pergel , džiip uus – äärepealt oleks mootori sisse põletand ! mõtles ta ja raputas endalt hoobilt une ja võttis pöörded maha . Sinine plinkiv täpp kaardil signaliseeris veesoone või kaevu lähedalolu . Bigart vajutas sõrmistele : tablool süttis kaardivõrgustik ning suundur näitas vee asukohaks neli miili kagu suunas . " Ööbin seal . . . Pagana pihta , kui oleksin kolvid sisse sulatand , tuleks transportkopter välja kutsuda . . . See hüdisev süldikuhi Abu Zahhar , tema sokutas mulle sissesõitmata džiibi ! " Nagu õige mees kunagi , lõi Nikyas vihaselt vastu rooli ning võttis kursi kaevule . Jõudnud kõrgete kaarluidete vahelt välja punaliivaseljandikule , hoomas ta öisel nähtamatul horisondil nõrka kumendust . " Tuareegilõke – nad süütavad selle liivalohus , et soojus ei hajuks ! " Bigart näeb tulehuuma nüüd otse ees ; see on suur lahvatlev lõke – küllap selle ümber peab olema hulka rahvast . Nikyas peatab sõiduki kaugemal , lülitab prožektorid välja ja sammub ruttamata laagri poole . ( Üksainus rabe liigutus võib luua külalisest esmamulje , mida too hiljem ei paranda . ) Teel ei kohta Nikyas ainustki hingelist ; teda nagu polekski märgatud . Kirevate telgitahkude vahele jõudes tunneb ta hõimuvärvide järgi ära . . . . . beduiinid-kaamelikarjused ( eksimine , peab tunnistama , riivab tugevalt ta iseteadvust ) . Telke on kolm , kaugemal pimeduses ehk enamgi . Lapsed , kes talle nüüd ette juhtuvad , lipsavad sisalikväledalt telkidesse . Näoloorideta naised – vanad ja noored – vaatavad väärikalt talle otse silma . ( Beduiininoorikud armastasid ja oskasid kanda ehteid : nad tõid välja ehete ilu , jäämata ise nende varju . Enamasti olid need hõbemüntidest laubakaunistused , hõimumustriga randmevõrud , ahhaatidest kaelakeed . . . ) Ja kuidas neile sobiksid veel kentaurikameed ! tabab Nikyas end riuklevalt mõttelt . Pealõkke ääres viltvaipadel istuvad ainult mehed ; naistelõke põleb eraldi , telkidele lähemal . Meeste nägudel ilmutavad elu üksnes heitlevad leegivarjud – muidu peitub nende näojoontes üüratu ükskõiksus , fataalne rahu . Nende äraolevat ebamaist eksistentsi annab kõige paremini edasi araabia tarklause : " Kõrb on maailma olematu osa . " Endastmõistetavalt polnud siis olemas ka neid , kõrbeelanikke . Pole kohal – pole kohal ! mõtleb Nikyas , kuid tervitab neid siiski näpuotstega südamekohta puudutades . Vastutervituseks tõuseb nende hulgast püsti üksnes hõimuvanem , pikk kõhetu vanamees , kelle valge habe puhkab rinnal nagu rahunenud tuisk . " Otbal . . . Mahzanum , " lausub vanur ja tõmbab selja kooku , mis tähendab kummardust . " Bigart . " Nende äraolevad pilgud on korraga kodus ja kohtuvad külalise näol . Nikyas mõistab , et keegi ei usu teda . " Tiibadetalindkeslendab . . . " lausub vanur ja vaatab temast taunivalt üle . " Kahju – aga mul on tiivad , " ütleb külaline naeratades ja võtab lõkkeringis istet ( põleb naftaga läbiimmutatud puuvillapall , kuhu kaasaveetud kanistritest järjest lisa kallatakse ) . Kohe läheb lõkkeringis elavaks : talle ulatatakse mitmelt poolt kohvikruuse ning õlgadele laotatakse pool tosinat villatekki . " Bei Kiryl – kuidas tema elab ? " Nikyas , kes rüüpab juba kuuma hõngavat kohvi , nagu seda oskavad valmistada vaid nomaadidest araablased . . . . . . pöörab pilgu üles öötaevasse , kus helgahtavad tähtede soolaterad . " Hästi elab ! " " Allah õnnistagu teda ja tema peret ! " Nikyas tänab peanoogutusega ja tõmbub tagasi . Elevus lõkkeringis , kord juba puhkenud , ei vaibu ; nagu alati läheb neil võistuluuletamiseks . Kirjaoskamatud karjused on suured poeedid ; nad peavad laitmatut meetrumit , lausa puistavad burnusekäisest vaimukaid värsse ja esitavad neid ilmekalt oma hõimumurdes . Võitja , noor karjus nimega Assad , tõuseb põlvikile . . . . . . ning hõimuvanem on valmis vajutama tema pähe Võidupärga . Kui kostab hääl : " Kas mina võin ? " Külaline valdab dialekti nagu nende oma hõimlane . Lühikese üllatustormiga antakse talle luba . . . . . . ja külaline vermib värsi : " Vähemaga sa ei lepi , " kostis teispool lõket pilkav hääl . . . . . . ning Nikyase vastu tõusis välkuvate silmadega ning vägilasõlgadega kõrge kuju . " Saamel . . . al Šarran , " tutvustas end vägilane ning tegi väljakutsekummarduse . " Nikifan ibn Bigarddin , " lausus külaline väljakutset vastu võttes . ( Araabia paljakäsivõitluse reeglite kohaselt pidid muulased kandma araabia pseudonüümi . ) Mitu noormeest läitsid lõkkest tunglad ning valgustasid võitlusareeni , nelinurkset liivaplatsi . Vastased , teine teises areeniküljes , võtsid sisse lähtepositsiooni . Näitasid teineteise poole avatud pihke ning sööstsid hõimuvanema märguandel . . . . . . kui lingukivid teineteise peale . Esimene võitlussööst , reaktsioonikiirus otsustas ses halastamatus võitluses tavaliselt kõik . ( Võrdsete vastaste puhul anti põnev , sageli vapustav vaatemäng . . . . . . mida muiste võis näha kõrbeareenidel võitluses karavanisaatjate ja röövlite vahel . ) Al Šarran oli amatööri kohta ülitugev vastane , kuid võtete nappuse tõttu võitles ebapuhtalt , klammerdudes riietesse ( ehkki see oli lubatud ) , ning ibn Bigarddin , et mitte jääda kaatsadeta , pidi vastase küünarnukihaagiga maha sirutama . " Kahju , et Nikifan lõpetas . . . " kurtsid pealtvaatajad . " Muhamedi nimel , oleksime talle uued kaatsad kinkinud ! " Ent luules ta loorberid ikaldusid ; poeet ibn Bigarddin ei pidanud välja beduiinilüürika kassiida-vormi . . . . . . ning võitjaks kuulutati hõimupoeet Assad . Pärast võitlust ja ülesköetud kirgi võtab lõkkeringis taas maad kõrbeöö sügav rahu ja vaikus . Ent mitte kauaks . Keegi toob esile niiskuse eest hõlma alla peidetud muusikainstrumendi . . . . . . ning kuuldavale tuleb pikk värelev , just nagu kellegi pärast kannatav heli . " Beduiiniviiul ! Tükk puitraamile pinetatud kitsenahka , üksainuke hobusejõhvist keel – ja kuuldavale tuleb inimese hing ! " läbib eleegiline uid Nikyase pead . Kõrbeviiulile langeb kaela liigutatud huud , ning et pisaraid ei saaks palju , sekkub meloodiasse otsustavalt rütmipill duff . Nood kaks esimest , kel silmad vees , – ta mõtles pille – , on ema ja vanaema Dido . Ja too viimane – pisut räme , ent otsusekindel – on Odid . Meloodia seest ilmuvad Nikyase ette kujud Kadulast . Kiryl armastas õhtuid ja Bachi . . . pole lootagi , et ta neist Hommikumaa tirelitest välja astub ! Pillid ei peatu , ei puhka , vaid jätkavad kõrbeluidetena lõputut meloodiat , mida nüüd ilmestavad inimhääled . . . . . . lõkkeringis kostab h u d a , pikk monotoonne karavanilaul . Äkitselt lõikab laulu läbi üksik pasundav kaamel . Kohe seejärel läheb ärevile kogu kari , kes on kogunenud kaevule jootekünade ümber . " Kaamelid ei kannata inimlaulu – niikaua kui mäletan ! " ütleb Nikyas . " Midagi seesugust ütlevad nad meie kohta , " lausub hõimuvanem . Ning kui kurblik kaamelijoig lähikõrbest kordub , nookab vanamees äratundvalt : " Toosama " kolmeküüruline " . . . Hüüab inimesi abiks . Aga kui püüdma minnakse , ei anna kätte . " " Miks " kolmeküüruline " ? " küsib Nikyas sõna suhtes valvsaks muutudes . " Kolmas küür , Allah olgu tunnistajaks , on ratsanik . " Hõimuvanem Otbal tõusis . Tema järel kõik teised . Vaikides mindi laiali , igaüks oma peretelki . Värsivermija Bigart oli külaliseks perepea abd Rabbahi juures , kes oli hõimupoeedi Assadi isa . Muusad ei tee rassivahet . Nende magamisasemed olid kõrvuti , ning enne uinumist ütles villatekki lõuani vedanud väike Assad : " Mulle meeldis sinu luuletus . " Morn ja mõttes , päris Nikyas : " Mis seal's ? " " Viimane sõna " Võidukaar " ! " " Sa tahad võita . . . " " . . . hõimude kokkutuleku luulevõistluse ! " tunnistas väike Assad palangus . " Aga sina ? " Nikyas Bigart vaikis ( vahest oli uinund ) , ja kui Assad temalt enam vastust ei oodanud . . . . . . lausus tasa , kuid selgelt : " Kogu maailma . " Kelkija ! mõtles väike Assad tekki üle pea vedades . Nikyasele und ei tulnud , ta mõtles Odidile , tolle pasundava kaameli kolmandale Küürule . Mingi nimetu süü rõhus ta hinge iga kord , kui ta Odidile mõtles . Süü annab südametunnistusele teateid süüteost . Äratundmatu või salatud süü asub südames nagu vales asendis laps emaihus – areneb , kasvab seal . . . Nii sünnivad maailma Väärakad . Pean oma süü meelde tuletama , üles tunnistama , et temast vabaneda . Ehk juhtub see siis , kui ma Odidi üles leian ja õlikõrbesse sängitan ? ! Sellest mõttest rahunenud , jäi Nikyas sooporitaolisse ärevasse unne , ning ses poolärkvelunes nägi ta ... ... et ta on KENTAUR . Tormab öises kõrbes , juuksed tuules lehvimas , sõõrmed ihas puhevil , lihased jõutundest paisul . Langevad tähed on sädemed ta kapjade küljest . Ta hoomab kaugel lõkketuld . Need on karjusnaised , kes valvavad tiineid kaamelimärasid ning peenikestel jalgadel ringikoigerdavaid varssu punahuntide eest . Naised on relvastatud – ent tema ka . Ta haarab neid paarikaupa kaenlasse ... . . . ning sööstab öisesse kõrbesse , kus paiskab nad liivasängi , mis peagi tumendab nende ihumahlust . On see tõelus või beduiinilegend , kuid hiljem kasvab sinna annikas datlipalmisalu , seal sigivad hästi maod ja ulukid ning naised toovad lapsi ilmale pelgalt neid datleid süües . Beduiini poeet Assad Rabbih kirjutab selle põhjal hurmava kassiida . . . . . . ning võidab hõimude kokkutuleku luuletamisvõistlusel Suure Auhinna . Kui Bigart viimaks ärkas . . . . . . oli päike juba kõrgel ja kuumutas telgi idakülge lausa talumatu lõõsaga . " Vaat et lahvatab põlema ! " pomises ta unesegaselt ning küünitas käe veekannu järele . Juues vaatas ta ringi : peale tema polnud telgis hingelistki , välja arvatud värvijoobes sisalikud , kes seiklesid kirevatel vaipadel . Bigart tõusis rammetult ; ta keha oli tühi ning kerge kui aerostaat ja hõngas rohkem võimatutest kui tundmatutest aroomidest . Tõmmanud selga oma higisoolalaikudes riided ning jalga õlised saapad . . . . . . siirdus Bigart telgiava poole . Väljudes nägi ta Rabbihi , oma võõrustajat , kummargil telgiesise liiva kohal . " Assad , kuula . Kas keegi on teldril kõrbe ratsutand ? " " Kuulan , isa . Ei ole , telder on kammitsas . " Abd ja Assan rääkisid oma hõimudialektis . Nikyas kõnetas neid samas keeles . " Hommikust ! Saatku Allah teile head päeva ja karjale rohket rohumaad ! " " Hommikust ! Olgu Allah helde sullegi ! " " Kas kaotasid midagi , Abd ? " " Ei . Loodan leida . Karjust , kes siit vahivara mööda ratsutas . " " Magasin kui magunas – pea uima täis , " rääkis Bigart ringutades . " Vägimees ei kuulnud midagi – ase sul telgisuu juures ? " " Ei-hhh ! " Bigart ringutas ning läks vilistades sõiduki poole . Kaste džiibil oli kuivanud , teras hõõgas taas päikeses . " Nagu sisseunustatud triikraud . . . Mäletan hästi , et lülitasin ta õhtul välja ! " Tankinud kanistritest džiibi täis . . . . . . sõitis Bigart rooli taga püsti seistes aeglasel käigul telkide eest läbi , jättes iga päevatöö juurde asunud perega hüvasti : " Hüvasti , Potissepad ! Hüvasti , Lõngaheietajadl ! Hüvasti , Vaibakudujad ! Hüvasti , Siidivennad ! " " Hüvasti , Vägimees , saatku Allah sulle samapalju ka mõistust ! " hõikasid peiarid talle vastu . Bigart vaatas üle oma veelähkrid – need tuli täita . . . . . . ning ta pööras karjuste laagri lähedal asuvale kaevule . ( Kaev oli iidne , rajatud kõrbestunud jõesängi , mis kevadsadude ajal leidis taas oma jõe . Aga suvel , kui kõik kuivas , jäi kaevupõhja küllaga vett , et joota rändrahvast ja tolle karju . ) Liivaummistuse vastu oli kaev kaitstud kiviraandiga ning hüljatuse vastu . . . . . . vaiksete virbpeente araablannadega . Oli hommikune veeammutamisaeg . Ent savikannud ümberringi seisid tühjad ; mõned koguni küljeli vajunud , mis kõrbes oli naise lohakuse , peaaegu et moraalituse märk . Bigart tegi kaevule lähenedes küllalt suurt kära : jõesängikivid krigisesid saabaste all , huultelt lendus endiselt vileviis . . . . . . ent ükski naistest ei pöördunud ta poole . Ei tõstnud kulmugi . Nad olid maailmaunustuses valmistamas ehet : ühed lihvisid heledaid kiviliistakuid vastu tumedat smirglikivi , teised uuristasid neisse auke ja kolmandad graveerisid juuksenõelaga pehmesse kivimisse . . . Mõned neist olid juba oma tegevusega lõpul : rahul ja õnnelikud nagu väljavalitud pruudid , seisid nad teistest eemal , vaatasid loorispilgul kõrbesse ja nende kaelas nahkrihma otsas helgahtasid ... " Varsti kannavad neid aborigeenid , eveenid , juudid , jakuudid . . . " Viitsimata kuumuses kõiki ilmarahvaid loetleda , lahkus Bigart täidetud lähkritega kaevult . Päikese kõrvetava kükloobisilma all oma retke jätkates tuleb Bigart häirivale , samas lummavale mõttele : kaevul nähtud veekannude kandjaid oleks ta nagu varem juba kuskil kohanud . K u s ? Aga kõikjal , kus araablannasid iganes kohata võib : nad olid sarnased oma avarate lehvivate riiete , looripeidus palete ning sisemiselt avatud veetluse poolest . Kedagi neist eraldi tunda. . . tähendas hoida oma käte vahel Saatusekinki . Kõrbetagune kõrb . . . Raskemat , rõhuvamat paika polnud olemas loomale , polnud olemas inimesele . Kui lind lendas üle selle paiga , suri ta ahastusse . Saatana plaažiks nimetati seda liivamere kõige kaugemat , kurnavamat õlivälja . Bigart oli siin vastu pidanud nelikümmend päeva : põlenud mustaks , muutunud tummaks . Jagas vaid õlitöölistele käsklusi ja lasi käiku rusikad , kui neid käske ei täidetud . Tema ees tunti surmahirmu – vahest seetõttu jäi ta ellu . Kaks talle eelnenud inseneri olid kadunud jäljetult , ilmselt läinud liivatoidule . ( Tysus polnud talle sellest rääkinud . ) Töölisi – operaatoreid , keevitajaid , buldoseriste – oli kunagisest seitsmekümnest järele jäänud kolmkümmend viis . Nende rass ja rahvus polnud eristatavad : päike oli nad solidaarselt sünkmustaks kõrvetanud . ( Eranditult kriminaalne tagaotsitav element – muu poleks ses paigas pidama jäänud . ) Mentaalses ekvivalendis oli see kuritegudes hävinud vaim , erakluses kärbunud hing , orjatöös tuhmunud aru . " I n i m e s e d ! " surus Bigart läbi hammaste ... . . . Emersonile , kes oli side teises otsas . " Küsi nende käest , poiss , ja sa kuuled , et mitte , " rääkis šeff mõnukalt , ilmselt bürootoolist . " Enamik neist on surma mõistetud . Laibad niisiis . " " Nad on elusamad kui . . . " ütles Bigart toru käest visates . Ning radisti poole : " Oled vaba , Agostino . Järgmine sidepäev on reede . " Nikyas viskus ainukesele koile , surus näo võidunud patja . . . . . . ning tõi kuuldavale pika , kannatava vande . Vile vineerputka , ainus õliväljal , vankus ta suure rinnakorvi võppest nagu liivatormi ajal. " Nende pärast pole vaja , " ütles uksel takerdunud Agostino , " nad tapavad su nagunii . " Ja väljus . Bigart pööras end seliti . Vahtis ligi tunni läbi laelõhe hämusesse kõrbetaevasse ja kargas siis järsku jalule . " Kui kord nagunii – miks siis mitte kohe ! " Ta kogus end hetkega . Võttis nurgast karabiini , täitis viimasel safaril äralastud padrunisalve ning väljus . Pannud relva vineerputka nõjale . . . . . . pööras Bigart end kiirustamata õlivälja poole . Talle avanes maksimaalselt sünge vaatepilt : Õliväli – hiiglaslik must naftalaik keset kollaseid pleekinud liivu Sadakond kiikõlgpumpa , mis vaevaliselt koogutades tõid üles oma kasinad , kuid kindlad barrelid " musta maaverd " Nende vahel vankusid töölised , naftast läbiimbunud Õlimooloki ohvrid . Peavarjuta jäänud – liivaorkaan oli viinud minema nende vineerputkad – , elasid nad lageda taeva all , ööbides luitekoobastes nagu mägrad Number <arv> , mis polnud ühendatud ühegi kompanii juhtimis- ega kontrollmõõtmissüsteemiga , näis kuuluvat eikellelegi nagu möödunud aeg . Võibolla toimubki see kõik teises ajas ja ruumis : Rooma impeeriumi tinakaevanduses , kus orjad pumpasid stollidest vett just sama tüüpi pumpadega ja lõppesid keset sammu otsa just samuti nagu orjad siin . . . mõtles Bigart , kauge keevitustuli sügaval silmateras , oma valdustele vaadates . Tema meeled olid nürinenud , ta ei tundnud enam midagi – tahtis vaid lahendust . . . ... või lõppu sellele nelikümmend ööpäeva kestnud põrgupingele . Võtnud taskust raketi ning tõstnud selle peakohale , tõmbas ta sütikut : kaunilt , nagu horisondi tagant heidetud lilleõis , joonistas beež rakett naftavälja kohal poolkaare ja maandus visinal masuudisagusse . See oli kokkutulekusignaal . Nad ei teinud seda märkamaks ; lasid teda pool tundi oodata ning loivasid siis naftast ja aastatepikkusest pesematusest haisvas kobaras kohale . ( Nende juhiks oli jämeda kaelaga , mis õlgadega kokku jooksis , rässakas , kes oma sünnimaa , nime ja inimsuse oli võõra verega läbi kriipsutanud . " Saja üheteistkümnendal " hüüti teda ohtliku peagakakleja kuulsuse tõttu Pampriks . ) Nad jäid insenerist oma poolesaja sammu kaugusel peatuma . ( Bigarti positsioon oli seetõttu parem , et ta seisis kõrgemal . ) Ei nende lämmatav lehk , hästimängitud koeralandlik silmavaade ega irvitusaktina väljakäidud ühiskusemine tema poole suutnud Bigartit panna mõtlema neist muud . . . . . . kui et ta oli nendega ühest kahetsusväärsest inimtõust . " Pardon ! Kutsusin teid , Liikuvad Haisumättad , varem , kui te oleksite tulnud ise . . . " ( Lihtsameelsed irvitasid , teiste silmi ilmus vaenukas loit . ) " Agostino , " ütles Pamper taeva poole osutades , " telegrafeeri Peetrusele , et ta sulle värava avaks . " " Agostinolt ei kuulnud ma midagi . " " Laksuta , Kollanokk ! Kust siis ? " " Oaasist . Kahel enne mind te toppisite noka kinni : venelasel Vikulovil , ta oli andekas insener . . . Teine oli verinoor norra poiss Austin . Tean ka , mis eest te nad liivamenüüle saatsite . " " Laksuta , Kollanokk , me kuulame tähelepanelikult . " " Nad avastasid teie " soone " . Venelane visa otsimise järel poolaasta pärast . Norra poiss kogemata kolmandal praktikanädalal . Mina tabasin teie jänese kohe . . . " " Kollanokal on hea nina ! " . . . kui tegin esimese kontrollreidi naftaliinile . Mõlemal torujuhtmel on pimikud ees – kümnel aastal pole " saja üheteistkümnendast " nirgunud peamagistraali tilkagi naftat ega kompanii näinud pennigi kasumit . " " Uneski mitte . Laksuta edasi , Nokk ! " " Naftaliini seitsmekümnendal kilomeetril , teisest jaotussõlmest põikab " jänes " oaasi , kus veinitehase sildi all töötab naftakrakkimistehas . . . " " Sul , kütt , pole koera vaja . . . " kostsid hääled hulgast . " Ei . Olen neljanda põlve Õlihagijas . " Bigart muigas suunurgaga . " Bensiin jookseb sinna , kus parajasti relvad möllavad . Kuhu panka teie mant jookseb , mind ei huvita . " Pahvikslöödud mehed vahtisid oma irvakil saapanukke . Lõpuks keegi küsis " Mis saab " jänesest " ? " " Las lippab . " " Mida see tähendab – laksuta , Kollanokk ! " " Ma ei tea " jänesest " midagi , " – insener sülitas maha – , " sest tean nüüd , mis tähendab siin Saatanaplaažil peesitada . . . " Bigart rääkis siiralt . " Vaadake end , vaadake kõik ! " Mehed vaatasid . Kes kõverdi naerdes , kes omaette vandudes . " Pigistage silmad kinni . Avage ! Ja vaadake end nüüd : teil on seljas nõelasilmast tulnud viikis ülikonnad , helesinised sirged särgid ; jalas uued läikivad kamassid . . . Teil on käel kell , mis näitab teist aega ! " " Laksuta , Kollanokk . . . Kas tuled mulle lipsu valima ? ! " Laialivalgunud irve näol , nihkus Pamper summast välja ; talle järgnes kümmekond meest . Semmid Salongist , mõtles Bigart . Neile mu riidemood ei lähe . " Laksutad veel , Nokk ? " " Kõik sõnad ! " Bigart võttis putka nõjalt karabiini , heitis selle käest kätte – trahh-trahh ! . . . . . . ja viskas alla Pamprile . Too püüdis relva külmavereliselt , üllatumata kinni ning lausus : " On veel üks võimalus . . . " Silmis murdja mängurõõm saatis Pamper kuuli rauda . " Sa teed seda ise ! " " Kõik sõnad . " Bigart taganes seljaga vastu vineerputkat . Ilmutades kogenud laskurit , heitis Pamper karabiini ühe käega õlga ning võttis Bigarti silmadevahe sihikule . " Cristobal , ära tapa teda . . . Poiss ei vassi ! " püüdis putka juures seisev Agostino laskjat peatada . " Kindlam , kui Kollanokk laksutab liivas ! " ( Kõlas lask ! . . . Teine ! . . . Kolmas ! ) Bigarti suunurka ilmus muigekuradike . " Hea , Cristobal , et kuulasid Agostinot - ühekandimehed ikkagi ! " Pamper vandus , heitis karabiini kõrvale ning haaras käsirelva järele – tema eeskujul teised relva omavad mehed . Ülejäänud viskusid kuulide eest silmili maha . " Mul vedas , et olete kogenud ! " lausus Bigart maaslamajatele . Ning püstolid tagasi kaenlarakistesse libistanud , käsutas : " Püsti , Haisumättad ! Vannun , et tõmban teile vee ligi ja kelkmajad juurde . " Bigart tõstis ja langetas rusikas käe . " Teie vanduge , et sellest , mis siin juhtus . . . " Ta naeratas leebelt . " Laske käed alla : labidad pihku ja nood üheksa liivalõbule ; sügavamale , et raisakotkad välja ei rehitseks ! " " Karabiin , don Nikyas ! " Agostino toon oli muutund . " Kas te alati veate paukpadruneid kaasas ? " " Ainult kui kino vändatakse , Agostino , " lausus Bigart relva vastu võttes . " Muidu käib see lihtsalt : murrad padrunitel kuulid eest , puistad laengud välja , torkad kuulid tagasi . . . Ja elad edasi ! " heitis insener oma kontorisse sukeldudes . Agostino ette jäi kaardus vineeruks , millele inseneri enda käega oli suurelt markeriga kirjutatud : ÕLIKOERAKUUT Septembris . . . . . . üsna Bigarti praktika lõpul , saabuvad " saja üheteistkümnendale " roomikveokid välisauna ja viie kelkmajaga . Eraldi luksus – välikemmerg . " Naljavend ! . . . Perse meil valge – kerekergenduse ajal ainult saigi teda päevitada . . . " arutlevad mehed nõutult . " Kogu inimkond käib kemmergus – see solidariseerib ! " nendib Agostino . " Mina situn selle pidulikult sisse ! " Agostino jääbki õlitöölistest ainsaks , kes luksusnumbrit kasutab . Kemps asub naftavälja servas , kõrgel luitel , fassaadiga avakõrbe poole . Selle lahtisest uksest . . . . . . avaneb kaunis , lausa lummav vaade päikeses kullendavatele liivasalvedele . " Istud siin viludas , " arutleb Agostino isepäinis , " kuulad mõnusaid potsatusi . Vaatad all ukerdavaid skorpione ning tunned rõõmu , et võid kellelegi , kes sinust mürgisem , pähe sittuda ! " Vahetevahel , kui Bigart on naftaliinil või kõrbes küttimas , võtab Agostino kemmergusse kaasa šefi pikksilma . See on võimas riist , ja Agostinol , kes radistina võib horisontide taha kuulda , avaneb nüüd võimalus ka nende taha näha . Ta silmab : Suuri ja väikesi luiteid , mis nagu metsikud emakaamelid varssadega kõrbes ringi uitavad Üksikuid rabenemise läbi müstilisteks skulptuurideks muudetud jäänukkaljusid Pokke – rohupuhmaste ümber kihitunud punakaid liivaobeliske Vahel õnnestub tal silmata toimekaid uruloomi – viiksjäneseid või meemäkra ; suuri liugureid määratu kõrbetaeva taustal Ükskord on Agostino just pikksilma taevakummilt langetamas , kui äkitselt silmab kaugkõrbes kappavat . . . " Tont teab kes – kulaan ? " püüab ta ära mõistatada . Agostino jälgib metsikult galopeerivat olevust pikksilma kaasavedamisega : too kaob kord tolmutuisku , kord ilmub taas nähtavale . " Kaugeneb . . . Ei , läheneb . . . Kappab piki silmapiiri . . . Kiirust ei vähenda – on ikka väge ! . . . Luiteharjal näen teda paremini – seal selgub , k-kes . . . ! " Agostino käed võngatavad järsku ; mehe nägu läheb pikkamisi märjaks , nagu lisaks päike oma leili . Pikksilmaokulaarid kattuvad uduga – ta ei näe enam midagi ! Hetke pärast kuivatab kuum tuulepuhang klaasid . . . . . . ent horisont osutub tühjaks ; ainult rida tolmupahvakuid märgistavad galopeerija jälgi ja kõrbesse kadumise suunda . " Carramba ! " Agostino vannub ja vangub , pikksilm käes , " vaatetornist " välja . . . . . . unustanud kaatsad üles tõmmata . Ida-läänesuunalise naftamagistraali kohal põrrab teraskiil . . . . . . ning sinnapoole jooksev antiloobikari peab ohutumaks tagasi pöörata . " On ikka arakesed ! " lausub kopterijuht ja tõmbab kartetšiga laetud jahipüssi akna vahelt tagasi . ( Teise klassi piloot Romez Nimrod , kes kureerib naftajuhet sajamiilisel lõigul kahe oaasi vahel , on jahindusinspektoritele ammutuntud salakütt . ) Meelsasti nurkaks ta kursilt kõrvale ja lendaks ulukitele järele . Ent Seirekeskuse ekraanidelt kaoks korraga õlijuhe . . ning Romeze alt kopter , halvimal juhul koos piloodipaberitega . See distsiplineerib , ning Nimrod võtab madalamale , lennates otse poolteisemeetrise läbimõõduga terasmao kohal , mis liikumatult kulgeb kollaste luidete vahel , läheb kauguses üha peenemaks ning kaob lõpuks silmapiiri taha . Tuiskvirgudes liival , sadakond meetrit kopteri ees , saadab neid helitult lennumasina vari . Ning järsku . . . . . . näeb Nimrod kaugel eespool torujuhtme kõrval noolkiirelt jooksvat üksikut antiloopi . " Kui ta nüüd kõrvale ei põika – siis tormab otse mu laengu otsa ! " sütib salakütis taas jahikirg . " Ei kääna kõrvale ! " rõõmustab Romez , läheb külglennule ja pistab püssitoru akna vahelt välja . Pool miili . . . Veel paarsada meetrit – ja ma panen ta dubletiga liivale ! jõuab kütt veel mõelda , kui ta äkki karjatades jätab juhise . . . . . . ning sulgeb pihkudega silmnäo . Naftamagistraali kontrollivate kopterite dispetšer Alya Antara istub jälgimisseadme ekraani ees . Järsku kuuleb ta kõrvaklappides karjatust . DISPETŠER ( ärevalt mikrofoni ) : Romez . . . Juhtus sul midagi ? Vasta ! PILOOT ( mõne hetke pärast ) : Kõik on korras , Alya . Lendan . DISPETŠER : Mis siiski jutus ? PILOOT ( pausiga ) : Tulen ligi tunni madallennul . Kuuma käes lõi korraks pildi segi : arvasin , et nägin . . . ( Piloot üritab naerda . ) DISPETŠER : Mida , Romez ? Põrguigav on ! PILOOT : Kentauri . DISPETŠER : Kent – hhh ! ( Pahvatab naerma . ) Äkktõusnud tuju peale naeravad mõlemad , piloot ja dispetšer . PILOOT ( pikkamisi tõsinenud ) : Otse ees jaotussõlme kohal , näen sõidukit . . . Inimesi juures ei silma . DISPETŠER : Võta ligi – ehk on juhtund midagi . PILOOT : Lendan . ( Mikrofonis kostab manöövrit sooritava kopteri mootorimürin . ) Inimesi endiselt ei näe . . . Džiip . Uuem , numbrimärk XX<arv>-NF ! DISPETŠER : Edastan andmed . ( Mõne minuti pärast . ) Saabus vastus : džiip on " üheksakümne kuuendast " . Hetkel kuulub " sajaüheteistkümnenda " juurde . Juhiks on . . . PILOOT ( kohendab kõrvaklappe ) : Ei kuulnud – k e s ? Bigarti praktikaaeg oli läbi . Emersonilt tuli sel puhul õnnitlus . Ja aukiri : " KANGELASTEO EEST ÕLIVÄLJAL . " " Vana Purskaja on deliiriumis – mis kuradi kangelastegu ? ! " heitis Bigart , kui Agostino , radiogramm näpu vahel , tema kontorikonkusse astus . " Kõik õige ! " ütles Agostino . " Kui " sajaüheteistkümnenda " inseneril leil sisse jääb , on see kangelastegu . " " Leilist , " lõikas Bigart küsida . " Kas sauna kütsid ? " " Just nii ! Viis liitrit vett mehe peale – luksus ! " Pärast sauna . . . Bigart , tüse reisikott õlal , väljus oma konkust luiteharjale ning andis raketiga kogunemismärku . Õlitöölised – pestud , õhetavad , viimsed rõõvarebemed üll – pudenesid kelkmajadest välja ning võtsid korratult joonele . " Pikka tseremooniat ei tule , " lausus Bigart . Ning käsutas : " Kaltsud maha ! " Mehed , tammunud puhk aega nõutult paigal , hakkasid endalt luitunud , kuidagi veel koos püsivaid kuhte liivale heitma . Kui nad , paljad ja üksjagu pidulikud , uuesti joonele võtsid ... . . . . kõndis Bigart nende eest läbi , pani igaühe käele riidepambu , selle otsa käekella ja näpuotsasuuruse flakooni . " Riietuda ! Kellad ! Lõhnaõli ! " Ta möödus veelkord nende eest , ning enne kui džiipi istuda , kähvas : " Läheb . . . Linnud ja liigud tuuakse ligi õhtul . " ( Bigarti sõiduk eemaldus ; seistes seljaga rooli poole , vaatas ta mahajääjaid – ühtmõõtu ülikondades ja helesinistes särkides tummi kujusid – , kuni aeg ja vahemaa nad tema silmist kustutas . ( Ent osmilised muljed neist jäid : kui Nikyas Bigart , omades triljoneid ja impeeriumi , eales mõnd lõhnaõli kasutas . . . . . . siis oli see oaasilindude ja õlipluuside odav odöör " Roosineste " . ) Varjumees . Vältimatu kohtumine Kõrbeliiv laulis ta ümber ... Seda ei summutanud sõiduki mootorimüra ega ta valjud valulevad südametuksed . Läbinud poolsada miili lauskõrbet , täpsustas Bigart kaardi järgi oma asukohta ning poetas endale nina alla : " Varsti peaks olema t e e . . . " Nii oligi . Pea jõudis ta roomikveokite ja kaamelite mõhnjalgade poolt kinnitambitud kõvale liivapinnale . Teeselg tumendas kaameli ja kitsesõnnikust ; seda niigi müstilist joonist amüseerisid veel tsisternidest väljavalgunud siuglevad naftajoad . " Õlist oled sa sündinud ja õliks pead sa saama ! " ironiseeris enda üle Bigart ... . . . kui äkki silmas kõrbest tee suunas jooksvat vööni paljast inimest . Too keerutas pea kohal kuhti , karjus midagi ; kukkus aiva ninali , tõusis ja jooksis edasi . " Hääletaja kõrbes . . . Tema kohal tuleb kinni pidada ! " Bigart pööras džiibi teelt ära ning sõitis jooksjale vastu ; too tormas laialikäsi auto poole , klammerdus kapotti ja karjus : " Seis-ss , seis-ss . . . ! " " Kui mõtled mind , siis – seisan . Nikyas . " " Romuild . . . " tutvustas end teine , lamades hingeldades kapotil . " Meeldiv . Mida kuradit sa sihukese proviisori nimega kõrbes teed ? " küsis Bigart . " Mitte prov . . . " vastas teine ägedalt pead raputades . " Arsti !!! " Bigart tõsines hoobilt , avas džiibiukse ja nõudis : " Istu , räägi ! " Vähem kui tunni ajaga , Nikyas sõitis täisgaasil . . . . . . jõudsid nad arheoloogide laagrisse – keset absoluuttühja kõrbet ! " Kuskohas see Valge linn teil on ? " küsis Bigart väljakaevajate telklaagrile lähenedes . " Kus ? ! " vastas teine ta poole silmi jõllitades . " Liiva all loomulikult . . . " " . . . või mida me siis kaevame ! " lausus Bigart , olles sõiduki peatanud . ( Ainsa pilguga taipas ta selle ürituse lootusetust . Kaevetehnika oli algeline : labidad , sõelad , sõõrutid . . . Ei ühtegi koppa , rääkimata kihikoorijast . Taamal seisis ekspeditsiooni ainus ülestõstetud kapotiga liikurvahend , ilmselt rikkis roomikveok . Väljas polnud ühtki hingelist . ) Nad läksid kiiresti telkide poole , teatetooja Bigartist mõni samm maha jäänud . " Kus ta on ? " üritas Nikyas küsida . . . . . . kui kaugemast telgist kostis pikk piinanoodine karje : " Aihh-aaa-ooo ! " Bigart murdis pea rinnale ning sukeldus telki . Ruum oli päikesest lämmatavalt kuumaks köetud ; lõhnas joodi ja kolkunud vere järele . " Tõstke telgiküljed üles – kähku ! " käratas Bigart neile . Ta suur kogu vaevu mahtus väikesesse varialusesse , mis oli inimesi täis . " Liigsed välja ! " Aidanud kuumarambel rahval kiiremini kaduda . . . . . . pääses Bigart abivajaja juurde . Too lamas telgipõrandal , valge palakaga kaetud matil , vereplekilise lina all . Lamaja peatsis põlvitas araabia naine , kes parajasti kummardus , et teha haigele suust-suhu hingamist . " Dohtor . . . " pöördus araablanna pead tõstes Romuildi poole . " Ma olen proviisor ! " hüüatas too peast kinni haarates . " Käi kuradile , naljahammas ! " lausus Bigart teda kõrvale tõugates . " Ma olen ! ... Olen töötu proviisor , " halises teine telgist väljudes . " Mis poisiga on ? " küsis Bigart haige kõrvale põlvili laskudes . " Ni. . . ky . . as . . . " " S a r a h ! " ( Nikyas vaatas viivu ta päiksepõlenud , poisipea raamistuses kurtunud nägu . . . . . . ning nägi korraga kõike . Nende esimest kohtumist kolledžikoridoris , " kuulsuste galeriis " ... kuni praeguse hapra hetkeni välja . ) Kummardanud ta kõrva kohale , kordas Bigart üha : " Sarah . . . Sarah ? Sarah ! " " Nikyas ! " Naise laugude alt , nagu vesi allikapõhjast , väljusid pisarad . Bigart võpatas , otsekui ärkas . Kompis kiiresti läbi lina naise keha – kõik ihuliikmed olid küljes . " Kristus olgu kiidetud ! . . . Allahile tänu ! " Araablanna kutsus teda peaviipega kõrvale . Nad väljusid . " Aitab ! " lausus Bigart põetajat telgisuu ees peatades . " Mis temaga juhtus ? " " See , mis naisega juhtub – sünnitus . " " Laps ? Ma ei näinud . " " L a p s e d ; teises telgis , viis tükki . " " Viis . . . Kõigest ! " Bigart raputas hämmeldunult pead . " Kuus , sul on õigus ! " kähvas kõrval seisev Romuild . " Üks ei tule ära . Lapsepeetus – saad aru ? ! " " Saan , " ütles Bigart pahvilt . " Aga sina ? Sina , proviisor ! " paiskas ta kähedal sosinal , surudes oma masendavate terassõrmedega teise õlgu . Araabia naine haardus Bigarti kätesse : " Lase . . . Lase ta ! Tema tegi , mis oskas – enam ei oska ! " " Hädapask , mitte proviisor . . . " Bigart tõukas teise eemale . Telgist kostis pikk oie nagu kutse . " Sarah ! " " Kes sa talle oled ? " jõudis temani põetaja hääl . " POEG . " " Poeg , su ema sureb . . . " " ... kui hiljemalt tunni jooksul ei saa arsti , " lisas eemalt proviisor . Bigart , võimas oma kujus , seisis kangena kui kivist iidol , kes ootas haldja elustavat puudet ... " Ni ... ky ... as ... " Iidol murdus oma kivialuselt lahti ; tormas telki , haaras Schliemanni koos matiga sülle . . . . . . ja jooksis üle väljakaevamisala , sõelu , kühvleid ja kaeviseid ümber paisates , sõiduki poole . Üksik kihutav džiip kõrbes . . . Punakas tolmuvedik järel , mis kiirest sõidust tekkinud hõrenduses aeg- ajalt sõidukist mööda paiskub , pimestades juhti ning kaassõitjat . " Mul on tund , et tasuda Sarah'le . . . Mille eest ? Miks kaob see alati käest , kui ma sellele mõtlen ? ! " Lugedes kellasihvrilt ... liiva kaduvaid sekundeid , vajutas Nikyas gaasipedaali üha sügavamale . ( Kui sügavale pidi vajutama , et võidusõidus Kõikvõimsaga võitjaks tulla ? ! ) Sarah lamas pooleldi langetatud istmel ta kõrval ning näis olevat uinunud . Habras ranne , mis suikus Nikyase peos , signaliseeris naisest viivhaaval lahkuvast elust . . . . . . ning džiip näis saavat sellest aina uut hoogu . Bigart oli kohe alguses – ürjates seda võiduajamist surmaga – lülitanud sisse lokatsiooniseadme , ent kahesaja miili ulatuses polnud seni avastanud ainustki sidepunkti ... Viimaks õnnestus tal raadiosondi abil saada ühendust Õlilinnaga ning teavitada kiirabi juhtunust . " Liigun kirde suunas , sihiks Latimyri kompanii gaasihoidla ! " Siis saabus vaikus . Pikk kurdistav luitevaikus , mida osatas vaid sõidutuule vihin ning kriitilistel pööretel undav mootor . " Sarah-hh . . . pulss ! ? " karjatas ta järsku . . . ... ja kuulis vastuseks naise vaikset rahulikku häält : " Pulss , Nikyas . . . " " Sarah ! " " ... on mul alati olnud . " " Jah , Sarah ! " " Sa tead . . . " " Jah , Sarah ! " " . . . ära arva teisiti . . . " " Jah , Sarah ! " " . . . kui teda ei ole . " " Jah , Sarah ! " " Mu nimi . . . " " Sarah ! " " . . . on sul meeles . " " Jah , Sarah ! " " Lapsed , kui neil on pulss . . . " " Sarah , sa naljatad – sul on parem !! . . . Aga enne ma ütlen nende isale , et ta on üks igavene , ig . . . " " . . . K e n t a u r . " ( Naine naerab hääletult . ) " K a m e e d ! " " Ära võta seda südamesse . . . Nad tõid mulle sisse kapitali . . . " " Sarah ! " " . . . et ma lõpuks sain alustada väljakaevamisi . " ( Naise pulss lööb kiiremini . ) Nikyas tõstab ta käe , puudutab seda suuga . " Tahad leida oma Troojat ! " " Muidu ma poleks S c h l i e m a n n ! Tahan leida ja välja kaevata . . . " ( naine kaotab hetkeks teadvuse ) . . . V a l g e l i n n a . " " Sarah ! Tean , et on olemas Must linn , Hara Hoto ; see asub Gobis ja on ammu välja kaevatud . " " Oled ikka mu parim viktoriinivastaja . . . N i k y a s ! " Sarah teeb katset istukile tõusta – Nikyas aitab teda " Kui on olemas Must – peab olema ka Valge linn ! Vannu mulle , et sa leiad ta . . . Kaevad välja kasvõi liivamägede alt , tood inimeste ette . . . VALGE LINN . . . " " Pulss ! Sarahh !!! " Seda peaaegu polnud enam . Kõhn ja kerge kui oksaraag on ta peos naise ranne . Nikyas langetab ta tagasi istmele , katab kurguni kinni . Bigarti nägu moondub , muutub vaenukaks , väljakutsuvaks ( " Surm , kus on su astel , kus on su võit ? ! " ) . Jalg vajutab pedaalile . . . . . . mil pole enam kusagile vajuda . Kriitilise temperatuuri tuli armatuurlaual on ammu põlemas , kapoti alt pressib välja musti suitsurulle . Ent ka sihtmärgi , gaasihoidla hõbedased teraskerad tõusevad silmapiiri tagant , veerevad neile vastu . " Kakskiimmend miili , " loeb ta elektrooniliselt kaardilt vahemaad , " viisteist , üheksa . . . " Järsku kostab kerge lahvatus – mootor on hetkega tules . Leegid löövad punase siidina ümber kihutava džiibi – kohe-kohe plahvatavad kütusepaak ja varukanistrid . . . . . . ent viiv enne rullib juht end koos kaassõitjaga sõidukist välja . Džiibi plahvatust märgati kiirabikopterilt , mis oli teel sündmuspaigale . Arstibrigaad ja tuletõrjujad leidsid liivalt lahutamatu , otsekui tules kokku sulanud inimpaari . " Taiplik tegu – nad on liival rullides endalt tule maha löönud ! " kiitis tuletõrjuja , emulsioonkustutiga Bigarti õliseid , ikka veel leekivaid saapaid kustutades . " Kuidas neid teineteisest lahti saab ? " " Peab saama , " käratas arst , " üks läheb sidumisele , teine kabelisse . " Ent oli ka kolmas , kelle koht selles maailmas veel kindel polnud . . . " Uää-uää-uää ! " kostis kopterist pärast õnnestunud operatsiooni . " Olemas – kõik kuus ! " lausus seotud käsivartega kannatanu , kes , näpp naise kustuval pulsil , oli opile kaasa elanud . " Kas teile ka enne juhtunut maailm kuuekordsena paistis ? ! " küsis temalt kirurg , vastsündinut hingamisaparaadi alla pannes . Nii uje nagu Sarah oli olnud elus . . . . . . nii olid ka tema matused tagasihoidlikud . Hüvastijätt kadunukesega kolledži aulas . Lühike leinakõne kooli direktorilt . Järelhüüded kolleegidelt . Mälestussõnad õpilastelt . Tulvil eluusku , nagu polekski temas leina , lausus Bigart : " Tal olid sellised armsad hõbehallid kortsus põlvsukad – teisi sarnaseid ei ole maailmas kellelgi ! " Loomulik , et Nikyas Bigart kui antiigiviktoriini vedaja kandis urni antiigiajalooõpetaja põrmuga . Nende järel , pead longus kui põuaaja päevalilled , astusid kõik teised viktoriinlased . Sarah sängitati Suure Õlitee ääres asuvale väikesele koloniaalajastu kalmistule . . . . . . kus ainult temale jätkuski veel vaba kohta . Kui teised leinalised lahkusid , jäi Nikyas mõneks hetkeks kalmuaeda ; sukeldas käe taskusse ja tõi sealt üles kameekillud , mis leiti Sarah' tuhast . Ta hellitas kilde suu juures ning puistas need siis hauaplaadile . Killud helahtasid kuidagi tuttavlikult , ent mitte nii lõplikult . Ju pole see juhus – too , mida tõotas Armunõid Turuväravas , mõtles ta endamisi , oskamata hetkel selle üle rõõmustada või kurvastada . Mõni aeg pärast Sarah Schliemanni surma ... . . . hakkavad Nikyas Bigartiga toimuma kummastused . Võiks öelda " kummitused " , ent siis muigaksid kõik , kes teda lähemalt tundsid – Rionosuke ja treeningkaaslased ; Galeb , Emerson – viimane päris kindlasti . Need võivad olla mingid kehastunud mälestused või materialiseerunud nägemused , millest Bigart , ehkki ta ei pea nõrkuseks sõpradele südant puistata , rangelt vaikib . Esmakordselt näeb Nikyas noorukit , keda ta miskipärast kohe alguses Varjumeheks nimetab ... . . . selsamal kalmistul , kuhu oli maetud Schliemann . Kolm kuud hiljem , islami uusaastal , mil Naftainstituudis on nädalane paus , ostab ta kimbu valgeid roose – ise seejuures punastades , sest meenub , et ta pole Sarah' hauda vahepeal kordagi külastanud . Lilli rohtukavanud kääpale asetades kuuleb ta haudadevaikuses argliku liigutuse sahinat ( kuulmine on tal terav kui kõrvukrebasel ) . Et mitte hiilijat hirmutada , pöörab Nikyas pead pikkamisi . . . . . . ning näeb tamariskipuhmast väljaluurivat kõhna kartlikku noorukit . Näol eakohased vistrad , kõhn kael viimseni välja sirutatud , koolutab ta oksi kõrvale , ning pole kahtlust , jõllitab Sarah' hauda . " Puhka , põdurik , pole siit midagi sisse vehkida . " Nikyas peab teda hauavargaks . " Ehkki on – aga sina ei tea sellest midagi ! " Nooruk ilmselt ei kuule või ei võta teda kuulda . " Sulle räägin , Jumpsikas . . . Kui sind veelkord kohtan siin luurimas , teen kõrvad tuliseks ! " Ning järsku – üheaegselt nagu varjuheitja ja tema vari – pöördub nende pea kõrvale , silmavaade langeb maha . . . . . . kus varisevas liivas pealtnäha abitult sõuab oma krönksus jalakestega kollakaspruun kõrbekilpkonn . Kui Bigart taas pilgu tamariskipuhma poole pöörab , on nooruki nägu okste vahelt kadunud . Ta kohtab teda veel ja veel : Fatima aias asmerdamas asjatundlikult puurtorni juures , mille tema , Nikyas , oli poisipõlves ehitanud Instituudis tudengitesummas , vilgatamas mööduvate nägude hulgas Ragbiväljakul tema rünnakutele meelekaotuseni kaasa elamas Tihtipuhku kõrbes , kus ta näib kedagi otsivat ; ent kui Nikyas talle sõidukiga ligi tõmbab , et teda peale võtta , peidab end luidete taha Kord Bigarthouse'is näib , et tol ei ole pääsu . . . ... kui Nikyas tabab ta relvakambris Kerakorvi alt ; äramõttes nooruk on kumaras granaadikasti kohal ning tõmbab näpuga üle õhukese savipõrmukorra , mis on kastikaanele vahepeal kihitunud . " Nüüd küll , noorsand , " lubab Nikyas , " näpistan sul kõrvad peast ! " Ent kui ta teda püüdma läheb . . . . . . jääb ta sellesama Ferhadi spinningulandi otsa , millega too teda poisipõlves mägijõest välja tõmbas . Varjumees on kadunud . ( Aastatega eakamaks muutudes kohtab Bigart põdurat noorukit üha harvemini , ning igakord seletamatu kaasnähtusega : mida vanemaks saab tema , Nikyas . . . ... seda nooremaks muutub Varjumees . ) Õliülikooli teisel kursusel ( pärast järjekordset sarikargajaskandaali , kes seekord oli tunginud türklase Omar Ohrami luksussauna , kus käisid koos linna kõrgklassi lesbid ) . . . . . . alustas Bigart tagasihoidlikult , esialgu väikeses mahus uuringutöid . Teadusgrupp oli maksimaalselt minimaalne , st koosnes kahest teadurist . " Aga millistest ! Üks rebestab musklitega tankiroomikuid , teise pea tiirleb orbiidil kui unustatud kaaslane ! " nöökas neid Galeb Pelagopulos ( <arv>,<arv> ) , alias Golem . " Neid omadusi võib vaja minna , " lausus Bigart jahedalt . " Milleks küll ? ! " kihvas Galeb . " Kaitsmaks su haruldast aju , et see ei voolaks kasutult kividele , " lausus Bigart . ( Ta mäletas hästi Kiryli hoiatust . ) Nende esialgne ülesanne oli puhtteoreetiline : tõusta prognoosidest kõrgemale ning arvutada välja maailmaõli jääkvarud . Ajugigant Galeb ( tema IQ oli <arv>. Mäletatavasti Pascalil oli see <arv> , Buddhal <arv> ) sai sellega hakkama vähem kui kuu ajaga . Tulemus oli vapustav : Pelagopulose prognoosi järgi – ta läks naftaajalukku kui esimene suur Õliprohvet – olid maailma musta kulla varud , nii teadaolevad kui ka oletatavad . . . ... lõppemas . " Iga hetk võib kosta puuraukudest – nagu kärvava looma kurgust – pikaldane korin . . . Ja see on lõpp ! " resümeeris Galeb . " Keri kalmistule , Väikemees ; mina ei rutta ! " heitis Bigart talle . " Kui naftavarud lõpevad , lähvad mängu teised energiad : päike , geoterm ... Aatomienergets lõpuks ! " " Kuhugi ajukeppijad ei jõua . . . " võttis Galeb kokku . Nagu muuseas laskis ta üle ekraani libiseda oma pedantsetel arvutuskäikudel ning kommenteeris neid kuivalt . " Naftaenergeetiline katastroof tabab inimkonda järsku . Teisi energiaid ei tule – neid lihtsalt ei jõuta kasutusele võtta . Naftaressursi ammendamine kutsub esile planetaarse energiakriisi . . . Maailma dünaamiline areng seiskub nagu lapserong , mille patarei sai tühjaks . . . Miljardid autod , rongid , lennukid ja laevad muutuvad viimase naftabarreli ammendumisel liikumatuks vanarauaks . Planeeti haarab paralüüs . . . Inimkond sureb tardumusse ! " " Aga enne saadan ma sind pikka tunnelisse ! " lausus Bigart Galebile õlale lüües . " Aeh , kurat . . . Sa pilbastasid mu õlaluu ! " " Mõni asi – mul on vaja su pealuud , Väikemees , " lausus Bigart hooletult , " et vajutada sinna pärga – või parukat . . . Me avastame uued naftalademed enne , kui see vana tühjakslüpstud lehm lõpeb ! " " L e h m ? ! " " Maailm , sa fantaasiata ajuhunnik ! " Kiryl ja Nikyas Bigarti salastatud ideede elluviijaks ning kõigi järgnevate õliprojektide teadusjuhiks ... ... saab GALEB PELAGOPULOS . Nende esimene teadusgrupp näeb välja harv ja haljas nagu varakevadine salatikimp . Sinna kuuluvad esialgu vaid õligeoloog Nikyas Bigart , naftaseadmete spets Galeb Pelagopulos ; astrofüüsik Rässul Suleiman , kohaliku observatooriumi teadur ning Euroopas tagaotsitav kosmoseelektroonik Kantemir Kaiman . Seniks kõik . Nende esimene konspireeritud töökoosolek toimub Bigarthouse'i kõrgete võlvidega keldris , Kiryli poolt rajatud naftakeemialaboris . Nad võtavad istet labori avaras konsiiliumiruumis , nõtketel terastoolidel , valusate laeprožektorite all ; Bigart teistest tükk maad eemal ( mida kaugemalt vaatad , seda paremini näed ) . Ta silmitseb neid kõiki liikumatul , žilettvahedal pilgul , küllalt kaua , nii et meeste laubale ilmuvad halkjad higipiisad . Ja siis , ootamatult nagu sfinks kõrbes , avab ta suu . " Kuulake mind hästi : kui meie ühenduse tegevusest midagi välja imbub , läheb too , kelle läbi leke tekib , hoiatamata liivamenüüle . Vanduge ! " Bigart tõstab rusikas käe . Tema järel teised . " Sõna Galeb Pelagopulosele . " Süngest sissejuhatusest kahvatu ja närvis Pelagopulos astub pöördtahvli juurde , mis on veel täis Kiryli käega tehtud arvutusi . " Jäta need ! " ütleb Bigart vaikselt . Galeb keerab tahvlile teise külje – ning alustab . . . ( Oma revolutsiooniliste õliprojektide elluviimisel ilmutas Bigart algusest peale strateegiat , mis võinuks au teha nii suurele teadlasele kui ka markantsele maffioosole . Kontrollimaks oma partnerite usaldatavust ... . . . alustas ta kõiki oma mänge valekaartidega . Käis välja nn peibutusprojektid , laskis neid mõnda aega arendada , hoides igal üksikul teaduril silma peal valvsa monitooringu ja oma salateenistuse kaudu . Surmahirm , see kindlam inimese eetilise konstitutsiooni tagaja , kujundas Bigarti salalaborites ning rangelt valvatud katsepolügoonidel lõpuks korra , mis oli reeglina vajalik geniaalsete projektide teostamisel . ) Ent paraku selles epohhiloovas , tuhandete Õlimoolokile ohvrikstoodud inimeludega Hiigelprojektis . . . . . . on tehtud alles avagong . " Projekti NAPHTHAZOND-I " käikulaskmiseks ning arendamiseks , " jätkab Galeb töökoosoleku avasõna , " on meil vaja suuri ruume , unikaalseid seadmeid ja viis miljonit stardikap . . . " " Te jõuate endast ette , Pelagopulos – ärge püüdke ette jõuda minust , " ütleb Bigart . " Nädalaga saan ma selle raha . " " Kust ? " " Vaatan teraselt maha – ja leian ! " Nii libedalt kui sõnad suust tal äri seekord ei läinud . . . Õnnestus kaaperdada vaid paar luksuskaatrit ja erakopter ning hajutada need vahendajakäe läbi lausa vanarauahinna eest . Pärast seda pani ta kogu lootuse luksuslimusiinidele ( " noorelt õpitud " ) , mis seisid kobaras naftamagnaatide residentside ees . Äralükkamine läks kergelt , kuuliaukudeta . . . . . . see-eest hajutamine Vargaturul jooksis liiva . Rahastanud esimesed neli kaarikut lahedalt , sattus Bigart ühe uue limusiini müümisel vanadele ostjatele , kes meeldiva taaskohtumise rõõmus ta pihta automaatrelvadest laustule avasid . Teadmata , kellele limusiin kuulus , oli Bigart siiski omanikule tänulik : too sõitis broneeritud autoga . " Pagana poiss , " nurises ilmsikstulnud autoomanik . " Varasta ja müü , aga hoiata onu Erebust ette , et ta sulle politseijulgestuse kaasa annaks . " Bigartile oli vajamineva summa hankimiseks jäänud veel kaks päeva . Esimese neist veetis ta Õlilinna Äriteabekeskuse Andmebüroos , lapates katalooge ja soleerides arvutitel nagu džässmen klahvpillidel . Üks-kaks oli tal käes kümme suurema kuuläbimüügiga juveeliäri . Kümme oli liig mis liig isegi Bigarti jaoks ... . . . ning ta valis neist ühe , soliidsema . Märkinud üles juveelipoe aadressi , uuris ta põhjalikult äri turvasüsteemi : lisaks üldalarmile ja politseisillale oli viidatud ka kaitserühmale ning valvekoertele . Äri turvasüsteemi tutvustava bukleti lõpus seisis lakooniline märge " Eluohtlik ! " ( Surm , teadis ta hästi , polnud mingi luksus – see oli igaühele igal ajal kättesaadav ! ) . " Äri kui kalliskivikaevandus , " pomises Bigart , olles oma ärandatud tsikli vabajooksuga juveelipoe nurga taga peatanud . Tugev patarei ja paraja läbimõõduga ketaslõikur kotis , ületas ta kaubaõuemüüri . Võttis helitult maha välisvalve – kolm tursket relvis semmi . Andis valvekoertele vorsti . Lõikas kaarduval sädemetuisul terasest seina augu , ning leidnud plaani järgi keerukas ruumisüsteemis müügisaali . . . . . . lausus kergendusohkega : " Siin me olemegi ! " " Kust sa teadsid , et meie ka ? " küsis hääl pimedusest ning taskulampide varmad vihud sööstsid talle näkku . " Pange ära , " palus neid Bigart , " rikub silmi . " Kui ta lõpuks müügisaali laoruumi seifideni jõudis ja neist mitu läbi lõikas . . . . . . avastas ta , et kõik seifid olid lahti . " Süllatu üllatus ! " kihvas ta . " Hea veel , et mitte tühjad . " Seifid , nagu osutas lambivihk , olid õhuvaheta täis lauditud soliidsetesse puitkarpidesse ( palisandripuu ! mõtles ta ) pakitud juveele . Ta ladus need kiirustamata oma mahukasse seljakotti ümber . . . ... ning lahkus hea enesetundega poest . Kuni kiirjälitusrühm takseeris mahajäetud tsiklit , jõudis ta kangi alla jäetud pikapiga järgmisse kvartalisse , ning kuni nad otsisid läbi pikapit , suurendas ta kaubikuga vahemaad . Viimase etapi läbib ta oma roostes rattaromul , mille rehvid raske juveelikoorma all kaheksat viskavad . . . . . . ning jõuab Bigarthouse'i kokkulepitud ajast veerand tundi varem . Teda ootav Pelagopulos , sõbra pärast mures , võtab ta vastu valju rõõmuhõiskega . " Nikyas ! . . . Just praegu mõtlesin , et kas mu silmad sind enam näevad . " " Pane end silmaarstile kirja , Väikemees , " lausub Bigart ja langetab raske koti teise kamassininadele . " Süda on sul korras ? " " Jah , kurat võtaks ! . . . Mis seal on ? " " Arva ära . " " J u v e e l i d ! " ( Galeb itsitab . ) Bigart tõmbab kotisuu lahti ning astub pool sammu tagasi . " Sul on õigus . " Teise naer imbub pikkamisi näo sisse nagu niiskus liiva . " Juveeliäri – seda võib sinust uskuda . Aga et juveelid ... " Galeb väärutab kõheldes pead . Bigart pöörab tooli ringi , istub kaksiratsi toolile ning lausub : " Väikemees , ära arva minust halvasti . . . Tühjenda kott ! " Rahustanud hetke värahtavaid käsi , kummardub Pelagopulos järsult koti kohale . . . . . . ning tõstab esimese karbi ettevaatlikult labori kahhelpõrandale . " K a s t ! Märkasid ? ! " " M-miks mitte . . . " " Palisander ! " " Plastmass , palisandri toimega , " täpsustab Pelagopulos . Teine vaikib puhu ning sõnab lahedalt : " Kipsmunadega kiibitsejad . . . Kõik muu on neil plastmassist . " Pelagopulos laob kotitäie palisandripuust plastlaekaid laboripõrandale välja ja tõmbub nende kõrvale kangeks . " Vabalt ! . . . Kastid avada ! " käsib Bigart . Ebakindlate näppudega avab Galeb esimese kasti : see on triiki täis . . . . . . kentaurikameesid . " Edasi ! " käsutab Bigart . " Kameed on peal maskeeringuks . " Galeb puistab kasti põrandale tühjaks . Seejärel teise , kolmanda . . . Laboripõrandal sätendab kõrge kuhil kentaurikameesid . Galeb vajutab neisse pikkamisi käed . " Olen küünarnukkideni juveelides ! " lausub ta õrnalt ujuval häälel . " Õrnatundelisus päästis sind praegu keretäiest , Väikemees ! " surub Bigart läbi hammaste . . . ... ja prahvatab homeeriliselt naerma . Jumalad – Õlijumal polnud erand – karistavad ja soosivad vaheldumisi oma jüngreid . Fiaskost lõbustatud Bigarti rind veel rõkkas naerust kui kõlakoda . . . . . . aga juba sekkus situatsiooni Soosiv Tahe , käepikenduseks ukse avanud härras , kelle pikliku kujuga kollakas kiilaspea meenutas melonit . " Kuidas pagan te siia saite . . . " lausus Bigart läbi pidurdamatu naeru . " Tulin teie hea tuju peale . Et teha see veelgi paremaks . " " Galeb , viska ta välja-hh ! " " Viivitage pisut , " lausus ametniku vormis härras kaenla alt kõhna mappi esile tuues . " Olen Kontserni finantshaldur " Mereõli " harupangast . . . " Ametnik vaatas mõlemat hiiglast üle prillide . " Kui tema nimi on mister Väljaviskaja , siis järelikult teie olete mister Bigart . Astusin korraks läbi , et hoiatada teid ohtliku elupööraku eest . . . " Tee lühidalt , Traksides Melon . " " Te olete miljonär , Nikyas Bigart ! " Laboris valitses puhk aega püramiidivaikus . " Veel üks , kes arvab , et juveelid , " lausus Bigart lõbusalt . " Ei . Arvan kindlalt , et nafta . " Ametnik tõmbus õigu , avas mapi ning luges paari sõrme laiuselt sinakalt paberiribalt : " Kontserni harupangalt " Seaoil " – aktsionär Nikyas Bigartile Pank teatab , et Kiryl Bigartile kuulunud kümme tuhat " Mereõli " aktsiat on kursil nelikümmend viis miljonit üle kantud Nikyas Bigartile . Pank ootab aktsiate uuelt valdajalt korraldusi . " " Kiryl Bigartil ei ole iial mingeid aktsiaid olnud . Ta pole mulle kunagi sellest rääkinud , " sõnas Bigart . Galeb nõksatas ähvardavalt ametniku poole . " Keda sa lollitad , Traksides Arbuus ! " " Melon , " ütles ametnik kuivalt mappi sulgedes . " Võib-olla tahtis ta valmistada teile üllatuse . Miks ta muidu ei teinud testamenti . " " Kohe läks kergemaks ! " õhkas Galeb . " Siis pole Nikyas Bigartil sellega midagi pistmist ! " " Nimelt ON : pangaseaduse järgi kuuluvad igat liiki hoiused koos kasvuprotsendiga automaatselt pärijale , kui too on saanud kahekümneaastaseks . " " Ära tühja vaidle , Galeb , " ütles Bigart , " kui miljonär , siis miljonär . " Ning ametnikuga ukse poole liikudes , lausus üleõla . " Telli projekteerija ja ehitaja – poole aastaga peavad hooned püsti olema ja seadmed sees ! " " Nikyas , " hüüdis Galeb talle järele , " mida teha kameedega ? " " Anneta Vallaliste Daamide Ühingule ! " Naftaõpingute kolmanda hooaja lõpueksamitega ... . . . lõpetasid Galeb Pelagopulos ja Nikyas Bigart kogu viieaastase stuudiumi . Koos diplomiga omistatud teaduskraad – Bigartile nafta- ja maageoloogia , Pelagopulosele seadmete ja füüsika alal – ei andnud neile mingeid mastaapseid teadmisi ( geniaalne aju ei vaja teadmisi – ta loob need ise ) , vaid üksnes vabaduse . Kahe gigandi lahkumistseremoonia , mis leidis aset instituudi aulas , oli põhitoonilt mustvalge ( mustad tualetid , valged kameed ) . " Bigarti lahkumisega võidab inimkond kahel tandril : naftajahti pidavad kuningad saavad endale hea õlihaistmisega inseneri . Ja instituut vabaneb kõigi aegade skandaalsemast tudengist , " ütles rektor oma teelelähetamissõnas . Tavaline Jumal lisas omalt poolt : " See poiss teeb meie taevaliku elu veelkord põrguks ! " Bigart ütles vastusõnas : " Mul on kahju selles Kõluviljakasvanduses raisatud aastatest . Ometi pole ma rõõmus teist lahkudes . . . " Ja siis tulevad õnnitlejad , moodustades oma bukettidega pika lookleva lillelohe . Bigart võtab lillekimpe vastu kiirelt ning osavalt , nagu oleks ta Tuhandekäeline . Ja seal äkki . . . . . . õlilõhnane tamariskiõiekimp nõrgast kõigahtavast käest . " Me söödame kõik lilled kitsedele , eks ! " arvab Nikyas kuulvat kauget habrast häält . " Mis on . . . Mis suga toimub ? ! " päris Galeb poolihääli , toetades jalal vankuvat sõpra . " Varjumees . . . " " Väikemees , tahtsid sa öelda . " Galeb lõi talle reipalt õlale . Siis möödus see kõik . Bigart seisis taas kindlalt jalul ning plikad ümberringi süütasid ta valgehambuse välkava naeru küljest oma silmi . Oli palju kingitusi : Koolivennad kinkisid talle oma siira kadeduse Kooliõed oma mõraga südame Õppejõud – kivi hingelt Emerson – mošeekuplina särava limusiini Ning siis tõi keegi talle kingituse , mida ta poisipõlvest , niikaua kui end mäletas , oli igatsenud : too oli suurte süütute silmadega ebatavalist hõbejast masti ... tavaliselt haisev kaamel . Kui Nikyas Bigart Õliülikoolist kaameli seljas lahkub , laulab neidude koor teda saates kurtelaulu ... . . . ning naftamaailm teda vastu võttes alles valib nooti . Õlilinna Inglise setelmendi omapärasem ehitis , lagunev puitpalee Bigarthouse . . . . . . sai poole aastaga uue tervendatud ilme . Õigemini : ennistati tema vana koloniaalajastu pale . ( Selle juures olid ametis sadakond meistrit , alates arhitektidest ja lõpetades igat liiki restauraatoritega . ) Taas said hoone portaali kandvad puidust sambad kahksiniste marmorsoontega antiikse ilme . Valjust kõrbekuumusest lõhkikuivanud puitskulptuuride juures viidi läbi pahtelteraapia ning ukstahvlitele ilmusid endised emiiride serailidelt kopeeritud lillmustrid ... Jälle kord said kokku Atika ja Aasia , ilma et puitpalee omanikke , endiseid ja nüüdseid , võinuks süüdistada maitsetuses . Bigarti Õliateljee , nagu Teaduskeskust naftamaailmas nimetati , leidis asukoha palee võlvkeldris , suure pindalaga maa-aluses orjadevarjelas ( ehitajad lugesid kokku kaheksasada ahelarõngast , nelisada kummaski seinas ) . Kõikvõimalikke seadmetebokse ja katselaboreid välja ehitades tahtis insener lasta rõngad seintest välja kiskuda . . . . . . ent Bigart , huulil pilges muie , keelas selle ära tiraadiga : " Need mineviku atribuudid käivad ka olevikus asja ette . Nad kiirendavad loidu mõtlemist ning aheldavad juudaid . " Nii jäid roostes orjaahelarõngad , sedapuhku nikeldatud , välja paistma moodsa Teaduskeskuse avarate ruumide seintest . Memento ! Lühikese ajaga sai Bigarti Õliateljeest unikaalsete seadmetega hästipersonaliseeritud Naftakeskus . Tsentrumi juurde kuulusid paljud abiehitised , kopteri- ja kaatripark . Ühenduseks Õlimerega rajati läbi kõrbe ligi miilipikkune kanal . Kogu Teaduskeskuse krunti piiras nelja meetri kõrgune terasest topeltaed , mille vahel jooksid kõrbeliivaga harmoneeruvad punakoldsed Mehhiko jaaguarid . Tuukrispionaaži vastu rakendati kanalisse lastud valgehaisid . Teaduskeskuse välis- ja sisevalve tagas Rionosuke treeningugrupp ( " naiivne nelikümmend " , nagu nad end ise nimetasid ) , kelle võimed ei vajanud kommentaare . Igat Territooriumi ruutmeetrit jälgis valvekaamera unetu silm Iga teaduri samm oli seire all ja ajusopp sondeeritud Peen müstiline salateenistusvõrk mähkis kõiki , kes iganes end Bigartiga sidusid ! Peagi sai selgeks , et Territoorium , nagu ta hetkel oli välja arendatud , jäi kõigis suundades kasvavale Katsebaasile kitsaks . Oli vaja seda kõrvalkruntide arvel avardada . Kahe naaberkrundi omanikega said Bigarti maaklerid kapitali jõul hakkama . . . . . . kolmas , Kiryli vana sõber ja õlivõitleja , mees , kes Nikyasele varematel aegadel safariks oma džiipi laenas , jäi äraostmatuks . Rohkemgi : ta oli ühte maaklerit soolaga laetud haavlipüssist tulistanud ja mehele istumise mõneks ajaks kibedaks probleemiks muutnud . Niisiis tuli Bigartil endal naabriga läbirääkimisse asuda . Nad kohtuvad naabri aias . On loojangueelne mahe õhtu ; põõsastes siristavad tsikaadid , kastesed datlipalmide tüved hiilgavad hõbedaselt nagu pühamusambad . . . . . . ning Nikyas adub järsku , et valis läbirääkimisteks vale hetke : on rohkem hingede kui mõistuste aeg . Ent ta ei tunne ega tunnista taganemisteed . BIGART : Tere õhtust , sa vana üksikoll ! . . . Aeg sul inimeste hulka kolida . Kätlevad . Ta ees seisab suurt kasvu vimmakas vanamees , pikad hallid juuksed õlgadel losa , varbad liivas kui sitked kõrbejalakajuured . NAABER : Teadsen , et Penide järel tuleb nende Peremees . ( Kindlalt . ) Ma ei läe siit kusagille . Esiisade maa ja maja . Ainult kui kandes , kannad ees ! BIGART : Su esiisad olid õlipioneerid . Su isa oli puurmeister . Sa ise olid naftainsener ... NAABER : Mu sugupuud tead sa häste . Edasi ! BIGART : On vaja seda maad su all – õli alla . NAABER ( vaatab teraselt oma varbaid ) : Mul on juured ses maas . BIGART : Tean , et on valus , aga tuleb need juured üles kiskuda . Õli nimel ! NAABER ( heidab halli peaga ) : Ei iialge ! BIGART ( otsustavalt ) : Ja ikkagi . Tean , et oled bretoonlastest : rändasite välja , kui siin naftat leiti . . . Sind ootab Bretagne'is maja , teenija ja kõrge pension . Piletid lennureisile on ostetud ; sul on saatja – ja seal vastuvõtja . Kõik sõnad ! Vanamees väärutab – nagu end raskelt äralöönu – aeglaselt pead . Räägib valuliselt . NAABER : Kue sa olid väike ja vaikne poiss , mina armastasin sind nagu oma poega . . . Sina kasvasid – minu armastus kahanes . Nüüd sa võetad mult viimase . . . BIGART ( karmilt ) : Aeg väljas , vana ! ( Annab lühida käeviipega märku . ) Läheduses käivitub võimas mootor ; raske masin hakkab liikuma . . . Suure mahuga koppekskavaator ligineb kergele koloniaalajastu puitehitisele . Annab hiigelkopaga hoonele masendava hoobi : laevatäävi kujutav frontoonikaunistus puruneb pilbasteks . Seejärel variseb katus ; langevad sisse lillekastidega rõdud ; kukuvad kokku nikerdatud aknaluukidega kerged seinad Kusagil majarusudes viunatab koer – ja vakkab Tihe tolmupilv hakkab aegamisi hõrenema ja laskuma Vanamehe lai nägu on märg nagu lapsel . Ta on sõnavõimetu ; siis ta kähiseb vaevu äratuntavas inimkeeles . NAABER : Sääl . . . Elas . . . suur armas-tus . . . BIGART ( lõikab vahedalt ) : Suur peab taganema kõige suurema ees ! ( Ta pöördub jõngalt ja lahkub . ) Teinud kümmekond sammu . . . . . . kostab Bigarti selja taga sumbe lask . Sammu seiskamata vaatab ta vilkes tagasi : vanamehe suust , mis ajab musta suitsu , libiseb aeglaselt välja kaheraudne . . . Selsamal viivuvilkel hoomab Bigart majarusude juures hõljuvas tolmus seismas kõhna köötsus poissi , kes surub vastu rindu midagi valget , villerdavat , verist . . . BIGART ( litsub läbi hammaste ) : " Mitte see ei ole suur , kes peab suureks seda , kui varisevad mäed ja kivid ja surevad surelikud ! " Ent too Poiss seal on noor , ja aina nooremaks läheb , ning vaevalt mõistab ta kunagi Augustinuse maksiimi . Aasta pärast kerkis Alistamatu bretoonlase krundile . . . võimas radarjaam , mille kompleksi kuulusid suure peegeldiga raadioteleskoop ning mingi senitundmatu kärgreflektoritega seadeldis , mis meenutas raadiointerferomeetrit ( " paremmittenimetada " ) . Tehnokompleksi kõrvale tõusis haljast terasest moodne juurdeehitis – Kosmosegeoloogia Juhtimis- ja Mõõtmiskeskus . . . . . . mille ette väljakule , selline oli Bigarti soov , jätsid betoneerijad lapikese tühja kullakat kõrbet ( kust me kord alustasime ! ) . Kosmosegeoloogiakeskuse pidulik avamine langes tulipalavale keskpäevale ( <arv>°C vilus ) . Pisut jahedamaks muutis atmosfääri muusika " Babüloni vetel " sümfooniaorkestri esituses , kes olid poolkaares võtnud ümber sümboolse kõrbelapi . Teispool liivasaart seisis pult partituuriga , kust dirigent surematuid noote ammutas . Korraga . . . . . . maestro nagu hangus ; käsi taktikepiga tardus õhku , teine , värisev , osutas kõrbesaare keskele , kust pressis üles nagu uhkallikas ja laialdus . . . . . . tume õlisarnane laik . " V e r i . . . " kähises dirigent , suutmata tumedalt laigult silmi tõsta . See hüpnotiseeris hetkel nende kõikide pilku . Päike kuumutas liiva , ning laigult tõusev vereleits meenutas punast hõljuvat loori . " Katta liivaga ! " kostis Bigarti terasene käsk . Pidustuste tseremooniameister hüppas liivasaarele ning ajas jalgadega tumeda laigu kinni . . . . . . kuid veri imbus taas liivast läbi . Seejärel tulid töölised labidatega ning kühveldasid kogu miniatuurse kõrbe laigule peale – veri tungis kõrbest läbi . Hiljem laseb Bigart püstitada " Bretoonlase aeda " väikese kabeli , mille keskel nagu sinkjas tähekisk põleb igavene tuli . Ent kabelisse ei astu eales keegi . . . . . . kuna selle lävekivi liimerdab verest . Seda ei pese maha tugeva survega voolikuvesi ; ei uha bretoonlase verd lävelt kevadvihmad ega kuivata hamsin , kõikekõrvetav kuum kõrbetuul . Naftaspionaaž – selle kaasaegsel kujul julm ja halastamatu – oli võitluses nafta pärast tavaline nähtus . Selles vange ei võetud . Bigartil tuli sellega kokku puutuda Eksperimentaalkeskuse rajamise esimestest päevadest . Ühel töönädala neljapäeval väljaspool kontaktaega trügis valvest läbi tema büroosse Galeb , käes tavaline kodutuvi Columba livia rustica . " See on mu kabinet , Väikemees , mitte tuvila , " lausus Bigart tõrjuvalt . " Tõsi , kuues sel nädalal . . . Snaiper võttis ta maha – ja jälle salaobjektilt ! " Galeb nokitses tuvi kallal ning tõi linnu silmast esile . . . . . . tikupeasuuruse objektiiviga videokaamera . " Pelagopulos , " lausus teine kuivalt , " te pole keskuse valveülem , vaid selle Aju . " " Selge ! Aga ma ei taha , et tuvid nokiksid mu aju ! Kui tuvid lähevad puhkama , hakkavad tööle öökullid ! Pealtkuulamisseadega maod montaaživäljakul fikseerivad iga mu sõna . . . Kogu territooriumil keppavad ringi lutikaga jänesed ja ... " Teine tõstis tõkestavalt käe . " Oleme mässitud spionaaživõrku . Bigart , te ise peate situatsiooni sekkuma ! " " Ootan oma juhust . " " Millist ? " " Kui kaamerasilm avastatakse jaaguari tagumikust . " " Tont võtaks , šeff , teie huumorisoon asub ohtlikus paigas . " Galeb viskus tugitooli . " Kogu me konspiratsioon lekib kui kaamelilüpsik , millest roomikveok üle ajanud . Kõik ! " Galeb vakkas , kiskus puldanpintsaku üle pea ja kuivatas selle sisse higist nägu . Teine astus akna juurde , et seda sulgeda mootorsae vingumise eest – parkaias võeti maha sajanditevanuseid kuivanud pööke . " Väikemees , " sõnas Bigart hellalt , " sa rääkisid midagi spionaaživõrgust . . . " " Äsja just ! " " . . . siis tea , et selles ei rabele mitte meie . . . " " Tahaks teada ! " " . . . vaid nemad , kes need võrgud on seadnud , " lausus Bigart aknalaual rändtirtsu surmates . " " Lutikaga " ? " Noogutanud , jätkas Bigart : " Jätsin mõned " aknad " lahti , otsekui tuulutuseks . . . " " S-sa t-tahad öelda . . . " kogeles Galeb . Bigart lõi talle lahedalt õlale . " Just . Liimipaber . Nad on mulle nüüd teada – ja varsti käes ! " " Sa purustasid mu õlaluu ! " ägas ärganud Galeb . " Sul kasvab see kiiresti kokku ! Kohtumiseni , Pelagopulos ! " Galebi väljudes . . . . . . tõstab Bigart ruttamata , suletud ilmel telefoni : " Vana Purskaja , äsja litsusin laiaks su viimase " lutika " . " Kõikumalöönud vaikusesein eraldab neid hetkeks . " Ära pahanda , poiss , onu Erebus on uudishimulik ! " Torust kostab ebalevat ähkimist . " Tasud tagasi ? " Bigart lööb toru pihta nipsu . " Mis on lubatud härjale , pole lubatud Jupiterile . " Niisama ruttamata liigutusega pani ta telefoni tagasi hargile . Jäi hetkeks silmitsema oma lihasepõualdes kätt , mis nagu puursamba haarits võis krahmata nihkumatult ükskõik mis eset või elusolendit – viivul nägi ta oma sõrmi sulgumas . . . . . . ümber Emersoni piinlikult raseeritud punetava kaela . " Aednik ! " kostis kõlarist sekretäri hääl . " Nikyas . . . " alustas aednik otsekohe sisenedes . " B i g a r t . Me pole kalavetel . Jätka ! " " Tahtsin küsida , mister Bigart , mida teha selle nasvärgiga , mis ümberehituste eel keldrist välja roogiti . " " Ütlesin : prügimäele . " " Nii ma tegingi , Niky . . . mister Bigart ! Välja arvatud see . " Aednik astus lähemale ning pani lauanurgale musta värvi kleeplindiga mähitud kandilise pakendi . " Mis see on ? " " Ma ei tea , Kiry . . . " Aednik vakatas . " Võid öelda , tema on Kalavetel . " " Kiryl , " jätkas aednik , " kutsus mind ükskord üles büroosse ning käskis ära pakkida paarkümmend – või oli neid rohkem – kassetti ... " " Mis , " muutus Bigart tähelepanelikuks , " kassetti ? " " Ma ei tea . Karbid olid põrandal laiali . . . Ta tõstis nad varvastega üksteise peale ja käskis mul ära pakkida . Kui sellega valmis sain , käskis markeriga peale kirjutada . . . " " HÄVITADA ! " luges Bigart pakendilt . " Miks sa seda siis ei teinud ? " Aednik nihetas kohmetult õlgu . " Ei mäleta , miks . Ainult seda , et panin pakendi kuskile ära . Nüüd toda keldri krima-krama ringi tõstes kukkus see koos ühe lauasahtliga välja . " Juhtpuldil süttisid äkki signaallambid ja sisse lülitus häire . Bigart vaatas seda paaristulede dialoogi hetke lummatult . . . . . . ja sööstis kabinetist välja . " Jälle juhtus midagi . . . Pean Magda ja lapsed siit ära viima : kus voolab õli – seal voolab veri ! " rääkis aednik endale nina alla , ning pannud pakendi avakil seinakappi , väljus peremehe järel kabinetist . Tormihoona läbib Bigart keeruka koridorisüsteemiga suure maja ... . . . ning peatub arsenali juures . Selle uks on pärani lahti . Uksel raporteerib talle sisevalveülem : " Kiirreageerimisrühm jõudis kohale mõne minutiga ! Kedagi ruumist ega lähiümbrusest ei avastanud ! " Bigart siseneb äraoleval ilmel arsenali , tõstab pikkamisi silmad : Kerakorvinukk on tühi . Nikyas langetab pea ; seisab viivu liikumatult , lõug rinnal . . . ... ning pöördunud järsku ümber , laseb silmadel vilkalt ringi käia . Arsenal on põhjalikult segi pööratud . Laskemoonakastid tühjendatud . põrandale ( plekist granaadikastid lahti lõigatud ) . Automaatrelvade salved läbi vaadatud . Binoklivutlarid , väliriided , magamiskotid-telgid on lõhki rapitud ning põrandal laiali . ( Nikyase silmad otsitavat ei leia – ei jälgegi temast . ) Bigarti juurde astub juurdlusülem , kannab ette . " Esmane läbivaatus tõestas järgmist : ruumi on tungitud seestpoolt . Elektrooniline signalisatsioon eelnevalt maha võetud . Valvekaamera neutraliseeritud . Laserpüss tagasi laetud . Kõike seda on teinud kõrgtaseme professionaalid . Spetsiifiliste läbiotsimismärkide põhjal võib oletada , et otsitud on arvutidisketti . " Nikyas seisab keset ruumi kuidagi kaitsmatult ; ta läbitungimatu nägu on hetkel unukalt lahti – see avaldab muljet . . . ( " Pane tähele , " ütleb üks valverühma meestest teisele , " kohe võtab Bigart taskust rätiku . . . Kas mul polnud õigus ! " ) Nikyase silmisse , nagu kaste rohelisele klaasile , ilmub kerge läige : ta näeb uurija kaenlas – murdumata , muljumata kujul – . . . . . . tumehaljast ümarikku punumit . K E R A K O R V Nikyase uduseks löönud silmis selgineb üha ning võtab endised kindlad piirjooned . . . . . . juba ta kõrval kopteriistmel . Bigart lendas üle kõrbe rööbiti erodeerunud mäepeenraga , piloteerides kopterit üksi , ilma ettenähtud tüürimeheta . Kerakorv kõrvalistmel võdises koos lennumasinaga ning need minivõpped pidid nii või teisiti ebameeldivalt üle kanduma . . . . . . Kerakorvignoomidele . " Pidage vastu – veel pool tundi ! " lausus ta . ( Pärast arsenali sissemurdmist polnud Nikyas maganud kogu öö ; ta ärevad mõtted olid uuristanud pimedust , otsides Kerakorvile kindlamat pagu , kui seda oli Bigarthouse , kui seda oli inimeste maailm . Koidikul , mil magamistoa avatud aknasse tulvasid esimesed päikesekiired ja linnutirelid , polnud ta oma väikesele Maakerale ning tolle koImele Elanikule veel turvalist orbiiti leidnud . Ja äkki . . . . . . oli ta kõrbesuleliste koorist ära tundnud üksiku soleeriva linnu : " K õ r b e l õ o k e ! " ) . Niisiis lõoke Lullula , üksik rübelev Täheke päevataevas , oli talle taas õnnistatud teenäitajaks ... . . . maoravitseja Marabi juurde . " Ainult seal , madude valve all , on Kerakorvil turvaline pagu . . . Ainult seal olen ma nende pärast rahulik ! " Määratud tiivikulabad sõudsid kopterit liivamere kohal . Nikyas ei uskunud araabia kõneõit , et " kõrb on maailma olematu osa " . Kõrb on enam kui olemasolev ! Kõrb on kauneim , kõikseim . Kõrb on paik , kus on võimalik inimese reaalne rännak läbi igaviku . Pole eales olnud , et mu süda oleks kõrbes kõrbtühi ! mõtles Nikyas ning võttis kõrgemale , ammendades kopteri lennulae viimase meetrini . Korraga vahetas kõrb ta all värvi – kollakaspruun muutus kroommustaks . Iidse vulkaanipurske ajal laavana välja voolanud must basalt moodustas õhukuristiku põhjas hiiglasliku musta kivikõrbe ! Nikyas elas oma poisipõlve eksirännaku taas sedavõrd ehedalt läbi , et kopteri pöördepedaalid ta saapataldade all . . . ... tundusid mustade tulipalavate kiviselgadena . Orienteerunud vadi suhtes juba linnulennult , asus ta kaardile pilku heitmata maandumisringile . Oli toosama kuivanud jõeorg , oru põhjas karraniidina läikiv lättesoon ning oja kaldale põlvikile laskunud , janu kustutav antiloobikari . . . Lennult ei paistnud vastu kaljut laotud Marabi erakla silma , ning ta orienteerus antiloobikarja märgade koonude järgi , mis päikese käes talle vastu läikisid nagu maandeväljaku püloonid . Pannud kopteri vadisuudmesse maha , avas Nikyas lennumasina mõlemad uksed , ning läbemata alla lasta trappi , hüppas ümaratele kividele . Läinud ringi ümber kopterinina . . . . . . võttis ta Kerakorvi nagu joogilähkri käte vahele ning tõstis silmade kõrgusele : nood kolm ei norutanud ! Ehkki punumi all , istmepolstril sedapuhku , oli õhev vaevuhoomatav savipõrmukord . " Peab ruttama ! " sõnas Nikyas seekord mehhaaniliselt . Kerakorv kaenlas , astus ta mööda sissetallatud teerada Marabi elamu poole ; ühel pool rada saatsid teda tillukesed kraatrid , lähkrist liiva varisenud veepiiskade jäljed , millest juba kindlamini võis järeldada , et ravitseja ikka veel elas siin ning madude juures oma samariitlusakte toimetas . Tõmmanud vahepealsete aastatega valgeks luitunud uksepalaka kõrvale , valdas Nikyast tollesama ammuse hetke jahmatus . . . . . . nähes kõikjal kerratõmbunud , igas suuruses ja mastis madusid . Nad tundsid ta eksimata ära , ent ei ilmutanud seda . LugupidavaIt madude vahel laveerides , liikus Nikyas templiruumis edasi – punaste soontega kiviplate poole ( mäletatavasti oli see Marabile lauaks ) , ning selle juures peatunud , tõstis pilgu templilakke , mida põimisid tihedad kõrbeliaanid : sinna liaanidepöörastikku kiviplate kohale peitis ta Kerakorvi . Nikyas mõtles Marabile kirja jätta , ent kuni mõtles – mõtles ümber ( tähendanuks ju see Kerakorvi asukohta reeta ) ning vermis selle asemel värsi : Kui Bigart istus juba kopteri piloodikohal , liigutades lahti gaasihooba ja pedaale . . . . . . kostis järsku kõrvaklappides räme hääl : " Poiss , pagana pihta , kus sa oled ? Ütle onu Erebusele , ja kohe ! " " Ei taha su häält praegu kuulda , Vana Purskaja , " vastas Nikyas talle külmalt . . . " Kohe , poiss , ma vahetan nooti ! " Kõrvaklappides kostis helijada , mis käis mikrofoni üleandmise juurde . " N i k y a s !!! " " E a m o n !!! " Kuuldus rida ähmaseid helisid . . . Seejärel kostis Emerson : " See , mis sa kuuled , poiss , on " soe sadu sükomoorides " ! " " Mis pagana " sadu " ? ! " karjus teine mikrisse . " Mu Kadunud Poeg vesistab . " " Lohuta teda . . . Kujuta , et oled talle isa ! " " Hakka tulema , poiss ! " " Tulema . . . Olen kõrbes . Stardin ! " Nikyas vajutas starterit . . . . . . ning tardus – mootor ei käivitunud ; kostis vaid vedruklemmide metalne klõpsatus . Ta kordas vajutust . Kümneid kordi asjata , lootuseta ! Ükski osuti armatuurlaual ei liigahtanud ; signalisatsioonisüsteem ei osutanud ühelegi rikkele . " Kõik tipp-topp . . . Jääb vaid teadmata , miks ma õhku ei kerki ? ! " Ta proovis veel mõned korrad kopterit käivitada , ning kui vastu kostis vaid ojavulina leitmotiiviga kõrbevaikus , asus ta palavikuliselt voolukatkestust otsima . Emersoni lõheroosast marmorist , poleeritud klaasist ja nikkelrauast palee keset kunstlikku oaasi . . . Isa ja poeg istuvad kõrvuti teise korruse terrassil , silmad suunatud tumedale betoonteele , mis langeb kui varjuvööt üle heleda liivakõrbe . EAMON näeb välja endine , üksnes väikesed ajakorrektiivid : vanem , küpsem , jõulisem . EREBUSEL on käes temast lahutamatu viskiklaas ; tõstab seda parajasti suule . EAMON : Jood endiselt nagu käsn . Erebus raputab kategooriliselt pead ; lugistab viskit suus , purskab terrassile . EREBUS : Teatud ajast – loputan vaid suud ! ( Annab boyle märku serveerimislaud ära lükata . ) EAMON ( vaatab vilkes kella ) : Minu pärast pole mõtet . EREBUS : Poja pärast pole isal mõtet joomist maha jätta – oled sa siis nii alla käinud ! ? EAMON ( pilk kellal ) : Ju siis . EREBUS : Pojad on hirmus tähtsad . . . Aga öeldud on : " Jumal on isa enim austanud . " ( Viipab boyle , too täidab klaasid . Emerson joob mõlema korra eest . ) Äh . . . Tulid maailmameistriks nägin su matši tolle mongoollasmammutiga ! EAMON : Sul on aega televiisorit vaadata . EREBUS : Tel . . . ? ! Olin Tripolis , vastu areeni , esimeses reas . Mongoollase kerad olid mul peos ( kummutab klaasi ) , sellepärast sa võitsidki ! EAMON ( pilk nihkumata kellal ) : Jõu ja raha tagant sa välja ei näe ( tõuseb jõngalt , toetub terrassirinnatisele ) . Muidu teaksid , et olen Tantsija . EREBUS : Juhtiv solist . Tänu millele , kas sa tead ? EAMON . Tänu endale . Kui sa oleksid mind tookord tabanud . . . EREBUS ( viskab peaga ) : Ei , sa ei tea . Tänu jõule ja rahale ! Jälgisin iga su sammu : kui sa pagedes tõusid naftaplatvormilt – kuni eilse õhtuni , mil sa stardi eel teatasid , et maandad korraks oma riista mu õliläkasel lennuväljal . . . ( Tõuseb , tuleb klaas käes poja kõrvale . ) EAMON ( vaatab pingsalt kaugusse ) : Kui nii , siis tänu oma jõule ja oma rahale – sain Pariisis tantsukoolis riiklikku stipendiumi . EREBUS ( naerab omaette ) : Veerand miljonit aastas . Fantasöör ! EAMON ( pöördub järsult ) : I s a ! ( Seisab jäigalt , pea rinnal . ) EREBUS : Ei sa pääse , Kadunud poeg . Kõik peab välja nägema nagu parimal lõuendil . Nagu Rembrandti pildil ... Põlvili ! Eamon Emerson , võimas laiaõlgne kuju , laskub ülikonnaõmbluste ridinal . . . . . . Erebus Emersoni viskist punetava näoga kuju ette põlvili . Ülalt kostavad ähmased helid . EAMON : " Soe sadu sükomoorides . " ( Tõmbab kuuekrae üles . ) Isa ja poeg seisavad veel kaua terrassil . Suhtlevad sõnadeta . Hämardub , kõrbeõhk jahtub jõudsalt , otsekui avaneks pikkamisi hiiglasliku külmhoone uks . EREBUS : Lähme sisse , Eamon . . . Valgusaeg on läbi – ta ei jõudnud . Midagi juhtus . Liiguvad kõrvu palee siseruumidesse . EAMON : Me pole sestast kohtunud . . . ( Ärevalt . ) Missugune ta välja näeb ? EREBUS ( pausiga ) : K e s ? EAMON : Nikyas ! EREBUS ( mõelnud ) : Tavaline . Kõhn ja könksus , vinne täis . EAMON : Kahju , et me ei kohtunud ! EREBUS : Seekord – sa mõtled . Aeg ja Emersoni õli voolavad lõputult . Kohtute kunagi hiljem . Seisavad , naeratavad omaette ; hoiavad kauem teineteise kätt . EAMON ( lahkudes ) : Sul ei tarvitse tõusta . Stardin keskööl . Homme pean olema Kairos . Päeval on proov . Õhtul tantsin ... . EREBUS : . . . nimiosa " Spartacuses " . EAMON ( naerdes ) : Tavaline Jumal – ta teab kõike ! ( Eemaldub . Äkitselt üle õla . ) Midagi , mida sa ei tea : mul on pruut . . . Kuu ühesilmaline šaakal luuris luidete tagant veidra kujuga rauakämpu ( " lendavat rauatükki " , millise nimega kõrbenomaadid koptereid kutsusidki ) , mis musta ja liikumatuna juba mitmendat tundi vadipõhjas lebas . Nägu ja käed määrdunud , pluus seljalt lõhki kärisenud , magas Bigart kopteriistmel katkelist und . ( Tester kaelas , juhtmed peos , oli ta sügava pimedani otsinud voolukatkestuse põhjustanud lühist . Asjata . ) Magaja kõrvu kostis tundmatu rütmiline muusika . Kulus jagu aega , enne kui ta mõistis , et see kostab unenäost . Arktika uni ! oli ta esimene mõte , kui ta puhte eel hammaste lõginal ärkas ( temperatuurimõõduk kopteri tuuleklaasil näitas -<arv> ? C ) . Liivaterade härmas tahud ta ümber hiilgasid ehedalt , ning veel miski oli tõeline : orkestrimuusika . See kõlas kõrvus edasi , ning Nikyas pidi mõtlema , et ärgates ta unenägu kestis . Ent ei , see oli tõepoolest orkester , mis kostis kopteriraadiost . Diktor teatas , et äsjakuuldud muusika pärineb balletist " Spartacus " . Vooluring oli taastunud ! ( Territooriumil avastab mehhaanik automaatklemmide vahelt lühise põhjustanud söestunud sisaliku . ) Nii nagu päikesel kõrbe kohal oli kaks ülesannet : maailma soojendada ja valgustada . . . . . . nii oli Nikyasel nüüdsest kaks ülesannet – otsida Odidi ja külastada Maotemplit , et tõmmata peoga üle kiviplate , ning olenevalt punaka savipõrmukihi paksusest , lausuda vähem või rohkem otsustavalt : " Peab ruttama ! Surnud aines – tuhk ja põrm – ei elustu ega realiseeru kunagi . . . . . . müüt aga elab reaalsuses , tõestades üha , et ta pole surnud . Juveliirid graveerisid kuulsate kunstnike eskiiside põhjal ( aga ka grafitipoiste seinaskitside järgi ) kentaurikameesid . Juveliirikunst oli vastupandamatult laskunud stampi , kuna turg nõudis vaid ühe profiiliga ehteid . Materjal , olgu teemant või tuff , ei maksnud midagi – maailma kauniskaeltele oli tähtis üksnes õrn , mõne pillaka joonega jäädvustatud kentaurikujutis . Iga kamee nägi välja kordumatult endasarnane ning mõjus kui nõiakivi – inimkonna kasvu ergutavalt . Kentaurikameed kandes läksid miljonid frigiidsed emandad hõõgvele kui martäänahjud Ahtrad naised said tunda lapsetoomisrõõmu Emantsipeerunud emandad muutusid üleöö soojadeks naisteks Maailm poleks eales saanud tundma ehet , milles olid ühendatud vastukäivad funktsiooni ja missiooni põhimõtted , kui põlvsukis ulmleja Sarah Schliemann poleks Egeuse mere rannikul põlve peal graveerinud . . . . . . toda esimest kentaurikameed . " Segi läind nende kameedega ! " heitis Pelagopulos Bigartile , kui nad kõrvuti läbi Teaduskeskuse arvutisaali läksid . " Kohe , kui meid näevad , hakkavad oma ehteripatseid näperdama . " ( Noored naised , neid oli arvutite taga sadakond , hellitasid hetkel oma lihtsaid ehtekesi : sikutanud kameed pluusikaelustest välja , silitasid neid näpuga või tõstsid huulte ligi . ) " Tööajal ! " Bigart kortsutas kulmu . " Võta palka maha . " " Siis teevad nad seda palgata . " " Miks osa operaatoreid puudub ? " küsis Bigart , nähes laudadel kinnitelgitud kompuutreid . " Ühed on sünnitusmajas , teised lapsepuhkusel , " vastas Pelagopulos kuivalt . " Kadif , " heitis Bigart selja taha Teaduskeskuse majandusjuhile , " kandke perspektiivplaani : mahukama lasteaia ehitamine . " Läbinud turvakaamerate ja valvepostidega pikitud arvutisaali tõusid nad liftis administratiivkorpuse üheksandale korrusele ning sisenesid nõupidamissaali . Ümarlaua taga , nagu õielehed ümber südamiku , ootas neid alles väiksearvuline , kuid võimekas teadurite meeskond . Tipptaseme spetsialistid istusid liikumatult , seisvate nägudega justkui jaapani näitemängu nukud ( karm konfidentsiaalsusenõue tihtis nende suu kindlalt kinni ) . Šeffi ja tema Paremat Kätt tervitades tõusti kui üks mees püsti . " Istuge , " lausus Bigart , jäädes ise seisma . " Me tulime kokku selleks , et otsustada ära inimsoo põhiküsimus : olla või mitte olla energeetilisel tasandil . Meie arvutused näitavad , et maailma ainus arvestatav energeetiline ressurss – maaõli ja gaas – on senistest leiukohtadest , sünekliisidest ja šelfimere põhjast , ammendumas . Mõistame , et inimsoo teadustase ja napp ajalimiit ei võimalda meil uusi ohutuid energiaid avastada ega kasutusele võtta . Meid ootab energiakatastroof . Kui tõstame oma silmad ( kõik ümarlauasistujad tegid seda ) , näeme enda kohal müriaade surnukskülmunud tähti , mis enne energiakatastroofi olid haljad elutulvil maailmad . " Bigart pidas pausi , lastes oma sõnadel ladeneda . Ning jätkas : " Problemaatiliselt keerukate ideede lahtimõtestamisel , mis viivad meid kokkupuutesse imponderabiilidega , " aruga haaramatute mõistetega " . . . . . . on kaval tunda end korraks lastena ning mõista kõike imelihtsalt , näppudel . " Bigart tõstis harali sõrmedega käe ning tõmbas näpud pikkamisi kokku – sellest sai uskumatult elavate lihaserullidega võimas rusikas . " See on Maakera , kontsentrilis-kihilise ehitusega planeet . Maakoore paksus on viiest üheksakümne kilomeetrini . . . Meie süvapuuraugud on läbinud sellest vaevalt mõnikümmend . Kuid tungime mõttega sügavamale : Maal on nikkelrauast südamik , mida ümbritseb välistuum , kus aine on meile senitundmatus olekus . . . Ent kusagilt me teame – mõistuse valguses võib näha asju , mis on üle mõistuse , et too " tundmata välistuuma aine " saadab välja kiirgust , mis tunginud läbi maakoore , kandub kosmilisse ruumi . . . " Bigart laskis näitlikuks vahendiks olnud rusika alla . " Siit lapslihtne mõte : kui me võime spektraalanalüüsi teel Maalt kindlaks määrata kaugete planeetide maavarasid , siis miks ei või me seda teha vastupidi : Maa kiirguste kaudu . . . . . . kosmosest määrata kindlaks me planeedi maavarad : senitundmata naftavööndid ning konkreetsed õlialad . " Ta luges põgusal pilguringil ümarlauateadurite ilmeid . " Te mõistate mind : see on läbimurre ! " Bigart ei suutnud oma hääles vaigistada fanfaare . " Projekti , mille juurde me tänasest asume , tutvustab teile , salastatud detailidesse laskumata , Keskuse teaduskoordinaator Galeb Pelagopulos . " ( Bigart tõmbus pikkamisi tagasi , jäi liikumatuks , otsekui kivines . Ent poolsuletud laugude vahelt , nagu läbi laskepilude , uuris kõiki ümarlauasistujaid ta vahe valvas pilk . ) Pelagopulos tõusis pikkamisi nagu püstiaetav puurtorn ning tegi lühidalt : " Mitmeastmelise superprojekti , mille lähtel oleme , nimetagem seda " MAAILMANAFTA-<arv> " , realiseerimiseks on meile antud kolm aastat . Selle ajaga tuleb luua unikaalne maaväline mõõduk , kolmejärguline " KOSMOZOND-NAPHTHA " , mille viib orbiidile geoloogiasatelliit . Spektraalseeriad " Maailmanafta-<arv> " andmetega saabuvad kosmosest täpselt kaardistatuina , kindlalt lukustatuina Juhtimis-Mõõtmiskeskusse , kus need andmed pöördülesande kaudu avatakse . KÕIK . " Kui Bigart administratiivhoone uksest väljus ... . . . nägi ta seal päikeselaava all seismas Pelagopulost . " Sa unustasid öelda " kohtumiseni " , " sõnas Galeb ning surus kõvasti ta kätt . Mereõli – õhukese korrana tüünel veel helgib see sinakalt , sarnaselt merega , mille värv on sügavsinine , sinesinine , koobaltsinine . Koos mere muutuva värvigammaga . . . . . . muudab tooni ka mereõli . Naftaluureks kasutatav puurimislaev " Kiryl Bigart " oli teel uurimispiirkonda . Möllas üheksapalline torm , puhus jalustviiv tuul ; võimas alus vappus lainelöökide käes kui palavikus vaal ning aluse keskel paiknev puurtorn paindus laeva kaadudes ohtlikult . " Bigart . . . " " Pöördusite minu või laeva poole , kapten ? " " Tont võtaks , mõlema poole , " kõmahtas kapten . " Peame puurtorni langetama ! " " Ei mingil juhul . " ( Nikyas mõtles hetkel Kirylile . Too oli kord öelnud , et õli armastada on kui naist armastada : pikk lahusolek küll tugevdab kiindumust , kuid teineteisemõistmine kaob . ) " Raskuspunkt on kõrgel – kui kreeni läheme , võib torn meid ümber kaaluda ! " " Võimalik , kapten . Aga mul on kogu puursammas koos . Seda lahti võttes kaotan asjatult aega . " " Laev läheb põhja , Bigart – ma ei saa õhkagi aru teie õlivalust ! " " Ma ei saa aru teie eluvõlust , kapten . " ( Ta oli teinud Emersoniga kasuliku lepingu , mis edu korral tõotas tuua ta projektidele värsket kapitali . ) " Big . . . ! " möirgas kapten , kui puurtorn aluse kreeni kaldudes kihinal laineharja lõikus , " . . . aaart ! " " Laev kuuletub teile , kapten , " lausus teine , kui alus tagasi kiilule laskus . ( Kui nad oma uuringurühma ja varustusega sadamasse saabusid , seisis seal jõude – masuudised ahtrid vastu kaid – kolm ühte tüüpi uuringulaeva . Ta andis käsu lastida varustus keskmisele laevale , mille pardaid parajasti vahupritside ja voolikutega küüris sadama juhutöölistest koosnev pesukomando . . . Mõsuvahend ja kuum vesi tegid oma töö , ning masuudikorra alt tuli järk-järgult välja laeva ahtrinimi : " KIRYL BIGART " " Selle märgi all võidad ! " lausus ta isepäinis . . . . . . ning naeratas õhult , kui nägi all masuudisel kummiparvel , pika varrega küürimishari käes , liigsuurtesse tunkedesse riietatud kõhna poisikogu , kes meenutas talle ... et temagi oli poisipõlves masuudiseid laevakülgi küürides oma piskut palka teeninud . ) Laev sattus järjekordse ristlaine löögi alla , kaldus paremparda-kreeni . . . . . . ning puurtorn lõikus taas kihinal laineharja . " Mina käsin siin ( Nikyas tundis tulitseval oimul relvasuu külma puudet ) – andke oma meestele korraldus puurtorn langetada ! " Kogu sillavahtkond , kuus turjakat meest , tõmbas ligi . Bigart naaldus vastu rooliruhvi ning lausus : " Kui oled kapten , pead oma mehi hoidma . " " Pean hoidma kogu laeva . . . Langetage puurtorn – või ma lasen ! " Järgmisel , silmapilgul oli kapteni relv juba Bigarti taskus ning teda rünnanud mehed sillal sõõrdu laiali . " Murran sul selgroo nagu tolail . " " Kes o-on tolai . . . ? " ägises kapten teise valjus haardes . " Kõrbejänes , Merekaru . " Järgmise päeva puhtel torm vaibus , ning õliakvatooriumile jõudnud puurimisalus heitis ankrud . Hoolimata järellainetusest , andis Bigart puurmeistrile käsu alustada läbindamist . Nad seisid kapteniga kõrvu eilsel " tülisillal " ning vaatasid ainitisel pilgul , kuis puursammas pikkamisi meresügavusse vajus . Neil mõlemal oli juhtunu pärast piinlik . " Kui seda tormi poleks olnud , " ütles kapten kõrvale , " poleks tüli . " Bigart noogutas . " Selgelt – liigne . Luban , et likvideerin . " " Kuidas sa . . . " " Lihtsalt : hakkan puurima ilma puurtornita . " Seistes " Kiryl Bigarti " pardal , vaatab Nikyas Bigart ulmsi Tulevikumerele . . . . . . mida enam ei mulju miljonite tonnide raskune terasmastimets ; ulapile , mille pinnal ei hulbi enam haisev masuudisagu , Maailmaookeanile , mille kohal ei lenda enam valge värvuse unustanud õlihukased kajakad . Juba esimene uuringupuurauk toob üles töönduslikult perspektiivse nafta . . . Peagi ilmuvad õliakvatooriumile kümned omakäiguga platvormid , mis võimaldavad rajada <arv> - <arv> puurauku aluse kohta . Nende järel pukseeritakse kohale ujuvad naftatöötlemisterminaalid . Uus ulatuslik meremaardla saab maailma naftakaardil nimeks ÕLIAKVATOORIUM BIGART . ( See ei puuduta teda – auahnus kui töö ja loomingu stiimul jääb mehele võõraks ta päevade lõpuni . ) Ühel tuulevaiksel-tähisel ööl , mil Bigart poolenisti sukeldatud naftaterminaali kümnendal korrusel oma kabinetis juhtpersonaliga tootmisplaane teeb . . . . . . saab teoks tema veenev läbimurre Kontserni finantsoligarhide hulka . Sir Emerson saadab talle otse direktorite nõukogult radiogrammi : " Pagana poiss , mul on ebameeldiv sulle teatada , et äsjalõppenud finantsarutelul ilmsiks tulnud fakti põhjal . . . . . . oled sa tõusnud " Mereõli " aktsiate ainuvaldajaks . See väike uudis teeb sinust miljardäri – ja meist sinisilmsed Sitavaresed . Onu Erebus ja me kõik õnnitleme sind palavalt ! " Sel hetkel kostab ujuterminaali kõrval asuvalt puurimisplatvormilt vali plahvatus . " Ohutusreeglite järgi ei tohi kedagi , kes töötab õliväljal , õnnitleda palavalt ! " lausub Bigart endale nina alla . Ning annab telefonisse käskluse . " Tehke kindlaks , mis platvormil juhtus ! " Situatsioonist kandis Bigartile ette platvormi ohutusteenistuse ülem Adrian : " Kolmekümne neljandal lendasid ventiilid . . . Toimus puurimisee ülekuumenemine – seejärel feierverk ! . . . Automaatkustutussüsteem hakkas tööle tõrketa , kuid tuli pressib sellest läbi . . . Kardan halvimat ! " " Evakueerige inimesed ! Päästeparved , puksiirid , kopterid käiku ! " Telefonitoru vaikis . " Adrian ! " " Platvormil on seitsesada inimest , Bigart . . . Päästevahendeid jätkub kolmesajale . " " Kopterid teistelt platvormidelt ! " " Käigus , võtavad sillustelt inimesi maha . . . Neid ronib rohkem sisse , kui kopteritel kandevõimet on – üks lartsatas justsama merre ! " " Vesilennukid ! " " Tegin väljakutse – teel . Kuid lainetus , kardan , ei võimalda neil laskuda . " Hetke vaikisid mõlemad . " Adrian , tegutse . . . Tulen kohale ! " " Ei . Teras kuumeneb – varsti lendab siin kõik vastu taevast . . . " " Mul pole õigust feiervergis osaleda ? " " Teid läheb vaja . " " Pärast seda – kellele ? ! " " Õlile . " " Hea , et nii arvad . . . Just see andis mulle praegu lahendi ! " Nüüd käsutas Bigarti häälel kurat : " Lähenda platvorm terminaalile . " " Hull peast . . . Poisike ! " karjus Adrian . " Terminaal on kurguni täis bensiini . . . " " Täida käsk , Adrian ! Kõik veekahurid , jahutusmatid terminaalile ! Heida sillused – ja inimesed ilma paanikata üle ! " Poisikese " eest teen su kõrvad tuliseks . . . kui nad sul tules ära ei põle . " Seljas kaitseülikond , peas hapnikuskafander , osales Bigart päästetöödel . Näis , et meest oli mitu , teda jätkus kõikjale . Raske veesaju all üksteist toetades liikus suitsevate riietega töölisterodu mööda vankuvaid silluseid põlevalt platvormilt . . . . . . kuumuses raguneva värviga terminaalile . " Vabavahis nais-eeed . . . " lõikas läbi tulemühina kellegi häälesireen , " jäid ühikasse ! " Bigart seisatas , pöördus ruttamata ümber : kõrge läbimatu leegisein lahutas teda platvormi pealisehitisest , kus paiknesid tööliste eluruumid . . . Lämmatava kuumuse , tulemühina ja väljast kostvate karjete peale ärganud naised ei saa hetkel millestki aru Mõistnud lõpuks , mis oli juhtunud , tormavad nad poolalasti , voodilinad ümber , väljapääsu poole . Ent leekide punahundid ajavad nad siseruumi tagasi Nad kastavad end kordamööda duši all ( veesõlm töötab veel ) ; märjad linad liibuvad nende kehadele kui sinkjas kuuvalgus ( kusagil tulemere taga on ÖÖ ) Kõrges kuumuses , heleda plaksuga nagu kalapõied , lõhkevad nende peade kohal elektripirnid Saabub palav pimedus , nagu võib olla põrgus , mida piigad , ehkki patustanud , nii noorelt ei pälvi Nagu linnud põlevas puuris , pekslevad nad seinast seina , kaotamata viimseni lootust , et Linnumees tuleb ja puuri avab Ning TA tuleb ! Maruhool , must lakk taga lehvimas ; klirinal läbi klaasseina ( uks on kuumuses kooldunud ) , tungib Ta sisse , haarab naised mitmekaupa kaenlasse ning kannab nad kameede helkides platvormi tuulepealsele sillusele . . . Viimane päästekopter , teinud terminaalist eraldunud põleva puurimisplatvormi kohal ringi , et veenduda , kas pole ehk alla jäänud mõnd elusat hinge . . . . . . märkas platvormi tuulepealses küljes kraanasillusel valgete linadega vehkivat inimhulka . " Pupepaljad plikad , " lausus piloot tüürimehele , kui nad olid allapoole võtnud , " lehvitavad tuult tollele kõrbend kutile ! " " Sa mõtlesid , et meile , " lausus tüürimees õlgu nihetades . Võtnud kraanasilluselt maha viimased pääsenud – neidude ühendkoori ja kärssavate kulmudega lihaspallides semmi – , tõusis kopter ohutusse kõrgusse . Öises meresügavikus põles naftaplatvorm alusel vihurdava , ülal – hõõgvalge puurtorni kohal – koonilise leegiga . " Otsekui Pireuse muistne tuletorn ! " mõtles viktoriiniveteran Bigart . Ning hoomas järsku . . . et platvorm liikus omakäiguga , viies ohtliku tulepesa õliakvatooriumilt eemale . Vähemalt üks pidi seisma seal jõumasina juhtpuldis . " Mis all toimub ? " küsis piloot seireseadme taga istuvalt Bigartilt . " Dan Adriani autodafee . Kahju , kõrvad jäid tal tuliseks tegemata ! " tahtis Bigart öelda . . . . . . ent ta suust tuli vaid pikem arusaamatu häälitsus . Põlev platvorm kustus kauguses nagu loojuv ööpäike . Kuid üks kord veel andis ta endast teada : erkpunase pulseeriva plahvatusega jälgimisseadme ekraanil . Eluvõlu – õlivalu . . . Nad ei olnud vastakad , väljamõeldud poolused , vaid teineteist täiendavad reaalsused – ilma üheta poleks olnud kumbagi . Nikyas Bigart tundis seda kogu täiuses , kui ta armastas naist . Või kui ta ammutas õli . Usaldanud teadusprojektide edendamise kogu mahus Pelagopulosele , viibides ise vaid tähtsamatel katsetustel . . . . . . pühendas Bigart oma vaimse ja füüsilise fenomeni õliimpeeriumi loomisele , mille sarnast maailm naftaajaarvamisest alates ei tundnud . Elu tõestub kaduvuses , aeg mööduvuses . Kas jätkub tal oma ideede teostamiseks aega ja iga . . . . . . kui eluhetked hajuvad allatuult nagu tolm karavani järel . Kui süda liig sageli süüdib ja sünnitab nõrkust . Kui laup , millelt tõusevad kõrged mõtted , on korduvalt snaipri sihikul ? Kõik , kes iganes sidusid end õliga . . . . . . seisid surmale lähemal kui elule . Halvima saatuse eest kaitseb vaid parim saatus . Seetõttu ei kasuta ta kunagi kuulikindlaid veste ega broneeritud autosid . Ees seisis geoloogiasatelliidi üleslennutamine kaugkõrbe kosmodroomilt . ( Esimene tehiskaaslane ja KOSMOZOND NAPHTHA-<arv> lendavad sõna otseses mõttes vastu taevast . Teisisõnu , nad kaovad jäljetult ilmaruumi . ) Seejärel jõudsid märkamatult ligi araabia paljakäsivõitluse maailmameistrivõistlused . Rionosuke , kes treenerina kasutas spordispioone , oli hästi kursis Bigarti potentsiaalsete vastaste võitlusvormiga ning ei kahelnud vähematki tema võidus . Viimasel kahel nädalal jättis ta treeningugrupi oma abide hoolde ning pühendus täielikult Bigartile . ( Pelagopulos , kes saab loa ühe päeva nende treeningut pealt vaadata , peab vastu vaid mõne tunni : põrutatult , valjusti peksleva südamega paeb ta areenilt . ) Varahommikul sõitsid nad džiibiga kõrbesse . . . Bigarti seljale ja rinnale haagiti kaheksakümnekilosed liivakotid ning algas treeningjooks – paljajalu , paksus tulikuumas liivas , mis kätte võttes pihke kõrvetas . Igapäevane jooksudistants oli viiskümmend miili , mille Bigart läbis täistempol ( nad sõitsid džiibiga kõrval ) , ning jooksu lõpetades hingeldas ta vähem kui Galeb seda pealt vaadates . Seejärel jätkus treening Soolalaos . . . . . . mis kujutas endast hiigelsuurt elektrituledes kilgendavat soolakristalli ( seestpoolt ) . Jalgade-kehade-pihkude poolt poleeritud põrand ja seinad näitasid kõike seal toimuvat otsekui tsirkusepeeglis , ning Pelagopulos pidas ohutumaks lugeda end identseks oma peegeldusega . . . Toimub reaktsioonitreening : Rionosuke , käes ehtne janitšarisaabel , raiub sellega välkkiirelt läbi õhu . . . . . . ning Bigart sööstab mõõga alt läbi . Sadu ja sadu ja sadu kordi ! " Peab ruttama ! " hüüab ta Pelagopulosele silma tehes . Kui vaid kord " ei ruttaks " ! mõtleb lubivalge Galeb . Seejärel rivistuvad vibulaskurid . . . Bigarti suunas vihisevad terasotsikutega nooled ; tema põiked pole inimsilmaga nähtavad – neid fikseerivad bioonilised mõõturid . " Täna sa polnud nii uimane , " kihvab Rionosuke . " Sööstukiirus pole laita ! " Pärast tulevad sööstud läbi spetsiaalse klaasi , mille killud ei haava üksnes suure kiirenduse juures . Jõuab kätte partnertreening , kus Bigarti vastased – valged , pruunid , mustad atleedid – peavad vastu vaid mõne hämmastava võteterohke viivu . Järgneb grupivõitlus , kus iga löödud rühma asemel sööstab areenile uus puhanud võitlusgrupp . Bigarti suunurka ilmub – ning võideldes üha süveneb – lühike julm joon . . . . . . mis näikse ta treenerile muret tegevat . Viimane treening enne MM-i oli läbi ( lennuk Damaskusesse väljus keskööl ) . Bigart ja Rionosuke , peas värvikad võitlusrätid , istusid enne lahkumist väikeses politseibaaris vanalinna servas , ees puutumata klaasid . RIONOSUKE : Kuidas tunne on , vana ? BIGART : Damaskus taskus . RIONOSUKE : Pole kahtlust . BIGART : Mida sa siis . . . RIONOSUKE : Küsisin enda enesetunde kohta . BIGART : Kuidas sellega on ? RIONOSUKE : Parim . ( Haarab optimistlikult klaasi – lükkab siis järsku eemale . ) Üks asi ei meeldi . BIGART : Las tulla . RIONOSUKE : Üks korts . . . BIGART ( naerab ) : Triikrauda vaja või ? ( Nookab piigade poole , kes baaris politseinikke landivad . ) RIONOSUKE : . . . sinu füsiognoomias . BIGART : Teine asi . ( Tõmbab peoga üle näo . ) RIONOSUKE : Suunurgas . " Timukakurd " . See tekib võitluse ajal. ( Vaatab seisval pilgul klaasipõhja . ) BIGART : Krõbise edasi , Vana Pärgament . RIONOSUKE : Sul ilmub see paremasse suunurka ... ja siis . . ( Vakkab järsult . ) BIGART ( pingestudes ) : Ütlesid " ja siis " . RIONOSUKE : sa võid tappa . ( Hõõrub näppudega meelekohti . Räägib valuldi . ) Minuga see juhtus . Alžeerias MM-il ; vastane lõi hirmus kõvasti . . . Kaotasin enesevalitsuse ning tegin surmava sööstu . . . Sain eluaegse disklafi ja nime Timukas . ( Tõstab ägedalt klaasi , ent läigatab selle sisu enne suud maha . ) Tee vahet võitluse ja võistluse vahel . Valda ja valitse end iga sajandikviiv – muidu muutub su nimi . Sinust saab pagedik , saak Jälituskoertele ! ( Rionosuke vakkab , pea rinnal . ) BIGART ( tõustes ) : Tänan , Riono , et vestsid mulle selle jutu ! ( Heidab spordikoti õlale . ) Vahest nüüd seda minuga ei juhtu . RIONOSUKE ( äkitselt tõustes ) : Pea ! ( Vallandab rätiku oma pea ümbert . ) Kasuta seda õigesti – siis on see kindel ! Rionosuke seob Bigarti pea ümber oma kireva võitlusräti ( see meenutab beduiinirätikut , ent on lühem , õhem ) , ning puudutanud kumbki näpuotstega oma laupa ja südant , lähevad nad pikemaks ajaks lahku . Hetkest , mil lennuk Damaskuse Al-Mazzas maandus . . . . . . kuni kesklinnani , kus asus Bigarti hotell , saatis neid kirev-kääriv rahvahulk . Nad sõitsid mööda roomlaste rajatud peatänavat , kahel pool spaleeris seisvad linlased heitsid nende lahtisesse autosse lilli , puuvilju , serpentiine ja muud mõeldamatut . Ent alles avadefileel , mis toimus muistsete hetiidi sõjameeste harjutusplatsil . . . . . . mõistis Bigart araabia paljakäsivõitluse , selle suhteliselt uue spordi ja võitluse piiril tekkinud inimharrastuse suurt populaarsust ning müstilist tõmmet araabia maailmas . Kuid juba paistis hulgas ka teiste maailmajagude võitlejaid , heledanahalisi sportlasi Euroopast , Aasiast , Ameerikast . " Kui miski on uudne ja tõotab raha , on nad valmis ka palja tagumikuga okastraati rebima , " nihvas üks berberi treener , pidades tõmmunahalist Bigartit araablaseks . " Alati valmis , " raporteeris too , " sa pruuni nokuga nats ! " Rivistus toimus tribüünidega ümbritsetud nelinurksel areenil ; igal väljakuküljel seisis neid poolsada , üks jalg kergelt ees , võitlusrätid tuules lehvimas . Maailm polnud näinud selliseid atleete . Võimsad rinnad kummusid ette nagu muistsete laevade täävikujud ; nende lihased koosnesid lühikestest ümaratest musklitest , mis sajandikviivuga olid võimelised andma kehale mürsukiirenduse . Nägudel puhkas igaviku rahu , silmis ajastute uni . Ükski fantaasia ei võinud kujutleda , et need surimaskid võiksid elustuda , silmad sähvida kui välgud palmiladvus ning metallivaluna tardunud kehad söösta võitlusse kui kevadised kõrbeorkaanid ! Areeni kohal pöörles hiiglaslik Maad sümboliseeriv kera , millele oli suures kirjas kantud mitte ainult spordiala , vaid juba kogu inimeksistentsi deviis : OLLA , TÄHENDAB OLLA VÕITLUSES ! Absoluutsele võitjale oli välja pandud raskest kullast auhind , täpne koopia nn Süüria-heti rhytonist : joogipeekrist , mille käepide kujutas tiivulist härga . ( Antiigiviktoriinlasena tekkis tal momentselt mõtteparalleel Minose rhytoniga ! ) . Riigipea tervituskõne järel sõna võtnud . . . . . . Araabia paljakäsivõitluse assotsiatsiooni president meenutas oma kõnes esimesi maailmameistreid , paraku juba legendiks muutunud võitlejaid ( nende hulgas kõlas Rionosuke nimi ) ning soovitas lõpetuseks jätkata nende traditsioone . ( Bigart võpatas , möödalendav must ingel riivas ta pead , ning ta pidi kohendama võitlusrätti . ) Seejärel anti " rivitult " ; võistlejad sõitsid laiali Palmyrasse , Apeneiasse , Dura-Europosesse , kus roomlaste rajatud , paraku ideaalselt sobivatel liivatuisanud areenidel algasid eelvõistlused . ( Raskema kaalu finaalmatš , nagu oli välja kuulutatud , toimus pealinnas Damaskuses . ) Bigartil läheb kõik nagu õlitatult . . . Ta võidab kergelt , juba esimese sööstuga võimalikud rivaalid ( <arv> kg kaaluv monstroosne mongoollane kaasa arvatud . ) Finaalis on ta vastaseks . . . " Tipust peale valge nagu suhkrupea . Sööstukiirus ülihea ! " iseloomustavad favoriiti Bigarti sekundandid , kes on võtnud videosse kõik tolle matšid . " Võiksid vastast siiski ekraanil vaadata . " " Vaatan teda areenil ! " kõlab Bigarti vastus . Finaalmatši on tulnud jälgima sajad tuhanded pealtvaatajad . Bigarti areenile ilmudes lööb rahvas rõkkama ja vihurduma kui tormav liivakõrb . Ja siis äkki . . . . . . miraaživaikus . Pikal libiseval sammul ilmub areenile esimene finaalvõitleja , uurendab jalad kergelt liiva ; tardub aegamisi nagu valukuju . Valjuhääldajast kostab teadustaja tippukruvitud hääl : " N i k i f a n i b n B i g a r d d i n ! ( Kõrvulukustavad plahvatuslikud ovatsioonid . Äkkvaikus . ) " " KENTAURISÖÖST " – see , mis on talle kõikjal toonud võidu ! " Teadustaja peab paljulubava pausi ning kuulutab kõrget tooni muutmata teise finalisti nime : " E m a n e l E m e r s h a n ! " Bigart tõstab pikkamisi silmad . . . Paksus areeniliivas , poolsada sammu eemal seisab ta vastane . Looja Meisterteos , punakasblondid juuksed musta võitlusräti raamis ; valge hiilgava nahaga ületõmmatud võimsad lihased . Silmis vaid üks , pisut lihtsameelne soov : VÕITA ! " Araabia paljakäsivõitluse maailmameister , " jätkab esitleja , " kellele ta tõrjumatud haukasööstud on toonud selle kõrge tiitli . " ( Kõrvulukustavad ovatsioonid tribüünidelt . Vaikus . ) Kõikide nägemis- ja kuulmismeeled on keskendunud vasktaldrikule ja gonginuiale kohtuniku käes . GONG-GGG ! " E a m o n , ma ei teadnud , et võitled veel . . . See , mis tuleb , ei ole ballett ! " Bigarti käed liiguvad külgedelt taha , keha kaldub pikkamisi eetsi . Kohe on järgnemas plahvatuslik sööst . . . . . . Ja seal järsku seisis nende vahel kõhn köötsus noorsand ning pühkis piinlikust tundmata salatirohelise lipsuga nägu ja silmi . Bigarti kõrisõlm liigub loodimullina üles-alla ; ta kehale , nagu veri marrastatud nahale , ilmub peenike higi . Viiv kõhklust – ja peast tõmmatud võitlusrätik lendab lehvides areeniliivale . ( Tribüünidel vallandub nördimusetorm ! ) Üle vastase näo – nagu soovimatud episoodid üle ekraani – libisevad üksteise järel Üllatus , Pettumus , Solve . . . Hotellis . Bigart ladistas pesuruumis , kui sidevahis olev sekretär talle ukse vahelt teatas : " Kõne , šeff . Rionosuke . " Ta tuli otse kuuma duši alt – aurendav hiiglane , paisunud lihased nahka rebendamas – ning astus mööda tube läbivat punast vaiprada pressiruumi . ( " Kentaur ! " pomises kohutatud sekretär ta teelt kõrvale tõmbudes . ) " Ma kaotasin , Riono ! " " Sa võitsid . Jälgisin teid teleris . . . Oli just see juhus , mille eest hoiatasin . " " Su rätik , Riono . . . " " Mis , Nikyas ? " " . . . läks kaotsi . " " Las olla – teist korda see sind ei aita . " Kahenädalane äraolu MM-il oli kuhjanud Bigarti büroolauale hulga edasilükkamatut tööd : virna aruandeid , finantspabereid , projekte . . . Kui ta parajasti nendega tegeles , helises telefon . Võtnud toru lõua alla , viseeris ta dokumente edasi , ning kaotanud hetkeks ajataju . . . . . . jätkas nagu toda Damaskuse-kõnet : " Ma kaotasin , Riono ! " " Sa võitsid ! Nägin teid teleris . . . See oli juhus , mida ma surmani kartsin . Ma ei unusta seda , poiss ! Mitte iialgi elus , poiss , kas kuuled ! Andestan sulle kõik – ka siis . . . kui sa teda edaspidi lööd ! " " Olgu , Vana Purskaja , sa liigutasid mind ! " Bigart pani pika ebaleva kaarega toru hargile . Ning lubas : " Kui kohtume , ostan sulle uue lipsu , Jumpsikas ! " Teinud suuremastaapse õliekspeditsiooni komplekteerimise ülesandeks Pelagopulosele . . . . . . õnnestus Nikyasel lõpuks end mõneks päevaks õligaleerilt lahti rebida . ( Ehkki ta polnud väsinud ; ehkki ta võis sel galeeril sõuda elupäevad . ) Lahtirebimise põhjus oli lihtne : vastupandamatu jahikirg ! Juba õhtul valis ta arsenalis välja püssid : <arv>,<arv> -se poolautomaatse Winchesteri ning ööoptikaga snaipripüssi Spiegel . Pannud kokku täiskomplektvarustuse , kandis ta jahipauna kööki , kus ladus külmikust kaasa proviandi , joogid ning jää . Ehkki Bigarthouse , nagu vahest mitte isegi oma hiilgeaegadel , oli õnnestatud arvuka teenijaskonnaga – ökonoomide , aednike , sekretäride ja lihtsalt neegritega . . . . . . kasutas Nikyas oma isiku teenindamiseks harva kellegi abi : jahtiminekul oli ta indiviidum otsekui isoleeriva kupli all – teda võis läbi selle üksnes vaadata , mitte kunagi aga tülitada . Kandnud kogu jahivarustuse kolmeteljeveoga safaridžiipi . . . . . . andis ta puhtel trepimademe äärest oma luitelaeva otsad ja võttis kursi liivaookeanile . Taevas oli alles täis Allahi hõbedat , erksalt sirendavaid tähti , mis peegeldusid kastestel liivateradel , tehes noist korraga kalliskivid . ( Siin , särava taevahõbeda all , kalliskivihangede vahel tundis ta end alles miljardärina ! ) Madal mäepeenar lõikus liivamerre poolkaares otsekui korallrahu ; selle äärde vadide suudmesse jäid mõned külakesed , kummaliste koonjate , suuri tornikelli meenutavate majakestega . . . Ühe sellise küla lähedal savikõrbes silmas ta hommikupäikese kiirtes helkivat eset . Tühjaks noolitud ja ära visatud konservikarp . . . mõtles ta muiates ning nurkas marsruudilt , et selles veenduda . Läikiv ese osutus väikeseks veidraks automobiiliks , millesarnaseid kõrbes naljalt ei kohta . " Unic ! " lausus Bigart harulduse kohal pidurdanult . " Mõtlete mind . . . " kostis kapoti alt pingutusest katkendlik hääl . " Pole näinud , " lausus Bigart " Mootor asub eespool ! " " Naistel asub tagapool . " Kapoti alt tuli välja keskealine sale šatään , seljas kreem , kergelt paremale puusale nihkunud seelik . Bigart libistas kiirelt pilgu allapoole . Ning silmad sulgenud , pidi mõtlema : Põlvsukki pole . . . Kust ma võtsin ! " Parandage mu mootor ära . . . Saate ka käsi pühkida ! " nihvas naine , visates autos istuvale Bigartile kätte õlise kaltsu . Bigart parandas mootorit . See asus – nagu öeldud – tagapool . Kui nad tõusid . . . . . . jäi punakasse kõrbeliiva kahest liitunud kehast kerge lohk . " Nii kähku ja asjatundlikult pole seda keegi teinud . . . Sans fa ? on , sans g ? ne ! " " Sa ei solvunud ? " küsis Bigart . " Ei . . . " Naise suured hallid silmad olid nagu liuad tulvil sõidutuules värelevat vett ; ta vajus tagasi istme seljatoele , laskis pea kuklasse , ning päikesest lõõmutatud taevasse vaadanud , lõpetas : " . . . Kentaur . " Nad sõitsid edasi Bigarti džiibis ( Unicul oli väntvõll murdunud ) ja vahetasid üksikuid harvu , milleski haruldasi sõnu . " Nikyas , Õlipluus . " " Natalie , Liivalind . . . " " . . . kes kuulab savist tornikelli . Mõtlen noid külamajakesi . " " Nikyas ! " Naine haaras ta käe ja surus oma suule . " Ma ju kuulasin neid ! " ( Natalie oli tõeline Lõhkekeha ; demineerituna arst , Punase Risti poolt Taarimi kõrbesse lähetatud misjonär . ) " Kui sa oled juba leidnud armastuse . . . " " . . . siis otsi , ja sa leiad kurvastuse . " Nad naeratasid , kumbki omaette . Usaldanud džiibi automaatjuhtimise hooleks ... . . . suudlesid Hiid ja Habras terve tee ; nad olid nagu kohtupingis suudlema mõistetud . Nägemata teineteise silmi – neid varjasid tumedad tolmuprillid – , nägid nad aeg-ajalt kuuma õhku ahmides auto kõrval liival . . . . . . huulte kohalt kokkujoodetud inimpaari varju , ning haprama varju kaelas viipuvat varjukameed . " Mulle ei teinud see midagi , " ütles Natalie kangelaslikult , varjates käeseljaga lõhkemiseni paisunud huuli . " Mulle tegi ! " lausus Nikyas ahastades . Džiip oli täpilt programmi järgi peatunud ühes kaugemas Savikellakülas , väikesel kiviplaatidega sillutatud väljakul . Nikyas oli vajunud eetsi , laubaga vastu rooli , ning katnud pea kätega . Natalie lohutas teda , kuidas oskas . Kui midagi ei aidanud , võttis ta mehe rahnja pea oma sülelusse , ning kogu jõust oma häält koos hoides , lausus talle kõrva : " Loen sulle ühte loitsu . . . See aitab meid , olen selles kindel . " Natalie lõpetas . . . . . . ja nad mõlemad tundsid endas äkki tohutut avarust , mingit uut Nimeta Ruumi . " Mis SEE on ? ! " päris kohutatud naine . " Armastus Vabaduses ? ! " Natalie väärutas vaevumärgatavalt pead : " Armastus Surmas . " ( Pressi teatel läks Natalie kaduma mõni kuu hiljem kõrbeorkaanis . Poisipõlvest peale ei armastanud Bigart orkaane – sellest hetkest ta vihkas neid . Orkaanid pidid arvestama , et nüüdsest oli neil võimas armuheitmatu vastane . ) Külaelanikud on vahepeal džiibi ümber piiranud . Hall nuttev naine haardub Bigartisse nagu lootuse kaotanu veel viimasesse lootusesse . " D o h t o r ... !!! " " Tema ! " lausub Bigart osutades . " Lähme ! " sõnab arst rasket kiirabiranitsat haarates . Bigart võtab selle ta käest oma õlale ... . . . ning nad siirduvad läbi tolmava küla ühte savihütikusse . ( Tegemist on kõrbes harva esineva lõvijuhtumiga : kiskja oli rünnanud kaamelikarjust , kui too varssade kaitseks nuiaga tühja kanistrit trummeldas . Punahundid peletas see igatahes eemale . ) " Tampoon . . . Pintsett . . . Nõel . . . " räägib kirurg nagu tavaliselt – ning Bigart , lasknud riistad lahusest läbi , annab need talle kätte . " Tänavu pikk põud oli ... Rohumaa kaugel kuivas , jahiloomad seal lõppes , " räägib ohvri isa , sitke sooniline vanur , " lõvi kõrbesse , rända – siin tema palju kariloomi , inimesi murra ! " " Kus see juhtus ? " pärib Bigart " rätsepatöö " tagant . " Kaks vadi edasi ... Soolasoo juures . Seal tihnikus tema , kurjaloom , istub . . . " Lappinud karjuse kokku , väljuvad nad kõrvu . " Sõidan pärast jahti tagasi – võtan su peale ! " lausub Nikyas . " See on hea mõte , " – Natalie süütab nõtkete näppudega sigareti – , " aga ma pean siia jääma vähemalt nädalaks . Muidu ... " Naine tõmbab sigaretist ahne mahvi – ta sõõrmed värahtavad , silmad avarduvad väikesteks hallideks järvedeks , kus peegelduvad toonike tumedamad pilved , ehkki see – selgub kohe – on sigaretisuits . ( Külarahvas ümbritseb neid taas tumma mureliku summana . ) " Kohtumiseni , doktor ! " " Hüvasti , monsieur Bigart ! " Mees tõstab naise meeliviiva randme oma korbatanud huultele ... ... ja see puude on viimane mälestus temast : Claudel , Natalie , <arv> , hulluke . Või kes täiearuline selles eas , sellise pildi ja panga juures lahkub Euroopast ... ... kõrbesse , kulmekrussiva kuumuse ja liivatormide meelismaale jätkamaks seal võnnuvõõraste nomaadide luid ja lappimaks nende puruksrebitud kehi . ( Kas polnud just Claudel too , kellest lahkumine pidi Bigartile meenutama ... . . . Armunõia kamee purunemist vastu Turuvärava sillutist ? ! ) Savikellakülast alustas Bigart sõitu õhtupoolel ; poolteist tundi teel olnud , vajus päike liivamerre , ning loojangutuules tõusnud tolm koos saabunud hämarusega muutsid kõrbe autotuledele läbimatuks . Nikyas peatas džiibi loodja kalju varjus , ööbis seal ... ... ning hommikul vahivara jätkas sõitu piki kaarjat mäepeenart . Üsna varsti kadus auto alt kinnitambitud karjatee ning viimaks igasugune tee – eespool laotus vaid kollakashämune kõrbelaotus . Ta seiskas auto viimase vadi suudmes , kuna laialikülitud murendrahnud tegid edasisõidu võimatuks . Sealsamas paistis ka juba soolasoo , mida piiras tihe okkaline , inimesele läbimatu tihnik . Heitnud maastikule läbi pikksilma põgusa pilgu . . . . . . tundis Bigart paiga otsekohe ära . Vaid vähesed olukorrad panid teda jahmatama – see oli üks neist . " Sama koht , kust me Ferhadiga . . . lõvi pihtasime ! " ( Otsekui poisike , tundis ta end äkki üle näo punastavat . Polnud põhjust ! Nikyas mäletas toda kaugesse aega jäänud juhtumit selgesti : ta oli julgelt Ferhadi kõrval tihniku poole astunud , põlgusest kiskja vastu vist isegi vilet lasknud . . . ) Tühiasi oli seda nüüd korrata ! Vilet lastes tõstis ta džiibist välja poolautomaat-Winchesteri ning laskis selle kaitseriivist vabaks . Nõjatanud jahirelva auto esirattale . . . . . . tegi ta need mõnikümmend sammu sooni , et järele katsuda soolakirme kandvust . Valge kõld helkis ta ümber silmipimestavalt otsekui liustikujää , ning tal tuli aeg-ajalt sulgeda selle ees silmad . Veendunud , et soolakirmes oli kõva ja kandev , jõudis ta vahejuhtumita tihnikuni . Seal , õheval soolatolmukorral . . . . . . märkas ta laiaksaetud lõvikäppade jälgi – ka kiskja kartis soolakirmest läbi vajuda ( mõnel pool oli selle all sügav tüma ) . Et eksitada võimalikku jälitajat , oli lõvi soolatolmu palju jälgi jätnud , ning kütt , et tabada väljaviivat jälge , tegi kaugemal suurema ringi . . . " Seal ! " Bigart tundis näol salatirohelise lipsu lehvituult ning oma õla küljes peenikesi sõrmi , mis teda üllatava jõuga pöörduma sundisid . Teinud jälgimatakiire tagasipöörde . . . . . . nägi ta džiibi kapotil hääletult kihvu paljastavat isalõvi . Murdja tokerjas lakk ja rindmik ruugasid kuivast verest . Pole jõudnud kuritööjälgi veel liivas maha püherdada , käis kütil läbi pea . Kiskja laskub äraootavalt maha . " Kapott on kuum kui pliidiraud , ära jää sinna kauaks ! " hüüdis Bigart . Ning ta naeratavasse suunurka ilmus too kurd . Soopinda kattev soolakõld oli pinnatuisu poolt poleeritud , sile kui mistahes Soolalao põrand . Tal olid terasnaastudega mägisaapad , lõvil teraskõvad küünised – haakumine oli mõlemal hea . Nende sööstud toimuvad üheaegselt – ning siin rabab kiskjat šokk : inimene on temast varmam ! Too põikab ta küüniste ja suure massi eest jälgimatakiirelt kõrvale . Lõvi sööstab vastasest mööda ; libiseb , liugleb , pidurdab küünistega . " Uuesti , uimik ! " Kiskja kordab sööstu – mööda ! Soolatolmupilv peidab ta viivuks ; sealt järgneb uus välkkiire sööst – ning jälle mööda ! Sekundi murdosa jooksul toimub lõvi tagasipööre . . . ... ent vastase sööst on võrreldamatult kiirem . Võimas löök tabab kiskjat kuklasse . Murdja vangub , möirahtab raevukalt . " Lõvi möirgab , kes ei kardaks ! " kostab lahe lause . . . ( Kust ? Aeg pole meenutuseks sobiv . ) Järgneb uus . . . ja uus . . . ja uus kiskjasööst ! Igaühele reageerib vastane tabamatakiire põike ja vaheda löögiga . Lõvi koonust nirgub verd . Vastase seljast samuti ( sukeldumisel rapsas ülesööstev kiskja teda tagumiste käppadega . ) Murdja sööstab valju möirgega – sellest kostab jõuetut raevu ja peatse kaotuse kibedust . Sukelpõige ! Sööst ! Välkvahe löök ! Kiskja tardub , vangub käppadel , vajub pikkamisi eetsi . . . Lõvi rantsatas hääletult soolasoo helkivale kaanele . Bigart vabastas murdja alt oma saapaninad . . . . . . ning tundis järsku levivat vinget haisu . Jumpsikas . . . Tegi püksi , mõtles ta muiatades . Ent heitnud pilgu kiskja tagupoolele , lausus : " Lõvi siiski . . . Keegi pidi see ju olema . " Möödub poolteist aastat . . . Linnas ja agulites õilmitseb kevad – kõrbes ja merel õilmitseb õli . Esimesest tõuseb Bigarti hinge tuttav e l u v õ l u , teisest möödumatu õlivalu . Need kaks ühinevad ta võimsas rinnakorvis , muutudes ühel hetkel talumatuks , ning ta on sunnitud – paradoksaalne – pöörduma . . . . . . a r s t i poole . ( Territooriumile on selleks ajaks rajatud moodne kõrgtaseme spetsialistidega Tervisekeskus . ) Ihuarst küsib , mida patsient kurdab . BIGART : Valu rinnakorvis , doktor Samarias . Dr . SAMARIAS ( õele ) : Balsamyne , mõõdame vererõhku ! ( Patsiendile . ) Soovitasin ju teile võtta koormust maha . Puhata paar nädalat kõrgmägedes . . . BIGART : Te ei öelnud , kus mägedes , doktor . ( Tõmmanud ropsuga särgi seljast . ) Tehke kiiresti , mul on nõupidamine ! Dr . SAMARIAS : Sealt lendate õliväljale ; õhtul on teil treening , pärast seda . . . BIGART : Aitab , te ei arva ära . . . Kümme minutit , doktor . Dr . SAMARIAS ( käratab ) : Mida te kohmitsete , Balsamyne ! Õde üritab värisevi sõrmi Bigartil vererõhku mõõta . ÕDE : Ei ulata ümber . . . Dr . SAMARIAS : Mis ei ulata ? ! ÕDE : Mitte kumbki – ei bandaaž ega žgutt . Arst ja õde jäävad puhuks patsiendi hüpnotiseerivate lihaste lumma . BIGART ( õest viivul võlutud ) : Mõõdutundeta tüdruk . . . Aga sa lõhnad hästi ! ( Puudutab kameed õe kitlikaeluses . ) Kus olen ma sind varem hinganud , Begonya ? ÕDE ( nähvates ) : Balsamyne . BIGART : Meeleline eksitus ! ( Naerab . ) Dr . SAMARIAS : Kahjuks tehnilistel põhjustel ei saa me mõõta teie vererõhku . Aga kuulatame korraks südant . Dr. Samarias astub patsiendi juurde kuulamisaparaadiga Dr. Samarias alustab patsiendi südame kuulamist Dr. Samarias satub protseduuri süvenedes üha suuremasse segadusse Dr. SAMARIAS ( vapustatult ) : Big. . . art , teil asub süda ka paremal pool !!! ÕDE ( katnud kaelaehte peoga ) : Jumal , Jumal ! BIGART ( hooga väljudes ) : KUS TEIE ARVASITE . Bigart juhtis eelpool nimetatud nõupidamist virvendavate ekraanide ja elektrooniliste kaartide ees . Ta peatus üksnes põgusalt hiljutilõppenud kõrbe-ekspeditsiooni tulemustel : " Kahe aasta jooksul teostasid Prognoosimiskeskuse luureekspeditsioonid kaugkõrbetes naftauuringuid . Meie võimsaks peetud statsionaarikomplektid ja liikuragregaadid näitasid end seal kui abitud liivakühvlid , ehkki ka nendega rajasime sadu proovipuurauke . Töönduslikku naftat leidsime vaid vähestest , ammutustingimuste seisukohalt rasketest piirkondadest . " Bigart murdis laua tagant välja – ta dünaamiline indiviidum ei talunud pikki paigalolekuid . " Lõpuks jõudsime järeldusele : inimkonna lootus leida uusi nafta- ja maagaasimaardlaid seniste avastamismeetoditega on sama hea , kui küsida saatust surnud oraaklilt . Ka senisele puurimistehnikale jäävad nood plastid vaid unistuseks – Allah on tulevikuõli sügavale ära pannud . . . " " Ma olen kristlane ! " nähvas keegi . " Siis saagu teist kiiresti moslem – enamus õli asub Allahi aladel , " heitis talle Bigart . Ja edasi : " Me peame lähiaastatel leidma ideelahendi , mis võimaldab rajada ülisügavaid puurauke – ja neid ilma puurtornideta . " Püramiidivaikus . Seejärel hääled : " Pole võimalik . . . Keegi maailmas ei puuri puurtornita ! " " Hambaarst , " nentis Bigart , " külastage teda ka siis , kui teil on proteesid . " Naerdi . Bigart tõstis vaibutavalt käe . Lausus Pelagopulose poole vahedalt : " KOSMOZOND NAPHTHA-<arv> ? ! " " Orbiidil . " " Vaikib uhkelt ! " lausus Bigart noogates . " Saate kolmas kord kümme miljonit . Kui ka selle tualettpaberiks kasutate , läheb orbiidile Projektijuht . " Pelagopulose nägu muutus ürbiga toon-toonis valgeks : ta tõusis vaevaliselt , tahtis vahest midagi enda kaitseks öelda . . . . . . kui nõupidamissaali tormas meeleärane operaator . Mees hoidis kahe käega peast kinni ning ta näpu vahel helgahtas värvilaikudes kile . " Tal on suukramp – võtke vastu , Pelagopulos , " lausus Bigart äkki kaastundlikult . Galeb kummardus väikest kasvu mehe kohale , tõmbas kile tolle käest ettevaatlikult ära ning kandis automaatselt ette : " KOSMOZOND NAPHTHA-<arv> . Spektraalseeria ja arvutitöötlus . . . Mu orbiidilend jääb ära !! " " Õli taevast " . . . . . . nii võinuks nimetada kosmosest saadud naftamaardlate andmeid , mis arvutitöötluses ladenesid " Maailmanafta-<arv> . Õliatlas " esimesteks lehekülgedeks . ( Kosmozond-Naphtha andmete põhjal koostab Bigarti Prognoosimiskeskus ka teise , nn " Tuhmuva õliatlase " , mille pilt on ülimalt häiriv . Maailma Naftavööndi seitse lokaalala – Põhja-Ameerika , Lõuna-Ameerika , Kariibi mere bassein ; Lähis- , Kesk- ja Kaug-Ida ; Aafrika , Aasia ning Lääne-Euroopa õliväljade maardlad . . . . . . OLID AMMENDUMAS . Olemasolevate puuraukude – neid oli miljoneid – deebetite juures jätkus " Maailmanafta-<arv> " varusid veel vaevalt mõneks aastaks . " Peab ruttama ! " lausub Bigart , tõmmanud peoga Marabi maopühamu laualt maha järjekordse õheva savipõrmukorra . ) Selge kui kaste liival . . . . . . oli see , et " Maailmanafta-<arv> . Õliatlas " tõuseb tolle sinisilmse operaatori hõiskest hetkega spionaažiobjektiks number üks . Isegi Bigarti üliranged kaitsemeetmed ja turvasüsteem ei võinud tagada , et kusagil pikal õlirindel ei toimuks vastaste läbimurret . Ehkki mitte keegi neid andmeid oma valdusse ei saaks : koodimärkide viimast nn oomega-šifrit teadmata ( see oli Bigarti ja Pelagopulose peas ) , toimiks automaatselt programmi enesehävitussüsteem . . . . . . ja " Maailmanafta-<arv> . Õliatlas " kaoks inimkonna silmist kui ennakas kujutelm . " Seda ei või me lubada ! " ütles Galeb Nikyasele , kui nad konspiratiivjutuks kaugele merele ujusid . ( Pelagopulose plaan . . . . . . seisnes selles , et lahutada kogu " Maailmanafta-<arv> . Õliatlas " fragmentideks . Hoida need eraldi salastatud paikades , erinevates riikides . Kiire vajaduse korral siduda kogu fragmentaarium võtme abil tervikuks . Ehk kui tekib vajadus ekspluateerida üksikuid naftaalasid eraldi , siis üksnes nende leiukohtade kaardid . ) Pelagopulose plaan oli parim , selles polnud Bigartil kahtlust ; ta vaid täiendas seda ühe puuduva detailiga : " Juhuks , kui nad üle pingutavad ja meid mõlemaid Allahi apartamentidesse saadavad , " lausus Nikyas aeglaselt kroolides , " peab olema kolmas , kes jätaks meelde " oomega-šifri " . . . Mul on kõrbes usaldatav mees – ta nimi on . . . " " Nokk ! " kähvas Galeb . Veetumedikus nende all vilgatas valge nooljas kogu . " Hai ! ? " " Delfiin . . . " surus Nikyas läbi hammaste " Kellelgi neist on valge lemmikvärv . " " Emersonil ? " Nikyas heitis eitavalt peaga . " Tema on värvipime . " Nad kroolivad kaldale , kihisev vahuvööt järel Mitte ealeski varem pole nad nii kiiresti ujunud Kaldale jõudnud , tormavad oma sõiduki poole . . . . . . kuid avastavad juba eemalt , et auto kummid on läbi lõigatud . " Raadiotelefon . . . Helistan ! " hüüab Pelagopulos . Muutnud järsult suunda , jookseb Bigart piki rannariba edasi . ( Kaugemal liival peesitab kuumarambe paarike ; sõusvees õõtsub nende moodsa joonega veesõiduk . ) Bigart käivitab sõiduki , tõmbab kiirustava žestiga Pelagopulose ligi . " Toru puru ! " teatab too eemalt . " Istu peale – kaotasime aega " Bigart annab gaasi ja sööstab paigast . " Me jõuame enne neid ! " karjub Galeb juhile kõrva . " Viraaž , Väikemees . . . Hoia kinni ! " " Kurat võtaks toda delfiini ! " " Vabanda . Delfiin on kreeklaste tootem . " " Olgu , viktoriinifanatt ! " lausub Galeb isepäinis . Ning juhile kõrva : " Kui nad jõuavad meist varem , ei saa nad suurt noosi : ainult Pooluste leiukohad . " " Nad saavad kutsed enda matusele ! " karjub teine ja tõstab käed kui lihastest sambad juhistelt pea kohale . " Kent . . . ! " pomiseb Galeb ja tõmbub teisest õudunult tagasi . Kanalisuudmel kohtavad nad võõrast alust , mis blokeerib neile edasipääsu . " Võta juhised ! " hüüab Nikyas . Nad vahetavad sõidukis kohad . . . . . . ning juba on Bigart ülal alusel . Tummalt nagu sein langeb ta peale mustav meestehulk . " Kui ma tahan oma silmadega elus veel midagi näha , siis parem on üles mitte vaadata ! " Nii Pelagopulos teebki . Juba eemalt nägid nad Territooriumil tupruvaid suitsupalle , mis väljusid hoonetest nagu mustad puudlid . Jaaguarid olid maha lastud : õhevad , kujutud , otsekui täpilised võitlusrätid lebasid uhked loomad Territooriumi piirava turvakoridori liival . " Räpakad ! " karjus Galeb sõrmi juustesse kaevates . " Kasvatasin nad kutsikast peast üles . . . " " Ära nuta , Väikemees . Küsime neilt , miks nad nii tegid ! " Invasioon Territooriumile pandi toime õhust , maalt ja merelt . Kaks kopterit olid sattunud kaitsjate õhumiinide otsa ning plahvatanud ; kahel oli õnnestunud maanduda . Bigarthouse'i sepisvõrega pargivärava ja tehnosissepääsu olid läbi ramminud soomukid . Kanalikai ääres seisis mitu valveta kaatrit ( ilmselt olid ründajad kindlad kanalisuud blokeerinud alusele ) . " Kui allakukkunud kopterite rühmad maha arvata , peaks neid olema kolmesaja ringis , " tegi Pelagopulos kiire arvutuse . " Loe , palju neid ellu jääb , " surus Bigart läbi hammaste . Läbinud parkaia ning võtnud palee peasissekäigult maha tugeva valveposti , haarasid nad ühes nende amunitsiooni – automaadid ning vöörakise granaadiheitjaga . " Osa töödeldud infot on mul Õliateljees . . . " tunnistas Pelagopulos . " On sul midagi ka peas ? ! " heitis Bigart kaaslasele ja kadus majja . Imeusinad ja liikuvad nagu hamstrikud luiteurgudes . . . . . . toimetavad allmaalaboris pooltosinat kergerelvis amatsooni . Spetsialistid . Ühed šurfavad arvuteis , ülejäänud revideerivad sahtleid ja seife . " See on labor – miks te ei ole magamistoas ? ! " kostab korraga amatsoonide selja taga karm hääl , milles naiste professionaalne kuulmine tabab ära tärkava . . . " Sul läks nendega kähku , " lausub ukse taga valves olnud Pelagopulos tunnustavalt . " Mis neil olid – disketid ? " " Kameed . " Lahing Territooriumil ülekaaluka vaenlasega , kes end ei tutvustanud , kestab ja ägeneb üha . Eriti armutult võitleb Galeb . Hiljem , kui kõik on möödas ja vastane viimse meheni hävitatud . . . . . . lausub omakorda tunnustavalt teine : " Nendega läks kähku – mis sul oli ? " " Jaaguarikutsikad , " ütleb Pelagopulos lihtsalt nagu rahuldatud poiss . Boss oli end pesnud , asus büroos , kui helises telefon . BIGART : Kuulen SEKRETÄR : Sir Emerson – kas ühendan ? BIGART ( muigamata ) : Sir . . . Loomulikult . EMERSON : Poiss , said sauna ? ! BIGART : Ei . Tulin dušist . EMERSON : Ükskõik . . . Äge matš oli ! BIGART : Soojendus – matšid on ees . EMERSON : Ajad nina püsti . BIGART : Miks ka mitte – lõime nad horisontaali . EMERSON : Põrund , poiss ! Neljakümnega neljasaja vastu . . . Te oleksite püksi teinud , kui ma poleks oma meestega teile kinnistit saatnud ! BIGART : Lõime nad viimseni horisontaali . Kahju , et nende hulgas olid ka sinu mehed . EMERSON ( röögatab ) : Kuradi poiss ! BIGART : Ära muretse , Vana Purskaja . Kõik nad on vertikaalis . Tasusin neile amatsoonidega . EMERSON : Amats . . . Oh sa poiss , kust võtsid ? ! BIGART : Võitsin . Viktoriinil . EMERSON : Sa mängisid seal . Häbiasi ! ( Palangus . ) Üldse häbiasi , et sa sihuke keravälk oled . . . Et mängid võõras liivakastis oma õlikõrbet uurimata . . . Mida asja oli sul Aafrikasse , ah ? – musti tüdrukuid jahtima ! BIGART : Mõned neist olid albiinod . . . Tee lühidalt , Vana Keerutaja ! EMERSON ( tooni muutnud ) : Sa oled õli leidnud , poiss . Palju õli !!! ( Haledalt . ) Ega sa nüüd onu Erebust kerjakotiga ilma peale saada ! BIGART ( osalevalt ) : Kui palju sul vaja on , onu Erebus ? Kui palju on sul vaja , et ükskord küll saaks ? EMERSON : Üht head õlikandvat maalappi . ( Paus . ) Aga sinul , poiss ? BIGART ( kergelt ) : Õlikandvat maailma . EMERSON : BIGARTLAND – see kõlab uhkelt ! ( Äkki murelikult . ) Sa pead end ravima , poiss . Mul on oma hullumaja , personaalosakond – see on praegu vaba . Palun ! BIGART : Tänan ! Viies nurk nelinurgas peab jääma . ( Vaatab kella . ) Aeg väljas , Vana Purskaja . EMERSON : Priima , poiss ! . . . Kas tead , kes need räpad olid ? BIGART : Veel mitte . Aga saan teada . EMERSON : Sul on rõõm , et see onu Erebus polnud – eks ole , poiss ? BIGART : Seekord . Aga ma ei küsi surnutelt nime . Nad kuulatasid viivu teineteise vaikimist ja panid torud aegamisi ära . Bigarti tõus jätkub . Avastanud mitmed uued merenaftaleiukohad , tungib ta oma õliväljadega üha kaugemale kõrbetesse , polaaraladele ning on jätkuvalt edukas naftaturul . Ettenägelik ning järjekindel investeerimispoliitika toob talle kätte paljud juhtivad teaduskompleksid ja tööstusharud üle ilma . Ta administratiivaparaat täieneb üha ; juhtivkaader tõuseb kümnetesse tuhandetesse . . . . . . ning Bigart ( võib arvata Emersoni eeskujul ) ehitab kõrbesse rajatud kunstlikku oaasi oma Niiditõmbamiskeskuse . ( Lähitulevikus kasvab sellest välja Bigartlandi pealinn . ) Hoonestuse juures – esmakordselt maaväringutsoonis – kasutatakse naftatoormel loodud seismilisi ehitusmaterjale : elastseid paneele , paindsaid vahelagesid , nn ujuvaid purunemiskindlaid vundamente jm. Pärast kõmulist tehnokoosolekut , kus Pelagopulos tutvustab oma inseneridele põhimõtteliselt uusi materjale , mis tõotavad pööret kogu maaväringuvöö ehitustegevuses . . . . . . palub ettekande ajal visalt vaikinud Bigart tal oma büroosse tulla . " Võime rääkida siin , " lausub teine , kipukalt kella vaadates . " Kiirustan – Kamylle , kastead , on kapriisne ! " " K a m y . . . " Bigarti kulm tõuseb . " On sul tervis korrast ära , et oled drooge kasutama hakanud ? " " Olen sulle temast rääkinud , Nikyas . Me abiellume . " Teine ei lase end üllatada : " Järgne mulle ! " Bigarti büroos . ( Avar valguseküllane ruum , seintel raamitud kõrbemaastikud ; terasene-raudpuune sisustus . ) " Siin on kindlam , " lausub Bigart oma Teadusjuhile istet pakkudes . ( Mõlemad jäävad seisma . ) " Kogu Territooriumil on kindel – lasen iga päev " lutikatõrjet " teha . Ka võõrasignalisatsioon töötab laitmatult . " " Loodetavasti töötab see ka omavõõraste puhul , " lausub Bigart mõtlikult . Pikema viivu aknast välja vaadanud , lausub ta äkitselt pöördudes : " Annan sulle idee , raha ja aasta ! " " Ja minult tahad ? " küsib Pelagopulos ettevaatlikult . " Sünteetilisi torusid , mis kannatavad kõrgrõhke ; mida saab valmistada välioludes naftakeemia , loodustoorme baasil ja kõrget energiat kasutades . " " Ütleme , et need on valmis . Edasi ? " Puhk aega lasub ruumis vaikus . " Väikemees , kas sa . . . nööpe oled kunagi ette õmmelnud ? " räägib Bigart hellalt lähemale astudes . ( Pelagopulos taganeb õlgu nihetades . ) " Kujuta ette : sa ajad niidi nõela taha ja pistad nõela nööbiauku . . . " ( Pelagopulos nokutab midagi mõistmata pead . ) " . . . just samuti ajad sa toru puuri taha ja juhid selle ilma puurtorni abita maasse . Nii sügavale kui vaja , kuidas soovid – horisontaalis , vertikaalis . Kuhu vaid soovid – mere , mägede , polaarjää alla . " Bigarti silmad , olgugi et on päevvalge , säravad kui helkurid . Raskustega neelatanud , lausub Pelagopulos : " Olgu – " niit " on näputegu . Aga " nõel " ? ! " " Puur . . . Selle lahendit ma otsin - ööl ja päeval , unes ja ilmsi . " Bigart muigab , võimalik , et enda üle . Ja lausub terasetoonil : " Ükskord ma leian ta ! " " Kes julgeks selles kahelda ! " lausub Pelagopulos , püüdes peaheitega üle jõu käivast mõttest vabaneda . " Ei õnnestu sul ! " nähvab Bigart higist tumenenud valget pintsakut ühe liigutusega seljast heites . " Mis nimelt ? " " Kõik see peast välja visata . " " S-sa vahid inimesele pähe ! " vihastab Pelagopulos . " Pean teadma , mis seal toimub või ei toimu . Et ennakvõttega sellele vastavalt reageerida . " " Sa pole võitlusareenil ! " " Igal hetkel oleme me seal . " Bigarti raske lihastes kogu laskub lajukergelt terastooli . Pelagopulos taandus ukse poole ; käsi lingil , küsis : " Tuleb sult veel midagi ? " " Kõige raskem sinu jaoks , Väikemees . " Bigart pööras end pöördtoolis järsult väljuja poole . " Galebi pulmi Kamyllega ei tule . " " Mmm-miks ? ! " küsis teine vaevu suud liigutades ja laskis ukselingi peost . " Botaaniline pruut õliväljaga ei haaku , " leevendas Bigart öeldut naljaga . " Naera surnuks – naer on terviseks . . . " Teine nihkus ukselt keskruumi . " Ma armastan Kamyllet ! " " Tolmelge – see õlisse ei puutu . " " Jõhkard . Ütlesin , et armastan teda . " Bigart jäi viivuks öeldu lumma . " Kahte armastust pole olemas . Suur tuleb ohverdada Kõige Suuremale . Nagu prohvet ohverdas oma armastuse Jumalale . " " Kas õli on jumal ? " " Ei . Kuid ta on jumalik fluidum , mis annab energia kogu eluprotsessile . Ka meie armastusele . " " S i n a ei armasta kedagi ! " heitis teine Bigartist ära pöördudes . " ÕLI – me armas . " " Tahan perekonda luua , Kamyllelt lapsi saada ! " " Katsu neid õliga saada . " ( Bigart ei naljatanud . ) " Õlimaniakk . . . Sa põlgad naisi ! " " Armastan neid kõiki – see on õiglane . " " K e n t a u r ! " kähises Galeb ning vankus rusikaskäsi Bigarti poole . ( Teise silmateras liigahtas korraks tume vari – ja kadus . ) " Unustasin . . . Sa võtsid ju ka antiigiviktoriinist osa . " " Õlideemon , irvitad mu õnne üle ! " Galeb , käed rusikas , astub tugitoolis istuva Bigarti poole . " Ma pole sulle inimene , vaid Aju õlis . . . Sa hoiad kiivalt mu hinge oma õlises kämblas ega lase liituda Kamylle hingega . . . Vihkan sind ! " Vägilasekasvu Galeb , sõrmed kogu jõust rusikasse surutud , seisis vankudes Bigarti ees . " Tahaks ammu lüüa su näkku kui painavasse unenäkku – õlist ja aina õlist ! " " Tee siis lõpuks seda ! " kostis järsku kahvatunud Bigart . " Irvitad . . . Olen näinud neid , kes seda teha püüdsid ! " surus teine läbi hammaste . " Seal , " lausus Bigart äkki lahedalt , osutades seinale , " on trossid . Võta need alla . " " Teadsin , et sa seda mulle ei kingi ! " surus Pelagopulos viltusel näol ... . . . võtnud varnast Bigarti jahiamunitsiooni hulka kuuluvad terastrossid ( nende abil lasti kaljudelt alla kõrgemal pihtatud mägisokud ja lumeleopardid ) . Bigartist ära pöördunud , ulatas Pelagopulos talle trossid . " Seo mind tooli külge ! " " Mis sa mõtled . . . Tunnen sind . . . Plaanid muga julma mängu ! " " Seo ! Kõvemini ! " Sinine raevusoon kahvatunud näos kui sünge vorp , tõmbas Pelagopulos terastrossid ümber Bigarti käte , rindkere ja jalgade pingu . . . . . . ning astus oma saatuse teadmatuses sammu tagasi . " Löö , Väikemees ! Kõvasti , nagu sa lubasid ! " Pelagopulos , pea õlgades , taganeb Bigartist õudunult otsekui saatanast . " Löö , Galeb ! " Pelagopulos seisatab , raputab šokeeritult pead . " Löö . . . Või on su saba , mida sa mu ees kõikaeg liputad , hetkel jalgade vahel ! " Galebi suust kostab summutatud solvehääl ; nihkunud kiirelt ette . . . . . . virutab ta oma piinajale rusikaga näkku . " Olen ma kristallvaas või – löö kõvemini ! " Galeb raputab põrutatud vasemat , lööb paremaga . " Arvasingi , et sa ei või lapsi saada – sa ei jõua neid karistada . " " Ei jõua või ! " surub Galeb läbi hammaste ja virutab topeltlöögiga . . . . . . Bigarti pea lihaseväänaldes kaela otsas ei võngatagi . " Sittur , sa ei jõua panna ! Kamyllele , ma mõtlen . " Galebi kurgust kostab lühike raevurõkatus . Ta lööb . Lööb veel ja veel , oma rusikaid ning teise nägu säästmata . " Löö otse – ja teravalt . Muidu lõhud vastu mu madalat lõusta oma üllad käed ära . " Õudusega nägi Pelagopulos oma veriseid marraskil sõrmenukke . . . Järsku meenus talle sünge pilt Rionosuke treeninghallist : Bigartit töödeldi viisil , mida nende žargoonis nimetati rihmamassaažiks . Et nahk võitluse ajal löökidest ei lõhkeks . . . . . . peksti võitleja nägu , kaela ja rindkeret toorest härjanahast lõigatud laiade rihmadega . Bigarti valgete silmakaitsetega verijugis palg paistis toona Galebile õudne nagu gorgo mask – ning karjatades põgenes ta treeningsaalist . ) Ka hetkel kuuleb Pelagopulos karjatust ega tea , kumb neist oma meelehärmi väljendas . Bigarti veritsevasse näkku vahtides . . . . . . taganeb ta , põrkab büroolaua otsa ning kähiseb meeleheitel : " Tapsin ta ! " " Ütle k e l l e – ma ei anna sind välja , Väikemees . " " Nikyas ! " tuleb Galebi rinnust koos nuuksega sõbra nimi . Ta rantsatab kinniseotu ette põlvili ning püüab kangestunud sõrmedega lahti päästa trosside revolverpinguteid . " Väikemees . . . Ära mind veel lahti seo , " kostab Bigart ning toetab kukla toolileenile . " Too duširuumist kausitäis vett ja viska mulle näkku ! " Pelagopulos teeb nagu kästi . Vesi koskab üle Bigarti näo ning viib vere merre . " S-see ei olnud s-sinu veri , " lausub Galeb pahvilt , " vaid minu ! " " Teed sa vahet , Väikemees ? " Nad silmitsevad teineteist alles veel usaldamatult – ent mitte enam vaenukalt . " Kas nüüd seon su lahti ? " " Sidugu mind kinni kes tahes – lahti seon ma end ise . " Bigarti lihased lähevad pikkamisi pingu . Iga viimane kui muskel – näos , poolkehal , jalgadel – valgub täis mingit nimetut mõõtmatut väge . Otsekui kütkeks kasutatud närv , pingestub tross . . . Üksteise järel , dramaatiliselt nagu ületimmitud pillikeeled , katkevad trossisäigmed . Kütked Nikyase käsivartel , kehal , jalgadel lõdvenevad üha ning ühel hetkel . . . . . . lendavad vihinal kehast eemale . Bigart tõuseb , raputab end nagu kiskja pärast suplust ; kuivatab näo valgesse pintsakusse , viskab selle prahikorvi ning lausub sisemikrofoni kaudu riieturile : " Ülikond mulle , valge sako ! " Pelagopulose palgejooned võtavad pikkamisi oma endise kuju : " Sa pole mulle pahane . . . " " Pahh-ane ! " lahvatab Bigarti hea tuju äkki lõkkele . Galeb võtab läidet tema naerust : hetkega panevad kaks võimast rõkkavat rinnakorvi vappuma bürooseinad ning reageerima puhkavad seismograafid . Nad seisid akna all , käsi teineteise õlal , kaks hiiglasuurt poissi . . . . . . kellele suurus oli pandud märgiks , märk kohustuseks , kohustus täitmiseks . Nad ei võinud tingida , hõlpteed minna , tärmineid nihutada . Otsus nende Tee ja Kutsumuse kohta oli lõplik , millest lõplikum võis olla vaid surm . Kõrbevöötaevas kummus nende kohal glasuurselt nagu medrese kuppel , millel üksiku hiiglasliku õlitilgana läikis õhtupäike . " Võta ta ! " ütles Nikyas äkki otsustavalt . " M-mis ? ! " võpatas Galeb . " Naine . " " K-kamylle . . . " Teine noogutas . " Aga – õ l i ? ! " Bigart naeratas suunurgaga . " Too nagunii : õli ei segune millegagi . " KÕRB – see on hiiglaslik Liivakell . Kes elavad kõrbes , neil on aega lõputult . Siiski ütles ta Marabi Maopühamus kiviplatelt savipõrmu maha pühkides oma harilikud , just nagu palvest pärit sõnad : " Peab ruttama ! " ( Nikyas oli põiganud sinna jahiretkelt , jättes oma safarikaaslase , Emerson II sedapuhku laagrisse lõkke äärde . ) Tõmmanud templilaes kõrbeliaanid kõrvale nägi ta seal nagu alati Kerakorvi – väikest igihaljast maakera – ning selle elanikke . Kerakorvignoomid , kaks mees- ja üks naiskujuke , polnud väliselt kahanenud – ju see põrm oli sisem . Nad nägid välja reipad , tulvil eluusku ning Nikyas , Kerakorvirahva pärast muretu , laskis liaanid lahti : " Kohtumiseni ! " Seejärel istus ta džiipi ning sõitis läbi tiheneva hämaruse paarkümmend miili tagasi laagripaika , kus ootas teda safarikaaslane . Kustutanud autotuled , siirdus ta leegivalguse suunas ning istus sõnatult teispoole lõket Emersoni vastu . " Käisid ilveselinge vaatamas ? " Bigart ei vastanud . " Sinuga , poiss , räägin ! " " Sulle ma pole " poiss " , " lausus Bigart tulelt lihatükki võttes ( nad olid kahe peale lasknud mitu kobedat sokku ) . " Hea toon ju võib jääda . " Emersoni hääles kõlas pilge . " Või kes muidu usub , et " me " – oleme me . " Bigart tõstis silmad lihatükilt , mälus aeglaselt ja vaatas otsekui nägemata pilgul ühte punkti . . . . . . Emersoni lõkkeleitsest ja alkoholist punetavas näos . See oli väike , veertelt koreline haavaarm sarnakaarest vaks kõrgemal , vasakul põsel . Lihapala , ehkki ta oli näljane , hakkas Nikyase suus ringi käima – ta neelas vägisi ning viskas järsku ribitüki kogu jõust eemale ( luite tagant ilmus paariakoer , krahmas priitoidu ja kadus ) . " Sir Emerson . . . " " Sulle pole ma sir , " kostis teine . " Hea toon ju võib jääda . . . " Bigart kummardus järsku eetsi . " Arm vasakul põsel – kust ? " Emerson II tõmbas näpuotstega üle põse . " Vana Vivisektsionäär laskis vägisi sorgata . " " Miks vasakusse põske ? " " Sedasama küsisin ma temalt . " " Ja ta vastas ? " Emerson II kergitas õlga ja küünitas käe viskipudeli järele ( ta oli šefi käsul joogikaarti vahetanud ) . " Tuleta meelde , see on tähtis ! " " Ta ütles nagu harilikult : " Siga . . . " " " Edasi . " " . . . ära aja kärssa mu lilleaeda ! " " Edasi ! " " Küsisin , mis on ta lemmiklill ? " " Ta vastas ? " " Äraunustamind ! " Bigart taandus märkamatult lõkke valguskumast . . . . . . hämarusse ning jäi silmitsema Emerson II nägu , mis paistis talle nikkeltermose kummuvalt küljelt : peegeldusseadus pani seal kõik märgid oma õigesse kohta ning tumeda täpiga arm sattus nagu loomulikult vastasistuja vasemalt põselt paremale põsele , muutes korraga Emerson Teise . . . . . . süstlaarmiga Emerson Esimeseks . ( Metamorfoosi hetkel tungisid Bigarti teraskõvad sõrmed valuga ta enese põlvenukkidesse , ning ei puudunud palju , et ta oleks need purustanud . ) Ülekolimise ajal Territooriumi residentsist Niiditõmbamiskeskuse kunstlikku oaasi satub bürooseiffe revideeriva Nikyase kätte . . . . . . too ammune pakend , millele Kiryli käsul oli flamastriga kantud karm kohtuotsus : HÄVITADA ! Usaldavalt kuuleka pojana tunneb Nikyas süüd , et ta seda nii kaua polnud teinud , ning mõtleb otsekohe Kiryli käsku täita . " Panen pakendile kuskil parkaiasopis tule otsa ! " otsustab ta ning astub büroolaua juurde , et selleks sahtlist välgumihklit võtta ( ta ei kandnud seda taskus , kuna ei suitsetanud ) . Tulemasina tasku libistanud . . . . . . peatab ta üpris põhjuseta pilgu pakendil ning vaatab toda kauem kui on vajadust . Seejärel haarab ta laualt paberinoa ja lõikab kiirustades – tundmata isegi uudishimu – pakendit koos hoidvad sidused läbi . Klirr ! pudenevad plastkarbid – neid on mõnikümmend – ümbrisest välja . " Teadsin , et kassetid ... mida oli mul vaja . . . " Iseendast pahandatud , pöörab ta kannal ringi , et kapist leida mõni suurem karp , kuhu kassetid sisse kraamida . . . . . . ent selle asemel võtab ta neist ühe , käele lähema kasseti , ning paneb pöörlema . Kuulnud Kiryli kõrbeliivast ja meresoolast karmistunud häält , hakkavad ta kõva põhjaga silmad lekkima kui tihendita õlikanistrid . Mõne hetkega on talle selge , et kassetid kujutavad endast käteta Kiryl Bigarti . . . . . . HELIPÄEVIKUT . " Sündisin Taarimi emiraadis , Bachusi vanalinnas tuhande . . . " Kell on veerand üheksa hommikul , kui Nikyas Bigart alustab oma isa Kiryl Bigarti Helipäeviku kuulamist . . . . . . ning aeg on kaugelt üle keskpäeva , kui ta lõpetab . Mõnda lõiku kuulab Nikyas mitmeid kordi . Mõne jätab katki . et hiljem seda veel suurema valuga kuulata . Isa . . . Olin varjul su südames , kuid ei teadnud midagi tabamustest , mis sul tuli vastu võtta ! mõtleb ta häbi ja ahastusega . Vaikse salaliku suhinaga – otsekui madu läbi liiva – jõuab pärale päeviku helilõik , millest selgub . . . " Siis kaitsetu kreeklanna süstlalöögist on see arm su punetavas näos , Vana Purskaja ! " Kättemaksu ei tule . Ohver ise võtab piinaja ta käest ära . Helipäeviku viimastelt lindimeetritelt kostab : " Kuulujutt ! Ta pole Tavaline Jumal , vaid Ebatavaline Kurat , kelle peas liigub jumalik mõte – ÕLI ! Seetõttu vannutan : saatku teda kõikjal kõikide andeksand ! Öeldud on : " Igaüks peab käima läbi ahastuse ja kannatuse merest . Suur õnn , kui see on Õlimeri ! Kiryl Bigart <arv>. juuni k. <arv>.<arv>. " ( Päeviku viimane sisselugemine . ) Helipäeviku lõppu jääb pikemaks ajaks kõlama Bachi " Babüloni vetel " , käteta interpreedi varvulesituses . Ürbi üle pea tõmmanud , lamab Nikyas näoli büroolaual . Oli see kõik , mis ta kuulis , tõene ? Või üksnes helimiraaž , kõrbe kõrvapett . Ei . See oli selgelt lintiloetud päevik . Kiryli hääl , millest kostsid välja ta haaramatu hinge tagasihoitud karjatused . ( Aastad ja kuupäevad olid täpselt paigas ; Nikyas mäletas paljusid kuuldud inimesi ning sündmusi selgelt , nagu oleks kõik juhtunud eile . ) Korraga . . . . . . heliseb telefon . Ta ajab end pikkamisi üles , sirutab käe toru järele ( tajudes eksimatult , kes on helistaja , poleks ta seda liigutust endalt oodanud ) . " Poiss , pagan , " kostab torust tõre hääl , " on sind haarand buliimia või ! " " Mis see on ? " " Vigurivänt – tema ei tea ! " " Seleta . " Sedapuhku kostab Emersoni hääles talitsetud ärritus : " Suur nälg on sind valland , poiss . Kugistad aga mu Õlipirukat , kõik paremad tükid pistad nahka . . . " " Kui sa mulle head isu ei soovi – soovin seda endale ise . " " Pea kinni , poiss , enne kui kere lahti ! " " Pole ohtu , mul on tugev hape – seedin ära ka kullast Buddha . " " M-mi . . . mis ? ! " Veel selsamal nende kõnelusele järgneval ööl . . . . . . kaob sir Emerson nagu õli liiva . " Leiate ta sealt , kus alati ! " nähvab komtess Umi Emerson politseile . " Kui ta prügimäge pole vahetanud . " El ! Ei olnud vahetanud . Sir Emerson avastatakse Õlilinna prügimäelt – prükkaritega narde mängimas . Nagu alati , haiseb ta kui muularaibe ning on tugeva kaifi all . Hullusärki ajamisel paneb ta küünte ja hammastega vastu . . . . . . ja vannub oma tavalisel , psühhoneuroloogiahaigla personalile hästi tuntud leksikat kasutades . " Le style c'est l'homme ! " ütleb psühhiaater , kui sir Emerson seotuna tema enese personaalosakonda toimetatakse . Nagu ikka uue ravikuuri ajal , viskab Emerson vanu vigureid : rebib õdede kitleid lõhki , annab sanitaridele jalaga ja korraldab kaaspatsientidega märuleid . ( Sedapuhku . . . . . . " Läbipaindumatu kepi konkursi " – kui palju vett ämbris suudab keegi kõva riista peal treppidest üles kuuendale korrusele kanda ! . ) Nagu alati , teab Emerson oma võitu ette – ega ta hull ole . Uudse numbrina mõjub trikk , mida sir Emerson nimetab " arvutiteraapiaks " : ta nimelt väidab , et mida vähem on patsientide kohta andmeid arvutis , seda suurem on nende šanss välja pääseda . Kui teda juba mitmendat korda palutakse arvuti tagant tõusta ja kabinetist lahkuda , heidab ta üle õla tohtritele : " Tahtsin siin kedagi terveks ravida – tegelge sellega ise ! " Kui sir Emerson on oma gastrollid vaimuhaiglas lõpetanud . . . . . . sõidab komtess Umi teenerkonna ja tsiklieskordi saatel talle järele . Suursuguste abikaasade kohtumine on veidi paradeeriv , kuid südamlik . ( Miks ta mind läbi loori suudleb ? On ta siin tõesti hulluks läinud ! mõtleb Umi , kui Erebus ei vaevu naise näo eest loori tõstma . Ta suu lehkab kui kassi sabaalune ! mõtleb Erebus . Oled sa seda kunagi nuusutanud ? mõtleb Umi armsalt naeratades . ) Juba järgmisel päeval seisab šikis ülikonnas , punase puhvis karbusega , üle näo särav Emerson direktorite nõukogu ees ning ütleb need Kontserni suhtes saatuslikud sõnad : " Lugupeetud kompanjonid , seni oleme oma õlivaldusi laiendades üksnes hoogu võtnud – nüüd viime need otsustavalt Põhja ! " Sinnapoole – direktorite suureks ehmatuseks – näib šeff neid tõepoolest viivat : Kontserni õlilibe naftapoliitika hakkab üleilma krigisema Hiilgav õlidiplomaatia tugiriikides jookseb liiva Maksuoaasid kõrbestuvad Ökoloogilised trahvid kasvavad maistest - astronoomilisteks Aktsiate hinnad langevad , puuraukude deebetid käivad alla , õlitöölised streigivad . . . . . . ent , imede ime , š e f f o n r a h u l . Sir Emerson pole eales nii rahul olnud . Ta tulipunane juuksepasm läheb rahulolust veel enam hõõgvele ning pisukesed silmad säravad kui kastetud pärlid Vana Purskaja joob – kuid mitte enam viskit , vaid maailma kallimate veinikollektsioonide jooke Ei lepi enam araabia ja skandinaavia tüdrukutega , vaid tellib endale hirmkalleid . . . . . . Tulnukaid kaugetelt tähtedelt Ja see on viimane piisk Kontserni Järelevalvenõukogu kannatustekarikas ! Päike tõusis , kõrbeluited aurasid kui kastesed kaameliturjad . Lõke suitses alles ; päiksepõlenud Bigart istus sütepesa ääres liikumatult nagu ruuge rahn ning laskis tumedatel soojadel suitseheietel läbi sõrmede tõusta . Teispool lõket , end paksu kaamelivillasesse tekki keeranud nagu tundmatu sisuga kookon . . . . . . magas Emerson . " Tõuske , sir , " lausus Bigart teda saapaninaga lükates . " Terehommikust , poiss ! " lausus teine kookonist nukkudes . " Hommikust , sir . " " Jooks kohvi . . . " lausus Emerson , küünitades termose järele . " Pole mõtet . " Emerson muutus varjatult valvsaks . " Ons mõttes mõtet , " lausus ta ning valas endale kruugitäie kohvi . Bigart toksas saapaninaga selle tal käest . " Teie omas mitte – olete Kontserni põhja lasknud , sir . " " See , poiss , oli sinu plaan , " lausus Emerson õlga kergitades ja püüdes joogiriista kätte saada . Bigart lükkas kruugi ta käeulatusest kaugemale . " Plaan läks viltu . Te astute tagasi , sir ! " " Asend meeldib mulle , poiss . Ma ei nihku . " " Nihutame , sir . Sest te pole see , kes te olete . " " Millega sa seda tõestad , poiss ? " " Emersoni andmetega vaimuhaigla arvutis . DNA-proov saab olla sarnane vaid identsetel kaksikutel . " " Hilja , poiss ! Kustutasin tema andmed . Vaimuhaigla arvutis on minu DNA-proov . " Emerson jäi kaaslast altlauba luurides süngelt vakka . " Naeratage , sir . " " Sulle , poiss , ei saa mitte naeratada . " " Meeldiv . Vahest oli see teie viimane . " Bigart tõusis aeglaselt , Emerson jõngalt . " Seiske siin . Eemaldun teist saja meetri kaugusele kõrbesse ja hakkan lähemale tulema . Võite tulistada mind igalt distantsilt , ükskõik mis asendist . " Bigart viskas Emersonile tolle jahirelva . " Kui tahate oma põhjaviivat missiooni Kontsernis lõpetada – ärge laske mind lähedale ! " Paljakäsi Bigart eemaldus kõrbesse . " Memento mori , poiss ! " hüüdis teine talle järele . " Tead ju küll – ma lasen juba hästi . " Järsku tuli ta mõttele : Mida venitada – kihutan talle kuuli kuklasse ! Emerson püüdis eemalduja kukla optilisse sihikusse , vajutas päästikule . . . . . . ning tardus kiviks ! Eemalduja jätkas teed . ( Ennetusreaktsioon , nagu näitasid Rionosuke bioonilised mõõturid , ületas Bigartil inimvõimete piiri . ) " Sihtige hoolikamalt , sir . Salves on vaid kümme padrunit , " kostis Bigart tagasi vaatamata . " K a h e k s a ! " kähvas Emerson ja kihutas talle kuuli keset selga . Bigart astus tummalt edasi ; mõõtnud välja sada sammu , pöördus ta aeglaselt ringi . . . . . . ning hakkas kiirustamata lähenema . Emerson heitis vintrelva palge ja põrutas talle topeltlasuga : ühe kuuli os frontale kohalt koljusse , teise südamesse . Bigart jätkas oma surmapõlget lähenemist . Ta oli juba kaheksakümne . . . viiekümne . . . kolmekümne sammu kaugusel . Veerandsaja pealt taban ma pistaatsiapähklit ! mõtles laskur ja vajutas külmalt päästikule . Bigart lähenes . Mõõdetud surmaval sammurütmil . " K e n t . . . " kähises teine . ( Bigarti helerohelisi silmi läbis tume vari , kuid ta samm ei väljunud rütmist . ) " . . . a a a – u u u r ! ! ! " karjus tulistaja meeleheites , ning lasknud püssi kukkuda , avas läheneja pihta marulise tule käsirelvast . Viimase lasu pühendas laskur endale . " Õõnes heli – kui kuul läbib tühja pead ! " kommenteeris viimast lasku Bigart . . . . . . ning eemaldus džiibi poole . " Kuradi poiss ! Mis sul arus on , et lased mul terve aasta kalkunikuudis istuda ? ! " kostab teine nördinult . " Kes seda talub !! " " Tavaline Jumal , " lausub Bigart probleemitult . " Ütled sa . . . " nuuksatab teine . " Vaata , misuke ma välja näen ! " ( Kümme kuud kalkunikuudi all saviaugus istunud sir Emersoni välimus pole silmanähtavalt parim . Tema kahvakat nahka katab paatunud kõntsakord . Ta pikad , roostetanud treilaaste meenutavad krussjuuksed on poolde selga kasvanud ning läigivad võidunult nagu indiaani nõial . Tihedate laetrellide vahelt selgasadanud kalkunisitt on kiudhaaval lagundanud ta šiki ülikonna . . . Ent ta nägu – Bigart jahmub ! – on sile , raseeritud . ) " Mehe juures pole välimus tähtis , peaasi et habe on aetud ! " " Või aetud . . . Neetud Sinilinnud , " – vang naerab hüsteeriliselt – , " kitkusid mul habeme karvakaupa välja ! " Bigart ühineb solidaarselt teise naeruga . Käskinud karjusel ja tolle naisel vangi puhtaks küürida , viskab Bigart viimasele kätte kaasavõetud ülikonna , ning kuni vang väljas riietub , vahetab ta savihütis araablasest valvuriga tolle keelemurdes mõne sõna : " Kuidas ta end ülal pidas ? " " K e s ? " " Uudishimu eest sulle ei maksta . Vasta ! " " Siis küsige kalkunite käest , sidi . " Visanud vangivahile paki kupüüre . . . . . . Bigart väljub . Ning peagi kihutavad nad , vangi pikad pestud juuksed džiibi kohal lehvimas , kõrbesse ja vabadusse . " Ütle , Vana Purskaja , mida sa seal väljas nii kaua tegid ? " " Ülikonda vahetasin . . . Ja jätsin Sinilindudega hüvasti ! " ( Samal ajal avastab karjus koletu salatapu : kõigil ta kalkunitel on keegi kaela kahekorra keeranud ! ) Mõnda aega vaikides sõitnud , ühmab Emerson : " Mis ma Umile räägin ? ! " " Räägi . . . " lausub kuidagi helgelt mõttesolev Bigart . " Konkreetselt , poiss . " " . . . et olid kõrbes farmitööl . " Jõudnud halkjate luidete vahel tumendavale õliteele , mis noolsirgelt ja kiirelt viib neid Õlilinna poole , paneb Emerson pikast dieedilistumisest kerge käe Bigarti õlale ning küsib südamessetungivalt : " Ole pai poiss ja ütle onu Erebusele nüüd lõpuks , miks sa ta pokri pistsid ? " Bigarti helgelt eleegiline ilme ei muutu , ta vaid nihutab õla Erebuse käe alt välja ning mõne aja pärast hakkab ümisema viisi " Babüloni vetel " . " S-ssa poiss , " lausub Emerson äkki peaga heites , " kui Kiryl seda tükki teaks , teeks ta sul kõrvad tuliseks ! " Maailmas valitses Päikese aeg . Õliväljadel Õli aeg . . . . . . mille järgi kulgesid sündmused sujuvalt : miljarditesse ulatuv injektsioon tõstis Kontserni kurnatud organismi taas jalule . Koos sellega oli kompaniide ühendus lõplikult Bigarti valduses . ( Direktorite nõukogu ei suutnud kuidagi mõista Bigarti suuremeelsust , kes jättis Kontserni põhjalasknud Emersoni kohale . . . ehkki viimane näis end olevat parandanud ning oma endise juhtimissuutlikkuse tagasi saanud . ) Võrsutav kevadvihm , mis armuliku Allahi tahtel pidi välja sadama tulitseva kõrbe kohal . . . . . . lahises peakuradi Iblise riukast merre , närbutades nõnda rohumaid ja viljapuid ning kooletades karju . Sellest hoolimata ei neednud rahvas kuradit , vaid ülistas jumalat : " La il ? ha illa – el ? h ! " Bigarti-Pelagopulose Naftaprognoosimiskeskus , läkitanud õnnestunult orbiidile järjekordse geoloogilise luuresatelliidi KOSMOZOND-NAFTA . . . . . . lõpetas süvamaardlate kaardistamise , pöörates sellega " Maailmanafta-<arv> . Õliatlasele " viimase lehekülje . Pelagopulose strateegia kohaselt jaotati õliatlas fragmentideks , mille originaalid peideti erinevatel kontinentidel asuvatesse salakutesse . Püüda enese püüdjaid – see oli suurte Poiste põhimõte . Veel üks sündmus , kerge ununema , leidis aset Päikese ja Õli ajavahemikus . . . . . . lõppes ära Nikyasele kingitud k a a m e l . Noormehepõlves oli ta toda kõrbekaunitari hoidnud väga , usaldamata looma söötmist või kasimist kellelegi . Kord nädalas tegi ta päeva vabaks ning läks kaameliga ( ta nimi oli Lacrima ) kõrbeuitele : burnus seljas , püss sadulataskus nagu beduiinil muistegi . Siis saabusid kaduvkiired-kuulsusendekad aastad , mil võimas Õlikeerits ta endasse kiskus . Noil aastatel kandis kaameli eest hoolt aednikupere – Nikyas oli oma saatusekingi aga sootuks unustanud . Tõsi , kui ta juhtus vahel Bigarthouse'i külastades garaažiks ümberehitatud talli lähedale . . . . . . kuulis ta sealt veidraid summutatud häälitsusi : otsekui maa-aluseid ohkeid ja ägamist . " Kaamel on ka inimene . " Nikyas oli seda araabia kõneõit lapsepõlves sageli imetlenud – kuid paraku unustanud . Nagu oli unustanud kogu Bigarthouse'i hoonestu , mis oli kadunud Territooriumi terasest hiigelrajatiste vahele ning paistsid talle nüüd , aastakümneid hiljem sünnipäevakoogipudemetena noateral . Kord keskpäeval , kui Bigart jälgis Territooriumi polügoonil järjekordse läbindusagregaadi katsetusi ( ta otsis raugematult oma puurimisideele lahendit ) . . . . . . tirahtas vöötaskus telefon . Hetk kontaktiks oli vale , ja ta kähvas vihaselt : " Bigart kuuleb . Kui võite , helist . . . " " El ! Tule kohe talli juurde , " kostis selge taganematu hääl . " Mis pagana tal. . . li ? " Bigart millegipärast punastas . Lükanud antenni järsult sisse , andis ta ekspertgrupile žestiga märku , et lahkub . Ta astus pikkamööda , püüdes endale aega võita , ehkki ei teadnud , milleks see kulub . Parkaias kohtas ta beežides kombinesoonides hekihooIdajaid , kuid nood ei osanud talli juurde juhatada . " Mälunõrgad ! " nähvas ta üle õla . " Tõepoolest , tuleks küsida , " – ühed hekikäärid peatusid – , " tollelt , kes mäletab . " Lõpuks , meenutus meenutuse järel minevikku taasluues , leidis ta talli üles . ( Hoone oli korralikult hooldatud , värvitud koloniaalaja koloriidis taevasiniseks . ) Talli laia kaarukse ees põiki , oli raske raudkang kinni kahe puudase , õlist läikiva ripplukuga . Nikyas vaatas ringi : avaral juurdesõiduplatsil ei paistnud olevat kedagi . " Naljanumber ! " lausus ta pahandatult , ning oli just ringi pöördunud , et lahkuda . . . . . . kui selja taga kostis lühike pasunatörts . Ta oli varmalt talli juures ning kuulatas , kõrv vastu ust , pingsalt . Eikedagi . Ta tahtis ukse tagant otsustavalt lahkuda , kui hoonesügavuses . . . . . . vallandus tasane , kergelt narriv naer . Seda kuulatanud , ei suutnud Nikyas vastu panna : " Teine asi – kahekesi naerda ! " Nad naersid vastakuti läbi ukse , nagu oleksid omavahel vestelnud . " Tont-teab-mis ! " kostis üks neist tõsinedes ning klammerdus mõlema käega kangi külge . Järsk tõmme – ning kaardunud kang koos tabade , poltide ja müürikividega lendas eest ära . Nikyas tegi sammu , tõmbas uksepooled paokile ning libises nende vahelt garaaži . Hämarus , jaheduse õde , täitis suurt sumbunud õhuga ruumi . Alguses ei näinud ta päiksesärast küllastunud silmad midagi ; siis hoomas nõrka valgust , mille allikas oli põrandast pisut kõrgemal . Seal seisis puust kodaratega rebukollane koloniaalajastu autobuss . Vana mõnus monstrumike oli akendeta , külgedelt lahti ning selle puldanist katust kandsid ilustustega pronkspiilarid ; sees , põiki , seisid seljatoeta puust pingid . Autobuss oli just nagu tühi – ja nagu ka mitte . Juhikohal , suure mustast puust rooliratta taga . . . . . istus kõhelik , ettepoole köötsus noorsand. Üks käsi oli tal rooli küljes , teise käe peenikesed sõrmed ümber autopasuna , valmis iga hetk kokku tõmbuma ning signaali andma . Nüüd hoomas Nikyas ka allikat , kust valgus ruumi tuli : seda hõngas endast noorsand . Ta keha pinnalt , otsekui protuberantsid , tõusid pikemad ja lühemad valgusepuhangud . " Sina oled , Jumpsikas . . . " lausus Nikyas . Olles lootnud , et noorsand ennast ise talle esitleb . ( Nikyas tegi garaažis aeglase pilguringi – ühtegi teist ruumi toovat ust ta ei silmanud ; akendel olid tihedad trellid ning väljaspool rauast luugid . ) " Sinuga räägin , Jumpsikas ! " Nikyas liikus ähvardavalt poisi poole . " Kuidas sa sisse said ? " Noorsand ei vastanud , ei liigahtanud ; ta just nagu ei hinganud . " Küll sa , Nokk , mul siutsuma hakkad ! " Nikyas lähenes talle veel mõne mõjusa sammu . . . . . . ning komistas järsku kellegi suure sooja , alles kangestumata kogu otsa . " K a a m e l . . . Tont võtaks , kust . . . ? ! " ( Korraga meenus talle kõik . Hulk aastaid polnud keegi talli sisenenud . Polnud vajadust : seina ääres seisid heinajahukotid , purustatud soolmalts ; sealsamas kõrval automaatjootja – Nikyas ise oli selle välja nuputanud ning kohale monteerinud . Nii et südametunnistusega – korras ! ) " Kaamel on ka inimene . " Mida need araablased välja ei mõtle ! Ta kummardus looma pea kohale : suu , mille surnud inimesed unustavad lahti , oli ka kaamelil vallali . . . . . . ent silmad olid taktitundeliselt suletud ; neid kattis kileõhuke laug , millest paistis läbi tume , viimase elusädemega silmatera . Ning äkki – see oli jahmatav – tõstis kaamel silmanaha , jättis oma pilgu mälestuseks inimese silma ja sulges lau . Nüüd juba igaveseks . " Mis siin naerda on ! " käratas Nikyas , ning tõstnud pea üles poisi poole . . . . . . nägi tolle rohelisi valulävel silmi . " Olgu , sa ei naernud . Mina ka mitte , " kostis ta , liikudes ukse poole . " Käsin kaameli minema lohistada . . . Lacrima – sina panid talle selle nime , Jumpsikas ? ! " Ta pöördus ümber , lükkas mõlemad uksepooled pärani , seadis end juba lahkuma . . . . . . kui kuulis selja taga tuttavat pasunatörtsatust . Nikyas vaatas üle õla tagasi : hämaras garaažis , nagu pärani sitikasilmad , põlesid kaks maheda tulega autolaternat . Poiss vilgutas talle märkuandvalt tuledega ning hakkas sõitma ; väljas ta peatus , võttis Nikyase peale , ja nad veeresid peaaegu kuulmatult üle parkaia lookleva kruusatee . . . Territooriumi betoonalale jõudes kadus rataste alt seegi tasane krudin ning autobuss kandus edasi helitult nagu unenäos või tummkaadris . Noorsand istus rooli taga sirgelt , kutseuhkelt , ning vahetas käike . . . käiku , sest reliktil oli vaid seisu- või sõidukäik . Ning siin tegi Nikyas üllatava avastuse : mitte kusagil Territooriumi keelualal ega salasektoris . . . . . . ei hakanud tööle " võõrasignalisatsioon " . " Sul , Jumpsikas , tuleb silma peal hoida ! " lausus Nikyas hetkel usaldamatult oma sohvrit piieldes . Jätnud Territooriumi moodsad terasrajatised , koloniaalse Inglise setelmendi ning euroopalikult ühenäolise kesklinna selja taha . . . . . . jõudsid nad hõngulise vanalinna kitsastele tänavatele , kus iga käänaku taga võttis neid vastu summiv rahvahulk , värvipulm ja helipidu . Ehkki araabia palett polnud rikas , neli-viis värvi , aga kui kirgast ! Nooti polnud olla , ainult lõputu liivade laul , lõppematud variatsioonid hudale : hüügas uud , tümistas duff ning rabaabi poognalt nirgusid , nagu vihmajoad datlipalmi lehtedelt , pikad januvaigistavad helid . Taas oli kätte jõudnud usupüha bairam-huram , kadunutepäev . Islam ei leinanud oma kadunukesi , vaid ühines nendega heledal , ainsagi pisarata rõõmupeol . " Uske on palju – Jumal on üks , uske on palju – Jumal on üks . . . " kandusid Nikyase kuulmest läbi nood kauged ema suust kostnud sõnad . " Kui uske on palju , Jumal on üks , ma valin . . . " lausus Nikyas . " Aga sina , Jumpsikas ? " Nad olid pidustustest haaratud vanalinnast läbi vongelnud . . . . . . ning rebukollane autobuss , pikk tolmuvedik järel , kihutas läbi kõrbe . ( Vanad autobussid sõidavad halvemini kui uued autobussid . Üksnes väga vanad autobussid , nagu neil oli , sõidavad kõige paremini ! ) Lõputu liivaookean – mis Nikyase jaoks polnud kunagi tühi , omades üksnes vahelduvat sisu – oli täna tühi nagu kõrb : avar hiiglaslik Üksipaik , kuhu mahtunuksid ära kogu maailma üksildased ning ruumi jääks ülegi . " Mis minuga sünnib , Jumpsikas ? Kas see on kaameli pärast ? " Teine ei vastanud , kummardus vaid kübe rohkem rooliratta kohale ja vaatas suuri rohelisi pilkumata silmi ... otse enda ette , nagu oleksid nad lähenemas eesmärgile . Ning järsku . . . . . . tundis Nikyas selle kõrbehõlma eksimata ära ! Taamal paistis Odidi " nooruspuurtorn " , ainult veel enam roostes – tipp murdunud , kompressoriputka katuseni liiva tuisanud . Puuraugust ülesuhanud vesi oli ümberringi tõusutanud haruldasi luitetaimi , nende hulgas tamariske . Nende õrnad roosakad õied meenutasid õlitilku ( õlil oli lõputult varjundeid ! ) , ning vaevalt mõtles Nikyas anda poisile peatumiskäsu kui too juba peatus . " Hoi , Jumpsikas , " hõikas Nikyas , pea seljas , üles vaadates , " kiika siia : see on mu vanaisa nooruspuurtorn . Poisikesena ronisin ma selle tippu ja heiskasin sinna õlipärja . . . Kurttumm oled või ? ! " Nikyas tõi pilgu tornilt alla ning pööras selle poisi poole : too istus endiselt sirgelt ... . . . ent ta pea oli longu vajunud . " Uhkust sa minu pärast ei tunne – olgu ! " naeris Nikyas . Tal oli kerge ja kõrge olla , nagu alati , kui mehele meenub ta parim iga – poisipõlv ! Teinud norutaja lõbustuseks puurtornijalamilt tagurpidisööstu alla – see oli kiirem kui mistahes haukasähvatus – , hakkas ta toonast marsiviisi vilistades murdma õitsvaid , päiksekuumuses hõrgult lõhnavaid tamariskioksi . ( Nõnda kuidas kasvas tamariskiõite kuhil . . . . . . sedamööda tõusis norust noorsandi pea . ) Seejärel kandis Nikyas õitsvad tamariskisülemid autobussi . Sõiduk sai neid triiki täis , jättes vaevu ruumi esipingil istujatele . Kõlas komando : " Autobuss – liinile ! " Noorsand keeras uhkelt süüdet – buss ei käivitunud , ei andnud sellest märkugi . " Kohe me seame selle kollase haudekasti korda ! " Nikyas hüppas bussi astmelaualt maha , avas kapoti , vaatas viivu mõtlikult selle alla . . . . . . ning laskis kapoti tagasi . " Sa teadsid , Jumpsikas , et seal midagi pole , " lausus ta juhi kõrvale istudes . " Mootor , nüüd mäletan minagi , jäi garaažinukka pakkudele . Ükskõik – sõida edasi ! " Autobuss käivitus , ning musta õlitossuga sellest märku andes . . . . . . võttis tõrkumata paigast . Vaadates otse enda ette , lausus Nikyas : " Ära nüüd teeskle , Jumpsikas , nagu ei teaks sa , kuhu sõita ! " Rebukollane autobuss sõidab mööda õhtuvarjudega kaetud leinjaid liivu Noppides okstelt roosakaid tamariskiõisi , külvab Nikyas need kõrbesse Hallist tuhast tõusnud Mälestustekujud seisavad liikumatult keset õieviherikku . Kollane , roosa , hall – palett pole rikas . . . . . . kuid ilma nende värvideta ei saa kujutada kõrbet ega kõrvetavat janu , mis paneb ränduri otsima LÄTET .