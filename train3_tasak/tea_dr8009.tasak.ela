kirjak	tea_dr8009.tasak.ela	TRIINU OJAMAA DISSERTATIONES PHILOLOGIAE URALICAE UNIVERSITATIS TARTUENSIS <arv> Tartu Ülikooli filosoofiateaduskond , eesti ja soome-ugri keeleteaduse osakond Väitekiri on kaitsmisele suunatud Tartu Ülikooli filosoofiateaduskonna eesti ja soome-ugri keeleteaduse osakonna nõukogu poolt <arv>. mail <arv>. a. Taotletav kraad : doctor philosophiae ( PhD ) ( uurali keeled ) . Juhendajad : Ago Künnap , PhD ; Drphil ( Tartu Ülikool ) Jaan Ross , Dsc ; PhD ( Tartu Ülikool ) Oponendid : Urve Lippus , ( Eesti Muusikaakadeemia ) János Pusztay , PhD ( Szombathely Pedagoogikainstituut ) Kaitsmine toimub <arv>.<arv>.<arv> Samojeedi kultuuri erinevad valdkonnad on uurimustega erinevalt kaetud . Vene etnograafid on ära teinud tohutu töö nii põhjasamojeedide kui teiste Kaug-Põhja regiooni väikerahvaste kultuuri tutvustamisel . Etnograafide poolt kirjutatu põhjal võime saada väga detailse ülevaate nende rahvaste kõigist eluvaldkondadest alates põdrakasvatusest , lõpetades religioossete kultustega . Mis puutub samojeedi keeltesse , siis üldmulje põhjal võib ütelda , et neid on uuritud lünklikumalt kui materiaalset kultuuri ja usundit . Uralistide enam kui sada aastat kestnud töö tulemusena on meie käsutuses siiski suur hulk andmeid neenetsi ja ka nganassaani keele kohta . Kõige vähem on uuritud samojeedi muusikat . Piltlikult väljendudes mahuksid kõik selle alased uurimused ühte portfelli ning ruumi jätkuks ka tulevaste uurimuste jaoks . Kõige kaalukam töö samojeedi muusika alalt on Jarkko Niemi doktoritöö neenetsi lauludest . Selle uurimuse eesmärk , nagu ütleb autor , on to examine the realization of versification in the Nenets songs as an intertwined structure consisting of the song text and the melody . This work can be regarded as a continuation of the research on the verification of the songs of the Samoyedic peoples , conducted earlier by J. Lotz , P. Hajdú and E. Helimski but the role of music in this study is more central than in the works mentioned above . J. Niemi teeb ka põhjaliku kokkuvõtte kõigist varasematest uurimustest samojeedi muusika kohta . ( Niemi <arv> : <arv>-<arv>. ) Nende uurimuste seas leiduvad mõned sellised , milles muu hulgas ka laulude struktuuril on tähtis osa ( näit. J. Niemi ülal tsiteeritud töö ) . Enamasti on teemaks žanriprobleemid - žanriterminoloogia , laulude sisu , esitus ja kasutus . Käesolevas töös pöördutakse kõrvale etnomusikoloogide poolt sisse tallatud rajalt , kuid mitte selleks , et eitada eelnenut , vaid selleks , et katsetada mõnd teist , seni veel järele proovimata lähenemisviisi . Analüüsimise eesmärgil eraldatakse üks teatud tunnustega heli ( glissando ) oma loomulikust kontekstist . Seda mõõdetakse , selle peal rakendatakse lingvistilise struktuurianalüüsi formaalseid protseduure . Järgnevas uurimuses ei tule juttu sellest , kes , kuidas ja miks on need laulud loonud ; mis olukordades ja kellele neid lauldakse . Formaalse analüüsi jaoks pole seda laadi informatsioon hädatarvilik . Nagu öeldud , ei ole põhjalikke uurimusi põhjasamojeedi kultuuri kohta palju , kuid viimase kümne aasta kestel on seda siiski piisavalt tutvustatud . Nii uralistide kui etnomusikoloogide seas on hästi tuntud Eugen Helimski tööd ( näit. Helimski <arv> , <arv> ; Helimski , Kosterkina <arv> ) , kus lisaks põhjasamojeedi keelte iseärasustele räägitakse ka muusikast ning antakse ülevaade üldisest kultuuritaustast . Muusikauurimustest tuleb lisaks J. Niemi töödele nimetada Alla Gomoni artikleid neenetsi arhailistest vokaalžanritest ( näit. Gomon <arv> ) . Sellega on loodud vajalikud taustteadmised , mis lubavad asuda muusika detailide analüüsimisele , jättes kõrvale nende traditsionaalse tausta . Tööd alustades oli eesmärgiks välja selgitada glissando akustiline olemus . Sellest tulenevalt on analüüsimiseks valitud niisugused laulud , kus leidub palju glissandeeruvaid helisid . Laule vaadeldes ilmnes , et neid seob ühtne stiil . Seda stiili iseloomustab eelkõige regulaarse meetrumi puudumine ja mõõdukas tempo . Meloodia koosneb kitsa ulatusega intervallidest , mis tavaliselt ei ületa tertsi . Kontrastina kitsa ulatusega intervallidele esineb meloodias üksikuid suure ulatusega intervalle . Viimastega kaasneb enamasti glissando . Seda stiili kasutatakse erinevatesse žanritesse kuuluvates lauludes . Glissandode poolest kõige rikkamad on joomalaulud . Glissandosid esineb nii naiste kui meeste poolt lauldud lauludes . Valdav osa analüüsitavatest lauludest on esitatud meeste poolt . Põhjuseks pole mitte see , et nende laulud on glissandorikkamad , vaid see , et nganassaani traditsiooni kohaselt on musitseerimine pigem meeste kui naiste tegevusvaldkond . Analüüsitavate laulude valikul ei võetud arvesse seda , kus glissando laulus või viisireas paikneb ( näit. kas glissando on mingi struktuuriüksuse algul , lõpul või muus positsioonis ) , kuna algselt oli eesmärgiks ainult glissando akustiline analüüs . Kui glissandosid sisaldavad laulud olid välja valitud , selgus , et valdavas osas viisiridadest paikneb glissando teatud kindlas positsioonis . See andis tõuke oletusele , et glissando nganassaani muusikas ei ole ainult efektse kõlaga muusikaline väljendusvahend , vaid sel võib olla ka oma kindel funktsioon laulu struktuuris . Nii tekkis idee teostada glissandosid sisaldavate viisiridade süntaktiline analüüs . Nganassaani traditsionaalse muusika puhul ( nagu kogu muusika puhul üldse ) on võimalik rääkida ka semantilisest tasandist . Nganassaani viiside muusikavälised tähendused ilmnevad selgesti näiteks šamaanilauludes . Šamaanilaulude viisid on otseselt seotud vaimudega , kellele need viisid viitavad . Ka glissando võib viidata millelegi väljaspool muusikat , kuna glissandeeruvat heli kasutatakse sageli muusikaväliste nähtuste imiteerimisel . Analüüsitud lauludes ei ole glissandol imiteerivat tähendust . Kui mingi muusikaline element esineb järjekindlalt teatud kindlas ümbruses , siis on tõenäoline , et kujuneb välja selle elemendi muusikasisene tähendus , mida mõistavad ühtmoodi nii laulja kui kuulaja . Glissando püsiv positsioon viisirea struktuuris andiski põhjuse tema vaatlemiseks semantilisel tasandil . Analüüsimeetodid nii morfoloogilise , süntaktilise kui semantilise tasandi uurimiseks on valitud põhimõttel , et need oleksid võimalikult formaalsed ja objektiivsed . Glissando morfoloogiline struktuur selgitatakse välja komputeriseeritud kõnelaboratooriumi abil teostatud akustilise analüüsi käigus . Glissando süntaktiliste seoste kirjeldamisks kasutatakse deskriptiivsest lingvistikast laenatud metoodikat . Glissando tähenduse seletatamisel tuginetakse L. Meyery teooriale , mis seob muusika tähenduse muusika struktuuriga . Kõiki meetodeid on üksikasjalikumalt tutvustatud vastavates peatükkides . Laulud , mida käesolevas töös kasutatakse , on lindistatud autori poolt Taimõri poolsaarel Ust-Avami külas , kus nganassaanid elavad , ning Novosibirski Konservatooriumi helistuudios sealse uurimisgrupiga koostööd tehes . Materjal pärineb aastatest <arv>-<arv>. Informantideks olid Hella Porbina ( sünd. <arv> ) , Jevdokia Porbina ( sünd. <arv> ) , Nina Logvinova ( sünd. <arv> ) , Djulsõmjaku Kosterkin ( sünd. <arv> ) ja Tubjaku Kosterkin ( <arv>-<arv> ) . Kogu analüüsitav materjal on esitatud noodistuste kujul peatükis <arv>.<arv>. Noodistused on nö . skemaatilised , sisaldades vaid seda informatsiooni , mis käesoleva töö seisukohalt vaadatuna on hädatarvilik . Seetõttu ei ole noodistustes märgitud kõikumisi heli vältustes ega ligikaudseid kõrvalekaldeid võrdtempereeritud häälestusega võrreldes , nii nagu seda tavaliselt traditsionaalse muusika noodistamisel tehakse . Ainsad lisamärgid on glissandot tähistav laineline joon ning poolglissandot tähistav topeltkaar . Analüüsitav korpus sisaldab viisiridu erinevatesse žanritesse kuuluvatest lauludest ( šamaanilauludest , lastelauludest ) ning kümmet terviklikku laulu , mis kuuluvad joomalaulu žanrisse . Terviklikud laulud on töösse lülitatud selleks , et oleks võimalik anda ülevaadet glissandodega viisiridade esinemisest laulu struktuuris . Terviklikud laulud on valitud joomalaulude hulgast seepärast , et glissandodega viisiridade esinemus neis on regulaarsem kui teistesse žanritesse kuuluvates lauludes . Laulutekstide tõlked on esitatud käesoleva töö lisas . Laulude tõlkimisel olid abiks Nadežda Kosterkina ja Djulsõmjaku Kosterkin . Tõlked võivad sisaldada grammatilisi ebatäpsusi , mistõttu nad pole kasutatavad teksti uurimiseks . Teksti analüüsimine ei kuulu selle töö eesmärkide hulka . Tõlked on lisatud selleks , et lugeja võiks soovi korral teada saada , millest nganassaanid oma joomalauludes jutustavad . <arv>.<arv>. Probleem Nganassaani laulude auditiivse analüüsi käigus ilmneb , et glissando nganassaani viisides võib olla tõusva või laskuva suunaga . Samuti võib glissando sisaldada mitut erinevas suunas kulgevat liikumist . Lisaks võime nganassaani laule kuulates tähele panna , et mõned glissandod on konkreetse lõpuga , teised aga mitte . Konkreetse lõpuga glissando lõpp-helikõrgus on kuulmise abil hõlpsasti kindlaks määratav . See langeb kokku järgneva helikõrgusega , mis kujutab endast auditiivset toetuspunkti glissando lõpp-helikõrgusele . Libisemine lõpeb täpsest sellel helikõrgusel , millelt meloodia edasi kulgeb . Kirjeldatud glissandosid nimetatakse allpool konkreetse lõpugu glissandodeks . Neid glissandosid , mille lõpp-helikõrgust on raske kõrva abil kindlaks teha , nimetame siin ebamäärase lõpuga glissandodeks . Selliste glissandode lõpp-helikõrgus ei lange kokku glissandole järgneva heli kõrgusega . Enamasti libiseb kiiresti valjust kaotav heli sellest madalamale , hääbudes kuulmise abil määramatus punktis . Ebamäärase lõpuga glissandole võib järgneda paus . Nii ei ole glissando lõpp vahetult seotud järgneva helikõrgusega . Kindlalt välja kujunenud termineid nende glissandode eristamiseks ei ole . Näiteks džässis jaotatakse glissandod ülalkirjeldatud tunnuste põhjal glissandodeks kindla noodini ja haihtuvateks glissandodeks ( Naissoo <arv> : <arv> ) . Ka haihtuvatel helidel on tegelikult olemas kindel lõpp-punkt . Olles kõrvaga tabamatu , muutub see meile kättesaadavaks instrumentaalse uurimise käigus . Siit kerkivadki esile probleemid , mille lahendamisele asutakse käesolevas peatükis : - Millised on need täpsed parameetrid , mis iseloomustavad glissandot nganassaani viisides ? - Milline võib olla glissando kuju e. morfoloogiline struktuur ? Enne konkreetsete glissandode juurde asumist tuleb juttu sellest , mida üldse mõeldakse termini glissando all muusikas . Ühtlasi selgitame ka , mida see termin käesolevas töös tähendab . Seejärel asume nganassaani glissandode analüüsimisele , tuginedes mõõtmistulemustele , mis on saadud komputeriseeritud kõnelaboratooriumi abil . <arv>.<arv>. Glissando Tavaliselt mõeldakse glissando all sujuvat libistust , mis ühendab kaht kõrvuti paiknevat heli , olenemata sellest , kas heli tekitajaks on inimhääl , klahvpill , keelpill või puhkpill . Sirvides muusika alaseid teatmeteoseid näeme aga , et tegelikult on võimalik termini glissando kasutust piirata olenevalt sellest , millisel instrumendil libisevat heli esitatakse , kuna sellest oleneb glissando sisemine ehitus . Termini glissando puhul on tegemist omamoodi hübriidiga - prantsuse sõnale glisser " libisema , libistama " on lisatud itaalia olevikutunnus ( GDMM <arv> : <arv> ) . Glissando on esitusvõte , mis esineb erinevates muusikakultuurides mitmel eri viisil . Instrumentaalse glissando iseloomu määravad pilli ehitus ja häälestus . Lisaks võib nii instrumentaalse kui ka vokaalse glissando esitamine sõltuda sellest , kas antud stiili aluseks on kirjalik või suuline traditsioon . Tavaliselt kasutatakse terminit glissando kahes tähenduses , mis osaliselt teineteisega kattuvad . Esiteks mõeldakse glissando all kahe heli vahelise intervalli täitmist astmelise liikumisega . Teiseks tähendab glissando ühelt helikõrguselt teisele siirduvat libisemist . Sellist võtet võib leida nii professionaalses kui rahvamuusikas . ( OIM <arv> : <arv>. ) Teadaolevalt hakkasid glissandot professionaalses muusikas esimestena kasutama keelpillimängijad ( <arv>. saj. algul ) . Klaverimuusikasse jõudis glissando terve sajandi hiljem . Esimese glissando võime leida Prantsuse helilooja J. Moreau <arv>. aastast pärinevas kogumikus " Premier livre pieces de clavecin " . Klaveril mängitavad glissandod kulgevad enamasti mööda valgeid klahve , kuid glissandona on võimalik esitada ka pentatoonilist skaalat mustadel klahvidel . Vana konstruktsiooniga klahvpillidel oli paindliku ( nn. viini ) mehhaanika tõttu glissando mängimine tunduvalt lihtsam kui tänapäeval , kuid samas peaaegu tundmatu ajal , kui need pillid olid kasutusel . Varasemas professionaalses muusikas kasutati markeeritud astmetega glissandosid . Siledad , ühetasaselt progresseeruvad libistused on kasutusel alates B. Bartókist . <arv>. sajandi muusikas seisneb glissando roll peamiselt erilise tämbrivärvingu saavutamises . ( MÉ <arv> : <arv> ) . Püüdes määratleda terminit glissando , peame rääkima ka terminist portamento . Nende kahe termini erinevusi ja sarnasusi vaagitakse kõigis suuremates muusikaleksikonides , samuti juhitakse tähelepanu nende väärale kasutamisele , mida sageli ette tuleb . Näiteks kirjutab David B. Boyden teatmeteose " The New Grove Dictionary of Music and Musicians " glissando kohta käivas artiklis , et terminid glissando ja portamento on sageli ühte sulanud . Kui libisemine on pidev , siis on tegemist portamentoga . Kui libistuses on eristatav iga toon või pooltoon , siis on see glissando . Sellest järeldub , et klaveril ja harfil , mis omavad fikseeritud pooltoone , saab mängida ainult glissandot . Inimhääl , viiul ja tromboon on võimelised mõlemat tüüpi libistusteks , ehkki glissandot on nende vahenditega tunduvalt keerukam sooritada . ( NGDMM <arv> : <arv>-<arv> ) . Samale põhimõttele toetudes eristab glissandot ja portamentot ka fagotimängija Christopher Weait oma artiklis " Pitch Sliding on the Bassoon " . Ta käsitleb portamentot pideva helikõrgusliku muutumisena üleminekul ühelt helilt teisele . Glissando , seevastu , on kiires tempos esitatud heliskaala kahe heli vahel . Ühtlasi pakub ta välja veelgi täpsema libistuste liigituse . Selle liigituse kohaselt on glissandod kiired kromaatilised või diatoonilised skaalad kahe heli vahel . Portamentod on sellised libistused , mida on võimalik mängida poogenpillidel ja tromboonil , samuti teistel puhkpillidel sõrmede libistamise abil mööda avasid . Pool-portamentod on libistused kitsa ulatusega intervallide piires , mis kujutavad endast noodile eelnevat tõusu , langust noodi lõpus või helikõrguslikku kõikumist noodi keskel . Puupuhkpillidel sooritatakse neid õhuvoolu reguleerimise ja huultehoiu muutmise abil . Portamentode ja pool-portamentode vaheline erinevus seisneb , esiteks , erinevate mängutehniliste võtete kasutamises ; teiseks , konkreetse algus- ja lõpuheli olemasolus ( portamento ) või puudumises ( pool-portamento ) ; kolmandaks , ulatuses - õhuvoolu reguleerimise ja huultehoiu muutmise abil ei ole võimalik sooritada suure ulatusega libistusi . ( Weait <arv> : <arv>-<arv> ) . Kõnealune artikkel pakub käesoleva töö seisukohalt huvi seetõttu , et ka nganassaani meloodiates on libistusi , mis ei ole käsitletavad glissandona , vaid on oma ehituselt ja ulatuselt väga sarnased nendele libistustele , mida C. Weait nimetab pool-portamentodeks . Viiuldajad vaatavad portamentole hoopis teise pilguga . Tuntud Ungari viiuldaja ja pedagoog C. Flesch on käsitlenud oma raamatus " Die Kunst des Violin-Spiels " ( <arv> ) glissando ja portamentoga seonduvaid probleeme viiulimängus . C. Fleschi käsitluse kohaselt on need olemuslikult teineteisest erinevad libistuse liigid . Glissando on tehniline võte , mis seisneb kiires , kuid väljenduslikus mõttes mitte esile tükkivas libisemises . Portamento , seevastu , on sõrme libistamise moodus , mida tehnilises mõttes võib teostada nii kiirelt kui aeglaselt ning mille eesmärk on ekspressiivsuse suurendamine . Portamento ja glissando eristamine sellisele kriteeriumile toetudes ei ole üldiselt aktsepteeritud ( NGDMM <arv> : <arv> ) , kuid Eesti viiulipedagoogide seas on C. Fleschi vaated siiski levinud . Mare Teearu artiklis , kus käsitletakse positsioonivahetusi , võime lugeda , et portamento on üks vahendeid , mille abil interpreet saab väljendada oma arusaamist muusikateose stiilist ja karakterist . Lähtutud on siin C. Fleschi jaotusest , mille kohaselt sõrmede libistamist mööda griffi liigitatakse glissandoks ja poratmentoks : glissando on tehnilist laadi libistus , mis lõpptulemusena peaks võimalikult vähem kuulda olema ; portamento on kunstilistest kaalutlustest tulenev kuuldav libistus . ( Teearu <arv> : <arv>. ) Ameerika viiuldaja ja pedagoog I. Galamian kritiseerib C. Fleschi seisukohti raamatus " Principles of Violin Playing and Teaching " ( <arv> ) . Ta leiab , et C. Fleschi käsitluses muutub portamento ekspressiivseks glissandoks . See tähendab , et kaks terminit sulavad ühte , eristudes vaid varjundite väljenduslikkuse poolest . ( NGDMM <arv> : <arv> ) . Eelöeldu näitab , kui erinevalt tegelikult interpreteeritakse termineid glissando ja portamento muusikute hulgas . Käesoleva töö seisukohalt on kõige olulisem , kuidas vaadatakse glissandole ja portamentole sesose vokaalmuusikaga . Muusikateadusliku kirjanduse põhjal võib järeldada , et palju pooldajaid on seisukohal , mille järgi libisevad helid tulid instrumentaalmuusikasse vokaalmuusikast ( vt. näit. É . Alekseev <arv> : <arv> , kus ta tsiteerib ka J. A. Orrega-Salast , kelle järgi glissando kasutuselevõtt Ladina-Ameerika instrumentaalmuusikas toimus vokaalmuusika otsesel mõjutusel ) . Džässileksikonist " Jazz Führer " võime aga lugeda , et ehkki termin portamento tähistab eelkõige vokaaltehnilist võtet , on selle päritoluallikaks instrumentaalmuusika . See tuleneb Tail Gate'i tromboonitehnikast . Tailgate tähendab veoauto tagaluuki . Kontsertreisidel New Orleansis mängisid muusikud tihti nn. bändiautodel , kus tromboonimängija koht oli suurema liikumisvabaduse võimaldamiseks tagumise luugi juures . Tromboonimängija koht veoautol andis nime tromboonimängimise viisile , mille puhul kasutatakse libistamise efekti ning mida muusikateaduslikus terminoloogias nimetatakse portamentoks . ( Bohländer <arv> : <arv>. ) Erilaadse vaatenurga alt käsitleb portamentot Keith Hill , kelle huvi on suunatud vana muusika esitustavadele . Tema andmetel oli portamento tuntud juba Itaalia <arv>. sajandi muusikas . Mida täpselt mõeldi selle termini all , on meile teadmata . K. Hilli arvates pärineb termin portamento ladina sõnadestst porto " kandma , edasi viima v. toimetama " ja mens , mentis " mõtlemisviis " , " mõtlemistegevus , intellekt " . Järelikult termini portamento otsene tõlge oleks " mõtlemisviisi v. intellekti edasi kandma " . Teatmeteostes defineeritakse portamentot helikõrgusliku libistusena , mille otstarve seisneb kahe heli ühendamises . Sellised definitsioonid võtavad arvesse ainult portamento välist kuju , jäädes seetõttu pealispindseiks . Portamento definitsioon peaks selgitama ka selle esitust ja vastuvõtmist . Autor on veendunud , et kui muusika esitamisel kasutatakse portamentot , siis see teravdab kuulaja tähelepanu . Kommunikatsiooniprotsess esitaja ja kuulaja vahel muutub seeläbi tõhusamaks - muusika idee kantakse esitaja kujutlusest kuulaja kujutlusse efektiivsemalt . Seda peabki autor portamento otseseks tähenduseks või mõtteks . ( Hill <arv> : <arv>-<arv>. ) Tänapäeval mõnede muusikute hulgas valitseva arusaama järgi on portamento maneerse varjundiga libistus , mis eelneb põhihelile . See , kas interpreet teeb portamento või mitte , on tema enda otsustada - portamentot noodistustes ei tähistata . Ollakse seisukohal , et portamento kasutamine viitab halvale maitsele , kuna see muudab muusika ülepaisutatult sentimentaalseks . Jätame siiski kõrvale arvamuse , et portamento on emotsionaalne nähtus ja pöördume veel kord tagasi selle juurde , et glissandot ja portamentot võib määratleda nende struktuurist lähtudes ( st. libistus kas jaguneb või ei jagune eristatavateks astmeteks ) . Peame tunnistama , et selline vahetegemine on otstarbekas . Need on kaks erinevat vokaal- või instrumentaaltehnilist võtet , mille tähistamiseks on vaja ka erinevaid termineid . Lisaks sellele on arvamus , et portamentot noodistuses ei märgita , väär . <arv>. aastal Belgias toimunud rahvusvahelisel konverentsil , kus olid kõne all noodistamise probleemid , jõuti seisukohale , et vocal portamento should be distinguished notationally from a glissando by the addition of the abbreviation " port . ( NMN <arv> : <arv> ) . ( <arv> ) Ühtlasi võime noodinäite ( <arv> ) põhjal öelda , et portamentot ei käsitleta väikese ulatusega maneerse libistusena , vaid see on samaväärne glissandoga . Libistused , mida käesolevas töös analüüsitakse , on vokaalsed ning üleminek ühelt helilt teisele toimub sujuvalt . Seega , toetudes libistuste sisemisele ehitusele , kus astmed ei ole üksteisest eristatavad , peaksime nimetama neid portamentodeks . Kuna aga termini glissando kasutamine vokaalmuusikas esinevate libistuste kohta on üldlevinud , siis kasutame siingi arusaamatuste vältimiseks seda terminit . Seega mõtleme glissando all sujuvat libisemist ühelt helilt teisele . Traditsionaane muusika on rikas libistuste poolest . Seoses professionaalse muusikaga pakub huvi küsimus , millisel ajajärgul ja heliloojad glissando või portamento kasutusele võtsid . Traditsionaalses muusikas on libisevad helid alati olemas olnud . Võiksime isegi öelda , et mida varasem kihistus , seda rohkem libisevaid helisid . Iseloomustades varafolkloorset intoneerimist , ütleb Éduard Alekseev , et glissando näol on tegemist sellise vokalisatsioonimoodusega , kus heli pidevalt kaotab kõrgust . See ei ole fikseeritud kõrguste järgnevus . Teadvus , mis on harjunud diskreetsete skaaladega , võib sellises laskumises küll kuulda mingit toonide rida , kuid kõige tõenäolisemalt on see vaid kuuldeline illusioon , mis on võrreldav sellega , kuidas meie fantaasia sünnitab regulaarsest rongirataste lõginast keerukaid rõhulis-rütmilisi figuure . Isegi kui inimhääl pole võimeline kuuldavale tooma täiesti sujuvat sireenisarnast glissandot , pole siiski libistuse ammendav lahtikirjutamine meie noodikirja abil ei võimalik ega ka vajalik . É . Alekseev kasutab glissando iseloomustamiseks mõistet ultrakromaatiline . See mõiste ei mahu tema sõnutsi ettekujutuse piiresse , mis põhineb diatoonikal . Ultrakromatism on nähtus , mis on eriti hästi jälgitav arhailisemates folkloorsetes kihistustes ja stiilides ( Alekseev <arv> : <arv>-<arv> ) . <arv>.<arv>. Morfoloogia Järgnevates peatükkides ( " Glissando süntaktilisel tasandil " ja " Glissando semantilisel tasandil " ) on kasutusel lingvistikast laenatud terminid ja analüüsiprotseduurid . Vastupidiselt neile kahele ei ole peatükk morfoloogiast seotud lingvistikaga . Terminit morfoloogia kasutatakse siin tähenduses kujuõpetus . Juba nganassaani viiside auditiivse analüüsi käigus saab selgeks , et glissandod ei kujuta endast lihtsalt ühesuunalist libisemist kahe fikseeritud helikõrguse vahel . Glissando võib koosneda erineva suunaga liikumistest . See tähelepanek ajendaski analüüsima glissando ehitust . Ka nüüdismuusikas võime kokku puutuda glissandodega , mille kuju on üpris fantastiline ( <arv> ) . Selline näide glissando kohta on esitatud ülalmainitud konverentsi materjalides . Näitele on lisatud märkus , et in case of rhytmic complexities , durations may be indicated on an independent cue line ( NMN <arv> : <arv> ) . ( <arv> ) Niisugune noodistamise võimalus on välja pakutud helilooja jaoks . See on mõeldud selleks , et helilooja saaks täpselt näidata , kuidas glissando peaks kõlama . Käesolevas töös me tegeleme vastupidise protseduuriga . Me püüame välja selgitada , kuidas juba esitatud glissando tegelikult kõlas - kui suure ulatuse ja kestusega olid selles sisalduvad tõusud ja langused . Me selgitame selle välja glissando spktrogrammi mõõtmise teel . Kui me aga sooviksime kujutada mitmesuunalise liikumisega glissandosid noodipildis , siis oleks ülalesitatud võimalus ( <arv> ) selleks väga sobiv . <arv>.<arv>. Analüüsimetoodika Glissando morfoloogilise ehituse väljaselgitamiseks analüüsitakse <arv> glissandot . <arv> glissandot on laskuva ja <arv> glissandot tõusva suunaga . Tõusva suunaga glissando on nganassaani viisides väga haruldane . Sellistes viisiridades , mille struktuuri analüüsitakse käesoleva töö teises peatükis , mis käsitleb glissando süntaktilisi seoseid , tõusva suunaga glissandosid ei esine . <arv> glissandot on esitatud meeshääle poolt ja <arv> glissandot naishääle poolt . Võrdlusmaterjalina kasutatakse nganassaani lauludes leiduvaid väikese ulatusega libistusi , mille lühike vältus ja väike ulatus ei õigusta nende käsitlemist glissandodena . Analüüsitud on <arv> libistust , neist <arv> on esitatud meeshääle ja <arv> naishääle poolt . Lisaks muusikalistele glissandodele esitame võrdleva materjalina mõned glissandeeruvad helid nganassaani emotsionaalsest kõnest . Nn . kõnelised glissandod pärinevad nganassaani vägilaslaulude lühikestest sisukokkuvõtetest . Glissando on heli , mille kõrgus võib sujuvalt kasvada või kahaneda oma vältuse kestel . Glissando ei ole seisund , vaid protsess . Sellest lähtudes on kaks parameetrit , mida vajame , et glissandot kirjeldada : need on heli kõrgus ja vältus . Glissando on nagu vorm , mille sisuks on meloodiline intervall . Nagu muusikas üldse , nii on ka glissandointervalli puhul kõige tähtsam erinevate helikõrguste olemasolu . Aeg on glissando puhul võrdne partner helikõrgusele , sest helikõrguse muutumine saab toimuda ainult ajas ning aeg võib mõjutada helikõrguse muutumise ulatust . Andmed , mida eelkõige vajame glissando iseloomustamiseks , on põhitoonisagedused . Põhitoonisageduste ( samuti helivältuste ) mõõtmine on teostatud komputeriseeritud kõnelaboratooriumi ( Computerized Speech Laboratory Model <arv> Software version <arv>.xx ) abil . Heli on sisestatud arvutisse helilindilt kvantimissagedusega <arv> kHz . See võimaldab töötada sagedustel kuni <arv> Hz . Põhitoonisageduste mõõtmiseks on kasutatud kitsaribalist spektrogrammi ( vt. joon . <arv> ) , mille riba laius on <arv> Hz . Kitsaribaline spektrogramm on pilt heli osahelidest . Osahelid moodustavad harmoonilise rea , millesse kuuluvad arvud on kõik selle väikseima liikme täisarvkordsed ( Sundberg <arv> : <arv> ) . Eelnevast lähtudes saame põhitoonisageduse ( väljendatuna hertsides ) teada , arvutades välja kahe osaheli vahe . Selleks , et glissandointervallid oleksid paremini võrreldavad , teisendame hertsid sentideks . Üks sent ( C ) vastab sageduste suhtele <arv>/<arv> oktavist . <arv> senti on võrdne ühe pooltooniga võrdtempereeritud häälestuses ( Sundberg <arv> : <arv> ) . Aega on spektrogrammil mõõdetud sekundites . Mõõtmistulemuste põhjal tehtud statistilises analüüsis on sekundid teisendatud millisekunditeks . Kui glissandojoonis kujutab ainult ühes suunas kulgevat laskuvat või tõusvat liikumist , siis on mõõdetud glissando algus- ja lõpp-punkti põhitoonisagedus ning glissando koguvältus alguspunktist lõpp-punktini . Kui glissandojoonis sisaldab erineva suunaga helikõrguslikke muutumisi ( näit. nii tõusu kui laskumist ) , siis on glissando osi mõõdetud eraldi . Näit . tõusev-püsiv-laskuva kujuga glissando puhul on teostatud kuus mõõtmist . Joon . <arv>. Glissando morfeemide mõõtmispunktid kitsaribalisel spektrogrammil <arv> ) glissando tõusva osa alguspunkti põhitoonsagedus ( joon . <arv> , punkt <arv> ) ; <arv> ) glissando tõusva osa lõpp-punkti põhitoonisagedus , mis on ühtlasi ka tõusule järgneva stabiilse osa põhitoonisagedus ( joon . <arv> , punkt <arv> ) ; <arv> ) heli vältus tõusva osa algpunktist kuni selle lõpp-punktini ( joon . <arv> , punktid <arv>-<arv> ) ; <arv> ) glissando stabiilse helikõrgusega lõigu vältus ( joon . <arv> , punktid <arv>-<arv> ) ; <arv> ) glissando lõpp-punkti põhitoonisagedus ( joon . <arv> , punkt <arv> ) ; <arv> ) glissando laskuva osa vältus ( joon . <arv> , punkt <arv>-<arv> ) . <arv>.<arv>. Glissando morfoloogiline ehitus Glissando spektrogrammide esmasel vaatlemisel ilmneb , et glissandodel nganassaani lauludes võivad olla erinevad kujud . Me näeme , et libistus võib kulgeda laskuvas või tõusvas suunas . Samuti võib glissando koosneda osadest , mis kujutavad endast erinevates suundades kulgevaid libistusi . Ehitusest lähtudes võime glissandod liigitada liht- ja liitglissandodeks . Lihtglissando sisaldab ainult üht morfeemi ; liitglissando koosneb kahest või kolmest morfeemist . Analüüsitud materjalis on ülekaalus lihtglissandod . Nad moodustavad <arv>.<arv>% glissandode koguarvust . Vaadeldes glissandode spektrogramme näeme , et morfeemid võivad olla tõusva , püsiva või lakuva suunaga . Olenevalt sellest , millistest morfeemidest glissando koosneb , võime analüüsitud materjali põhjal koostada järgmise liigituse ( vt. tabel <arv> ) . Tabel <arv>. Erineva morfoloogilise struktuuriga glissandod nganassaani lauludes Kõige sagedamini esineb analüüsitud materjalis laskuva suunaga ühemorfeemiline glissando . Lisaks ühemorfeemilistele laskuvatele glissandodele kuuluvad laskuvate glissandode hulka ka kahe- ja kolmemorfeemilised glissandod , mis lõpevad langusmorfeemiga . Edasises analüüsis vaatlemegi ainult laskuva põhisuunaga glissandosid . Selline valik on tingitud eelkõige nende sagedasest esinemisest nganassaani viisides . <arv>.<arv>% glissandode koguarvust analüüsitud materjalis on laskuva põhisuunaga . Valiku peamine põhjus seisneb aga selles , et neis viisiridades , mille struktuuri ja tähendust analüüsitakse järgnevates peatükkides , saavad esineda ainult laskuva põhisuunaga glissandod . Seega on glissando morfoloogiline kuju seotud tema funktsiooniga viisirea struktuuris , mis omakorda võib olla määrav glissando tähenduse kujunemisel . Glissando morfoloogilist struktuuri on võimalik kirjeldada lähtudes sellest , millise liikumissuunaga morfeemidest ta koosneb . Me nimetame siin tõusva suunaga morfeemi tõusumorfeemiks , laskuva suunaga morfeemi langusmorfeemiks ja püsiva helikõrgusega morfeemi platooks . Termin platoo on kasutusele võetud Cecilia Odé eeskujul , kes kasutab seda iseloomustamaks meloodialiikumisi erinevatest keeltest pärinevates lausungites ( Odé <arv> : <arv>-<arv> ) . Platoo võib olla kõrge või madal ( vt. joon . <arv> ) . Kõrgele platoole eelneb tõusev meloodialiikumine ( R ) ja järgneb laskuv ( F ) . Madalale platoole eelneb laskuv ( F ) ja järgneb tõusev ( R ) meloodialiikumine . Joon . <arv>. Platood sisaldavate glissandode võimalikud kujud Glissandode iseloomustamiseks kasutame veel mõistet prominentne morfeem . Glissando võib sisaldada tõusumorfeemi , mis kujutab endast tõusvat intervalli ja langusmorfeemi , mis esineb laskuva intervalli kujul . Morfeemi prominentsuse määrab intervalli ulatus . Prominentne morfeem on suurema ulatusega kui glissando teised morfeemid . Prominentse morfeemi suunda nimetame glissando põhisuunaks . Näiteks , kui glissando koosneb tõusumorfeemist ulatusega <arv> C ja langusmorfeemist ulatusega <arv> C , siis võime öelda , et see glissando on laskuva põhisuunaga . Morfeemi vältus võib samuti kaasa mõjuda morfeemi prominentsusele . Allpool kirjeldatavates glissandodes on prominentseks morfeemiks langusmorfeem . Seda näitavad nii morfeemi helikõrguslik ulatus kui morfeemi vältus . Ühemorfeemilistes laskuvates glissandodes ja kahemorfeemilistes püsiv-laskuvates glissandodes on langusmorfeem ainus morfeem , mis sisaldab priimist suuremat intervalli . Järelikult on langusmorfeem nende glissandode prominentseim morfeem . Tõusev-laskuva kujuga glissandodes on langusmorfeem tunduvalt suurema ulatusega kui tõusumorfeem ( joon . <arv> ) . Joon . <arv>. Morfeemide helikõrguslike ulatuste vahekord tõusev-laskuvates glissandodes Langusmorfeemi prominentsust kinnitavad ka morfeemide vältuslikud suhted . Suuremat intervalli sisaldava morfeemi vältus on pikem kui väiksemat intervalli sisaldava morfeemi vältus ( vrd. joon . <arv> ja joon . <arv> ) . Joon . <arv>. Vältuste jagunemine kahemorfeemilistes glissandodes I = tõusev-laskuv ; II = püsiv-laskuv . Oleme välja selgitanud , et mitmest morfeemist koosnevates glissandodes on üks morfeem prominentsem kui teine ( või teised ) . Prominentsus väljendub morfeemis sisalduva intervalli suuremas ulatuses ja pikemas vältuses teise ( või teiste ) glissando koostisse kuuluvate morfeemidega võrreldes . Prominentne morfeem on oluline struktuurielement , kuna see näitab helikõrguse muutumise põhisuunda glissandos . Selle põhjal saame nimetada glissandosid tõusevateks või laskuvateks . Järgnevalt vaatleme , milline on morfeemide sisu arvudes väljendatuna ning milline on erinevate parameetritega morfeemide esinemus analüüsitud materjalis . Noodistustes on glissandeeruvat heli enamasti märgitud kaheksandik- või veerandnoodiga . Mõõtmised näitavad , et glissando tegelik vältus püsib vahemikus <arv>-<arv> millisekundit ; glissando keskmine koguvältus on <arv> millisekundit . Morfeemide keskmised vältused ja ulatused laskuva põhisuunaga glissandodes on esitatud tabelis <arv>. Tabel <arv>. Morfeemide keskmine vältus ja ulatus laskuva põhisuunaga glissandodes Võrreldes morfeemide ulatusi võrdtempereeritud häälestuse intervallidega näeme , et tõusumorfeemi ulatus on ligikaudu väike sekund ( võrdtempereeritud häälestuses <arv> C ) . Langusmorfeem on pisut suurema ulatusega kui puhas kvint ( <arv> C ) . Vältuse poolest ei erine glissando ülejäänud helidest nganassaani viisides , kuid nii suure ulatusega intervalle , mis oleksid võrreldavad glissandointervallidega , esineb nganassaani viiside väha harva . Enamasti püsib meloodia tertsi piires . Glissando on oma intervalli poolest teravalt kontrastne viisirea ülejäänud osade suhtes . Keskmine vältus ja ulatus aitavad meil saada üldise ettekujutuse sellest , millised ajalised ja helikõrguslikud mõõtmed glissandot iseloomustavad . Glissandokogumi tegelik intervallimaastik on väga mitmekesine . Kasutame sellest ülevaate saamiseks histogramme e. astmikdiagramme , mis koosnevad variantide sagedustele vastavatest üksteisele järgnevatest tulpadest . Glissando vältuste põhjal koostatud histogramm näitab meile , milline on glissandode vältuseline jaotuvus analüüsitud materjalis . Glissandointervallide põhjal koostatud histogramm võimaldab meil saada täpse ülevaate intervallide tegelikust esinemusest analüüsitud viisides . Joonis <arv> näitab , et ühemorfeemilised laskuva suunaga intervallid paiknevad vahemikus <arv>-<arv> C. Kõige produktiivsem vahemik on <arv>-<arv> C. Võrdtempereeritud häälestuse termineid kasutades võime öelda , et eelistatuimad intervallid laskuvates glissandodes asuvad väikese seksti ja oktavi vahel . Joon . <arv>. Erineva ulatusega intervallide esinemus ühemorfeemiliste laskuvate glissandode kogumis Võrdselt tagasihoidlik on väga väikese ulatusega ( <arv>-<arv> C e. ligikaudu terts ) ja väga suure ulatusega ( <arv>-<arv> C ) liitintervallide esinemus . Glissando ulatuse mõõtmisel saadud andmete põhjal joonistub välja mudel , mida iseloomustab keskmise suurusega üksuste suur osatähtsus väikeste ja ülisuurte üksustega võrreldes . Seega pole siin tegemist nn. Ladina-Ameerika mudeliga vaid pigem demokraatliku mudeliga . Neid mudeleid on folkloorse materjaliga varem sidunud parömioloog Arvo Krikmann , eesmärgiga demonstreerida üldist põhimõtet , mille alusel naturaalsed kogumid võivad jaotuda diskreetseteks üksusteks . Ladina-Ameerika mudelis jaotuvad üksused nii , et suuri ( näit. rikkaid , produktiivseid ) on vähe ja väikseid ( näit. vaeseid , ebaproduktiivseid ) on palju . Demokraatlikus mudelis koonduvad üksused kogumi keskele . ( Krikmann <arv> : <arv>-<arv>. ) Joonis <arv> annab ülevaate tõusev-laskuva kujuga glissandode langusmorfeemide ulatustest . Nii nagu ühemorfeemilistes laskuva suunaga glissandodes , jääb ka siin valdav osa intervalle vahemikku <arv>-<arv> C. Järelikult ei sõltu languse ulatus sellest , kas glissando on ühe- või kahemorfeemiline . Püsiv-laskuvate glissandode langusmorfeemi intervallilise ulatuse kohta saadud histogramm ( joon . <arv> ) näitab , et platoole järgnev langusmorfeem paikneb <arv> sendi võrra kitsamas vahemikus ( <arv>-<arv> C ) kui tõusumorfeemile järgnev langus ning ühemorfeemiline laskuv glissando ( <arv>-<arv> C ) . Samuti muutub intervallide esinemus üha lünklikumaks . Histogrammil on kolm vahemikku , mida ei esinda ükski intervall ( <arv>-<arv> C ; <arv>-<arv> C ; <arv>-<arv> C ) . <arv>-<arv> senti ei ole ka teistes langusmorfeemides produktiivne vahemik . Suuremad lüngad on väiksema ulatusega intervallide piirkonnas ( vahemikus <arv>-<arv> C ) . Väikese ulatusega glissando on nganassaani muusikas haruldane . <arv>-<arv> C piiresse jäävaid intervalle on tõusev-laskuva ja laskuva kujuga glissandodes samuti vähe ( vast . <arv>.<arv>% ja <arv>.<arv>% ) . Seevastu on tõusev-laskuva ja laskuva kujuga intervallide kogumis produktiivne <arv>-<arv> C piiresse jääv vahemik . Histogrammide abil me oleme tuvastanud erinevused erienva kujuga intervallide kogumite vahel . Me saame loetleda vahemikke , mis on lünklikud või produktiivsed . Lisaks helikõrguslikule ulatusele iseloomustab glissandot vältus . Nagu öeldud , on glissandeeruva heli vältust noodistustes märgitud valdavalt kaheksandik- või veerandnoodiga . Siin on , mõistagi , tegemist väga suure üldistusega . Helide tegelikud vältused on üksteisest väga erinevad . Järgnevalt vaatleme laskuva põhisuunaga glissandode langusmorfeemide vältusi . Histogrammid annavad meile ülevaate sellest , milline on langusmorfeemide vältuseline jaotus erineva kujuga glissandode kogumites . Joon . <arv>. Glissando vältuste jaotumine ühemorfeemiliste laskuvate glissandode kogumis Joonis <arv> näitab , et ühemorfeemiliste laskuvate glissandode kogumis on kõige tihedamalt kaetud vältuste vahemik , mis ulatub <arv> millisekundist kuni <arv> millisekundini . Need vältused paiknevad skaala keskosas . Harva esinevad vältused jäävad skaala esimesse ja viimasesse neljandikku . Vältuste jaotus on kõige üldisemas plaanis sarnane erineva ulatusega intervallide jaotusega sama liiki glissandode kogumis . Vaadates joonist <arv> näeme , et ka seal on kõige enam hõivatud skaala keskosa . Kahemorfeemiliste glissandode vältuseline jaotus ( joon . <arv> , <arv> ) ei ole nii ühtlane nagu ühemorfeemilistel glissandodel.Vältuste skaala on lünklik nagu sama liiki glissandode intervalliskaala ( joon . <arv> , <arv> ) . Lüngad ei pea tähendama seda , et esindamata vältused ja intervallide ulatused on glissando puhul nganassaani viisides võimatud . Kui materjali hulk oleks suurem , oleksid lüngad tõenäoliselt täidetud . Kuid vaevalt muudaks materjali lisamine üksuste jaotumise üldpilti skaalal . Jaotumisele on iseloomulik üksuste koondumine skaala keskele ning see tendents on nähtav ka lünklikul skaalal . Eelneva põhjal võime öelda , et oleme välja selgitanud , millised ulatused ja vältused võivad glissandodel olla . Histogrammid näitavad , et kogumi üksustel on tendents koonduda skaala keskosasse . See on iseloomulik nii vältustele kui intervalliulatustele . Kuna need parameetrid iselomustavad sama nähtust ( glissandot ) , siis on nad omavahel seotud . Püstitame hüpoteesi , et glissandointervalli ulatuse ja glissando vältuse vahel valitsevad korrelatsioonisuhted : mida suurema ulatusega intervall , seda pikem vältus . Kontrollime seda hajuvusdiagrammi abil . Korrelatsioonisuhete väljaselgitamise aluseks on korrelaatide paarid , mis koosnevad intervalli ulatusest sentides ja sama intervalli vältusest millisekundites . Need andmed on eraldi esitatud joonistel <arv> ja <arv>. Joonisel <arv> kujutatu kinnitab , esiteks , juba mainitud tendentsi , mille kohaselt kogumi üksused koonduvad keskmiste suuruste piirkonda . Korrelatsiooniväli on kogumi keskosas tihe , äärealadel on hajuvus tunduvalt suurem . Teiseks näitab joonis , et sellised intervallid , mille ulatus on suur ( näit. <arv>-<arv> C ) ja vältus lühike ( näit. <arv>-<arv> ms ) , on küll võimalikud , kuid haruldased . Kolmandaks kinnitab joonisel kujutatu ülalesitatud hüpoteesi glissando ulatuse ja vältuse seoste kohta . Ehkki korrelatsiooniväli on ebaühtlane ( st.me ei saa öelda , et iga millisekund lisab glissando ulatusele teatud arvu sente vms. ) , võime märgata üldist tendentsi , kus glissando suurema ulatusega kaasneb pikem vältus . Joon . <arv>. Ühemorfeemiliste laskuva suunaga glissandode ulatuste ja vältuste korrelatsiooniväli <arv>.<arv>. Pool-glissandod nganassaani viisides Iga libisev heli ei pruugi õigustada nimetust glissando . Nganassaani viisides leidub palju väikese ulatusega kiireid libistusi . Nagu glissandod , nii võivad ka kõnealused libistused olla tõusva või laskuva suunaga . Tõusva suunaga libistus tavaliselt eelneb põhihelile ning laskuva suunaga libistus järgneb põhihelile . Tõusva suunaga libistus võib esineda ka põhiheli järel . Glissandod esinevad ainult teatud stiilis lauludes . Seda stiili iseloomustavate joonte hulgas on kõige olulisema tähtsuseg regulaarse meetrumi puudumine ja mõõdukas tempo . Väikese ulatusega libistusei esineb nii eelnimetatud stiilis kui ka stiilis , mida iseloomustab regulaarne meetrum ja elavam tempo . Kõnealused libistused ei ole nganassaani muusikale ainuomased . Neid võib leida paljude teiste Põhja-Siberi regiooni rahvaste muusikas . Vene etnomusikoloogid on hakanud selliseid libistusi noodikirjas tähistama väikese topeltkaarega noodi ees või järel . Kasutame seda märki ka käesolevas töös . Piir väikese libistuse ja glissando vahel on ebaselge . Ükski glissando definitsioon ei esita glissandointervalli ulatust ega selle vältust . Järgnevalt võrdleme väikese libistuse ja glissando keskmist vältust ja helikõrguslikku ulatust ( tabel <arv> ) . Selle eesmärgiks ei ole piiri defineerimine nende vahel . Soovime vaid mõõtmistulemustele toetudes näidata , et vahetegemine erineava ulatusega libisevate helide vahel on põhjendatud , kuna vahe nende vältuste ja ulatuste vahel on märkimisväärselt suur . Kõnealuseid libistusi võib võrrelda nende libistustega , mida C. Weait nimetab pool- portamentodeks . Ta iseloomustab neid kui slides of smaller intervals such as fall-offs at the ends of notes , scoops at the beginning of notes and bends in the middle of notes . Nende libistuste ulatus võib olla väiksem kui pooltoon . ( Weait <arv> : <arv> ) . C. Weaitile toetudes kasutame kõnealuste libistuste kohta terminit pool-glissando . Tabel <arv>. Glissando keskmine ulatus ja vältus võrrelduna pool-glissando samade parameetritega Nii ulatuse kui vältuse poolest on teineteisele lähedased glissando tõusumorfeem ja põhiheli ees paiknev pool-glissando ( tabel <arv> ) . Üheksakümne pool-glissando analüüs näitab , et vastupidiselt glissandokogumile , kus ülekaalus on laskuva suunaga libistused , kulgevad pool-glissandod enamasti tõusvas suunas . See tuleneb asjaolust , et kõige sagedamini paiknevad nad põhiheli e. fikseeritud kõrgusega heli ees . Tabel <arv>. Glissando tõusumorfeemi keskmine ulatus ja vältus võrrelduna tõusva pool-glissandoga Joon . <arv>. Erineva ulatusega intervallide esinemus tõusva suunaga poolglissandode kogumis Glissandot iseloomustavate parameetrite kohta tehtud histogrammid näitasid , et kogumi üksused koonduvad kõige tihedamini skaala keskosasse . Poolglissandode kogumit iseloomustab üksuste koondumine skaala algusosasse . Erinevate intervallidega pool-glissandode jaotuvust kujutav histogramm ( joon . <arv> ) näitab , et kõige produktiivsem on vahemik <arv>-<arv> C ( meenutagem , et pooltoon on võrdne saja sendiga ) . See vahemik on glissando puhul täiesti ebaproduktiivne . <arv>.<arv>. Glisandeeruvad helid emotsionaalses kõnes Helikõrguslikud libistused ei ole omased ainult lauludele . Neid leidub ka nganassaani emotsionaalses kõnes . Mõned näitelaused selle kohta on esitatud glissando tähendust käsitlevas peatükis <arv>.<arv>. Glissandeeruvate helide mõõtmise tulemustele toetudes võime öelda , et kõnes ja muusikas esinevatel glissandodel on rohkem erinevusi kui sarnasusi . Nimetame siin neist olulisemad kuid ühtlasi rõhutame , et järgnev kehtib analüüsitud materjali kohta ning ei sisalda kindlasti kogu tõde glissandeeruvate helidest nganassaani emotsionaalses kõnes . Muusikas jagunevad glissandod liht- ja liitglissandodeks . Kõnes on kõik glissandod liitglissandod . Muusikas on kolmemorfeemiline ( tõusev-püsiv-laskuv ) glissando haruldane ( <arv>.<arv>% ) . Kõnes on valdav osa glissandosid ( <arv>.<arv>% ) kolmemorfeemilised . Muusikas on glissando morfeemide ulatused suuremad kui kõnes . Näiteks tõusva põhisuunaga glissando tõusumorfeemi intervall muusikas on <arv> C , kõnes aga <arv> C. Ka glissando vältused on muusikas pikemad kui kõnes . Tõusumorfeemi keskmine vältus muusikas on <arv> ms , kõnes aga ligikaudu poole võrra väiksem - <arv> ms. Joonisel <arv> on esitatud spektrogramm , mis sobib illustreerima kõnes leiduvate glissandode nö . tüüpilist kuju . Joon . <arv>. Nganassaani emotsionaalsest kõnest pärineva glissandeeruva heli spektrogramm Keeles on glissando kuju laugema kontuuriga kui muusikas ( vrd. joon . <arv> ) . Seda iseloomustab väikese ulatusega tõus , platoo suur osatähtsus glissando teiste morfeemide vältustega võrreldes ning väikese ulatusega langus . Püüdes esile tuua ühisjooni kõnes ja muusikas esinevate glissandode vahel , saame öelda vaid seda , et neil helidel on ühesugune morfoloogiline ehitus : nad võivad koosneda tõusumorfeemist , platoost ja langusmorfeemist . Nii vältuse kui ulatuse osas on kõnes ja muusikas esinevate glissandode vahel suuri erinevusi . Lisaks morfoloogilisele koostisele on neil veel üks huvitav ühisjoon , mis ei puuduta otseselt glissando meloodiakontuuri . Glissandeeruva heliga kaasneb häälikumuutus tekstis , mida järgnevalt kirjeldame . <arv>.<arv>. Glissandeeruvate helide seos teksti häälikulise tasandiga Neis nganassaani lauludes , millest pärinevad käesolevas töös analüüsitavad glissandod , paikneb glissando tavaliselt selles positsioonis , millele tekstis vastab värsirea esimene sõna või asemantiline täitesilp . Täitesilbid on sellised silbid laulu tekstis , millel ei ole semantilist ega grammatilis-morfoloogilist tähendust.Täitesilpide kasutamiseks tekstis on mitmeid põhjusi . Peter Hajdú rõhutab nende silpide rütmilis-meetrilist otstarvet ( näit. Hajdú <arv> : <arv>-<arv> ) . Vene etnomusikoloog Boris Dobrovol'skij jagab selles osas P. Hajdú arvamust ( Dobrovol'skij <arv> : <arv>-<arv> ) . Lisaks rütmilis-meetrilisele otstarbele on täitesilpidel kindlasti ka stilistiline funktsioon , kuna nad muudavad laulukeele kõnekeelest erinevaks . Täitesilpide osa glissandeeruvate silpide hulgas on väga tagasihoidlik - kõigest <arv>% . Ülejäänud <arv>% silpidest , mis glissandeeruvad , kuuluvad sõna morfoloogilisse koostisse . Silp laulukeeles võib koosneda samasugustest foneemidest nagu tavakeeleski . Teiseks võib silbi koostis laulukeeles olla muudetud täitehääliku lisamise teel , mille tulemusena tekib glissandeeruvasse silpi diftong . Glissandole meloodias vastab tavaliselt vokaal tekstis . Kuna glissando on katkematu libisemine ühelt helilt teisele , siis sellele vastav teksti osa ei saa sisaldada konsonante , mis põhjustaksid helilise pidevustiku katkemise . Lisagem siin , et etnomusikoloogid peavad võimalikuks seletada glissando teket muusikas silpide häälikulise ehitusega . Laskuva suunaga heliastmete järgnevuses võis toimuda helide liitumine seetõttu , et tekstis puudusid konsonandid . Konsonandid on rütmilise ja helikõrgusliku struktuuri korrastajaiks vokaalmuusikas . ( Alekseev <arv> : <arv>. ) Nagu öeldud , võib sõna foneetiline struktuur laulukeeles olla samasugune nagu tavakeeles , kuid ta võib sellest ka erineda . Kõige põhjalikumalt on häälikumuutusi põhjasamojeedi lauludes uurinud E. Helimski . Vokaalide osas on ta välja selgitanud järgmised transformatsioonivõimalused : u &gt; o ; + &gt; <arv> ~ e ; ü &gt; ö ( e ) ; i &gt; e ( i ) ( Helimski <arv> : <arv> ; <arv> : <arv>-<arv> ) . Loetletud transformatsioonid näitavad , et laululaulukeelseid vokaale iseloomustab madaldumise tendents kõnekeelsetega võrreldes . Kõrged vokaalid u , ü , i , i võivad asenduda keskkõrgete vokaalidega o , ö , e , <arv>. Vokaalide transformeerumisel võivad olla keeleajaloolised põhjused . Ago Künnap viitab nganassaani u-le , mis lähtub eeldatavasti protosamojeedi *o-st . Näit . sõna kuru ( " põhjapõdrapull " ) nganassaani tavakeeles esineb laulutekstis vormina koro ( vrd. nee xora ( A. Künnapi kirjalik teade <arv>.<arv>.<arv> ) . Lisaks võib seda nähtust seletada veel ka asjaoluga , et madalam vokaal on laulmiseks sobivam häälik kui kõrge vokaal . Kui kuulata professionaalseid lauljaid , märkame samuti kõrgete vokaalide madalamat intoneerimist kõnekeelega võrreldes . Selle abil muudetakse heli kandvamaks ja kõlavamaks . Glissandoga seoses on põhjust rääkida häälikumuutustest glissandeeruvas silbis , kus monoftongi asemele võib moodustuda diftong . Häälikumuutused tulid ilmsiks informantide poolt dikteeritud baastekstide ja lauldud tekstide võrdlemisel . Monoftongi asendumist diftongiga esineb <arv>% glissandeeruvatest silpidest . Laulude analüüsimisel ilmnesid häälikumuutuste variandid , mis on esitatud tabelis <arv>. Table <arv>. Häälikumuutused nganassaani laulutekstides <arv>. Diftong moodustub täitehääliku lisamisel sõnas olemasoleva vokaali järele . a &gt; au Analüüsitud materjalis esineb kõige sagedamini glissandeeruvas silbis diftong au . Enamasti paikneb see kahesilbiliste sõnade lõpul , näit. dintåu &lt; di.n Ta " vibu " ; kundau &lt; ku.ndå " kus " ; numau &lt; nuo.Ma " ( mu ) laps " . Diftong au võib esineda ka glissandeeruvas silbis sõna sees : düCaubina &lt; dü : Cabi.Na " ( ma ) hoian " . Tavakeelseid näiteid sellise diftongi kohta leida ei õnnestunud . Esindatud on samadest foneemidest koosnev avarduva kujuga diftong ua , näit. bua " Schritt , Gang " ( Kortt , Simčenko <arv> : <arv> ) ; båluå " böse , bösartig , boshaft " ( Kortt , Simčnko <arv> : <arv> ) . On huvitav märkida , et glissandeeruvas interjektsioonis võib toimuda täpselt samalaadne häälikumuutus : da &gt; dau " jah " , vt. näidet ( <arv> ) . a &gt; au <arv>. Diftong moodustub täitehääliku lisandumisel sõnas olemasoleva monoftongi ette . u &gt; ou Analüüsitud materjalis leidus ainult üks selline variant ( tandakou &lt; tanda . ku " selle " ( deminutiiv ) ) , kus täitehäälik paikneb diftongi esiosise positsioonis , kiiludes end deminutiivi sufiksisse -ku . <arv>. Diftong moodustub monoftongidest , millest kumbki ei esine sõna tavakeelses variandis . a &gt; ou Näit . idamou &lt; ida Ma " ( mu ) isa " . <arv>. isiku possessiivsufiks -ma on saanud laulukeeles kuju -mou . Nganassaani keeles on ou laialt kasutatav interjektsioon , mis olenevalt häälevarjundist võib väljendada nii üllatust kui halvakspanu . Hüüded ou ja kou on kasutusel karjasehüüetena nii nganassaani kui neenetsi põdrakasvatajate hulgas . Sealt on need levinud ka šamaanilauludesse , täites vaimude kutsumise otstarvet rituaali algul . Tavakeeles pole diftong ou sugugi haruldane ka noomenites . Näited , mis õnnestus leida , on , tõsi küll , mõnevõrra ühekülgsed . Neist nähtub , et diftong ou esineb valdavalt esimeses silbis ning kuna tegemist on ühesilbiliste sõnadega , siis ka sõna lõpul , näit. kou " nap " ( Mikola <arv> : <arv> ) . Sagedasem näib siiski olevat avarduv diftong uo , e.g. ngúo " Himmel " ( Kortt , Simčenko <arv> : <arv> ) ; hånkutú " betrunken , berauscht " ( Kortt , Simčenko <arv> : <arv> ) või hoqkutuo ( -tuo ) " részeg " ( Mikola <arv> : <arv> ) . a &gt; <arv>u Siingi ei kuulu kumbki diftongi element tavakeelsesse sõnasse , näit. qan<arv>usan<arv>u &lt; qa : naSa . na " inimene " . Tavakeelsetes sõnades ei leidu ühtki näidet diftongi <arv>u esinemise kohta sõna lõpul . <arv>. Glissandeeruva silbi võib lõpetada ka poolvokaal j. a &gt; aj Nganassani keeles esineb -j nii genitiivi lõpuna ( tu " tuli " : Gen . Sg . tuj ) kui ka täitehäälikuna laulukeeles , näit. barbåj &lt; ba . rbå " peremees " . P. Hajdú nimetab j-häälikut sageli kasutatava täitehäälikuna neenetsi lauludes ( Hajdú <arv> : <arv> ) . Glissandeeruvates silpides on j siiski haruldane . Otsides võrdlusmaterjali diftongile glissandeeruvates silpides , oli võimalik liikuda kahes suunas : võrreldes laulukeelt tavakeelega ; võrreldes joomalaulude keelt teistes žanrites kasutatava laulukeelega . Nganassaani keel sisaldab rohkesti diftonge . Diftongi esimese komponendina võib esineda mistahes vokaal . Diftongi teise komponendina esineb E ( ainult pärast kõrgeid vokaale ) ; i , ü , u , ä , ia aga ka e ( <arv> ) , näit. i järel esimeses silbis ( bie " vesi " ning hüö " aasta " ) . ( Helimski <arv> : <arv>-<arv>. ) Tavaliselt paikneb diftong esimeses silbis . Palju on diftonge ühesilbilistes sõnades , mistõttu nad jäävad ka sõna lõppu . Sellised sõnad on seoses glissandoga eriti huvipakkuvad , kuna ka glissandeeruv diftong laulus paikneb enamasti sõna lõpus . Tavakeeles sõna lõpul paiknevad diftongid on valdavalt avarduvad diftongid , st. kõrgemale vokaalile järgneb madalam vokaal . Kõik diftongid , mis asuvad glissandeeruvas silbis , on aga aheneva iseloomuga . Siin ilmneb huvitav vastuolu glissando ja temale vastava häälikuühendi iseloomus . Meloodias toimub eriti ulatuslik laskumine kõrgemalt helilt madalamale , samal ajal kui foneetiliselt vastab sellele liikumisele ahenev diftong , mis keele liikumist aluseks võttes kulgeb madalamalt kõrgemale . Veel käesoleva kümnendi algul oli raske leida trükis ilmunud nganassaani laulutekste . Praeguseks on meie käsutuses mõned E. Helimski poolt avaldatud ja väga põhjalikult analüüsitud kåjqe rCa žanrisse kuuluvate allegooriliste laulude tekstid ( Helimski <arv> : <arv>-<arv> ) , samuti unikaalsed šamaanilaulude tekstid ( Helimski <arv> : <arv>-<arv> ) . E. Helimski kasutab siin tekstide ülesmärkimiseks kirillitsal põhinevat nganassaani praktilist ortograafiat . See võimaldab ka nganassaanidel endil neid tekste lugeda , mis foneetilise transkriptsiooni puhul oleks mõeldamatu . Kui aga vaadata laulutekste teaduslikul eesmärgil , siis on nad , eriti foneetika osas , väheinformatiivsed . Asja komplitseerib ka indiferentse vokaali E kasutamine , mis tegelikkuses omab erinevaid varjundeid , näit. quE , siE ; foneetilises transkriptsioonis quo " taevas " ( E = o ) , siE " auk " ( E = e ) ( Helimski <arv> : <arv> ) . Võimalusi interpreteerimiseks on veelgi . On võimalik , et selle häälikumärgi taga peitub nii mõnigi diftongikomponent , mis käesoleva uurimuse seisukohalt oleks oluline . ( Ojamaa <arv> : <arv>-<arv>. ) Monoftongi asendumine diftongiga laulu tekstis ei pea ilmtingimata seonduma glissandoga . Üksikuid seda laadi häälikumuutusi võib leida ka mujal joomalaulu tekstides . Kindlasti võib kirjeldatud häälikumuutust pidada mõõdukas tempos lauldud laulude eripäraks . Jutustava loomuga joomalaulud on just sellised . Allegoorilised laulud on tempokamad , võiks öelda , isegi tantsulisemad . Selline meloodia ei näi soosivat diftongide kasutamist monoftongide asemel . Küll võiks neid leiduda mõnes šamaanilaulus , mille viisid on oma iseloomu poolest joomalauludele märksa lähedasemad , kui allegooriliste laulude viisid . Analüüsi käigus ei ilmnenud midagi , millega vaieldamatult võiks põhjendada monoftongi asendamist diftongiga glissandeeruvates silpides . Nagu öeldud , piisab glissando laulmiseks ka ühest vokaalist , nii et praktiline otstarve diftongil puudub . Glissandode akustiline analüüs komputeriseeritud kõnelaboratooriumi abil näitab siiski , et enamasti piir diftongi osiste vahel kattub põhitoonisageduse languse algusega glissandos . Siit võiksime järeldada , et häälikuvahetus markeerib heli kulgemise suuna muutumist . Samas ei ole häälikuvahetus helikõrguse muutumisel obligatoorne . Lauludes leidub küllalt diftonge , mis ei kutsu esile helikõrguse muutumist ning küllalt libisevaid helisid , millele ei vasta diftong laulu tekstis . Nagu selgub ülal tsiteeritud E. Helimski uurimustest , on mõned erinevused põhjasamojeedide tänapäevase kõnekeele ja laulukeele vahel seletatavad keeleajalooliste põhjustega . Meil ei õnnestunud leida keelefakte , mis võimaldaksid väita , et ka diftongi esinemine monoftongi asemel võiks olla seletatav arhailiste foneetiliste joonte säilimisega laulutekstides . Ühtlasi rõhutagem veel kord , et monoftongi diftongiseerumist võib ette tulla ka nganassaani emotsionaalses kõnes . Seda arvesse võttes on põhjust asuda seisukohale , et helikõrguse muutumine viisis tingib häälikumuutuse tekstis . <arv>.<arv>. Analüüsi tulemused Glissando nganassaani viisides on selline heli , mille kõrgus võib sujuvalt kasvada või kahaneda oma vältuse kestel . Komputeriseeritud kõnelaboratooriumi abil teostatud mõõtmised muutsid võimalikuks glissando täpsete parameetrite ( intervalli ulatuse ja vältuse ) väljaselgitamise ning glissando morfoloogilise kuju kirjeldamise . Lühidalt kokku võetuna on analüüsi tulemused järgmised . ( Glissandot kui protsessi iseloomustab kaks parameetrit : vältus ja intervalli ulatus . Vältuste produktiivseim vahemik analüüsitud glissandokogumis on <arv>-<arv> ms. Vältuse osas ei erine glissando teistest nganassaani viisides esinevatest helidest . Glissando ulatuste produktiivseim vahemik analüüsitud kogumis on <arv>-<arv> C , ehk , kui kasutada võrdtempereeritud süsteemi intervallinimetusi , siis väikesest sekstist kuni oktavini . Glissandointervalli ulatus on erinev teistest intervallidest nganassaani viisides . Tavaliselt püsib analüüsitud viiside ulatus <arv>-<arv> sendi e. ligikaudu tertsi piires . ( Glissandokogum nganassaani lauludes koosneb lihtglissandodest ja liitglissandodest . Lihtglissando koostisse kuulub üks morfeem . Liitglissando võib sisaldada tõusumorfeemi , mille sisuks on helikõrguse pidev suurenemine , platood e. püsiva helikõrgusega osa ning langusmorfeemi , mille vältel heli pidevalt kaotab kõrgust . Morfeemid ei vaheta oma kohti glissando struktuuris , vaid paiknevad alati järjestuses tõus-platoo-langus . Üks morfeem glissando struktuuris on alati prominentsem morfeem kui teised morfeemid . Prominentsus väljendub morfeemi suuremas ulatuses ning pikemas vältuses teiste morfeemidega võrreldes . Prominentse morfeemi vältuse ja ulatuse vahel on täheldatav korrelatiivne tendents , mis väljendub selles , et enamsti kaasneb glissandointervalli suurema ulatusega glissando pikem vältus . Prominentne morfeem määrab helikõrgusliku muutumise põhisuuna glissandos . Kui prominentset morfeemi iseloomustab helikõrguse pidev kasv , siis on glissando põhisuund tõusev . Kui prominentses morfeemis helikõrgus kahaneb , siis on glissando põhisuund laskuv . Glissandeeruv heli meloodias võib mõjutada laulu teksti kujunemist foneetilisel tasandil . See väljendub glissandoga samas positsioonis paikneva monoftongi diftongiseerumises . Analüüsi käigus ei ilmnenud midagi sellist , mis heidaks valgust häälikumuutuste põhjusele . Oletused , et diftong monoftongi asemel võiks olla seletatav arhailiste joonte säilimisega laulutekstides , ei leidnud kinnitust . Seetõttu on häälikumuutust võimalik siduda vaid lauliku sooviga markeerida suunamuutust glissandeeruvas helis . Piir diftongi komponentide vahel langeb kokku selle punktiga mitmemorfeemilistes glissandodes , kus lõpeb tõusumorfeem või platoo ning algab helikõrguse laskumine . <arv>.<arv>. Probleem Glissando pole sugugi harv nähtus ei vokaal- ega instrumentaalmuusikas , ei traditsionaalses ega professionaalses muusikas . Traditsionaalses muusikas , samuti džässis paikneb glissando sageli mingi vormiüksuse lõpus , omades selget piiristavat funktsiooni . Neis nganassaani viisiridades , mida selles töös vaadeldakse , asub glissando regulaarselt viisirea algupoolel . See on kahtlemata haruldane paik glissando jaoks . - Milline on sellises positsioonis esineva glissando süntaktiline funktsioon ehk grammatiline tähendus ? See on järgneva peatüki põhiline probleem . Lisaks sellele ootavad vastust veel kaks küsimust : - Millised helikõrguslikud suhted valitsevad glissando ja temale eelneva ning järgneva viisirea osa vahel ? - Kas glissando morfoloogiline kuju ja glissandointervalli ulatus ühe laulu kui analüüsi lähteüksuse piires on stabiilsed või muutuvad ? <arv>.<arv>. Üldteoreetiline taust Muusikateadusel on oma vormianalüüsi mõisted , mis on mõeldud heliteose ülesehituse kirjeldamiseks . Viimasel poolsajandil on nende mõistete kõrval üha sagedamini kasutusel lingvistilised terminid . Lingvistika terminoloogia ja analüüsiprotseduuride rakendamist põhjendatakse peamiselt kahel viisil . Muusikalistele vormimõistetele heidetakse ette ebaadekvaatseid definitsioone . Seetõttu ei peeta neid termineid rangelt teaduslikeks vastupidiselt lingvistika üheselt määratletud terminitele . Teiseks põhjuseks on muusikateoreetiliste terminite ebauniversaalsus . Muusikalise vormianalüüsi mõisted ja meetodid on välja töötatud Euroopa klassikalise muusika baasil ning mõeldud selle muusika analüüsimiseks . Maailmas on aga palju erinevaid muusikaid , mille kirjeldamiseks need terminid võivad osutuda ebakohasteks . Mitteeuroopa muusika uurimisel on püütud rakendada etnoteooriaid , juhul kui need on uuritavates kultuurides olemas . Etnoteooriate kasutamisel on nii pooldajaid kui vastaseid . Viimased väidavad , et etnoteooria ei saa olla kultuuri uurimise baasiks . See on ise antud kultuuri osa ega võimalda saada objektiivseid uurimistulemusi . Lingvistikateooriaid hinnatakse just seetõttu , et need ei põhine etnoteooriatel , vaid on universaalsed ( Monelle <arv> : <arv>-<arv> ) . Käesolevas peatükis teostatakse tavapärase muusikalise vormianalüüsi asemel nganassaani meloodiate süntaktiline analüüs . See võimaldab esile tuua neid seoseid struktuuriüksuste vahel , mis muusikateoreetilisi mõisteid kasutades varjule jääksid . Enne konkreetse analüüsi juurde asumist esitame põgusa ülevaate sellest , miks ja kuidas lingvistilise süntaksi põhimõtted leidsid tee musikoloogiasse . Etteruttavalt võime öelda , et peamiseks põhjuseks oli just nimelt vajadus esile tuua seoseid , mille olemasolu oli küll aimatav , kuid mille kirjeldamiseks puudus sobiv meetod . Süntaksi mõiste tuli muusikateadusesse <arv>. aastatel . See on seotud strukturalismi kõrgperioodiga humanitaarteadustes . Strukturalismi meetodid kujunesid välja käesoleva sajandi esimesel poolel , kuid strukturalismi üldpõhimõtteid võime leida juba selliste eelmise sajandi novaatorite töödes nagu Karl Marx ja Sigmund Freud . Strukturalismi meetodid , mis hiljem leidsid kasutamist teistes humanitaarvaldkondades , kujunesid välja lingvistikas . Nende aluseks on seisukoht , et üksikfakte tuleb alati käsitleda tervikusse kuuluvaina , arvestades , et iga detail on määratletav tema koha kaudu süsteemis . Raimond Monelle on tabavalt iseloomustanud olukorda teaduses , mis järgnes strukturalistliku lingvistika väljakujunemisele . Enne uue meetodi sündi olid lingvistid koos antropoloogide ja etnomusikoloogidega ühtse antropoloogilise meeskonna liikmed . Strukturalismi tekke läbi muutusid lingvistid selle meeskonna privilegeeritud liikmeteks . Äkki oli nende teadusharust saanud ainus , mis võis pretendeerida täppisteaduslikkusele . Antropoloogias tekitas see olukord mõningase seisaku , kuni Claude Lévi-Strauss töötas välja strukturaalse antropoloogia põhimõtted , mis ilmusid raamatuna <arv>. aastal . Nii hakkas strukturaalne meetod liikuma lingvistikast teistesse teadusharudesse . Strukturalistlikke uurimusi teostati kirjanduses , psühholoogias , teatri- ja filmiteaduses ning isegi kokakunsti ja rõivamoe alal . ( Monelle <arv> : <arv>-<arv>. ) Strukturalistlik analüüsimeetod muusika analüüsimiseks , mis üldpõhimõtete osas meenutab generatiivset grammatikat , oli olemas juba <arv>. aastatel . Selle meetodi väljakujunemisel pole midagi ühist lingvistikaga . <arv>. aastal ilmus Heinrich Schenkeri raamat " Neue musikalische Teorien und Phantasien " , kus ta esitas teooria muusika kolmetasandilisusest . Seda teooriat on hiljem nii kritiseeritud kui ka edasi arendatud . Viiekümnendate aastate kontekstis oli see kahtlemata väga novaatorlik teooria . Eero Tarasti , üks muusikasemiootika juhtfiguure nimetab H. Schenkeri teooriat strukturalismiks enne strukturalismi . ( Tarasti <arv> : <arv>-<arv>. ) Laiemalt levisid strukturalismi ideed muusikateaduses siiski lingvistika vahendusel , leides soodsat vastuvõttu nii muusikateoreetikute kui heliloojate hulgas . Näiteks Pierre Boulez , kelle suhtumine keele ja muusika vahelistesse paralleelidesse on mõnevõrra skeptiline , leidis , et kui üldse rääkida seostest sõna- ja muusikaloomes , siis just struktuurikontseptsioonid ( alates morfoloogilisest struktuurist ) on need , mille poole pöördumisel võiks olla mingeid positiivseid tulemusi . Structure - one of our epoch words , ütleb P. Boulez . ( Boulez <arv> : <arv>. ) <arv>. aastatel oli lingvistiliste teooriate ja meetodite kasutamise tippaeg muusika uurimisel . Sel ajal olid musikoloogide vaated strukturalismile juba mõjustatud Noam Chomsky ideedest ja generatiivgrammatika plahvatuslikust levikust lingvistikas . Üha laiemalt levis ka süntaksi mõiste kasutamine muusika uurimisel . Süntaktilisel tasandil käsitleti muusikat loogilis-grammatilise süsteemina , mil on oma pind- ja süvastruktuurid ( Pekkilä <arv> : <arv> ) . N. Chomsky ideid on edasi arendanud nii lingvistid kui musikoloogid . <arv>. aastatel ilmus mitu generatiivgrammatikast inspireeritud uurimust . Üks olulisemaid töid selles vallas on kahtlemata F. Lerdahli ja R. Jackendoffi " A Generative Theory of Tonal Music " ( <arv> ) . See raamat sündis autorite peaaegu kümme aastat väldanud koostöö tulemusena . Autorite eesmärk on puhtteoreetiline . Nad soovivad luua teooriat , mis suudaks ära seletada kuulaja muusikaliste intuitsioonide olemust kogu selle täiuses . Kuna probleem on laiahaardeline , piirdutakse esialgu muusika nende komponentide üle valitsevate reeglite esiletoomisega , mis on loomu poolest hierarhilised ( näit. rütm , meetrum ) . ( Lerdahl &amp; Jackendoff <arv> : <arv>-<arv>. ) Generatiivgrammatika põhimõtteid kasutatakse muusikauurimustes erinevalt . Mõnedes uurimustes püütakse lingvistilist analüüsiprotseduuri võimalikult täpselt järgida , mõned uurimused toetuvad sellele vaid kõige üldisemate printsiipide osas . Järgnevalt peatume põgusalt kahel uurimusel , mille tulemused on publitseeritud <arv>. aastate algul . Neist esimene ( A. M. Perlman , D. Greenblatt " Miles Davis Meets Noam Chomsky : Some Observations of Jazz Improvisation and Language Structure " ) kuulub seda laadi uurimuste hulka , kus muusika struktuuri kirjeldamisel püütakse otseselt toetuda keelestruktuuride kirjeldamise meetodile . Multidimensionaalse harmoonilise muusika puhul on see hõlpsasti teostatav . Teist lähenemisviisi esindab eskimo isikulaulude struktuurianalüüs , millest antakse ülevaade R. Pelinski raamatus " La musique des Inuit du Caribou " . Alan M. Perlman ja David Greenblatt on analüüsinud Miles Davise bluusiimprovisatsioone . Ehkki uurimistulemusi tutvustava artikli pealkiri viitab N. Chomsky ideedele , kasutatakse uurimuses põhiliselt Ch . Fillmore'i käändegrammatikast laenatud skeemi . Autorid põhjendavad lingvistilise meetodi kasutamist seisukohaga , et improvisatsioonilise soolo loomine muusikas on võrreldav kõneldavate lausete konstrueerimisega . Džässimprovisatsiooni ülesehitamisel peab improviseerija lähtuma spetsiifilistest harmoonilistest ja meloodilistest piirangutest , mis on võrreldavad süntaktiliste ja semantiliste piirangutega loomulikus keeles . Džässimprovisatsioon on kirjeldatav kolmetasandilise struktuuri mõistetes : eristatakse süva- ( deep ) , vahe- ( shallow ) ja pindstruktuuri ( surface structure ) . Mingi laulu süvastruktuuri moodustab laulu aluseks olev harmoonia väljendatuna akordimärkides . Akordidest moodustub improvisatsiooni universaalne strukturaalne baas . Nii nagu üks lingvistiline struktuur võib realiseeruda erinevates parafraasides , võivad ka teatud harmoonilised järgnevused olla aluseks paljudele viisidele . Vahetasand muusikas on võimaluste kogum , mille hulgast muusik võib valida meloodiale sobiva kujunduse . Vahestruktuur tuleneb harmoonilisest aluspõhjast ( süvastruktuurist ) ja realiseerub meloodiajoonises . Meloodiajoonist käsitletakse uurimuses pindstruktuurina . Džässimprovisaatori eesmärgiks on luua meloodia , mis kõlab nagu džäss . Kõneleja valib sõnu sõnavara hulgast ja seob need teatud struktuuriga , mis võimaldab tal väljendada seda , mida ta väljendada soovib . Samuti käitub ka muusik , teostades oma püüdlused muusikaliste kujundite kogumi baasil . Džässi baasleksikon ei ole lai , kuid selle kombineerimiseks on lõputult palju võimalusi . ( Perlman , Greenblatt <arv> : <arv>-<arv>. ) Ramón Pelinski mainib otsesõnu oma lähtumist Humboldti aktsioomist , mille kohaselt kõne on lõputu loomine lõplike vahendite abil . Pelinski nimetab seda lähtekohta ainsaks sidemeks , mis ühendab eskimo muusikauurimust lingvistiliste teooriatega ( Pelinski <arv> : <arv> ) . Uurimusega tutvumine näitab , et need seosed on siiski tihedamad , kui eelöeldu oodata lubab . Uurimuse eesmärgiks on esitada eskimo isikulaulude strukturaalne kirjeldus ning koostada algoritm . Algoritmi õigsust peab kinnitama piisava muusikalise kompetentsuse olemasolu nendes lauludes , mis on loodud algoritmile toetudes inimeste poolt , kes ei ole kultuurikandjad , seega peaks algoritmi tuvastamine välja viima selliste laulude konstrueerimiseni , mille grammatilisus võimaldaks eskimotel neid laule vastu võtta kui oma muusikalise süsteemi võimalikke väljundeid . Töö kaugemaks eesmärgiks on eskimo isikulaulude generatiivne grammatika koostamine . Sellise grammatika loomiseni siiski ei jõuta . Uurimus piirdub eskimo laulude süntaktilise analüüsiga . R. Pelinski tõdeb töö tulemusi kokku võttes , et süntaks ei hõlma sugugi kõiki eskimo isikulaulu eksisteerimisviise . Lisaks sellele on lauludel veel ka semantiline mõõde ning pragmaatiline toime , mille kirjeldamine lisaks süntaktilisele struktuurile on hädatarvilik . Muusikalise materjali ülesehituse tundmist peab Pelinski siiski oluliseks lähtepunktiks isikulaulu mõtte uurimisele - kui mitte eskimote eneste , siis uurijate jaoks kindlasti . Generatiivgrammatika mõjudest pole puutumata jäänd ka muusika uurimine Eestis . Eelkõige on N. Chomsky ideed rakendamist leidnud <arv>. aastate etnomusikoloogilistes uurimustes . Nendest töödest selgub siiski , et generatiivgrammatika põhimõtteid ei saa muutmata kujul musikoloogiasse üle kanda . Nad vajavad kohandamist muusika spetsiifikale , aga ühtlasi muutub kohandamise käigus side lingvistiliste printsiipidega üha hapramaks . Seoses generatiivse grammatikaga saame rääkida kahest erinevast suundumusest muusika uurimisel Eestis . Üks haru ei rõhuta enam oma seost selle teooriaga , ehkki selle juured on kindlalt aastakümnete taguses pinnases . Nii , näiteks , on Ingrid Rüütli poolt kasutusele võetud normatiivmudeli mõiste eesti etnomusikoloogias võrreldav süvastruktuuri mõistega generatiivses grammatikas , niivõrd kuivõrd see on käsitletav meloodia strukturaalse baasina . Normatiivmudelid sisaldavad teatud tüüpi meloodiate liikumissuunda ning püsivaid helikõrguslikke punkte teatud kindlates positsioonides . Normatiivmudeli baasil on võimalik kujundada erinevaid meloodiaid . Meloodiate konkreetsed kujud on piiratud normatiivmudelis sisalduvate võimalustega . ( Rüütel <arv> : <arv>. ) Teine , hilisem haru , nimetab otsesõnu oma uurmistöö eesmärgina generatiivsete reeglite väljaselgitamist muusikas . Seoses sellega tuleb eelkõige nimetada Jaan Rossi viimaste aastate uurimusi muusika esituse generatiivsete reeglite alalt . Muusika esituse generatiivse grammatika all mõistetakse nende reeglite süsteemi , mis peegeldavad muusika autori muusikalist kompetentsust . Koos Rootsi kolleegi A. Fribergiga ( Royal Institute of Technology ) on J. Ross vaadelnud sarnasusi ja erinevusi Lääne-Euroopa professionaalse muusika esitamist reguleerivate reeglite ja vanade eesti rahvalaulude esituses ilmnevate reeglite vahel . Seitse põhilist generatiivset reeglit valitseb vältuste kujundamist professionaalse muusika esitamisel . J. Rossi poolt teostatud akustilise analüüsi tulemustest järeldub , et rahvamuusika jaoks on olulise tähtsusega vaid kolm , lisaks neljas teatud tingimustel . ( Ross , Friberg : <arv>. ) Lingvistika ja musikoloogia ei ole seotud ainult generatiivgrammatika kaudu . Lingvistikas leidub ka teisi teooriaid , mis on rakendatavad muusika kirjeldamisel . Järgnev nganassaani laulude viisiridade struktuuri uurimine toetub lingvistilise süntaksi põhimõtetele . Lingvistiline süntaks tegeleb lingvistiliste struktuuriüksuste ( sõnade , lausete ) kombineerimisega . Struktuursus ei ole ainuomane loomulikule keelele . Mistahes nähtuse struktuur pole ka lihtsalt osade kogum . Tegelikud objektid nagu t-täht keeles või mingi kineem ( näit. kõrvalaste ) tantsus pole olulise tähtsusega mitte iseenesest , vaid ainult oma positsiooni tõttu mingis " kudumis " . Nii on see ka muusikas , kus üksik noot omandab tähtsuse alles mingis kontekstis , olles meloodia- või rütmikujundi osa . Muusikas on seoste tähtsus ehk ilmsemgi kui muudes valdkondades . ( Piaget , quoted by Monelle <arv> : <arv>-<arv>. ) Kuna muusikas on struktuuri osad üksteisest sõltuvad ning funktsioneerivad koos just nii nagu struktuuriüksused keeleski , siis on mõistetav , et süntaksi printsiibid pakuvad huvi ka muusikateadusele . Käesolevas töös mõeldakse süntaktilise struktuuri all viisirea kitsamate struktuuriüksuste kombineerumist laiemateks struktuuriüksusteks . Viisirida kui helide lineaarne järgnevus on meloodiasüntaksi põhiüksus . Viisiridade süntaktilisel analüüsil on kaks eesmärki : glissando seoste kirjeldamine naaberelementidega e. glissando distributsioonisuhete esiletoomine ; glissando suhete kirjeldamine viisireaga tervikuna e. glissando süntaktiliste funktsioonide määratlemine . Neil eesmärkidel rakendatakse keeleteadusest laenatud analüüsiprotseduure . Analüüsimetoodika osas pöördume tagasi generatiivgrammatika eelsesse aega , <arv>.-<arv>. aastatesse . Sel ajajärgul kujunes Ameerikas välja deskriptiivne lingvistika . Deskriptiivlingvistide metoodika on küll vana , kuid mitte kõlbmatuseni vananenud . On tõsi , et deskriptiivlingvistid ei suutnud oma formaalsete reeglite abil luua täiuslikku grammatikat ühegi keele jaoks , aga seda pole suutnud ka hilisemad lingvistikakoolkonnad . Isegi kui see on deskriptiivse lingvistika metoodika suurimaks puuduseks , siis käesoleva töö eesmärke arvestades pole see oluline . Deskriptivistide metoodikat on rakendatud ka eesti keele uurimisel . <arv>. aastatel ilmusid järjestikku Henno Rajandi morfoloogia alane uurimus " Morfeemide liigitus deskriptiivses lingvistikas " ( Rajandi <arv> : <arv>-<arv> ) , Huno Rätsepa toimetatud strukturaalsele lingvistikale pühendatud kogumik " Töid strukturaalse ja matemaatilise lingvistika alalt " ( Rätsep <arv> ) ning Ellen Uuspõllu kandidaadiväitekiri " Määrusliku des- , mata- , nud- ( ~nuna- ) ja tud- ( ~tuna- ) konstruktsiooni struktuur ja tähendus " ( Uuspõld <arv> ) . Kindlasti on neil töödel oluline tähtsus eesti keele uurimise seisukohalt vaadatuna . Mis aga meile oluline - neis peegeldub , ehkki mõningase hilinemisega , deskriptiivse lingvistika meetodite populaarsuse tõus ja langus . Uuele metoodikale pandi suuri lootusi eelkõige seoses süntaksi uurimisega . Kui vahetute moodustajate ( immediate constituents ) meetod lingvistide hulgas tuntuks sai , vaadati sellele kui vahendile , mis võimaldab kirjeldada struktuurielemente uudse lähenemisnurga alt . Nimetatud meetod ei rahuldanud lingvistika nõudmisi kuigi kauaks . Vahetute moodustajate meetodi rakendamisel selgus peagi , et selle abil pole süntaktilise analüüsi lõppeesmärk saavutatav . Süntaktilise analüüsi lõppeesmärk seisnes keeles olemasolevate lausete lõputu hulga taandamine lõplikuks arvuks tuumlauseteks . Peagi järgnes vahetute moodustajate meetodile transformatoorse analüüsi ( transformational analysis ) meetod , mille Zellig S. Harris töötas välja <arv>. aastate algul , korvamaks vahetute moodustajate meetodi puudusi ( Uuspõld <arv> : <arv>-<arv> ) . Z. S. Harris arendas oma meetodit edasi veel kümmekond aastat hiljemgi . <arv>. aastal ilmus tema " String Analysis of Sentence Structure " , kus ta esitleb süntaktilise analüüsi meetodit , mis tema sõnutsi is intermediate between the traditional constituent analysis and transformational analysis ( Harris <arv> : <arv> ) . Deskriptiivse lingvistika meetodite nõrkade külgede ilmnemisega kaasnes kriitika , mis ei puudutanudki niivõrd meetodeid endid kui pigem deskriptiivse lingvistika üldisemaid aspekte : keeleelementide tähenduse eiramist analüüsi käigus ning keeleteooria puudumist või selle asendamist analüüsimeetoditega . Diskussiooni käigus näis ununevat deskriptiivse lingvistika meetodite väljatöötamise põhjus ja otstarve . Siin on asjakohane meenutada deskritivistide metoodika loomise tagapõhja , kuna selles ilmneb lingvistika ja etnomusikoloogia kokkupuutepunkt . Ameerika keeleteadlastel tuli tegemist teha rohkearvuliste täiesti uurimata indiaani keeltega . Iga niisuguse keele puhul oli lingvist otsekui desifreerija osas : keele kohta , mille konkreetsetest iseärasustest ta ei teadnud midagi , oli tal kasutada ainult selle keele tekstid , vastavas transkriptsioonis üleskirjutatud kõne . On arusaadav , et sellises olukorras oli iga uurija huvitatud sellest , et oleksid olemas kindlad ettemääratud protseduurid , mis aitaksid tal antud toormaterjalist võimalikult ökonoomselt kätte saada teda huvitava keele grammatika . ( Õim <arv> : <arv>. ) Sellest praktilisest vajadusest kasvaski välja deskriptivistide lingvistiline kontseptsioon . Samalaadne situatsioon nagu Ameerika keeleteaduses , valitses <arv>.-<arv>. aastatel ka Ameerika etnomusikoloogias . Paralleelselt indiaani keeltega hakati tõsisemat huvi tundma indiaani muusika vastu . Juba välitöödelt kaasa toodud materjali esialgne vaatlus näitas , et indiaani muusika erineb põhimõtteliselt euroameerika muusikast . Seoses sellega tekkis diskussioon kohaste analüüsimeetodite valiku üle , mis tegelikult pole vaibunud tänini . Etnomusikoloogid on otsinud analüüsimeetoditele toetuspunkte väljaspoolt traditsioonilist muusikateooriat - strukturaalsest lingvistikast , etnoteooriatest , kultuurantropoloogiast , psühholoogiast . Pole põhjust pidada üht meetodit etnomusikoloogias eesrindlikumaks teisest . Muusikas on olulised nii struktuur , tähendus kui kontekst , kuid vaevalt leidub meetodit , mis võimaldaks käsitleda kõike korraga . Juhul kui meie eesmärgiks on struktuuri kirjeldamine nagu käesolevas töös , on deskriptiivse lingvistika analüüsiprotseduuride rakendamine otstarbekas ka tänapäeval - pool sajandit hiljem . Deskriptiivse lingvistika meetodid avastas musikoloogia jaoks Ameerika etnomusikoloog Bruno Nettl . Ühtlasi oli ta ka esimene , kes rakendas lingvistika meetodeid muusika uurimisel ( Monelle <arv> : <arv> ) . B. Nettl hindas kõrgelt deskriptiivse lingvistika meetodite universaalsust . Ta demonstreeris nende kasutamise võimalusi nii traditsionaalse kui professionaalse muusika struktuuri analüüsimisel . Enne põhjalikuma ülevaate andmist sellest , kuidas deskriptiivse lingvistika analüüsiprotseduure muusika uurimisel rakendatakse ja mida nende abil on võimalik saavutada , tutvustame neid analüüsiprotseduure sellisena nagu neid kasutatakse lingvistikas . <arv>.<arv>. Deskriptiivse lingvistika analüüsimetoodika Ülevaade deskriptiivse lingvistika analüüsimetoodikast põhineb peamiselt selle uurimissuuna kõige formaalsema haru esindaja Z. S. Harrise seisukohtadel . Z. S. Harris esitleb oma meetodit kui avastamise protseduuri , kui uurimise süstemaatilist programmi , mida võib rakendada mistahes keele puhul ning mille rakendamine annab tõeseid tulemusi . Selline lähenemine on olnud huvipakkuv musikoloogiale ( Monelle <arv> : <arv> ) . Z. H. Harrise põhiseisukohad on esitatud <arv>. aastal ajakirjas " Language " ilmunud artiklis " From Morpheme to Utterance " ning <arv>. aastal valminud raamatus " Method in Structural Linguistics " ( kordustrükid ilmunud pealkirja all " Structural Linguistics " ) . R. Monelle'i sõnutsi tähistas selle raamatu ilmumine uue etapi algust Ameerika lingvistikas . Z. S. Harrise eelkäijaks oli aga Leonard Bloomfield , kelle meistritööd " Language " ( <arv> ) iseloomustab R. Monelle kui üht selle sajandi mõjukamat raamatut lingvistika valdkonnas ( Monelle <arv> : <arv>-<arv> ) . Z. S. Harrise tegevus kuulub niisiis lingvistika postbluumfildiaanlikku ajajärku , mis tähendab , et tema grammatikakäsitlus kasvab välja L. Bloomfieldi keelekäsitlusest . L. Bloomfieldi teaduslike vaadete kujunemine omakorda oli mõjutatud biheiviorismist . Deskriptiivset lingvistikat on paljudes ülevaatlikes kirjutistes samuti seostatud biheiviorismiga . Lingvistikas tähendab biheiviorism keeleüksuste käitumise kirjeldamist . Keeleüksuste käitumine väljendub üksuste kombineeritavuse võimalustes . Deskriptiivse keeleteaduse eesmärgiks sai kõigi nende asendite kirjeldamine , mille mingi keeleüksus võib hõivata . Deskriptiivne uurimus ei pea haarama kogu keelt tervikuna . Z. S. Harris hakkas uurimistöös kasutatavat materjali nimetama korpuseks . Korpuse maht ei ole rangelt kindlaks määratud - see võib olla nii kitsam kui laiem . Korpus võib olla näiteks helisalvestatud lausungite kogum . Keelenähtused avastatakse keeleliste andmete korpusega teatud operatsioone teostades . Deskriptiivne lingvistika tegeleb kõne teatud joonte regulaarsuse väljaselgitamisega . Regulaarsed jooned on üksteisega distributsioonisuhetes . Deskriptiivse lingvistika peamine uurimisvaldkond ning ainsad suhted , mida aktsepteeritakse kui olulisi , on keeleelementide distributsioon kõnevoolu sees relatsioonis teiste elementidega . ( Harris <arv> : <arv>-<arv>. ) Analüüsija põhiline tegevus seisneb segmenteerimises ja klassifitseerimises ( Harris <arv> : <arv> ) . Klassifitseerimine toimub segmentide vahekordade kirjeldamise kaudu . <arv>.<arv>.<arv>. Segmentatsioon Segmenteerimine tähendab kõnevoolu kui lineaarse järgnevuse jagamist lõikudeks , millest kõnevool moodustub . Segmenteerimata materjali struktuuri ei ole võimalik kirjeldada . , seega on segmentide olemasolu deskriptsiooni esimene tingimus . Keele kirjeldamiseks ei saa siiski anda mehhaanilist skeemi , kus segmenteerimisele järgneb struktuuri kirjeldamine . Segmenteerimisel tuleb juba ette arvestada struktuuri kirjeldamise nõudeid ja tulemusi . ( Kaplinski <arv> : <arv>. ) Siin ilmneb deskriptiivse analüüsimetoodika oluline puudus . Kõik analüüsiprotseduurid on kirjeldatavad protseduuridena , mis just nagu järgneksid üksteisele eraldi seisvate toimingutena . Tegelikus analüüsis need protseduurid põimuvad - deskriptsiooni pole võimalik teostada sammhaaval . Juba esimene protseduur pole otstarbekalt teostatav , ette teadmata , mida ootame viimaselt . Seda laadi probleemidele lahenduse otsimisega tegeleb tänapäeval konnektsionism . Stanfordi entsüklopeedia järgi on konnektsionism a movement in cognitive science which hopes to explain human intellectual abilities using artificial neural networks ( also known as " neural nets " ) . Philosophers have become interested in connectionism because it promises to provide an alternative to the classical theory of mind : the widely held view that the mind is something akin to a digital computer progressing a symbolic language . Exactly how and to what extent the connectionist paradigm constitutes a challenge to classicism has been a matter of hot debate in recent years . ( SEPh <arv> : <arv>. ) Segment pole Z. S. Harrise käsitluses keele loomulik osa , vaid ainult lingvistilise representatsiooni osa , mis on saadud analüütilisele teooriale toetumise teel . Lausungi iga element on vaadeldav segmendina . Segmendi võib moodustada ainult üks element ( näit. häälik ) , kuid segment võib koosneda ka kahest või enamast elemendist ( Harris <arv> : <arv>-<arv> ) . Z. S. Harris on seisukohal , et segment , mis koosneb mitmest elemendist , on identifitseeritav temas sisalduvate elementide kaudu ( Harris <arv> : <arv> ) . Siin toetub Z. S. Harris L. Bloomfieldile , kelle järgi näit. morfeemi võib kirjeldada foneemide kaudu , kuna morfeem koosneb ühest või mitmest foneemist ( Bloomfield <arv> : <arv> ) . <arv>.<arv>.<arv>. Identifikatsioon Identifitseerimine on protseduur , mis teoreetiliselt järgneb segmenteerimisele ning eelneb distributsiooniprotseduurile . Identifitseerimise käigus tuuakse esile segmentide distinktiivtunnused , mida me praktilises analüüsis teatud määral juba segmenteerimise juures arvestama peame . Olles jõudnud analüüsi käiguga identifitseerimise protseduurini , peame puudutama ka substitutsiooni ja distributsiooni , mis teoreetiliselt seisukohalt vaadatuna kujutavad endast eraldi analüüsiprotseduure . Seetõttu piirdume siin ainult põgusa selgitusega nende mõistete kohta ning vaatleme põhjalikumalt nende protseduuride sisu allpool . Identifitseerimise osas toetub Z. S. Harris L. Bloomfieldi raamatu " Language " foneemipeatükis esitatud seisukohtadele . L. Bloomfield ei räägi identifitseerimisest , vaid distinktiivtunnustest . Need on olulised seoses lingvistiliste üksuste vaheliste piiride määramisega . Nimetatud foneemipeatükis arutleb L. Bloomfield kõneelementide olulise tähtsusega joonte üle . Ta leiab , et toomaks esile keeleelementide erijooni , on tarvis välja selgitada , milliseid häälikut iseloomustavaid jooni peetakse erinevaiks kommunikatsiooni seisukohalt ( Bloomfield <arv> : <arv> ) . See tähendab , et L. Bloomfield toob esile vajaduse oletatavaid distinktiivtunnuseid testida . Z. S. Harris seostab distinktiivtunnused otseselt identifitseerimise protseduuriga . Ta peab iga keeleelementi identifitseeritavaks teatud iseloomulike joonte kaudu . Tavaliselt on assotsiatsioon üksüheses vastavuses . See tähendab , et kõnealused jooned seonduvad ainult elemendiga X ning element X seondub ainult kõnealuste joontega . Assotsiatsioon võib väljenduda ka vastavuses üks - palju . Sel juhul assotsieerub element X ainult teatud joontega , kuid need teatud jooned võivad seonduda ka mingi teise elemendiga . ( Harris <arv> : <arv>. ) Deskriptiivlingvistide analüüsiprotseduure iseloomustatakse kõikjal kui eriti rangeid ja üksikasjalikke tööjuhiseid . Tegelikult ilmneb , et deskriptiivse lingvistika metoodika ei olegi täiuslik tööriist . Pea iga uurija , kes seda kasutada soovib , on sunnitud seda oma eesmärkidele kohandamamise huvides täiustama . Näiteks Charles C. Fries , kes inglise keele lausete struktuuri analüüsimisel toetub Z. S. Harrise metoodikale , arutleb pikalt selle üle , mille alusel identifitseerida keeleelemente ( lauseid , sõnu jne. ) . Ch . C. Friesi arutlus näitab , et pole olemas mingit universaalset identifikatsioonikriteeriumi . Uurijal tuleb leida kriteerium , mis on antud olukorras sobivaim ( Fries <arv> : <arv> ) . Kõige üldisemas mõttes toetub identifitseerimine Friesi uurimuses nende joonte esiletoomisele , mis võimaldavad identifitseeritavat elementi teistele elementidele vastandada nagu näit. derivatsioonisufiksid sõnaklasside määramisel ( dark - <arv>. sõnaklass ; darkness - <arv>. sõnaklass ) . ( Fries <arv> : <arv> jj. ) Nii Z. S. Harris kui Ch . C. Fries räägivad vajadusest identsust testida . Identsust saab testida substitutsiooni teel . Z. S. Harris demonstreerib , kuidas üks element asendatakse teisega sarnasuse alusel ( elemendid kh ja kh ) ning kontrollitakse , kas katseisik aktsepteerib seda kordamisena . Kui jah , siis on tegemist identsete elementidega kommunikatsiooni seisukohalt vaadatuna . ( Harris <arv> : <arv>-<arv>. ) Ch . C. Fries arvestab samuti identsuse testimisel seda , wether the " response " of the native speaker is the " same " or " different " ( Fries <arv> : <arv> ) . Seoses eesti keele morfeemide liigitamisega vaatleb identifitseerimise erinevaid võimalusi H. Rajandi . Tema käsitluses tähendab morfeemi identifitseerimine erinevas ümbruses erineval kujul realiseerunud ühise tähendusega morfeemivariantide ( allomorfide ) klassifitseerimist ühe morfeemi võrdõiguslikeks liikmeteks ( Rajandi <arv> : <arv> ) . Seega samastab H. Rajandi identifitseerimise klassifitseerimisega . Võrdluseks esitame E. Uuspõllu seisukoha , kes ütleb , viidates Z. S. Harrise artiklile " From Morpheme to Atterance " , et kui morfoloogilisel tasandil on identifitseeritud individuaalsed morfeemid , järgneb nende klassifitseerimine substitutsiooni alusel ( Uuspõld <arv> : <arv> ) . Järelikult identifitseerimine ja klassifitseerimine on vaadeldavad eraldi protseduuridena . H. Rajandi seostab ka distributsiooni otseselt identifitseerimise protseduuriga . Ta kirjutab , et deskriptiivse lingvistika formaliseeriv suund ( Z. S. Harris jt. ) asendab identifitseerimisel semantilise kriteeriumi distributsioonikriteeriumiga ( Rajandi <arv> : <arv> ) . H. Rajandi interpretatsiooni aluseks on Z. S. Harrise raamatu " Structural Linguistics " metodoloogiline eessõna ( Harris <arv> : <arv>-<arv> ) . Z. S. Harris ise sellisest asendamisest otsesõnu ei räägi ega nimeta distributsiooni identsuse kriteeriumiks . Tuleb aga lisada , et ka Ch . C. Friesi eelpool mainitud töös inglise keele struktuuri kohta käsitletakse positsioonitunnuseid strukturaalse tähenduse signaalidena ( Fries <arv> ) . Oma raamatus " Structural Linguistics " ütleb Z. S. Harris , et kui elemendid on identifitseeritud , siis saab analüüsida nende kombineerimise võimalusi - seda , kuidas nad üksteisele järgnevad . Seejärel on võimalik välja selgitada suhted elementide vahel ( Harris <arv> : <arv> ) . Siit järeldub pigem , et identifitseerimisele järgneb distributsioonisuhete väljaselgitamine , kui et distributsioon on idensuse kriteerium , ehkki praktikas ta seda on . Üheski uurimuses ei esitata analüüsi käiku kõiki protseduure üksikasjalikult kommenteerides ning nende praktilist rakendamist demonstreerides . Ka Z. S. Harris , kelle seisukohtadest lähtub enamus deskriptiivlingvistilisi uurimusi , ei tee seda . Võibolla see ongi teiste uurijate erinevate interpretatsioonide põhjuseks . Praktiliste eesmärkidega Ch . C. Fries loobub üldse analüüsiprotseduuride selgitamisest . Ta ütleb , et tema ei kavatse kedagi koormata analüüsiprotseduuride detailse kirjeldusega , vaid pigem tutvustab lugejale analüüsi tulemusi , mis on protseduuridest olulisemad ( Fries <arv> : <arv> ) . <arv>.<arv>.<arv>. Substitutsioon Substitutsioon on sisuliselt kontrollprotseduur , mida võiks ehk isegi automaatseks nimetada . Seetõttu on substitueerimine ka vähem problemaatiline identifitseerimisega võrreldes . Deskriptiivlingvistide substitutsiooniprotseduuri aluseks on L. Bloomfieldi substitutsioonikäsitlus . Bloomfield defineerib substituuti kui a linguistic form or grammatical feature which , under certain conventional circumstances , replaces any one of a class of linguistic forms . Thus , in English , the substitute " I " replaces any singular-number substantive expression , provided that this substantive expression denotes the speaker of the utterance in which the substitute is used . ( Bloomfield <arv> : <arv>. ) Substituut on ekvivalent . Asendamise meetod ei ole ainult deskriptiivses lingvistikas esinev analüüsiprotseduur . Seda on kasutanud ka traditsiooniline ( komparatiivne ) keeleteadus , ja muidugi strukturalismi teised suunad . <arv>. aastal ilmus Nikolai Trubetzkoy raamat " Grundzüge der Phonologie " . Selles raamatus esitab ta neli reeglit foneemide eristamiseks . Esimene reegel ütleb , et kui mingis keeles võivad kaks häälikut esineda samas positsioonis ehk kui nad võivad teineteist selles positsioonis asendada , muutmata seejuures sõna tähendust , siis on need häälikud ühe foneemi fakultatiivsed variandid ( Trubetzkoy <arv> : <arv> ) . Seega rakendas N. Trubetzkoy substitutsiooni põhimõtet ning koos sellega ka distributsiooni , pidades vajalikuks välja selgitada foneemi esinemise võimalikke positsioone kõneahelas . Termineid substitutsioon ja distributsioon me N. Trubetzkoy töödest ei leia . Esimese neist võtab kasutusele L. Bloomfield . Teine termin tuleb lingvistikasse hiljem - koos Ameerika deskriptivistide poolt välja töötatud vastava analüüsiprotseduuriga . Z. S. Harris selgitab substitutsiooni olemust <arv>. aastal ajakirjas " Language " ilmunud artiklis " From Morpheme to Utterance " . Ta nimetab substitutsiooniprotseduuri deskriptiivse lingvistika põhiliseks operatsiooniks . The method described in this paper will require no operation other than substitution , repeated time and again , kirjutab Z. S. Harris artikli sissejuhatuses ( Harris <arv> : <arv> ) . Deskriptiivses lingvistikas on substitutsiooniprotseduuri sisu järgmine . Protseduuri käigus asendatakse üks keeleelement teisega struktuuri teatud kindlas paigas . Strukturaalset konteksti , mille sees asendamine toimub , nimetatakse substitutsiooniraamiks , näit. The -- is angry . Kuna kõnealuse raami abil võib toimuda näit. identsuse või klassikuuluvuse testimine , siis nimetatakse seda raami ka kontrollraamiks . Substitutsiooniprotseduuri abil saadakse klassid . Keeleelemendid , mida on võimalik paigutada samasse raami või spetsiifilisse ümbrusse , kuuluvad samasse klassi . Z. S. Harris selgitab seda protseduuri sümbolite abil : We take a form A in an environment C - D and then substitute another form B in the place of A. If , after such substitution , we will have an expression which occurs in the language concerned , i . e. if not only CAD but also CBD occurs , we say that A and B are members of the same substitution-class , or that both A and B fill the position C - D , or the like . ( Harris <arv> : <arv>. ) Nagu näeme , ei lisanud deskriptiivlingvistid substitutsioonikäsitlusse midagi olulist . Neid seisukohti tunti lingvistikas juba enne deskriptiivsete analüüsiprotseduuride väljakujunemist . Deskriptiivlingvistid vaid vormistasid substitutsiooni teostamise analüüsiprotseduurina , mil on oma kindlad reeglid . <arv>.<arv>.<arv>. Distributsioon Distributsioonianalüüsi käigus selgub analüüsitava elemendi vahekord teiste elementidega ( näit. lause puhul lause teiste osadega ) . Distributsioonisuhted on seega osa suhted osaga vastandatuna funktsioonisuhtele e. osa ja terviku suhetele . Distributsiooniideed kujunesid algselt välja fonoloogias ning levisid hiljem teiste keeletasandite analüüsiprotseduurides . Edward Sapir' foneemikäsitluses on distributsioon kõik asendid , mis antud foneemil võivad olla teiste foneemide suhtes . ( Ivić <arv> : <arv>. ) Ka L. Bloomfieldil on ideid , mida seostatakse deskriptiivlingvistide hilisema distributsioonianalüüsiga . L. Bloomfield jõudis lähedale mõttele sellest , et on otstarbekas analüüsida sõna tema vahetu ümbruse abil . L. Bloomfield siiski ei kasuta termineid environment ja ega räägi ka distributsioonist . ( Kubrjakova <arv> : <arv>. ) Distributsioon deskriptiivlingvistide käsitluses on ümbrusele keskenduv analüüsiprotseduur . Elemendi ümbrus moodustub tema naaberelementidest . " Naabrus " viitab elementide positsioonile enne ja pärast kõnealust elementi . Nii , näiteks , võib öelda , et konstruktsioonis I tried ( ay#trayd ) foneemi a ümbrus on tr--yd . ( Harris <arv> : <arv>. ) Seesama ümbrus on ühtlasi ka kontrollraam substitueeritavale elemendile . Seoses analüüsitava keeleüksusega võib rääkida mitmesugustest ümbrustest . Ümbrus võib olla vahetu ( immediate environment ) . Vahetu ümbruse moodustavad sama tasandi elemendid , mis paiknevad analüüsitava elemendi vahetus naabruses . Veel kasutab Z. S. Harris mõistet lühiümbrus ( short environment ) vastandina kogu lausungile , millesse analüüsitav element kuulub . Kõige laiem ümbrus on koguümbrus ( total environment ) , millena on vaadeldav kogu analüüsitav korpus . ( Harris <arv> : <arv>-<arv>. ) Elemendi distributsioon on kõigi ümbruste kogum , milles see element võib esineda ( Harris <arv> : <arv>-<arv> ) . Substitueerides spetsiifilisse ümbrusse ( kontrollraamidesse ) paigutatud keeleelemente , saadakse klassid . Klassid on niisugused keeleelementide ühendused , mis koondavad endasse elemente , millel on identne grammatiline funktsioon . Need elemendid paiknevad ühtlasi ka identses ümbruses ( Harris <arv> : <arv> ) . Teisisõnu - kõik keeleelemendid , mida on võimalik paigutada samasse raami , kuuluvad samasse klassi . Distributsiooni on määratletud ka kui loetelu , mille sisuks on antud elemendi kõik võimalikud kombinatsioonid ( Rajandi <arv> : <arv> ) . Ka Ch . C. Fries , kes küll distributsiooniprotseduuri üle ei teoretiseeri , huvitub oma praktilises analüüsisis teatud sõnaklassi positsioonist teiste sõnaklasside suhtes ehk teisisõnu - millised on sõnaklasside kombineerumisvõimalused ( näit. Fries <arv> : <arv> - <arv> ) . <arv>.<arv>.<arv>. Vahetud moodustajad Deskriptiivse lingvistika üks olulisemaid meetodeid , mida on rakendatud eelkõige süntaksi uurimisel , on vahetute moodustajate meetod . Vahetud moodustajad on üksteisega külgnevad struktuuri osad . Ühtlasi on vahetud moodustajad grammatiliselt üksteisega vahetult seotud . Ch . Fries vaatab vahetute moodustajate probleemile praktilisest vaatevinklist , illustreerides nende olemust ja mõtet näidetega nii kokakunstist kui spordist . Nende näidete abil selgitab Ch . Fries , milleni võib viia vahetute moodustajate printsiibi eiramine . Ta demonstreerib korvpallimängu kirjeldusele toetudes , et pole võimalik mängima õppida kirjelduse põhjal , mis sisaldab küll vajalikke üksiktoiminguid , kuid ei esita neid õiges järgnevuses . Fries toob ka keelenäiteid vanast ja tänapäeva inglise keelest , kus sõnajärje erinevused võivad põhjustada vääritimõistmist ( näit. a little sea's arm / a little arm of the sea ) ( Fries <arv> : <arv>-<arv> ) . Seega ei saa suhtuda vahetutesse moodustajatesse kui pelgalt teoreetilisesse spekulatsioonisse . Ka käesoleva uurimuses kasutatakse vahetute moodustajate mõistet , kuid mõnevõrra erinevalt lingvistikast ( vt. <arv>.<arv>.<arv> ) . <arv>.<arv>. Deskriptiivlingvistika analüüsiprotseduurid musikoloogias <arv>. aastal avaldab B. Nettl artikli " Some Linguistic Approach to Musical Analysis " ( Nettl <arv> : <arv>-<arv> ) . Artikli eesmärgiks on esitada mõningaid mõtteid deskriptiivlingvistika meetodite kasutamise võimalustest muusika analüüsimisel , kohandades neid muusika iseärasustega . B. Nettl põhjendab lingvistika meetodite kasutamist kahel viisil . Esimese , kuid vähemtähtsa põhjusena nimetab ta võimalust juhtida tähelepanu strukturaalsetele sarnasustele keele ja muusika vahel . Olulisem on aga tõsiasi , et deskriptiivlingvistika meetodeid saab rakendada üksteisest suurel määral erinevate muusikastiilide analüüsimisel . Kandes lingvistilised analüüsiprotseduurid üle muusika uurimisele , on võimalik selgitada stiilide struktuuri neid aspekte , mis pole alati seletatavad standardse muusikaanalüüsi abil . B. Nettl väidab , et selliselt saadud analüüsitulemuste objektiivsuse aste on tunduvalt kõrgem kui tavapärase muusikaanalüüsi puhul . Oma väidet põhjendab Nettl asjaoluga , et nii Euroopas kui Ameerikas on deskriptiivne lingvistika arenenud täppisteaduste mõju all . See ei tähenda siiski muusikateadusliku analüüsi kõlbmatuks kuulutamist B. Nettli poolt . Ta leiab , et lingvistikast laenatud meetodid ei saa asendada varem kasutatud meetodeid - nad võivad neid vaid täiendada . B. Nettl mainib , et tema artiklil pole otseset seost lingvistika kui sellisega . Ta ei pea end kvalifitseeritud lingvistide hulka kuuluvaks ning üritab vaid mõningate ideede ja protseduuride ülekandmist keele uurimiselt muusika uurimisele . Kahjuks ei viita B. Nettl ka keeleteaduslikele allikatele , millele ta oma muusikaanalüüsi väljatöötamisel tugineb . Seosed lingvistikaga pole siiski nii pinnapealsed , nagu B. Nettl tagasihoidlikult väidab . Otsene side strukturaalse lingvistika Ameerika haruga ilmneb nii üldisemates ideedes kui ka konkreetsetes analüüsiprotseduurides . B. Nettl peab deskriptiivlingvistikast laenatud meetodeid universaalseteks . Need peaksid ühtviisi hästi sobima nii indiaani traditsionaalse muusika kui ka kaasaegse dodekafoonilise muusika analüüsimiseks . <arv>.<arv>.<arv>. Muusika segmenteerimine Kõigist lingvistika terminitest , mida musikoloogias kasutatakse , on segment kõige enem lahkarvamusi tekitanud . Seepärast peatume pikemalt segmendi mõistel ning selle kasutamise võimalustel muusika analüüsimisel . Segmenteerimise põhimõtted lingvistikas ja musikoloogias on sarnased . Põhjalikult on segmenteerimist muusikas käsitlenud R. Monelle oma raamatus " Linguistics and Semiotics in Music " . Ta toob rohkesti näiteid eri liiki muusika segmenteerimise võimalustest . Esitame siin mõned R. Monelle'I üldistavad seisukohad muusika segmenteerimise kohta . Monelle defineerib segmente kui lühemaid või pikemaid osi muusikas , mis on omavahel süntagmaatiliselt seotud ( Monelle <arv> : <arv> ) . See definitsioon on sarnane segmendikäsitlusega deskriptiivses lingvistikas , eelkõige seetõttu , et rõhutatakse struktuuri elementide omavahelisi seoseid . Segmentatsiooniüksuse määramise põhimõtete osas on musikoloogid eriarvamusel . Muusikaline üksus , mis segmendina näib universaalse ja objektiivsena , on üksik noot , trummilöök vms. , kuna sel on mitmeid omadusi ( helikõrgus , vältus , tämber , rõhk ) , mille abil saab üksust kirjeldada . Kuid mistahes nähtuse analüüsimiseks on tarvilik suhete olemasolu millegi vahel . Suhted tekivad alles siis , kui kaks või enam elementi ( nooti ) omavahel kombineeruvad . Järelikult peaks minimaalne analüüsiüksus muusikas koosnema kahest või isegi kolmest noodist . ( Monelle <arv> : <arv>. ) Sarnasel seisukohal on ka Eugene Narmour . Tema struktuurianalüüsi teooria kohaselt peab meloodia põhistruktuur e. elementaarseim struktuur sisaldama kolme nooti . Esimese ja teise noodi seostumisel moodustub implikatiivne intervall . Teise ja kolmanda noodi seostumine on vaadeldav implikatsiooni realisatsioonina . Sellise koostisega segment võimaldab demonstreerida intervallide kulgemise suundi valitsevaid seaduspärasusi - nimelt järgneb suure ulatusega tõusvale intervallile alati laskuva suunaga intervall . ( Lippus <arv> : <arv>. ) Lingvistikas ei tõstatu küsimust segmendi elementide minimaalsest arvust . Igal tasandil on omad reeglid segmenteeritava üksuse piiristamiseks . Foneetilisel tasandil on üksuseks foneem ( üksik element ) , morfoloogilisel morfeem , mida ei lõigustata , ehkki see põhimõtteliselt on jagatav foneemideks . Ühe tasandi piirikriteeriume ei rakendata mõnel teisel tasandil . Need põhimõtted ei kitsenda mingil määral analüüsivõimalusi , kuna lingvistikas ei uurita suhteid segmendi sees vaid segmentide vahel . Analoogiline meetod oleks hõlpsasti kasutatav ka muusikalises struktuurianalüüsis . R. Monelle nimetab muusika segmenteerimise kõige tulemuslikuma aluspõhjana kordust . See on segmenteerimise üks tahke , kus muusika ja keele puhul paralleele ei leidu . Kordus muusikas on teatud osade taasesinemine samal või varieeritud kujul . Kordus on sagedane nähtus mistahes muusikaliigis . Sellest on segmenteerimisel lähtutud nii klassikalises kui rahvamuusikas . Muusikaline kordus võib täita mitut funktsiooni . Kirjeldades korduse funktsioone , toetub R. Monelle Kanada semiootiku David Lidovi seisukohtadele , mis sisalduvad tema <arv>. aastal ilmunud artiklis " Structure and function in musical repetition " . Kordus võib olla näit. fokaalne . Fookusesse koondatud kordus ( so . paljukordne kordus , mis tõmbab endale tähelepanu kui kordumise fakt ) ei ole segmendi märgistaja , vaid kunstiline väljendusvahend . Fokaalsel kordusel on konnotatiivne tähendus - see loob muusikaväliseid assotsiatsioone tegevustega , mis lähevad üha edasi ja edasi , nagu näiteks rituaalid , tantsud jms. Grammatilist funktsiooni kannab formatiivne kordus . Sellest saab lähtuda segmendipiiride määramisel . ( Monelle <arv> : <arv>-<arv>. ) Kõige hõlpsamini on segmentatsioon rakendatav monofoonilise muusika analüüsimisel , kuid R. Monelle on seisukohal , et igasugune muusika on segmenteeritav . Tuleb vaid järgida kindlaid põhimõtteid . Analüütiline segmentatsioon peab põhinema ratsionaalsetel printsiipidel . Kui analüüsimisel kasutatakse mitteverbaalseid sümboleid nagu tähed või numbrid , siis tuleb analüüsijal sõnaselgelt määratleda tasandid , millele sümbolid viitavad . ( Monelle <arv> : <arv>. ) Segmentatsiooni kui deskriptiivse lingvistika põhimõtet on muusika analüüsimisel kasutanud B. Nettl . Ta rakendab segmenteerimise protseduuri Ernst Křeneki dodekafoonilise kompositsiooni Op . <arv> , No . <arv> distributsioonianalüüsis . Nettl on üks esimesi segmendi mõiste kasutajaid musikoloogias üldse . Segmenteerimine ei ole Nettli arvates problemaatiline protseduur . Ta ei defineeri segmenti , kuid seoses muusikateose harmoonia analüüsiga ütleb ta , et music consists of various elements , such as pitch , rhythm and harmony , each of which is , in analysis , divided into small units or segments such as tones , note-values , intervals or chords . ( Nettl <arv> : <arv>. ) Segmendi mõiste võime leida ka sellistes muusikauurimustes , mis ei ole otseselt järginud deskriptiivlingvistika printsiipe . Neis uurimustes on segmendi piiride määratlemisel tuginetud erinevatele põhimõtetele . Esitame siin kaks näidet . Esimese näite puhul on tegemist ühega vähestest katsetest segmenteerida samojeedi muusikat . Analüüsi on teostanud N Vahitova , Novosibirski Konservatooriumi juures <arv>. aastatel tegutsenud traditsionaalse muusika uurimisgrupi üks liikmeid . N. Vahitova on segmenteerinud neenetsi viise . Segmentatsioon põhineb meloodia silbilis-rütmilisel jaotamisel , kusjuures segmentatsiooniüksuseks on lauldud silp , millele võib vastata üks või enam nooti . Eesti etnomusikoloogias kasutatakse selle kohta mõistet silpnoot . Automaatsest segmenteerimisest kaugemale analüüsis ei mindagi . Mainitakse vaid , et meloodiad sisaldavad segmente , mis esinevad ainult ühel korral ning segmente , mida kasutatakse korduvalt . Segmenteerimist käsitletakse artiklis kui eeltööd analüüsile , mille käigus on võimalik välja selgitada segmendid , millest võib moodustuda meloodiline süntagma ( Vahitova <arv> : <arv>-<arv> ) . Kirjeldatud analüüsis sõltub segmendipiir silbipiirist . Seega polegi meloodia segmenteerimisel aluseks ainult või otseselt meloodia elemendid . Muusika seisukohalt vaadatuna on see kaudsegmenteerimine . N. Vahitova on selliseid segmente nimetanud ka muusikalis-foneetilisteks üksusteks , mis on siinkohal kahtlemata täiesti sobiv määratlus . Muusika segmenteerimisel kirjeldatud printsiibi alusel võivad olla omad plussid , kuid kindlasti on sel ka üks puudus . Kui tekst kõrvale jätta , muutub segmenteerimise alus ähmaseks . Kui aga vaadelda laulu kui tervikut , kus tekst on meloodiast lahutamatu , on muusikalis-foneetiline segmenteerimise viis kahtlemata õigustatud . Teine näide on samuti seotud rahvamuusika segmenteerimisega , kuid siin lähtub segmenteerimise printsiip otseselt meloodiast . Urve Lippus määratleb uurimuses , mis käsitleb lineaarset muusikalist mõtlemist regilauludele toetudes , meloodiasegmenti kui kahe või enama noodi järgnevust . U. Lippus rõhutab asjaolu , et segment , ehkki see võib kokku langeda motiivi või fraasiga , ei ole tähenduslik vormiüksus . Segment on sümbolite abstraktne rida . Kõnealuses uurimuses on segmendi elementideks neli nooti . Sellist segmenti peetakse optimaalseks kahel põhjusel . Esiteks võimaldab see kõige paremini näidata distributsiooni viisireas ning esile tuua elementide süntaktilisi funktsioone . Teiseks on neljanoodiline segment otseselt seotud visirea struktuuriga , kattudes poolreaga kaheksast elemendist koosnevas viisireas . ( Lippus <arv> : <arv>-<arv>. ) Näiteks toodud segmentatsiooniprintsiibid käsitlevad segmentatsiooniüksust täiesti erinevalt . Pole olemas universaalset segmentatsiooniüksust muusikas . Kolmest elemendist koosnev segment sobib teatud seoste kirjeldamiseks teatud liiki muusikas . Sama võib öelda ka muusikalis-foneetilise segmendi kohta . Käesolevas töös lähtutakse seisukohast , et igasugune muusika on segmenteeritav ning segmentatsiooniprintsiipide valik sõltub eelkõige seostest , mida segmenteerimise abil tahetakse esile tuua . <arv>.<arv>.<arv>. Identifitseerimine ja distributsioon muusika analüüsimisel Muusika segmenteerimisele ei pea ilmtingimata järgnema analüüsiprotseduurid , mida kasutab deskriptiivne lingvistika . Materjali lõigustamine on igal juhul möödapääsmatu , kui soovitakse analüüsida struktuuri . Pole oluline , millised meetodid sealjuures edasiseks analüüsimiseks valitakse . Et käesoleva töö seisukohalt on huvipakkuv siiski deskriptivistide metoodika kasutamine musikoloogias , pöördume tagasi B. Nettli struktuurianalüüsi juurde , millest eelpool juba juttu oli . B. Nettl võtab deskriptiivse lingvistika eeskujul kasutusele korpuse mõiste . Esimese lahendamist vajava probleemina musikoloogilises uurimistöös nimetab ta korpuse määratlemist ehk selle materjali piiritlemist , mida muusika kirjeldus peab hõlmama ( Nettl <arv> : <arv> ) . B. Nettl korpuse mõistet ei defineeri . Kõnealusest artiklist selgub vaid , et korpuse all ei mõelda mitte kogu muusikat üldse , vaid teatud osa muusikast . Nettl leiab , et kõige hõlpsam on määratleda stiiliiseärasusi ja struktuurireegleid lühikeses terviklikus kompositsioonis , mille kohta ta kasutab lingvistika terminit lausung . B. Nettl on huvitatud kolmest lingvistilisest analüüsiprotaseduurist . Need on segmenteerimine , identifitseerimine ja distributsioon . Lingvisti jaoks on esimene protseduur segmenteerimine ning selleks et üldse oleks võimalik materjali otstarbekalt lõigustada , peab uurija omama mingit ettekujutust selle materjali struktuurielementide olulistest joontest . Etnomusikoloog alustab analüüsimist juba muusikat transkribeerides ning selgitab olulise-ebaolulise välja transkriptsiooni käigus . Meloodia kirjapanek ei ole puhttehniline töö , vaid esimene analüüsietapp . Segmenteerimisele järgnevaid analüüsiprotseduure kirjeldab B. Nettl keelenäidetele tuginedes . The linguistic techniques with which we are concerned are the identification of significant and non-significant distinctions , and the distribution of individual features within the total structure . In each language certain phonological features are significant , others non-significant , because they are predictable in their appearance or unessential for determining meaning and thus in a different class . For example , the distinction between the sounds " t " and " d " in English is significant , since it serves to distinquish " ton " from " done " . The difference between aspirated and unaspirated " t " is not essential . Aspirated , it appears at the beginning of a word , unaspirated elsewhere . The two forms are said to be allophones of a phoneme " t " . The same classification is made for super-segmental features , such as stress , length and intonation , and longer elements called morphemes , which may be words or parts of words , and which are the smallest meaningful units . The distribution of these elements is plotted as part of linguistic analysis . Certain factors appear only at the beginnings or endings of larger units , or only in the environment of certain other features . This appliest to vowels , consonants , stress , length , pitch in tone languages , words , sentences , and units in all possible levels.The identification of elements and their distribution is a major part of the description of a language , or a corpus within a language . These techniques are what I belive should be used in musical materials . ( Nettl <arv> : <arv>. ) B. Nettl ei viita allikale , millel tema protseduuritutvustus põhineb , kuid siin on äratuntavad Harrise seisukohad , esitatuna mõnevõrra lihtsustatud kujul . Nettl ei piirdu ainult ühiste struktuuri kirjeldamise võimaluste esiletoomisega lingvistikas ja muusikas . Ta otsib ka otseseid paralleele keele- ja muusikanähtuste vahel . Muusika koosneb sellistest elementidest nagu helikõrgus , rütm , harmoonia . Neile elementidele on võimalik leida analooge keelest . Helikõrgusfoneemid võiksid olla vokaalide ja konsonantide analoogid ; noodivältused on võrreldavad hääliku pikkusega keeles jne. Muusikaliste foneemide korduvad järgnevused on käsitletavad morfeemidena ( Nettl <arv> : <arv> ) . Sarnaseid paralleele muusikaliste ja lingvistiliste vormiüksuste vahel on aktsepteerinud paljud musikoloogid alates viiekümnendatest aastatest kuni tänapäevani . Näit . G. Kádár samastab üksiku heli foneemiga , helide ühendi morfeemiga jne. ( Kádár <arv> : <arv>-<arv> ) . Tegelikus analüüsiprotseduuris opereerib B. Nettl siiski pigem muusika mõistete kui nende lingvistiliste analoogidega . Helikõrgusi nimetatakse küll helikõrgusfoneemideks ning rütmivältusi rütmifoneemideks , kuid sellega seosed lingvistikaga ka piirduvad . Sisuliselt on ikkagi tegemist muusikateaduses nii enne kui pärast B. Nettlit rakendatud analüüsitehnikaga , kus muusika elemente klassifitseeritakse teatud sarnasuste põhjal . Näiteks liigitab B. Nettl Arapaho indiaanlaste lauludes leiduvad rütmivältused kaheksandiknootideks , veerandisarnasteks nootideks ning pikkadeks nootideks . Erinevus tavapärasest muusikaanalüüsist seisneb vaid selles , et B. Nettl nimetab neid gruppe foneetilisteks üksusteks . Deskriptiivses lingvistikas on distributsiooni väljaselgitamine üks olulisemaid analüüsietappe . Paraku leiab B. Nettl , et just distributsioon on protseduur , kus muusikalisel ja lingvistilisel analüüsil ei saa olla kuigi palju ühist . On küll võimalik jälgida ühe elemendi asendamise võimalusi teise elemendiga ning seoses sellega välja selgitada teatud foneemi allofoonid e. variandid , kuid muusikalistest andmetest ei saa dedutseerida distributsiooniseadusi . See on võimalik lingvistikas , muusika põhjal võime teha vaid statistilisi järeldusi . B. Nettl pakub välja analüüsimeetodi , mida ta ise edaspidises töös eriti ei rakenda ega edasi ei arenda . <arv>. aastate lõpp on periood , kus etnomusikoloogia ja eriti B. Nettli huvi suundub juba teisale - antropoloogia juurde . B. Nettli artikli vastukajad etnomusikoloogias on tagasihoidlikud . Näiteks toetub Nettli allofooniideele William Bright viis aastat hiljem ilmunud artiklis " Language and music : areas for co-operation " . W. Bright leiab , et allofoonidena tuleb lisaks B. Nettli poolt loetletud muusika elementidele vaadelda ka ühe muusikateose erinevaid esitusi ( Bright <arv> : <arv> ) . See ei tähenda siiski lingvistikahuvi raugemist musikoloogide hulgas . Meetodite laenamine langeb küll tahaplaanile , kuid üha laiemalt levivad muusika alastes uurimustes lingvistika terminid foneem , morfeem , süntaks . Ühelt poolt on endiselt päevakorral universaalse analüüsimooduse otsingud , teisalt aga võib kohata ka keelkondlikku lähenemist muusikale . Seda laadi uurimuste hulka kuulub näit. György Kádári doktoritöö " Rinnasteinen ajattelutapa suomensukuisten kansojen musiikkiperinteessä " ( Paratactical Thinking in the Music Tradition of Fenno-Ugrian people ) ( <arv> ) . Oma töös kasutab Kádár soomeugri võrdleva filoloogia ja poeetika meetodeid ja tulemusi , toetudes keeleküsimustes sellistele autoriteetidele nagu P. Hajdú , L. Honti , L. Hakulinen , E. Itkonen , M. Korhonen ning K. Häkkinen . Samuti võrdleb G. Kádár soomeugri meloodiate muusikalisi struktuure nende rahvaste praktilise mõtlemise mudelitega . Soomeugri filoloogid oletavad , et soomeugri rahvaste mõtlemisviis on parataktiline . See tähendab , et enamus inimesi kasutab tavaliselt lauseid , mis koosnevad ühesuguse süntaktilise funktsiooniga , kuid süntaktiliselt üksteisest sõltumatutest sõnadest , sõnaühenditest või osalausetest . G. Kádár püüab oma uurimuses vastata küsimusele , kas soomeugri muusikakultuur põhineb samuti parataktilisel mõtlemisel . Uurimistulemused viitavad autori hinnangul sellele , et soomeugri rahvaste muistsed muusikalised struktuurid on parataktilised nii nagu lingvistilisedki struktuurid . Muusika parataktiline olemus ehk teisisõnu , alistussuhete puudumine muusikalistes struktuurides väljendub toonika-dominandi suhete puudumises soomeugri rahvaste muusikas . ( Kádár <arv> : <arv>-<arv>. ) Vaevalt on siin tegemist millegi soomeugri muusikale ainuomasega . Samale tulemusele võiksime kindlasti jõuda ka mõnsse teise keelkonda kuuluvate rahvaste vanemaid rahvalaule uurides . <arv>.<arv>. Glissandodega viisiridade deskriptsioon Järgnevalt analüüsitakse viisirea kui meloodiasüntaksi põhiüksuse struktuuri . Seejärel vaadeldakse glissandodega viisiridu tervikliku kompositsiooni ( laulu ) kontekstis . Ehkki analüüsimisel kasutatakse lingvistika meetodit , ei nimetata muusika elemente ümber keele elementide kohta kasutatavate terminitega nagu seda teeb näit. B. Nettl : We would have pitch phonemes ( tones ) , rhythmic phonemes ( note values ) harmony phonemes ( chords ) , etc . Järgmise sammuna peab B. Nettl võimalikuks käsitleda muusikaliste foneemide sekventse morfeemide analoogidena . ( Nettl <arv> : <arv>. ) Kahtlemata on võimalik tõmmata paralleele keele ja muusika elementide vahele , kuid käesolevas analüüsis oleks selline ümbernimetamine täiesti kasutu . Ainus termin , mille kasutamine võiks kõne alla tulla , on lausung . Lingvistikas mõeldakse lausungi all kõnelõiku , millele eelneb ja järgneb paus . Need samad tunnused iseloomustavad ka laulu , samuti mistahes muud terviklikku muusikalist kompositsiooni . Termini kasutamist vaagides saab selgeks , et laulu ümbernimetamine lausungiks ei mõjutaks mingil määral analüüsi käiku ega ka tulemusi . Seepärast jäägu lausung kõnevoolu analüüsi lähteüksuseks lingvistikas . Käesolevas töös nimetame analüüsi lähteüksust siiski lauluks . Viisiridade süntaktilise analüüsi aluseks on <arv> viisirida . Enne analüüsiprotseduuride juurde asumist esitame nende ridade noodistused . Lisaks ülalesitatud materjalile on analüüsitud viisiridu , mis sisalduvad järgmistes näidetes : ( <arv> ) <arv>. , <arv>. rida ( <arv> ) <arv>. , <arv>. , <arv>. , <arv>. , <arv>. , <arv>. , <arv>. , <arv>. rida ( <arv> ) <arv>. , <arv>. , <arv>. rida ( <arv> ) <arv>. , <arv>. , <arv>. , <arv>. , <arv>. , <arv>. , <arv>. rida ( <arv> ) <arv>. , <arv>. , <arv>. , <arv>. , <arv>. , <arv>. , <arv>. rida ( <arv> ) <arv>. , <arv>. , <arv>. , <arv>. , <arv>. , <arv>. rida ( <arv> ) <arv>. , <arv>. , <arv>. rida ( <arv> ) <arv>. , <arv>. , <arv>. , <arv>. , <arv>. rida ( <arv> ) <arv>. , <arv>. , <arv>. rida ( <arv> ) <arv>. , <arv>. , <arv>. , <arv>. rida <arv>.<arv>.<arv>. Viisiridade segmenteerimine Selleks et kirjeldada glissando funktsioone viisireas ning ühtlasi analüüsida ka glissando helikõrguslikke suhteid viisirea teiste osadega , on tarvilik segmenteerida viisirida kahel tasandil - laiemal ja kitsamal tasandil . Segmenteerimise üldiseks aluseks laiemal tasandil ( edaspidi L-tasand ) on spetsiifiliste joontega lõikude kordumine teatud ümbruses . Viisirea segmenteerimine L-tasandil on lihtne protseduur . Me võime seda teha nii auditiivselt , kuulates laulu esitust , kui visuaalselt , vaadates meloodia noodistust . Mõlemal juhul on ilma tõsisema süvenemiseta selge , et viisirida jaotub kolmeks erineva iseloomuga meloodialõiguks , millest igaüks on käsitletav segmendina . Segmendipiir paikneb kahe erinevas helikõrguses kulgeva viisilõigu vahel . Analüüsitavas muusikalises materjalis on L-tasandil eristatavad kolme liiki segmendid , mida on kujutatud joonisel <arv> : <arv> ) segmendid , kus meloodia kulgeb kõrges helikõrgustsoonis ( A-segment ) ; <arv> ) segmendid , kus toimub heli libisemine e. üleminek kõrgest tsoonist madalasse tsooni ( B-segment ) ; <arv> ) segmendid , kus meloodia kulgeb madalas helikõrgustsoonis ( C-segment ) . Joon . <arv>. Viisirea jaotumine segmentideks helikõrgustsoonide põhjal ( L-tasand ) Määratlus kõrge/madal on suhteline . Kui poolitaksime glissandointervalli mõttelise horisontaalse joonega , siis joonest ülespoole jäävad helikõrgused oleksid iseloomustatavad kõrgete helikõrgustena ning joones allapoole jäävad helikõrgused oleksid iseloomustatavad madalate helikõrgustena . Segmenteerimine L-tasandil aitab meil saada ülevaadet sellest , kuidas segmendid suhestuvad horisontaalses plaanis . Edasine analüüs võimaldab sõnastada segmentide järjestumise reeglid ning kirjeldada nende funktsioone . Segmendi seesmised helikõrguslikud suhted ei ole siin olulised - pole tähtis , millistest helikõrgustest viisilõik täpselt koosneb . Oluline on vaid see , kas helikõrgustsoon on kõrge , üleminev või madal . Kui vaatame analüüsitavate viisiridade noodistusi , siis näeme , et lisaks ridadele , mis koosnevad segmentidest A , B ja C , leidub nende hulgas ka ridu , mis koosnevad ainult segmentidest B ja C. Viimaste puhul on tegemist ridadega , mis sisaldavad nullsegmenti ( näit. ( <arv> ) ) . Lingvistikas on nullsegment ( zero segment ) selline struktuurielement , mis osutab millegi puudumisele . Demonstreerime selle segmendi olemust Z. S. Harrise poolt esitatud keelenäite abil . The zero after " sheep " in " The sheep are being shorn " can be included as member of the " -s " morpheme of " The boys are returning " . Puuduv element on juurdemõeldav ( Harris <arv> : <arv> ) . Viisireas , mis on kirjeldatav süntaktilise struktuuri ABC abil , on A-segment ainus selline segment , mille positsioonis võib esineda nullsegment ( märgit . A<arv> ) . Ligikaudu neljandik analüüsitud viisiridadest on sellise struktuuriga . Nullsegment e. A-segmendi puudumine ei ole takistuseks muusikalise mõtte väljendamisel , mis seisneb erinevate helikõrgustsoonide vastandamises . A-segment koosneb enam kui pooltel juhtudest ainult ühest lühikese vältusega elemendist , mis asub B-segmendi tipuga samal helikõrgusel . Selle puudumisel kõrge tsooni esindatus ei kao , vaid lüheneb , jäädes ainult B-segmendi kõrgeima helikõrguse kanda . Puuduva A-segmendi korral võib samas positsioonis paikneda kõneline lõik . Kõneline lõik ei ole spetsiifiline reaalguse nähtus . Seda võib kohata nii rea keskel kui lõpus . ( <arv> ) Tõlge : Oma hinge sees sa ära ole /kurb/ , nii räägib , niisugusel ajal. Näites ( <arv> ) on kõneintonatsiooni kasutamine A-segmendi positsioonis jätkuks eelmist rida lõpetavale venekeelsele pöördumisele nganassaani keelt mitte valdavate kuulajate poole . Kõnelist lõiku rea algul ei saa käsitleda A-segmendi asendajana . Eelkõige on selle põhjenduseks asjaolu , et kõneline lõik ei asu A-segmendi tavapärases helikõrguslikus tsoonis , vaid sellele vastanduvas , madalas tsoonis . L-tasandi segmendid kujutavad endast segmendisekventse , mis on omakorda segmenteeritavad kitsamal tasandil ( K-tasand ) . Segment K-tasandil langeb kokku viisirea elementaarseima üksuse e. üksiku heliga . K-tasandil on segmentide vahelised suhted kirjeldatavad vertikaalses plaanis ( joon . <arv> ) . <arv>.<arv>.<arv>. Viisiridade numbriline representatsioon Selleks et sooritada analüüsitavate viisiridadega segmenteerimisele järgnevaid protseduure , antakse neile numbriline kuju ( tabel <arv> ) . Nii on viisiread hõlpsamini kirjeldatavad ja võrreldavad . K-tasandil määratakse iga üksiku heli kaugus B-segmendi äärmise punkti suhtes . B-segmendi numbriline tähistus " <arv> - <arv> " on püsiv kõigis ridades . " <arv> " ja " <arv> " märgivad glissando lähte ja lõpuheli olenemata sellest , kui suur on nende vaheline kaugus teineteisest . Selle segmendisekventsi helisid , mis laiemal tasandil moodustavad A-segmendi , vaadeldakse seoses glissando lähteheliga . L-tasandil C-segmendiga kattuva segmendisekventsi helisid vaadeldakse seoses glissando lõpuheliga . Siin toetutakse sellele , kuidas A- ja C-segment seonduvad B-segmendiga helikõrgustsooni kaudu ( joon . <arv> ) . A-segment ja glissando lähteheli kuuluvad kõrgesse helikõrgustsooni ; C-segment ja glissando lõpuheli esindavad madalat helikõrgustsooni . Glissando äärmiste punktide suhteid glissandole eelnevate ja järgnevate helidega mõõdetakse pooltoonides . Number noodi all näitab , mitme pooltooni kaugusel võrdluspunktist heli paikneb . Kuna A-segment on vahetult seotud glissando kõrgeima heliga , siis lähtub A-segmendi numbriline representatsioon punktist " <arv> " . Neid A-segmendi helisid , mis paiknevad glissando kõrgeima helikõrgusega samal kõrgusel , märgitakse samuti numbriga " <arv> " . Numbrid , mis tähistavad glissando kõrgeimast helist madalamaid helikõrgusi , kannavad miinusmärki ning indeksit " <arv> " . Viimane viitab helide kuulumisele kõrgesse helikõrgustsooni ( <arv> ) . C-segment on vahetult seotud glissandointervalli madalaima helikõrgusega , mistõttu selle segmendi numbrilise väljenduse lähteks on " <arv> " . Nullpunktist kõrgemaid helikõrgusi tähistavad positiivsed ning madalamaid helikõrgusi negatiivsed arvud ( <arv> ) . Nagu öeldud , ei kuulu punktide " <arv> " ja " <arv> " vahele jäävate pooltoonide arv vajalike andmete hulka , kui meie eesmärgiks on esile tuua suhted A- ja B-segmendi või C- ja B-segmendi vahel . Punktide " <arv> " ja " <arv> " täpne kaugus teineteisest muutub aga oluliseks siis , kui soovime vaadelda A- ja C-segmendi omavahelisi suhteid - seda , kuidas nad B-teljel teineteise poole liiguvad ning kuidas nad võivad teineteise suhtes paikneda ( joon.<arv> ) . Joon . <arv>. A- ja C-segmendi seosed B-segmendiga Joon . <arv>. Segmentide vertikaalsed ( helikõrguslikud ) seosed Eriti oluline on " <arv> " ja " <arv> " vaheline pooltoonide arv A- ja C-segmendi võimaliku kattumise või ristumise esiletoomiseks , mis , tõsi küll , on väga haruldane . Segmentide helikõrguslik kattumine toimub siis , kui A-segmendis sisalduva suurima absoluutväärtuse ja C-segmendis sisalduva suurima absoluutväärtuse summa langeb kokku punktide " <arv> " ja " <arv> " vahele jääva pooltoonide arvuga ( <arv> ) . A- ja C-segmendi helikõrgusliku ristumise korral ületab absoluutväärtuste summa B-segmendis sisalduvate pooltoonide arvu ( <arv> ) . Segmentide kattumine või ristumine on võimalik ainult sel juhul , kui A-segmendiga hõlmatav meloodialõik on laskuv ja C-segmendi piiresse jääv meloodialõik on tõusev , st. kui A- ja C-segment liiguvad teineteisele vastu . Kui C-segment on samuti laskuva suunaga ( segmendi numbriline kuju koosneb negatiivsetest arvudest ) , siis on segmentide kattumine ja ristumine välistatud . Kirjeldatud situatsiooni aitab illustreerida joonis <arv>. Kattumise ja ristumise konkreetsed võimalused on kujutatud joonisel <arv>. A- ja C-segmendi kattumist ja ristumist esineb kirjeldatavas viisirea tüübis haruharva . Kogu analüüsitud materjalis on ainult üks selline laul , kus need segmendid teineteise tsoonidesse tungivad . Joon . <arv>. A- ja C-segmendi kattumise ( I ) ja ristumise ( II ) võimalused <arv>.<arv>.<arv>. Segmentide identifitseerimine Identifitseerimise protseduuri käigus keskendume küsimustele , kuidas üks segment teistele vastandub ning mis on need konkreetsed tunnused , milles vastandumine väljendub . Iga segment on identifitseeritav teatud iseloomulike joonte kaudu . Segmente iseloomustavad teatud helikõrgustsoonid , millest üldistest omadustest oli juttu seoses segmenteerimisega . Detailsemalt saame segmente kirjeldada selle põhjal , mida nad sisaldavad . Konstruktsioonis ABC on A-segment tuvastatav selle põhjal , et tema piiresse jääv viisilõik on alati ainult kõrges helikõrgustsoonis vastandatuna ülejäänud lõikudele , mis pole kunagi ainult kõrges helikõrgustsoonis . A-segment sisaldab K-tasandi elemente , mis ulatuvad helikõrgusest -x<arv> kuni helikõrguseni <arv>. Vaadeldes tabelit <arv> näeme , et A-segmendi ülemine piir analüüsitud viisiridades ei ületa helikõrgust , mida tähistab <arv>. Alumine piir paikneb kõige sagedamini punktist <arv> kolm pooltooni madalamal ( -<arv> ) . Kahel korral on A-segmendi ulatus neli ning ühel korral viis pooltooni . Ühes laulus ( vt. näidet ( <arv> ) ) , millest ka seoses segmenteerimisega oli juttu kui erandist , on A-segment seitse pooltooni madalamal kui punkt <arv> ( tabel <arv> , rida <arv>-<arv> ) . Seega hõlmab -x<arv> vahemikku -<arv> kuni -<arv>. Need arvud iseloomustavad selles uurimuses analüüsitud viisiridu , mitte kogu käsitletavat stiili tervikuna . Laiema analüüsimaterjali puhul võib A-segmendi kõrgeimast helikõrgusest madalamale jäävate pooltoonide arv hõlmata vahemikku , mis on erinev siin esitatust . B-segment realiseerub alati laskuva suunaga glissando näol , mis suundub kõrgest helikõrgustsoonist madalasse helikõrgustsooni ( <arv> <arv> ) . C-segmendina on identifitseeritavad viisilõigud , mille numbriline tähistus hõlmab vahemikku -x kuni x . Analüüsitud materjalis on see vahemik -<arv> kuni <arv>. See tähendab , et segmendi äärmised helikõrgused võivad paikneda kümme pooltooni madalamal ja üheksa pooltooni kõrgemal <arv>-punktist e. B-segmendi madalaimast helikõrgusest . L-tasandil püsivad segmendid alati muutumatuna , st. neid iseloomustab alati ainult üks teatud helikõrgustsoon . K-tasandil võivad konkreetsed helikõrgused varieeruda , väljumata seejuures teatud helikõrgustsoonist . Lisaks helikõrgutsoonidele on segmendid kirjeldatavad horisontaalse ja vertikaalse ulatuse kaudu . Horisontaalne ulatus väljendub segmendi elementide arvus . Vertikaalse ulatuse all mõeldakse vahemikku segmendi kõrgeima ja madalaima heli vahel , arvestatuna pooltoonides . B-segmendi vertikaalne ulatus piirdub alati ühe elemendiga . Elementide arv A- ja C-segmendis on muutuv . A-segmenti iseloomustab kitsas horisontaalne ulatus ( <arv>-<arv> elementi ) . B-segment on laia ulatusega ( <arv>-<arv> elementi ) . Elementide arv segmendis on mingil määral seotud laulu tekstiga . Tabel <arv>. Segmentide vertikaalne ulatus pooltoonides Vaadates tabelit <arv> , on arvudesse põhjalikumalt süvenematagi näha , et üldjoontes iseloomustab A- ja C-segmenti kitsas ning B-segmenti lai vertikaalne ulatus . Võrreldes üksikasjalikumalt segmentide koostisi , selguvad A- ja C-segmendi erinevused . A-segmendis on domineerivaks intervalliks puhas priim . A-segmendi statistika näitb , et mida kitsam intervall , seda suurem esinemus . C-segmendiga hõlmatav meloodialõik püsib enamasti tertsi piires . Puhas priim on siin kõige harvemini esinev intervall . Seevastu aga ei ole haruldased tertsist ulatuslikumad intervallid ( isegi kvint ) , mis A-segmendis sama hästi kui puuduvad . B-segmendis on eelistatuimad intervallid kvint ja sekst . Liitintervallidest paistab silma noon ( <arv>% ) . Deetsim ja undeetsim on haruldased . Segmendid on iseloomustatavad kolme tunnuse kaudu . Need on helikõrgustsoon , horisontaalne ulatus ja vertikaalne ulatus . Kõik tunnused ei ole teatud elemendiga üksüheses vastavuses . Kitsas horisontaalne ulatus assotsiatsieerub nii A- kui C-segmendiga . Elementide arvu osas võib segmentidel samuti kokkulangevusi olla . Tunnused , millele on omane ükspaljune assotsiatsioon , ei ole parim alus identifitseerimiseks . Me ei saa identifitseerida mingit viisilõiku näit. B-segmendiks ainult seetõttu , et lõik koosneb ühest elemendist , kuna sama tunnus võib ka A-segmendile iseloomulik olla . Samuti ei saa me identifitseerida viisilõiku näit. C-segmendiks ainuüksivertikaalsele ulatusele tuginedes , kuna samasugune ulatus võiks viidata ka A-segmendile . Ainus distinktiivtunnus , mis on identifitseeritava segmendiga üksüheselt seotud , on helikõrgustsoon . A-segment on alati kõrges , B-segment üleminevas ning C-segment madalas helikõrgustsoonis . Horisontaalne ja vertikaalne ulatus ei ole määrava tähtsusega kriteeriumid , nad pakuvad ainult lisainformatsiooni segmentide kohta . <arv>.<arv>.<arv>. Glissando substitutsioon Lingvistikas on testimine substitutsiooni teel ühe elemendi asendamine teisega sarnasuse alusel . Protseduuri teostades on oluline jälgida reaktsiooni , mille asendamine sünnipärases keelekasutajas esile kutsub . Selle põhjal saame otsustada , kas asendamine on üldse võimalik . ( Pike <arv> : <arv>. ) Käesolevas töös on kõige otstarbekam vaadelda glissandointervalli asendatavust ühe laulu piires . Põhjusi on mitu . Üks laul on kompaktne muusikaline materjal . Laulus sisalduv heliline materjal võib seada mingid piirid sellele , millised glissandointervallid laulus üldse esineda võivad . Mis aga peamine - laulja ise on selle substitutsiooni teostanud . Seega ei olegi uurijal vaja välja selgitada , kas üks või teine intervall selles positsioonis on kultuurikandja poolt aktsepteeritav . Jääb üle vaid glissando positsioonis kasutatavate intervallide kohta üldistusi teha . Viisiread , mille põhjal selles peatükis on analüüsitud rea struktuuri , on võetud lauludest mis kuuluvad erinevatesse žanritesse . Siin on ridu hällilauludest , lastelauludest , šamaanilauludest , joomalauludest . Glissando asendatavust vaadeldes piirdume ainult joomalauludega ( näited <arv>-<arv> ) . Neis lauludes on glissandodega viisiridu rohkem kui teistesse žanritesse kuuluvates lauludes . Glissandodega viisiridade paiknemist laulu struktuuris on hõlbus vaadelda , kuna need laulud ei ole pikad nagu näiteks šamaanilaulud , kus glissandodega read paiknevad üksteisest väga kaugel . ABC-konstruktsiooniga viisiridade esinemusest laulu struktuuris annab ülevaate tabel <arv>. Lisaks erineva kuju ja ulatusega glissandole võib glissando positsioonis esineda intervall , mille äärmisi punkte ei ühenda libistus , aga mis on oma ulatuselt samaväärne laulus esinevate glissandointervallidega . Näit . ( <arv> ) on kõik viisiread ABC-konstruktsiooniga . <arv>.-<arv>. reas markeerib erinevate helikõrgustsoonide ühenduskohta glissando , <arv>. reas glissando puudub . Selles positsioonis on lihtsalt suure ulatusega intervall ( p.<arv> ) . Analüüsitud laulude hulgas leidubki ainult üks näide , kus kõik read on ABC-konstruktsiooniga . Ülejäänud laulud sisaldavad ka teistsuguse ehitusega viisiridu . Ühes laulus kasutatavad glissandointervallid erinevad üksteisest mitme tunnuse poolest . Need tunnused on ulatus , kuju e. morfoloogiline ehitus ja lõpuheli konkreetsus või ebamäärasus . Tabel <arv> annab ülevaate erineva ulatusega glissandointervallide substitutsioonivõimalustest ühe laulu piires . Kolmekümnes protsendis lauludest esinevad kõik glissandointervallid vaid üks kord . <arv>% lauludest sisaldab korduvaid intervalle . Mingit korrapära intervallide esinemuses ei ilmne siiski ka nendes lauludes , kus esineb korduvaid glissandointervalle . Tabelis <arv> on esitatud ühes laulus esinevate glissandode morfoloogilised kujud . Nagu tabelist näha võib , on erineva kujuga glissandode esinemus täiesti juhuslik . Tabel <arv> annab ülevaate sellest , kas glissandointervallid laulus on konkreetse või ebamäärase lõpuga . Tabelit vaadates näeme , et siin ei ilmne mingit korrapärasust . Ebamäärase lõpuga glissando on selline libistus , mille lõpphelikõrgus enamasti pole kõrvaga määratav . Käesolevas töös on nende intervallide lõpphelikõrgus saadud komputeriseeritud kõnelabori abil teostatud mõõtmiste tulemusena . Ebamäärase lõpuga glissandode analüüsimisel oli lähteks hüpotees , et seda tüüpi glissando lõpuheli on juhuslik heli , mis mujal meloodias ei kordu . Statistika näitab , et see pole nii . Ebamäärase lõpuga glissando lõpuheli on meloodias ainukordne <arv>% ning korduv <arv>% viisiridadest . Ebamäärase lõpuga glissando lõpuheli kordumine jääb küll mõne protsendiga ainukordsele alla , kuid samas on ainukordseid lõpuhelisid dubleeritud oktaav kõrgemal ( <arv>.<arv>% ) . See tähendab , et kõnealused helikõrgused ei ole meloodias juhuslikud helid või nö . võõrelemendid . Samuti esineb mõnedel juhtudel ( <arv>% ) ebamäärase lõpuga glissando lõpuheli ka konkreetse lõpuga glissando lõpuhelina . Ebamäärase lõpuga glissandode lõpphelikõrgus ei lange kokku heliga , millelt jätkub madalas tsoonis kulgev viisirea osa . Konkreetse lõpuga glissando puhul need helikõrgused langevad kokku . B-segmendi lõpuheli on ühtlasi ka C-segmendi algusheli <arv>.<arv>% viisiridadest . Konkreetse lõpuga glissando ühendab kõrge tsooni lõpuheli ja madala tsooni algusheli , ühendades samas ka erinevaid helikõrgustsoone . Ebamäärase lõpuga glissando ühendab ainult erinevaid helikõrgustsoone ( joon . <arv> ) . Joon . <arv>. Konkreetse ( pidev joon ) ja ebamäärase ( punktiirjoon ) lõpuga glissando seos nabersegmentidega Näib nii , et glissandode substitutsioon on juhuslik , olgu selle aluseks siis glissando ulatus , morfoloogiline ehitus või lõpuheli iseloom . Juhuslik on ebaoluline . Ometi peab segmentides leiduma ka midagi stabiilset , vastasel korral ei saaks kujuneda kindla struktuuriga viisiridu . Tabel <arv>. Glissandodega viisiread laulu struktuuris Tabel <arv>. Glissandointervallide substitutsioon laulu piires Tabel <arv>. Glissandode morfoloogiline ehitus laulude lõikes Tabel <arv>. Konkreetse ja ebamäärase lõpuga glissandointervallid analüüsitud lauludes k = konkreetne ; em = ebamäärane . B-segmendi analüüsitulemuste kohaselt on glissandointervallide erinevused laulu piires küllaltki suured . Intervallivalikus ei väljendu mingit järjekindlust . Kuid statistika näitab ka , et B-segmendi algusheli on võrdlemisi stabiilne ( st. püsib laulu kestel samal helikõrgusel ) <arv>% lauludest . <arv>% lauludest esineb mõnedes viisiridades kõrvalekaldeid B-segmendi algusheli helikõrgusest . B-segmendi lõpuheli on stabiilne ainult <arv>% lauludes . Üksikutest kõrvalekalletest saame samuti rääkida <arv>% lauldes . <arv>% lauludest on glissando lõpuheli ebastebiilne . Niisiis on glissando lõpuheli tunduvalt ebastabiilsem algushelist . Ebastabiilse lõpuheli tõttu on ka ühe laulu piires glissandointervalli valik nii mitmekesine . Järgnevalt vaatleme B-segmendi ümbrust . L-tasandil on kõigi segmentide naabrus alati muutumatu . Kui kirjutaksime read järjestikku ( mitte üksteise alla nagu laulud tavaliselt kirjutatakse ) , siis saaksime ahela ABCABCA A-segmendi vahetu ümbruse moodustavad alati segmendid C ja B ; C-segmendi vahetu ümbruse moodustavad segmendid B ja A ; B-segmendi vahetu ümbruse moodustavad segmendid A ja C. Seoses B-segmendi vahetu ümbrusega L-tasandil saame rääkida ainult ühest kombinatsioonivõimalusest : glissando paikneb alati kõrges helikõrgustsoonis kulgeva viisilõigu ( A ) järel ja madalas helikõrgustsoonis kulgeva viisilõigu ( C ) ees . Lisainformatsiooni pakub glissando lähiümbruse vaatlemine K-tasandil . K-tasandil on kõik segmentide kooslus varieeruv . Järgnevalt vaatleme A-segmendi vi imast ja C-segmendi esimest elementi . Need elemendid moodustavad B-segmendi vahetu ümbruse K-tasandil . C-segmendi algusheli on üks püsivama iseloomuga elemente viisireas ( Tabel <arv> ) . C-segmendi algusheli on stabiilne <arv>% lauludest ning <arv>% lauludest üksikute kõrvalekalletega . Neis ridades , kus glissando positsioonis paikneb suure ulatusega intervall , millega ei kaasne libistus , on C-segmendi algusheli stabiilsus <arv>% . A-segment on C-segmendiga võrreldes varieeruvam . <arv>% lauludest on A-segmendi viimane helikõrgus ebastabiilne . Üksikuid kõrvalekaldeid esineb <arv>% lauludest ning ainult <arv>% lauludest on segmendi viimane helikõrgus kõigis ridades ühesugune . Tabel <arv>. Stabiilsed ja ebastabiilsed elemendid segmentides <arv>.<arv>. Süntaktilised seosed ABC-konstruktsioniga viisiridades Süntaktilised seosed viisireas väljenduvad kahesuguste vahekordade kaudu . Esiteks on kõik viisirea elemendid seotud viisirea kui tervikuga . Teiseks on viisirea elementidel seosed rea teiste elementidega . Vahekorda osa ja terviku vahel nimetame funktsionaalseks vahekorraks ; vahekorda osa ja osa vahel nimetame distributiivseks vahekorraks . Konkreetselt on osa ja terviku vaheliste seoste all mõeldud glissando süntaktilisi funktsioone viisireas . Osade vahelised seosed on teisisõnu segmentide vahelised helikõrguslikud suhted . <arv>.<arv>.<arv>. Glissando süntaktiline funktsioon viisireas Glissando süntaktiline funktsioon ilmneb juba viisirea pealiskaudsel vaatlemisel . Rida koosneb kolmest segmendist , millest esimene kattub kõges helikõrgustsoonis kulgeva viisilõiguga , kolmas madalas helikõrgustsoonis kulgeva viisilõiguga ning keskmine segment ( glissando ) seob need lõigud süntaktiliseks tervikuks . Lingvistika seisukohalt ilmneb iga moodustaja süntaktiline funktsioon tema lauseehituslikes omadustes . Sellest lähtudes saab glissandol olla ainult siduv funktsioon . Käsitledes glissandot sidendina , tuleks viisirida struktureerida A / ja / C. Suhted A- ja C-segmendi vahel oleksid võrreldavad koordinatsioonisuhetega keeles . See tähendab , et A- ja C-segment on võrdväärsed ja teineteisest sõltumatud rea elemendid . Teoreetiliselt on võimalik A- ja C-segmendi kohad reas ära vahetada . Sel juhul kulgeks meloodia viisirea esimese segmendi piires madalas helikõrgustsoonis ning rea viimases segmendis kõrges helikõrgustsoonis . Neid siduv glissando oleks laskuva asemel tõusva suunaga ning paikneks rea teises pooles . Muutustele vaatamata säiliks stiili eripära , mis seisneb glissando abil ühendatud kõrge ja madala helikõrgustsooni vastandumises . Seda arvesse võttes võimegi rääkida sellistest grammatilistest suhetest viisirea struktuuris , mis on võrreldavad koordinatsiooniga e. parataksiga lingvistikas . Olukord muutub , kui keskendame tähelepanu B-segmendile . B-segmendis sisalduv glissando võib olla mis iganes ulatuse , lõpu või morfoloogilise ehitusega . Stiil lubab nii palju vabadusi , et see nagu polekski oluline , mis paikneb rea äärmiste segmentide vahel . Tegelikult peitub just selles segmendis stiilinõue , mida kunagi ei eirata : B-segmendi kõrgeim punkt on nö . meloodia lagi , millest ülespoole kõrges helikõrgustsoonis kulgev meloodialõik ei tõuse . B-segment määrab ära A-segmendi ülemise piiri . Seega ei saa me vaadata glissandole kui lihtsalt kopulatiivsele elemendile , kuna siin ilmneb selline seos segmentide vahel , mis on võrreldav alistava seosega lingvistikas . <arv>.<arv>.<arv>. Segmentide distributiivsed vahekorrad Distributiivsed vahekorrad on osa/osa vahekorrad . Siin on distributiivsete vahekordade all mõeldud segmentide vahelisi seoseid , mis väljenduvad helikõrguslike suhete kaudu . Viisirida kui süntaktiline tervik koosneb erineva iseloomuga segmentidest ehk teisisõnu - segmendid on viisirea moodustajad . Peatükis <arv>.<arv>.<arv> oli juttu vahetute moodustajate meetodist deskriptiivses lingvistikas . Käesolevas uurimuses kasutatakse samuti vahetute moodustajate mõistet . Meetod sellisena , nagu see on tuntud deskriptiivses lingvistikas , ei ole analüüsitava muusikastiili puhul rakendatav . Materjali eripärast tingitult oleme sunnitud ignoreerima süntaktilise struktuuri hierarhilise ehituse printsiipi . See asjaolu muudaks lingvistika seisukohalt vahetutest moodustajatest rääkimise üsna mõtetuks . Teistsuguse ehitusega viisiridades oleks vahetute moodustajate meetod kindlasti kasutatav just niisugusena nagu lingvistilises süntaksis . Kuna segmendid on viisirea moodustajad , mis järgnevad üksteisele vahetult , ja mis veelgi olulisem - on teineteisega järjestikku grammatiliselt ( helikõrguslikult ) seotud , siis on nende nimetamine vahetuteks moodustajateks igati põhjendatud . Vastuolu lingvistilise käsitlusega seisneb selles , et ABC-konstruktsiooniga viisirida ei ole struktureeritav näit. ( ( A B ) ( C ) ) või siis ( ( A ) ( B C ) ) . Selleks et näidata segmentide tegelikke seoseid viisireas , peaksime rida struktureerima ( ( AB ) ( BC ) ) . B-segment on võrdselt seotud nii eelneva kui järgneva segmendiga . Kõrgem osa B-segmendist on helikõrguslikus mõttes seotud A-segmendiga ning madalam osa C-segmendiga . Seepärast kajastabki tegelikku olukorda kõige täpsemalt skeem , kus viisirea kolmest liikmest moodustub kaks vahetute moodustajate paari AB ja BC . See on situatsioon , mis keeles ilmselt pole võimalik . Pigem on siinne moodustajate käsitlus võrreldav J. Piaget' kontseptsiooniga eelkäija-järeltulija suhetest . Seda kontseptsiooni rakendab H. Nyland india raga struktuuri uurimisel . Ta leiab , et nootide meloodiline põimumine on determineeritud noodi positsiooni poolt kolme noodi järgnevuses : eelkäija / noot / järeltulija ( Nyland <arv> : <arv> ) . Siin on kekmine element samuti seotud mõlema naaberelemendiga . <arv>.<arv>.<arv>. A- ja B-segmendi distributsioonisuhted Tabelis <arv> esitatud andmetest nähtub , et A-segment võib paikneda samal kõrgusel B-segmendi kõrgeima helikõrgusega ( tabel <arv> , read nr. <arv>-<arv> ; <arv>-<arv> ) . A-segment võib hõlmata helikõrguste vahemikku , mis algab madalamalt kui B-segmendi kõrgeim helikõrgus ning lõpeb B-segmendi kõrgeima helikõrgusega ( tabel <arv> , read nr. <arv> ; <arv>-<arv> ) . A-segment võib sisaldada ainult B-segmendi kõrgeimast helikõrgusest madalamaid helikõrgusi ( tabel <arv> , read nr. <arv>-<arv> ) . A-segmenti võib viisirea struktuuris asendada nullsergment ( tabel <arv> , read nr. <arv>-<arv> ) . Sel juhul on kõrge helikõrgustsoon viisireas esindatud peamiselt B-segmendi kõrgemate helikõrguste kaudu . A-segmendi positsioonis paikneb nullsegment ligikaudu veerandis analüüsitud viisiridadest <arv>.<arv>% selliste viisiridade glissandodest on tõusev-laskuva kujuga - glissando kõrgemaile punktile eelneb väike tõusevsuunaline libistus . Glissando tõusva osa ulatus A-segmendita ridades on keskmiselt poolteist tooni . Teatud määral kompenseerib tõusev libistus glissando laskuva osa ees A-segmendi puudumist , laiendades oma olemasoluga kõrget helikõrgustsooni . <arv>.<arv>.<arv>. C- ja B-segmendi distributsioonisuhted C-segment võib koosneda elementidest , mis kattuvad B-segmendi madalaima helikõrgusega ( tabel <arv> , read nr. <arv>-<arv> ) . C-segment võib sisaldada helisid , mis paiknevad B-segmendi madalaima helikõrgusega samal kõrgusel ning sellest kõrgemal ( tabel <arv> , read nr. <arv>-<arv> ; <arv>-<arv> ; <arv>-<arv> ) . C-segmendi helid võivad paikneda B-segmendi madalaima helikõrgusega samal kõrgusel ning sellest madalamal ( tabel <arv> , read nr. <arv>-<arv> ; <arv> ; <arv>-<arv> ) . C-segmendis sisalduvad helikõrgused võivad paikneda B-segmendi madalaima helikõrgusega samal kõrgusel , sellest madalamal ja kõrgemal ( tabel <arv> , read nr. <arv>-<arv> ; <arv>-<arv> ; <arv>-<arv> ; <arv>-<arv> ; <arv>--<arv> ) . B-segmendi madalaim helikõrgus ( <arv> ) ei pea C-segmendis tingimata esindatud olema , kuna/kuid kõrgemal ja madalamal asetsevate helikõrguste vahemik hõlmab ka B-segmendi madalaima helikõrguse ala . C-segmendi helid võivad paikneda B-segmendi madalaimast helikõrgusest madalamal ( tabel <arv> , read nr. <arv>-<arv> ) . Selline reakuju on võimalik ainult juhul , kui glissando on ebamäärase lõpuga ning kitsama ulatusega kui see intervall , mis lahutab B-segmendi algusheli C-segmendi algushelist . C-segmendi helid võivad paikneda B-segmendi madalaimast helikõrgusest kõrgemal ( tabel <arv> , read nr. <arv>-<arv> ; <arv>-<arv> ; <arv>-<arv> ) . See reakuju esineb juhul , kui ebamäärase lõpuga glissando ülatub madalamale C-segmendi madalaimast helikõrgusest . <arv>.<arv>.<arv>. A- ja C-segmendi distributsioonisuhted A- ja C-segmendi vahelised suhted ilmnevad siis , kui vaatleme viisirea tervikstruktuuri . Kuna A- ja C-segment ei paikne kõrvuti , siis võib neid seoseid käsitleda kaudseostena . Konkreetselt võivad A- ja C-segmendi seosed esineda kolmel erineval kujul . A- ja C-segmendil puudub helikõrguslikult kattuv ala ( tabel <arv> , read nr. <arv>-<arv> ; <arv>-<arv> ) . A- ja C-segment kattuvad ( tabel <arv> , read nr. <arv>-<arv> ) . Selline reakuju saab esineda ainult siis , kui A-segment paikneb B-segmendi tipust madalamal . A- ja C-segment ristuvad e. C-segmendi helikõrgustsoon ületab A-segmendi helikõrgustsooni ( tabel <arv> , read nr. <arv>-<arv> ) . Nagu eelmine , nii on ka see reakuju võimalik ainult juhul kui A-segment paikneb B-segmendi tipust madalamal . Teoreetiliselt on A- ja C-segmendil veelgi enam ühiste helikõrguspiirkondade kujunemise võimalusi . Tegelikkuses esineb nende segmentide kattumist või ristumist siiski harva . See on võimalik ainult viisides , mida iseloomustab C-segmendi suur ulatus , mis on aga vaadeldava stiili puhul väga haruldane . Enamasti keerleb C-segmendi piiresse jääv meloodialõik glissando alumise punkti ümber , liikudes sellest keskmiselt <arv>-<arv> pooltooni üles või alla . Ka A-segment on kitsa diapasooniga . Valdavas osas viisiridadest püsib see B-segmendi kõrgeima helikõrgusega samal tasemel või hõlmab vahemikku , mis jääb B-segmendi tipust kuni kolm pooltooni madalamale . A-segment on otseses sõltuvuses B-segmendist , kuna B-segment seab A-segmendile helikõrguslikud piirid . C- ja B-segmendi vahekord on vabam . C-segment võib paikneda B-segmendi madalaima helikõrgusega samal tasandil või sellest kõrgemal . Samas võib C-segmendi helikõrguslik side ( ühine tsoon B-segmendiga ) üldse puududa . Tabel <arv>. C- ja B-segmendi distributsioonisuhted Vaadeldes viisirida tervikuna , ilmnevad lisaks A- ja B- ning C- ja B-segmentide vahetutele seostele ka suhted A- ja C-segmendi vahel . Kuna A- ja C-segment on ühendatud B-segmendi kaudu , siis võib neid seoseid nimetada kaudseosteks . Enamasti A- ja C-segmendil ühine helikõrgustsoon puudub , kuid analüüsitud materjal sisaldab siiski mõningaid viisiridu , kus need segmendid kattuvad või ristuvad . <arv>.<arv>.<arv>. Segmentide võimalikud kombinatsioonid viisireas Lähtudes sellest , milline on B-segmendi funktsioon viisireas ning millised on segmentide vahelised helikõrguslikud suhted , saame esitada segmentide kõik võimalikud kombinatsioonid ( viisiridade kujud ) analüüsitavas stiilis ( tabel <arv> ) . Tabel <arv>. Segmentide võimalikud kombinatsioonid viisireas Anelüüsitud materjalis on esindatud kaheksateist reakuju kolmekümnest võimalikust ( tabel <arv> ) . Püüdes esile tuua reegleid , mida laulja võiks järgida viisirea kujundamisel , näeme , et on ainult üks selline nõue , mis kehtib eranditult kõigi viisiridade puhul : A- segmendi helikõrgused ei paikne kunagi kõrgemal B-segmendi kõrgeimast helikõrgusest . A-segmendi liikumine alla ning C-segmendi liikumine üles ja alla ei ole rangelt piiratud . Me ei saa nimetada konkreetset punkti , mida nad ületada ei tohi . Samas püsivad A- ja C-segment oma tinglikes piirides , st. esimene kõrges , teine madalas tessituuris . Sellised viisiread , mida iseloomustab A- ja B-segmendi suur ulatus , mis võib põhjustada segmentide kattumist ja ristumist , on siiski väga haruldased . Taandades tabelis <arv> esitatud rohked üksikvõimalused kõige üldisematele reaomadustele , võime tuletada glissandoga viisirea tüüpilise kuju : A ( -x ; <arv> ) B ( <arv> ; ( x ) ; <arv> ) C ( -x ; ( <arv> ) ; x ) ( joon . <arv> ) . <arv>.<arv>.<arv>. Mitme glissandoga viisiread Nganassaani lauludes leidub viisiridu , mis sisaldavad rohkem kui üht glissandot . Need võivad paikneda nii viisirea algul kui ka rea teistes osades . Glissando dubleerimisel rea alguses võib olla mitu põhjust . See võib tuleneda kunstilistest taotlustest , kuid põhjuseks võib olla ka vajadus rida uuesti alustada . Glissando dubleerimise põhjuste selgitamiseks ei piisa ainult muusika analüüsimisest - abi tuleb otsida ka tekstist . Näites ( <arv> ) esitatud viisireas kordab laulja rea esimest sõna d' u . l s <arv> , mis on lühendatud vorm nimest Djulsõmjaku . Sõna kordamisega kaasneb kaks pikemat hingamispausi ning kõneintonatsiooni kasutamine vokaalse intonatsiooni asemel . Sõnakordus , paus ja intonatsioonitüübi vahetamine eraldi võetuna on nganassaani lauludes tavalised nähtused . Nende koos esinemine viitab aga sellele , et laulja mõttelõng on katkenud ning on tekkinud vajadus rida uuesti alustada . Improvisatsioonilistes lauludes ei ole kirjeldatud situatsioon haruldane . Glissando kordumine viisireas on siin juhuslik , mitte kunstikavatsuslik . Näites ( <arv> ) korratakse sõna må : bta�a.mta " mida-siis-tahtes " kaht esimest silpi . Silpide kordamine on nganassaani lauludes sageli kasutatav tekstikujunduse võte . Kuna kordamisega ei kaasne pausi ega ka midagi muud , mis viitaks katkestusele , saame siin glissando kordamist seletada kunstiliste taotlustega . Samuti on see ka näites ( <arv> ) . Glissandoga viisilõigus ei ole pausi . Tekstis vastab kõnealusele viisilõigule sõna qa : nasa.na " inimene " , mille laulukeelne vorm sisaldab küll häälikumuutusi , kuid mis silbistruktuuri osas ei erine sõna tavakeelsest kujust . Viisiread ( <arv> ) , ( <arv> ) ja ( <arv> ) erinevad eelpool kirjeldatud ABC-konstruktsiooniga viisiridadest ainult glissando dubleerimise poolest . Seoses sellega kordub neis ridades ka A-segment . Muus osas on nad sarnase süntaktilise struktuuriga , koosnedes kõrgest , üleminevast ja madalast helikõrgustsoonist ( vt. skeeme joonisel <arv> ) . Joon.<arv>. Dubleeritud glissandodega viisiridade struktuurid Kriips-punktjoon tähistab katkestust . <arv>.<arv>.<arv>. Glissando viisirea erinevates positsioonides ABC-konstruktsiooniga viisiridades paikneb glissando rea algupoolel ning tema funktsioon seisneb erinevate helikõrgustsoonide sidumises . Valdav osa glissandoga viisiridadest kuulub sellesse liiki , kuid nganassaanid kasutavad oma lauludes glissandot ka teisiti . Järgnevad näited ei ole kirjeldatavad ABC-konstruktsioonidena . Glissando võib ühendada vastandlikke helikõrgustsoone , paiknedes mitte ainult rea algul , vaid ka muudes positsioonides ( <arv> ) . Näide pärineb joomalaulust . Glissando võib esineda piiristavas funktsioonis , lõpetades viisirea ( <arv> ) . Näide pärineb muinasjutulaulust . Rohkesti leidub glissandosid šamaanilauludes Need võivad paikneda viisirea erinevates osades , omada erinevat funktsiooni ning seoses sellega ka erinevat tähendust . Glissandod võivad esineda järjestikku nagu näites ( <arv> ) . Näide pärineb responsoorsest šamaanilaulust . Siin on glissandot kasutatud kunstilise väljendusvahendina , mis aitab muusikat kujundlikumaks muuta . Šamaanilaulude hulgas esineb ka selliseid laule , kus read algavad laskuva glissandeeruva hüüatusega , mis meenutavad karjasehüüdeid ( Dobžanskaja <arv> : <arv> ) . Šamaanirituaali orgaanilise seose tõttu põdrakasvatajate kultuuriga on loitsudes muidki jälgi karjasetavadest . Muusikalises mõttes realiseerub see väga sageli glissandeeruvate helide näol . Lisaks sellele , et glissandod on seotud hüüdeintonatsiooniga , puutume nendega kokku ka loodushäälte imitatsioonides . Mõned karjasehuüüded ja loodushäälte imitatsioonid on struktuuri osas sarnased ABC-konstruktsioniga viisiridadele , näit. karjasehõige , mis on esitatud näites ( <arv> ) ja rabakana hääleimitatsioon näites ( <arv> ) . Enamasti on glissando positsioon karjasehüüetes ja hääleimitatsioonides erinev glissando positsioonist ABC-konstruktsiooniga ridades , mistõttu glissando funktsioon ja tähendus on samuti teised . Glissandosid leidub ka nganassaani instrumentaalviisides . Näide ( <arv> ) on katkend hanevile improvisatsioonist . Glissandot peetakse eelkõige omaseks vokaalmuusikale . Näiteks seletab H. A. Orrego-Salas glissando kasutamist ladina-ameerika instrumentaalmuusikas fraaside lõpus vokaalmuusika otsese mõjuga ( Alekseev <arv> : <arv> ) . Kindlasti on võimalik näha paralleeli vokaalse ja instrumentaalse intoneerimise vahel ka siin esitatud näites . Kuid seoses nganassaani instrumentaalmuusikaga tuleb lisada , et algelised instrumendid ei pakugi kuigi palju muid võimalusi kunstiliste väljendusvahendite osas . <arv>.<arv>. Glissandoga viisiridu teiste rahvaste muusikas ABC-konstruktsiooniga viisiridu leidub ka neenetsi vokaalmuusika erinevates žanrites . Näited ( <arv> ) ja ( <arv> ) pärinevad žanrist , mille neenetsikeelne nimetus on jarabc . Selle žanri väljakujunemist seostatakse hõimuperioodiga neenetsite ajaloos ( Gomon <arv> : <arv> ) . Žanri moodustavad eepilise karakteriga laulud , milles jutustatakse kokkupõrgetest naaberrahvastega , samuti naisevõtust või veritasust . Laulu tekstis keskendutakse eelkõige kangelase sisemaailmale - tema tunnetele , kannatustele . Sellest tuleneb ka žanri nimetus : jarabc on tuletis verbist jarc " nutma " ( Tereščenko <arv> : <arv> ) . Viisiridade süntaktilised struktuurid : ( <arv> ) : A ( <arv> ) B ( <arv> ; ( <arv> ) ; <arv> ) C ( -<arv> ... <arv> ) ( <arv> ) : A<arv> B ( <arv> ( <arv> ) ; <arv> ) C ( -<arv> ... <arv> ) Järgnev näide ( <arv> ) on katkend neenetsi joomalaulust ( jabe s'o ) . Siingi on viisirida sarnane ABC-konstruktsiooniga viisireale . See tähendab , et vahelduvad madal ja kõrge helikõrgustsoon , kuid rea algussegment on madalas helikõrgustsoonis , mitte kõrges nagu see on ABC-konstruktsiooniga ridades . Nii nagu nganassaani lauludes , on ka neenetsi lauludes selliseid viisiridu , mis koosnevad vastandlikest helikõrgustsoonidest , kuid ei sisalda glissandot ( <arv> ) . Järgnev näide on katkend šamaanilaulude žanrisse kuuluvast kärbseseenelaulust . Glissandoga viisiread neenetsi lauludes paiknevad ebakorrapäraselt nagu nganassaani lauludeski . Jarabc , millest pärinevad eelpool näiteks toodud viisiread , koosneb kolmesajast reast . Nende hulgas on nii ABC-konstruktsiooniga ridu kui ka ridu , kus erinevate helikõrgustsoonide vastandumine puudub . Viimased kulgevad algusest lõpuni madalas helikõrgustsoonis . Selleks et saada ettekujutust erineva struktuuriga ridade vaheldumisest jarabcis , märgime ABC-konstrukktsiooniga read numbriga ning madalas helikõrgustsoonis kulgeva read kriipsuga : <arv> - - - <arv> <arv> - <arv> - <arv> <arv> - <arv> <arv> - <arv> - - <arv> - <arv> - - <arv> <arv> - <arv> <arv> <arv> <arv> <arv> - <arv> - <arv> - <arv> - - - - - <arv> <arv> - <arv> <arv> - - - <arv> - - - - jne. Arktilise piirkonna traditsionaalses muusikas paistavad glissandode rohkuse poolest silma eskimo ajaja-laulud , mille kohta etnomusikoloogilistes uurimustes kasutatakse üldistavat žanriterminit isikulaul . Glissandol on eskimo laulude viisireas kindel koht . R. Pelinski struktuurianalüüsi kohaselt avab stroofi algusmoodul e. intonatsioonimoodul I. See koosneb elementidest i ja y . Esimese elemendi tekst sisaldab vokaableid ajaja . Teise elemendi teksti moodustavad isikut nimetavad märksõnad , näit. laulu autori nimi , mõni personaalpronoomen ( Pelinski <arv> : <arv> ) . Kõnealune struktuuriüksus on võrreldav sissejuhatava vormeliga nganassaani lauludes . Mis aga käesoleva uurimuse seisukohalt kõige olulisem - I-moodul sisaldab sageli glissandot . Enamasti on selles positsioonis tõusvad glissandod . See tähendab , et glissando algab mingil astmel , mis paikneb toonikast madalamal ning lõpeb toonikal , mille ümber , liikudes kitsaste intervallide kaupa , kulgeb järgnev meloodialõik ( vt. ( <arv> ) ) . ( Pelinski <arv> : <arv> ) ( Pelinski <arv> : <arv> ) Eskimo isikulauludes võib rea algul esineda ka laskuv glissando nagu nganassaani viisides ( <arv> ) . Erinevus nganassaani viisirea struktuuris seisneb selles , et laskuvale glissandole järgnev meloodialõik on kõrges helikõrgustsoonis ( vt. joon . <arv> ) . Joon . <arv>. Nganassaani ( märgitud pideva joonega ) ja eskimo ( märgitud punktiirjoonega ) meloodiajoonise erinevused Teine moodul eskimo viisirea struktuuris , mis võib sisaldada glissandot , on lõpumoodul . Glissandeerub mooduli viimane heli , laskudes enemesti toonikast kvardi võrra allapoole . Selles osas on eskimo viisirida nganassaani viisireast erinev . Glissando viisirea lõpul on traditsionaalses muusikas palju enam levinud kui mõnes muus positsioonis . Viisirida või stroofi lõpetava glissando kohta võime näiteid leida mistahes piirkonnast üle kogu maailma . Sealjuures võivad need laulud kuuluda erinevatesse žanritesse ning esindada täiesti erinevaid muusikastiile ( vt. näiteid ( <arv> ) , ungari ballaad Déra linna ehitamisest ; ( <arv> ) , Põhja-Ameerikas elavate Blackfooti indiaanlaste armastuslaul ; ( <arv> ) Brasiilia Camayura indiaanlaste meestelaul ) . ( Kádár <arv> : <arv> ) ( Saastamoinen <arv> : <arv> ) ( Saastamoinen <arv> : <arv> ) <arv>.<arv>. Glissandeeruv heli kui intonatsiooniline iseärasus Libisevad helid on etnomusikoloogidele huvi pakkunud eelkõige seoses varafolkloorsete intoneerimise tüüpidega . Varafolkloorset ( teisiti nimetades laulueelset ) intoneerimist iseloomustavad helid , mille kõrgus ei ole veel fikseerunud . Neil helidel on tsonaalne iseloom . Libistuste paiknemine mingi kompositsiooni struktuuris , samuti nende funktsioon , on teisejärguline . Vaatleme siin kaht intonatsioonikäsitlust . Éduard Alekseevi universaalsema suunitlusega uurimus varafolkloorsest intoneerimisest on avaldatud raamatus " Rannefol'klornoe intonirovanie " ( <arv> ) ; I. Rüütli eestikesksem ülevaade regilaulueelsetest intoneerimistüüpidest on esitatud väljaandes " Istoričeskie plastõ Estonskoj narodnoj pesni v kontekste etničeskih otnošenij " ( <arv> ) ning artiklis " Estonian Folk Music Layers in the Context of Ethnic Relations " ( <arv> ) . É . Alekseev eristab kolme varafolkloorset intonatsiooniprintsiipi . Alfaprintsiipi iseloomustab kontrastsete registrite pidev vaheldumine meloodias ( vt. ( <arv> ) ) . ( Alekseev <arv> : <arv> ) Beetaprintsiip on laskuv-glissandeeruv intoneerimise viis . Seda printsiipi iseloomustab pidevalt laskuv meloodiakontuur . Laskumine võib realiseeruda nii astmelises ( <arv> ) kui glissandeeruvas ( <arv> ) liikumises . Laskumise ulatus võib olla väga suur . É . Alekseev on leidnud traditsionaalsest muusikast näiteid , kus laskumine hõlmab poolteist oktaavi . Samas võib sujuv libisemine olla ka kitsa ( Alekseev <arv> : <arv> ) ( Alekseev <arv> : <arv> ) diapasooniga , näit. väike terts ( Alekseev <arv> : <arv> ) . Ligikaudu sellised on ka nganassaani muusikas leiduvate glissando äärmised piirid . Beetaprintsiip võib seonduda erinevate žanritega : ( <arv> ) on näide joodeldusest ; ( <arv> ) on näide heliimitatsioonist . Deetaprintsiipi nimetab É . Alekseev liikuva-astmeliseks printsiibiks . See on laulmine ebapüsivatel e. tsonaalse iseloomuga astmetel . Deetaprintsiipi peab É . Alekseev hilisema laululise intoneerimise vahetuks eelkäijaks . Seda laadi intonatsiooni võib leida kõigis vokaalžanrites . Deetaprintsiibi järel kujuneb välja laulmine fikseeritud astmetel . Kõik kolm printsiipi võivad omavahel kombineeruda . Glissando võib esineda sellistes meloodiates , mis põhilises osas on komponeeritud vastavalt alfa- või deetaprintsiibile . Näites ( <arv> ) on ühendatud deeta- ja beetaprintsiip . ( Alekseev <arv> : <arv> ) É . Alekseevi uurimusest võime laida näiteid nii erinevate rahvaste traditsionaalsest muusikast kui ka professionaalsest muusikast . Varafolkloorseid itonatsioonitüüpe , kus vastanduvad erinevad registrid ning mida iseloomustab laskuv glissandeeruv meloodialiikumine , kasutatakse ka professionaalses muusikas . Siin võib olla tegemist professionaalse helilooja püüdega tabada stiili , anda muusikale nö . rahvuslikku koloriiti . É . Alekseev toob näite selle kohta , kuidas vene helilooja T. Čudov kasutab tsüklis " Seitse vene teksti " rahvamuusikast laenatud esitusvõtet , mis seisneb kontrastsete registrite ühendamises glissando abil ( <arv> ) . ( Alekseev <arv> : <arv> ) Glissandeeruvat intonatsiooni kasutavad ka nö . poolprofessionaalsed heliloojad , kelle vokaalloomingu kohta É . Alekseev kasutab terminit autorilaul . Näiteks on toodud burjaadi rahvusest muusiku " Laul Leninist " ( kirjutatud <arv>. aastatel ) , kus kõik read lõpevad regulaarselt laskuva glissandoga ( Alekseev <arv> : <arv> ) . Meloodias , mis on üles ehitatud minoorkolmkõlale , ei leidu midagi otseselt burjaadihõngulist . Küll aga võib glissando kasutamises rea lõpul näha traditsionaalset vormisundi , kuna glissando viisirea lõpus on selle piirkonna muusikale üldiselt omane . Vaadeldes neid näiteid , mida É . Alekseev kasutab illustreerimaks laskuv-glissandeeruvat intonatsioonitüüpi , paistab silma , et glissando esineb valdavalt viisirea lõpus . Glissando paiknemisel viisirea struktuuris võivad olla erinevad põhjused . See võib olla seotud meloodialiikumise üldise suunaga , mis üldjuhul on laskuv . Selle põhjuseks võivad olla ka glissandeeruvad interjektsioonid , mille paiknemine tekstis langeb kokku viisirea lõpuga . Selliseid näiteid , mis oleksid sarnased nganassaani ABC-konstruktsiooniga viisiridadele , pakub teiste muusikapiirkondade vokaallooming väga vähe . Eesti regilaulueelne folkloorikihistus pakub mitmekesist ainet intonatsiooni aspektist vaadatuna . See on rikas ka glissandeeruvate helide poolest . I. Rüütel eristab regilaulueelses intoneerimises seitset tüüpi . Need on monotoonne , retsitatiivne , hüüdeline ning imiteeriv intoneerimine ; tonaalsetel ja temporaalsetel kontrastidel põhinev intoneerimine ; intoneerimine , mis seisneb laskuva suunaga astmelises liikumises ; intoneerimine , mida iseloomustavad libisevad helid , sealhulgas glissandod ( Rüütel <arv> : <arv>-<arv> ) . Mõnes tüübinimetuses väljendub lisaks intoneerimismoodusele ka funktsionaalne olemus . See omakorda võib viidata žanrile , kus seda intoneerimismoodust kõige enam kasutatakse ( näit. hüüdeline , imiteeriv ) . Monotoonne imiteerimine seisneb sama helikõrguse pidevas kordamises , mistõttu meloodia on veelgi monotoonsem tavalisest kõnemeloodiast . Retsitatiivse intonatsiooni puhul järgib meloodialiikumine kõnemeloodiat . Laskuv astmeline liikumine piirdub enamasti langusega , mil on kvardi ulatus ning võib sisaldada ka libistusi , mis on samuti laskuva suunaga . Hüüdelist intonatsiooni iseloomustab kahe helikõrguse pidev vaheldumine . Kõrgem helikõrgus langeb kokku rõhulise ja madalam rõhutu silbiga . Teise kontrastsusel põhineva intoneerimistüübi puhul vastanduvad ulatuslikumad struktuuriüksused , enamasti fraasid . Fraasid võivad üksteisest erineda nii helikõrguslikus kui temporaalses mõttes . Omaette intonatsioonitüübina on nimetatud imiteerivat intoneerimist , ehkki imitatsioon kui žanr kasutab pea kõiki juba nimetatud intonatsioonitüüpe . Neis leidub nii monotoonsust , retsitatiivsust kui ka üksikute helide ja fraaside helikõrguslikku vastandumist . Tämbrilised iseärasused on tegelikult ainus spetsiifiline joon , mis võimaldab käsitleda imiteerimist intoneerimise tüübina . Viimane intoneerimise tüüp on glissandeeruv ehk järsult laskuv helikõrguslik libisemine . See esineb kõige sagedamini fraasi lõpul ( <arv> ) , kuid mõnikord ka teatud sõnade lõpul ( <arv> ) . ( Rüütel <arv> : <arv> ) ( Rüütel <arv> : <arv> ) Eriline libistuse tüüp esineb sõna sees ( <arv> ) . Selline libistus seob sujuvalt rõhulist ja rõhutut silpi . Viisis vastab rõhulisele silbile kõrgem , rahuta silbile madalam noot . Neil silpidel pole selget piiri - nad sulavad ühte nagu nad sulaksid kõneski . ( Rüütel <arv> : <arv> ) Hilisemas intonatsioonikäsitluses on Rüütel teinud mõningaid korrektiive , ühendades laskuvad libistused laskuva astmelise liikumisega ( Rüütel <arv> : <arv> ) . Niisugusena langeb see tüüp kokku intoneerimise beetaprintsiibiga É . Alekseevi käsitluses . Nganassaanide ning nende lähinaabrite traditsioonilises heliloomingus on libiseval intonatsioonil väga lai kasutus . Libisev heli ei kulge alati laskuvas suunas . See võib olla ka tõusev ning on sageli hoopis lainelise kujuga . Näiteid selle kohta võib leida käesoleva uurimuse morfoloogiapeatükist . Lisame neile ka näite hakassi küttide imiteerimiskunstist ( <arv> ) . Glissandeeruva intonatsiooni abil jäljendatakse emahundi ulgu , kes naaseb öiselt jahiretkelt poegade juurde . ( <arv> ) ( Ševcov <arv> : <arv> ) Selline helind ei ole paigutatav mingi intoneerimistüübi alla , lähtudes heli kulgemise üheselt väljendatavast suunast ( tõusev v. laskuv ) . Kõige olulisem intoneerimisiseärasus on siin helikõrguse pidev muutumine . Seetõttu vääriks glissandeeruv intonatsioonitüüp omaette kohta teiste intonatsioonitüüpide seas . <arv>.<arv>. Analüüsi tulemused Järgnev kokkuvõte sisaldab lühivastuseid peatükis <arv>.<arv>. esitatud küsimustele glissando funktsiooni kohta , samuti glissando suhete kohta naaberelementidega ning glissando asendatavuse kohta . Glissandodega viisiridade süntaktilise eripära kirjeldamiseks on kasutatud deskriptiivsest lingvistikast laenatud analüüsiprotseduure . Analüüsimetoodika osas tugineb uurimus peamiselt Z. S. Harrise seisukohtadele . Deskriptiivse lingvistika metoodika kasutamise mõte kasvas välja teatud struktuuriga viisiridade esialgse analüüsi käigus . Peale ridade esmast lõigustamist oli juba pealiskaudsel vaatlemisel selge , et teatud elemendid esinevad teatud kindlates kombinatsioonides ning et glissandointervall ühe laulu piires on substitueeritav teise glissandointervalliga . Kuna lingvistikas on olemas metoodika selliste omadustega struktuuride kirjeldamiseks , siis jäi vaid üle seda metoodikat viisiridade analüüsimisel rakendada . Niisiis võime ütelda , et meetodi valiku määras ära analüüsitava muusika iseloom . Salata ei saa ka töö käigus tekkinud huvi selle vastu , kuidas lingvistikast laenatud meetod muusika peal töötab , kas , ja kui , siis kuivõrd seda on tarvis muuta muusika spetsiifikast tulenevalt . Deskriptiivse lingvistika metoodika selles ulatuses nagu seda siin kasutati , sobib nganassaani muusika kirjeldamiseks üsna hästi . Võiks ehk isegi ütelda , et see näib töötavat muusika analüüsimisel väiksemate tõrgetega kui keele analüüsimisel . Põhjuseks on asjaolu , et muusika analüüsimisel me ei takerdu semantilistesse probleemidesse . Deskriptiviste on eelkõige kritiseeritud semantikast abstraheerumise pärast . Muusika analüüsimise jaoks , vastupidi , sobivad formaliseeritud meetodid eriti hästi . Viisirea segmenteerimine on teostatud kitsamal ja laiemal tasandil . Kitsamal tasandil langeb segment kokku üksiku heliga . Laiemal tasandil hõlmab segment meloodialõiku , mis teatud tunnuste poolest vastandub teistele meloodialõikudele . Laiemal tasandil on viisireas eristatavad kolm segmenti : A- segment ; B-segment ( sisaldab glissandot ) ; C-segment . Segmentide identifitseerimine on protseduur , mille käigus selguvad need tunnused , milles väljendub A- , B- ja C-segmentide vastandumine . Segmendid erinevad üksteisest helikõrgustsooni ja segmendis sisalduvate elementide ( nootide ) hulga poolest . A-segment kulgeb kõrges tsoonis ning koosneb kuni viiest elemendist . B-segmendi moodustab üks glissandeeruv heli , mis algab kõrges helikõrgustsoonis ja lõpeb madalas tsoonis . See on kõige suurema vertikaalse ja kõige väiksema horisontaalse ulatusega segment . C-segment kulgeb madalas helikõrgustsoonis ning paistab silma oma horisontaalse ulatuse poolest , sisaldades kuni <arv> elementi ( joon . <arv> ) . Glissando substitutsiooni on vaadeldud ühe laulu piires . Laul ( analoog lausungile lingvistikas ) on süntaktilise analüüsi lähteüksus . Substitutsiooniprotseduuride sooritamise tulemusena ilmnes , et glissando positsioonis võivad esineda erineva ulatusega intervallid ( tabel <arv> ) . Lisaks võivad glissandod ühe laulu piires erineda morfoloogilise kuju poolest . Nad võivad olla nii laskuvsuunalised kui ka tõusev-laskuvad või tõusev-püsiv-laskuvad ( tabel <arv> ) . Samuti võib ühes laulus kõrvuti esineda nii konkreetse kui ebamäärase lõpuga glissandosid ( tabel <arv> ) . Seega oleme saanud vastuse ühele peatüki algul esitatud küsimustest : - Glissando morfoloogiline kuju ja glissandointervalli ulatus ühe laulu piires on muutuvad . Nende parameetrite ( kuju , ulatus ) ebastabiilsusest tulenevalt on ABC-konstruktsiooniga viisiridadel rohkem erinevaid kujusid , kui pealiskaudsel vaatlusel tundub . Peamine põhjus , miks neid on nii palju , tuleneb sellest , et B-segment on ebastabiilse lõpuga ja C-segment on stabiilse algusega . Kui glissando lõpp on ebamäärane , siis tekib B- ja C-segmendi ühenduskohal mingi puhtast priimist suurema ulatusega intervall . Olenevalt glissando lõpphelikõrgusest on see kas tõusev ( st. glissando lõpeb madalamal C-segmendi algushelist ) või laskuv ( glissando lõpeb kõrgemal C-segmendi algushelist ) Segmentide omavaheline seos ühe laulu viisiridades võib olla väga erinev . Viisirea graafilises kujutises väljendub kirjeldatud situatsioon selles , et B- ja C-segmenti kujutavad ristkülikud paiknevad teineteise suhtes suures nihkes ( Lisa <arv> ) . Süntaktilised seosed viisireas on funktsionaalsed ja distributiivsed . Glissando süntaktiline funktsioon hakkab ilmnema juba segmenteerimise käigus . Viisirida on jagatav osadeks , millest esimene koosneb kõrgetest ning viimane madalatest helikõrgustest . Nende vahel paikneb glissando , algusega kõrges ja lõpuga madalas helikõrgustsoonis . Nii saab glissandol olla vaid üks funktsioon : - Glissando süntaktiline funktsioon seisneb kõrges ja madalas helikõrgustsoonis kulgevate viisilõikude sidumises . Seega on glissando sidend . Joon . <arv>. Segmentide distinktiivtunnused Segmendid on viisirea vahetud moodustajad . Nad on teineteisega järjestikku nö . grammatiliselt seotud . Otseselt väljenduvad distributiivsed e. osa ja osa vahekorrad viisireas helikõrguslike seoste kaudu . Analüüsides distributiivseid vahekordi , saame vastuse kolmandale küsimusel : - B-segment on vaadeldav vertikaalteljena , mida mööda A- ja C-segmendi helikõrguslikud tsoonid võivad liikuda teineteise suunas või teineteisest eemale . B-segment seab ainult ühe kindla piiri . See puudutab A-segmendi kõrgeimat helikõrgust , mis kunagi ei ületa B-segmendi tippu . Kui A- ja C-segmendi kujunemine on veel kuidagi piiratud , siis ei ole see seotud B-segmendiga . B-segment ei mõjuta A-segmendi alumist piiri ega ka C-segmendi ülemist ja alumist piiri . Neist seaduspärasustest lähtudes võime tuletada viisirea tüüpilise kuju ( joon . <arv> ) , mis on väljendatav valemiga : Joon . <arv>. ABC-konstruktsiooniga viisirea tüüpiline kuju <arv>.<arv>. Probleem Glissando semantikat käsitlev peatükk keskendub järgmistele küsimustele : - Mis liiki tähendusi võime leida nganassaani muusikast ? - Milline on glissando tähendus ABC-konstruktsiooniga viisireas ? Käesolevas töös mõeldakse semantika all muusika struktuuri ja tähenduse sünteesi . See kontseptsioon on laenatud lingvistilisest semantikast , millest muusikasemantika sageli oma probleemide lahendamisel tuge otsib . On palju hõlpsam demonstreerida tähenduse olemust keelenäidete varal . Siiski , me võime leida vähemalt ühe näite vastupidisest olukorrast . Ludwig Wittgenstein võtab lause tähenduse selgitamisel appi muusika , nähes sarnasusi lauses ja muusikalises teemas sisalduvate tähenduste ilmnemisel ( Wittgenstein <arv> : <arv>-<arv> ) . Kuna siin on muusika tähenduse käsitlemisel üheks lähteks lingvistiline semantika , siis antakse allpool ülevaade lingvistilise semantika neist aspektidest , mis on olulised muusika tähenduse seletamise seisukohalt . Paljud teoreetikud peavad võimalikuks kasutada lingvistilise süntaksi terminoloogiat ja meetodeid muusika struktuuri kirjeldamisel . Semantika ja muusika sidumisele vaadatakse tunduvalt skeptilisema pilguga . Tähendusest rääkides kerkivad eriti teravalt üles küsimused , kas muusika on keel või kas muusika omab keelt ning kui keeles ja muusikas tõepoolest on midagi ühist , siis millises punktis nende teed lahku lähevad . Peatükk sisaldab lühikest ülevaadet erinevatest lähenemisviisidest neile probleemidele . <arv>.<arv>. Semantikast lingvistikas ja musikoloogias Lingvistiline semantika on keeleteaduse haru , mis uurib keeleüksuste tähendusi ning keele ja mõtlemise suhteid . Kuna tähendus on omane igasugusele märgisüsteemile , siis pakub semantika huvi ka teistele teadustele . Sõnal tähendus ( meaning ) on palju tähendusi . Samuti on olemas palju erinevaid semantikaid , mis üksteisega ristuvad . Lisaks lingvistilisele semantikale võime rääkida filosoofilisest , psühholoogilisest , antropoloogilisest ja loogilisest semantikast ( Lyons <arv> : <arv> ) . Loogikas mõeldakse semantika all eelkõige referentsi , denotatsiooni ning tõeste tingimuste uurimist keeles . Filosoofia ja psühholoogia tegelevad semantikaga nii lingvistika kui loogika tähenduses ( Akmajian jt.<arv> : <arv> ) . Termin semantika on juba ammu kasutusel nii muusikasemiootikas kui ka sellistes muusikateaduslikes töödes , mida ei saa siduda semiootikaga . Muusikalise semantika ideed hakkasid kujunema enam kui pool sajandit tagasi . Me võime neid leida näiteks Boris Asafievi töödes . Mingil määral olid tema ideed muusika tähenduse kohta muusikasemiootilise semantika lähtepunktiks . Traditsioonilisel muusikateadusel ei ole tänini oma üheselt väljakujunenud semantikakontseptsiooni . Muusika tähendusest rääkides toetutakse enamasti lingvistikale . Kahjuks ei aita lingvistilised teooriad muusika tähendust alati paremini seletada , vaid muudavad olukorra pigem keerulisemaks . Semantika on ka lingvistika haruna alles noor . Paljud tähenduse uurimisega seotud probleemid on veel selgeks vaidlemata . Vaidlused , tõsi küll , said alguse mitte seoses termini semantika kasutusele võtmisega sadakond aastat tagasi , vaid antiikajal . Tähistaja ja tähistatava olemasolu ning nende vahelised seosed olid arutluse objektiks juba Platoni dialoogis " Gratylus " ( Palmer <arv> : <arv> ) . Semantika lühikese ajaloo jooksul on huvikeskmes olnud tähenduse erinevad aspektid . Semantika algupoolel tegeldi peamiselt sellega , kuidas sõnad muudavad oma tähendust , kitsendavad , laiendavad oma algset signifikatsiooni , eemalduvad sellest . Strukturalismi tippajal tõusis esiplaanile lausesemantika . <arv>. aastatel hakkas sõnasemantika vastu taas huvi tundma kognitiivne lingvistika . Sarnased protsessid peegelduvad ka muusikasemantikas . On uurimusi , kus püütakse välja selgitada muusikalist leksikat ning konstrueerida semantilisi välju muusikas . On ka uurimusi , mis keskenduvad ulatuslikumatele struktuuriüksustele , otsides nende tähendust kuulajate reaktsioonist muusikale . Samuti loodetakse semantilise tasandi analüüsimise abil selgusele jõuda muusikalise mõtlemise olemuses . Paljud etnomusikoloogid huvituvad nende poolt uuritava muusika semantilisest tasandist . Etnomusikoloogias tegeldakse peamiselt muusikaväliste tähendustega . Enamus ühiskondi tunnistab muusikaväliseid tähendusi . Muusikas on selliseid meloodiakujundeid , mis on antud kultuuris millegi designaadiks . Kindlasti on muusikas ka palju selliseid meloodiakujundeid , mis on sündinud lihtsalt süntaktiliste reeglite järgimise tagajärjel ega viita seetõttu muusikavälisele reaalsusele . <arv>.<arv>. Muusika ja keel Rääkides semantilisest tasandist muusikas , ei pääse me mööda ka küsimustest , kas muusikal on keel või kas muusika ise on keel . Enamus uurijaid aktsepteerib sarnasusi loomuliku keele ja muusika vahel , kui tegemist on struktuuriga . Tähenduslike sarnasuste olemasolusse suhtutakse sageli eitavalt . Muusikat seostati keelega juba antiikajal . Sajandeid on muusikat käsitletud kõnet imiteeriva kunstina . Näiteks Jean-Jacques Rousseau väljendas arvamust , et muusika pärineb loomulikust kõnest , järgides selle rütmi ja rõhke . Muistne kõne võis olla kaasaegsest meloodilisem , oletas J.-J. Rousseau . Seetõttu võisid kõnehelid otsesemalt väljendada rääkija tundeid . <arv>. sajandi Prantsuse teoreetikutelt on pärit ka idee , et muusika reprodutseerib sellise inimese hääletoone , kes on mõjutatud kirest . Nii jõuti järeldusele , et muusika on kire imitatsioon ( Monelle <arv> : <arv>-<arv> ) . Muusikat otseselt keelena käsitlema hakati siiski alles <arv>. sajandi keskel . Selles osas on üks tuntumaid , kuid ühtlasi ka kritiseeritumaid töid Deryck Cooke'i raamat " The Language of Music " ( <arv> ) . D. Cooke'i käsitluses on muusika oma olemuselt muusikaväline e. enesest väljaspoole viitav . Ta näeb muusikas sarnasusi poeesiaga , mis on ekstraverbaalne , sest sõnadel nagu nootidelgi on emotsionaalsed kaastähendused . Seega on muusika emotsionaalsete seisundite väljendamise keel . D. Cooke'i eesmärk on avastada , kuidas täpselt funktsioneerib muusika kui keel ning milline on muusika " sõnavara " . Hilisemad musikoloogid ja semiootikud peavad D. Cooke'i vaateid muusika tähendusele naiivseks . On vähe muusika tähendust käsitlevaid kirjutisi , kus D. Cooke'i raamatut ei mainita . Enamasti , tõsi küll , kasutatakse seda negatiivse näitena . See raamat tekitas poleemika muusika kui keele ja seoses sellega ka muusika tähenduse üle , mis kahtlemata on mõjunud turgutavalt nii musikoloogia kui muusikasemiootika arengule . Vaidlused selle üle , kas üldse võib rääkida muusikast kui keelest või muusika keelest , pole vaibunud tänini . Ehkki probleem puudutab nii muusikat kui keelt , pakub see arutlusainet peamiselt muusikateadusele . Lingviste huvitab muusika ja keele sarnasuste küsimus väga vähe . Kirjutised selle kohta ilmuvad musikoloogilistes ja etnomusikoloogilistes ajakirjades , seega väljaspool lingvistide vaatevälja . Nii musikoloogia kui etnomusikoloogia huvituvad ühelt poolt sellest , kuidas muusika tekkis ning mil määral tema päritolu on seotud keelega . Teine huvisuund on konkreetsemat laadi . Uurijad püüavad leida sarnaseid jooni näiteks keele ja muusika rütmilise külje ning intonatsiooniliste iseärasuste vahel . Muusika päritolu üle nendes töödes tavaliselt ei arutleta , kuid tundub , et selle keelelist alget tunnistatakse a priori . Rohkem kui musikoloogias räägitakse muusika ja keele sarnasustest etnomusikoloogias . See on mõistetav , kuna side muusika ja keele vahel on traditsionaalsete muusikate vanemates kihistustes silmnähtav . Arvamusi keele ja muusika seoste kohta on esitatud palju ja nagu näitavad alljärgnevad näited , võivad need olla väga erinevad . Kõige äärmuslikum on seisukoht , et muusikast ei saa üldse rääkida . Muusikalised tähendused ei ole sõnades adekvaatselt väljendatavad . Kui nad seda oleksid , siis puuduks muusika olemasolul mõte . On olemas väärtused , mida võib väljendada ainult visuaalsetes või auditiivsetes kvaliteetides . Seisukoht , et muusika ja kujutavad kunstid väljendavad seda , mida saab sõnadesse ümber panna , tähendab nende spetsiifilise olemuse eitamist . ( Dobrian <arv> : <arv>. ) Selle seisukoha pooldajad armastavad tsiteerida ka absurdilembese rokkmuusiku Frank Zappa mõttetera Writing ( talking ) about music is like dancing about architecture . See kõlab küll vaimukalt , kuid on ilmne liialdus . John Blacking kuulub nende musikoloogide hulka , kes ei pea õigeks rääkida muusika keelest , veel vähem muusikast kui keelest . Selleks on tema arvates mitu põhjust , millest olulisim on , et mõiste muusika keel tõukab meid muusika analüüsimisel otsima tuge lingvistika vahenditest või meetoditest , mis on välja kujunenud keele uurimise käigus ja mõeldud keele uurimise jaoks . Keeles võib koodi ja sõnumit teineteisest analüütiliselt lahutada . Muusikas on kood ja sõnum lahutamatud . Analüüsides sõnumit lahus koodist , loovutatakse muusika sotsioloogiale , poliitikale , majandusele , religioonile . ( Blacking <arv> : <arv>. ) Kui tahaksime konstrueerida skaalat arvamustest selle kohta , kas muusika on keel või mitte , siis sobiks järgmiseks Christopher Dobriani seisukoht . J. Blackingiga võrreldes astub C. Dobrian sammu võrra edasi teel muusika kui keele tunnustamisele . Ta küll ei pea muusikat keeleks , kuid toob esile palju selliseid üksikasju muusikas , mis on väga sarnased keele omadustele . C. Dobrian nagu ka J. Blacking on veendunud , et muusika ei ole keel ja seetõttu ei tohiks seda ka uurida ja õpetada nagu keelt . Aga kuna muusika sisaldab grammatika ja sümbolite näol elemente , mis on omased keelele , siis seda ikkagi tehakse . Põhjendusi muusika uurimiseks keeleteaduse meetodite abil on igasuguseid , sealhulgas ka tuginemine kõige üldisemat laadi sarnasustele keele ja muusika vahel , mis tulenevad nende väidetavast ühisest päritolust . Keelt ja muusikat seob eelkõige see , et mõlema puhul on tegemist heli jaotumisega ajas ning mõlema ühiseks allikaks võib olla inimhääl . Keelt ja muusikat võib sarnaseks pidada üldise süsteemi poolest . On ju olemas läbinisti funktsionaalset muusikat , mille kommunikatiivsus on ilmselge . Samuti on paljudes muusikakultuurides ja muusikaperioodides olemas laialt tuntud ja aktsepteeritud helilisi sümboleid . Need sümbolid on aluseks muusikalistele fraasidele , mida me tavaliselt kutsume klišeedeks . Selliste klišeede tundmine on vajalik antud perioodi muusika mõistmiseks , kuna need on tähenduslikud - ükskõik , kas muusikalises või muusikavälises mõttes , leiab C. Dobrian . ( Dobrian <arv> : <arv>. ) Pierre Boulezi huvitavad poeesia ja muusika seosed - see , milles seisneb sõna ja heli ühendus . P. Boulez valib kesktee kahe äärmusliku vaate vahel muusika ja keele seostele . Ta suhtub kriitiliselt arvamusse , et keele ja muusika evolutsioon on lahutamatu ning et need nähtused on samalaadsed . Tema arvates ei saa keele ja muusika arengut käsitleda lihtsa paralleelina . Muusika päritolu kohta on olemas ainult teoreetilised arutlused . Meil puuduvad kuulatavad näited muusika kõige varasemate kihistuste kohta , ütleb P. Boulez . Me võime teha ainult oletusi selle kohta , kuidas muusika tegelikult kõlas . Seega , isegi kui oletused keele ja muusika paralleelsest arengust vastaksid tõele , puudub meil ikkagi kindel lähtealus selle arengu esiletoomiseks . P. Boulezi argumendid on oma lihtsuses originaalsed . Tavaliselt vaidlevad teoreetikud selle üle , kuidas keel ja muusika kujunesid , millal täpselt teineteisest eraldusid ja kuidas eraldumine toimus . Selle kohta on loodud erinevaid teooriaid . Tegelikult pole need midagi muud kui tõestamata hüpoteesid ning üks ei saa olla õigem teisest . Täpselt samasugune olukord valitseb ka keeleteaduses . Nii , näiteks , jaotatakse eesti keele areng sotsioperioodideks , millest kaks esimest hõlmavad ajavahemikku aastail <arv>-<arv> ja <arv>-<arv> ( Hennoste <arv> : <arv>-<arv> ) . Kirjeldatakse muutusi , mis neil perioodidel keeles aset leidsid : kuidas ja millal kujunesid välja eesti murded , kuidas tekkisid erinevused argi- ja rahvaluulekeele vahel nii leksikaalses kui grammatilises mõttes jne. Kõige selle juures unustatakse , et meil pole nimetatud ajajärgu keele ja rahvaluule kohta mingeid üleskirjutusi . Üht arenguperioodi võrreldakse teisega , ilma et võrreldaks tegelikku keelefaktoloogiat . Näidete asemel kasutavad uurijad oma metoodiliselt sihipärast mõttejõudu , mis paneb kõik ilma näidetetagi paika , nagu ütleb A. Künnap oma kriitilises artiklis " Mea culpa , aga <arv>. aasta eelsest eesti keelest ei tea me veel midagi " ( <arv> ) . Ta kirjeldab lumepalliefekti , mis seisneb harjumuspäraste väidete kordamises , mille tulemusena mingite väidete toetajaskond üha kasvab . ( Künnap <arv> : <arv>-<arv> ) . Neis küsimustes , mis puudutavad muusika ja keele varaseimat arengujärku , on lingvistika ja muusikateaduse probleemid ühesugused . Fiktsioonidele toetudes ehitatakse üles teooriad ; need lähevad ringlusse ; nad võetakse kiiresti omaks , sest me kõik vajame midagi , millega täita tühimikke oma kujunemisloos . Aja möödudes hakatakse sellistele " teooriatele " vaatama kui teaduslikele tõdedele , mis ei kuulu vaidlustamisele . Vahel harva söandab keegi neid üldtunnustatud tõdesid kahtluse alla seada . Vahest ehk vajaks see laiemat kõlapinda ? Või tuleks meil lihtsalt leppida sellega , et me ei saa kunagi teda , kuidas meie eellased tegelikult häälitsesid ? Ehkki P. Boulezi vaated muusika ja keele lahutamatutele seostele on mõnevõrra skeptilised , ei ole ta vastu lingvistika analüüsimeetodite kasutamisele muusika uurimisel , nii nagu J. Blacking ja C. Dobrian sellele vastu on . Ta leiab , et strukturaalse lingvistika meetodid võiksid sobida ka muusika uurimiseks . ( Boulez <arv> : <arv>-<arv>. ) P. Boulez nagu ka paljud teised teoreetikud näeb sarnasusi muusika ja keele struktuuris , kuid mitte semantikas . Strukturaalseid sarnasusi keele ja muusika vahel toob pisut erilaadse nurga alt vaadates esile Johan Sundberg . Kui enamasti toetutakse keele ja muusika vaheliste sarnasuste kirjeldamisel vokaalmuusikale , siis J. Sundberg on paralleele keelega leidnud instrumentaalmuusikast . Ta peab võimalikuks võrrelda mikropause muusikas konsonantidega , mis paiknevad vokaalide vahel . Mikropauside tegemise ühe põhjusena näeb ta vajadust struktuuriüksusi eristada . ( Sundberg <arv> : <arv>. ) Kuid J. Sundberg juhib tähelepanu ka sellele , et kõik , mis on muusikas ja keeles ühist , ei pea ilmtingimata pärinema keelest . J. Sundberg on veendunud , et kood , mida kasutatakse vokaal- ja instrumentaalmuusika esitamisel , on paljudel juhtudel sarnane või isegi identne koodiga , mida kasutatakse keeles . Ühise koodi päritoluallikas ei pruugi olla ei keel ega muusika . Nii , näiteks , on muusika esitamisele omane lõpuelemendi pikendamine , mis on võrreldav lõpupikendusega kõnes . Seisukoht , et muusika on lõpupikenduse laenanud kõnelt , on üldlevinud . J. Sundberg pakub välja teise võimaluse . Ta väidab , et lõpu märkimine pikenduse abil pole alati universaalne . On keeli , kus struktuuriüksuse lõppu väljendatakse teiste vahendite abil . Teisalt näib muusik musitseerides olevat sõltumatu oma emakeele iseärasustest . See lubab arvata , et kõne ei ole alati muusikalise koodi päritoluallikaks . Ühe päritoluallikana võib kõne alla tulla lokomotsioon . Katsed on näidanud , et keskmine ritardandokõver on väga sarnane kõverale , mis kujutab jooksva inimese sammukiiruse vähenemist etteplaneeritud peatumisel . Nii võib lõpuritardandot seostada inimese liikumiskogemusega . On ka võimalik seostada lõpupikendus või tempo aeglustumine struktuuriüksuse lõpul aju vajadusega võtta aega lõpetatud struktuuriüksuses sisalduva informatsiooni läbitöötamiseks . ( Sundberg <arv> : <arv>. ) Seisukoht , et muusika päritoluallikas ei ole kõne , on viimasel aastakümnel üha enam põhjendamist leidnud . Näiteks B. G. Levmann peab muusikat ( täpsemini - inimese võimet väljendada oma emotsioone intonatsiooni abil ) hoopis keele-eelseks kommunikatsiooniviisiks ( Rüütel <arv> : <arv> ) . Kofi Agawu , kelle mitmed uurimused on suunatud teksti ja muusika vahekordade selgitamisele nii traditsionaalses kui professionaalses muusikas , kasutab muusikast rääkides sageli väljendit muusikaline keel . Oma uurimuses muusikalisest keelest Gustav Mahleri tsüklis " Kindertotenlieder " kirjutab K. Agawu , et nimetatud tsüklit iseloomustab eellöökide rohkus . Eellöögid meloodias tulenevad tekstist , need on genereeritud teatud sõnarõhu poolt . K. Agawu lisab , et G. Mahler oli teadlik sõna ja heli geneetilisest seosest . Selle kinnituseks tsiteerib ta G. Mahleri enese märkust , kus helilooja ütleb , et tema meloodia kasvab alati välja sõnadest . Sõnad genereerivad meloodia , mitte vastupidi . Samuti on see olnud ka Ludwig van Beethoveni ja Richard Wagneriga . K. Agawu on veendunud , et vastupidine protsess , mille käigus mingid sõnad sobitatakse kokku mingi meloodiaga , ei saa iialgi anda kahe elemendi orgaanilist sulamit . ( Agawu <arv> : <arv>-<arv>. ) Oma uurimustes traditsionaalsest muusikast rõhutab K. Agawu rütmi erilist osa muusikas . Rütm ei ole mitte ainult kõneldavate sõnade olemuslik komponent , vaid ka tähtis mõjur kõne transformeerumisel lauluks . Üldlevinud seisukoha järgi mõjutavad või isegi determineerivad kõnes sisalduvad helikõrgused muusikaliste helide järgnevust . Meloodia helikõrguslikul küljel on teisejärguline osa , järeldab K. Agawu Aafrika neegrite muusikat uurides . Transformatsiooniprotsess on eelkõige rütmilis-meetriline . See on rütmi meetriline korrastamine , mis tähistab kõne kujunemist lauluks . ( Agawu <arv> : <arv>. ) K. Agawu järgi on keel see aluspõhi , millest kasvab välja muusika . Traditsionaalses muusikas , pärinegu see mis tahes piirkonnast , on kõne ja muusika seosed hästi jälgitavad . Näiteks eesti mitte-runovormilistes arhailistes žanrites on ebaregulaarne värsimõõt seostatav kõneintonatsiooniga - laskuva üldsuunaga meloodialiikumisega , mille väikesed tõusud ja langused on kooskõlas sõnade või sõnaühenditega : Helikõrguse tõusud vastavad rõhulistele , langused aga rõhututele silpidele . Kõige enam on helikõrguslikult esile tõstetud sõna esimene , pearõhuline silp . Helikõrguslik kulminatsioon ühtib reeglina lauserõhuga . ( Rüütel <arv> : <arv>. ) Nähes selliseid ühisjooni kõne ja muusika vahel , on raske eitada muusika pärinemist keelest . Ingrid Rüütel on siiski seisukohal , et muusika teket ei saa redutseerida ühele ainsale algpõhjusele . Ka eesti rahvalauludes võib leida tõestusi erinevatele muusika tekke teooriatele . ( Rüütel <arv> : <arv>. ) Kõige äärmuslikum on seisukoht , mille järgi muusika on , võiks öelda , lausa keele osa . Seda seisukohta esindavad mõned vene musikoloogid . Nad peavad võimalikuks vaadelda muusikalist kultuuri loomuliku keele tasandina . Muusika ja keel on seotud nii strukturaalses kui prosoodilises mõttes . Me võime öelda , et muusikakultuur kuulub lingvistilisse kompetentsi , väidavad Novosibirski uurijad ( Klyuchevsky , Sheikin <arv> : <arv> ) . Teatud põhjustel on see äärmuslikuna näiv seisukoht hõlpsasti seletatav . See on välja kujunenud Siberi rahvaste traditsionaalse muusika pikaajalise uurimise käigus . Meloodialiikumine ja rütm on nende rahvaste lauludes sageli kõnelähedased . Mis aga veelgi olulisem - Siberi rahvaste muusika kommunikatiivsus ilmutab end kergesti juba siis , kui kas või pisutki jälgida muusika kasutust traditsionaalses keskkonnas . Just nimelt muusika kommunikatiivsus on see asjaolu , mis paneb meid mõtlema muusikast kui keelest . Informatsiooni kohta , mida muusika edastada saab , on palju erinevaid seisukohti . Näiteks V. P. Morozovi arvates ei saa rääkida muusikas sisalduvast semantilisest informatsioonist . Kõnesignaal kannab semantilist informatsiooni ja esteetilis-emotsionaalset informatsiooni , kusjuures semantiline informatsioon on domineeriv . Vokaalse kõne puhul e. muusikas saab edastatav informatsioon olla ainult emotsionaalne ja muusikalis-esteetiline . Emotsionaalse informatsiooni kandjad V. P. Morozovi järgi on helide vältused , pausid , helitugevus e. temporaalsed ja dünaamilised karakteristikud . ( Morozov <arv> : <arv> ) . Selline on akustiku seisukoht . Muusikateoreetikud ja semiootikud näevad muusikalises kommunikatsioonis siiski avaramaid informatsiooni sisaldumise võimalusi . Kokkuvõtteks saame öelda , et sarnaste joonte põhjuseks muusikas ja keeles peetakse enamasti nende ühist päritolu . Keelt ja muusikat seostatakse struktuuri kaudu , intonatsiooni kaudu , kommunikatiivsuse ja seoses sellega ka tähenduse kaudu . Enamasti peetakse keeles ja muusikas leiduvaid ühisjooni ebapiisavateks , et rääkida muusikast kui keelest . Ka käesolevas töös asutakse seisukohale , et muusika ei ole keel . Muusikal ja keelel on teatud sarnasusi nii süntaktilisel kui semantilisel tasandil . Just sel põhjusel ongi võimalik muusikast rääkides lingvistika termineid kasutada . Kuna muusika ei ole keel , siis on nende kasutamine piiratud kõigil tasanditel . Mõiste muusika keel ei ole teaduslik termin , vaid kujundlik väljend , mis sobib hästi selleks , et viidata muusika ja keele ühisjoontele . Mõnes kontekstis võib sel väljendil olla lausa poeetiline varjund . Sõna keel kasutatakse ka koreoloogias , kunstiteaduses ja muudeski valdkondades . Lugedes näiteks esseed Tallinna vanalinnas leiduvatest kõrge kunstiväärtusega ustest , mille pealkirjaks " Ukse keel " ( Kaus <arv> : <arv>-<arv> ) , ei tekiks kindlasti ühelgi muusikateoreetikul mõtet , et siin ilmneb tendents , mille tulemusena arhitektuur loovutatakse keeleteadusele . Kindlasti ei juhtu seda ka muusikaga . Näiteks kultuurantropoloogiast laenatud meetodite kasutamine pole muusikat kahjustanud , vaid aidanud avada selliseid külgi muusikas , mille puhul muusikateoreetilised vahendid on osutunud küündimatuiks . Samasugust kasu võivad tuua ka lingvistika meetodid , ükskõik , kas küsimuse all on struktuur või tähendus . <arv>.<arv>. Kuidas läheneda muusika tähendusele Ameerika muusikateaduslikus kirjanduses on käibel Henry W. Longfellow poeetiline muusikamääratlus , mille järgi muusika on inimkonna universaalne kommunikatsioonivahend . See näib nii . Asjasse süvenedes saab kiiresti selgeks , et muusika ei ole universaalne . Muusikaline kommunikatsioon saab toimuda ainult siis , kui teatud muusikaline sündmus omab sarnast tähendust autori/esitaja ja kuulaja jaoks . See tõde kehtib nii traditsionaalse kui professionaalse muusika puhul . Leonard B. Meyeri arvamuse kohaselt kasvab kommunikatsioon välja ettekandeuniversumist , mida muusikas nimetatakse stiiliks ( Meyer <arv> : <arv>-<arv> ) . Etnomusikoloogias käsitletakse ettekandeuniversumit laiemas tähenduses . Selle all mõeldakse pigem kogu muusika esitamise konteksti . Konteksti tundmine on oluline nii keelelise kui muusikalise suhtlemise juures . Enamuse keeleliste lausungite interpretatsioon on sõltuv sellest kontekstist , milles neid kasutatakse . Keeles on palju sellist , mida võime pidada kultuuriliselt determineerituks . Valdaval osal loomuliku keele lausungitest on kaugelt laiem tähenduste piirkond , kui meile esmapilgul näib , eriti kui need lausungid on meile esitatud eraldatutena oma tegelikust kontekstist . See on asjaolu , millele semantikud pole alati piisavalt tähelepanu pööranud , arvab John Lyons . ( Lyons <arv> : <arv>. ) Sellest , kuidas tähendus sõltub kontekstist , räägitakse musikoloogias , eriti etnomusikoloogias , arvatavasti sagedamini kui lingvistikas . Võiks isegi öelda , et viimaste aastakümnete etnomusikoloogias räägitakse kontekstist rohkemgi , kui muusikast endast . Näiteks J. Blackingi seisukoht on , et kontekst võib tingida mitte ainult muusika tähenduse , vaid mõjutada isegi muusika struktuuri . Ta demonstreerib Venda laste liisulugemise laulu abil , kuidas analüüs , mis toetub ainult muusikale , võib traditsionaalse muusika puhul osutuda ebaadekvaatseks . ( Blacking <arv> : <arv>-<arv>. ) J. Blacking on oma uurimistöö käigus jõudnud järeldusele , et tähenduse paindlikkus muusikas on palju suurem kui keeles , sõltudes peaaegu täielikult esituse kontekstist . Seetõttu on muusika analüüsimiseks kõige kohasem antropoloogiline meetod , kuna see , kuidas muusikat defineeritakse ja mõistetakse selles sisalduvaid tähendusi , võib olla erinev näiteks helilooja , interpreedi , publiku või analüüsija taju seisukohalt vaadatuna . ( Blacking <arv> : <arv>. ) Nii nagu tähendusel on erinevaid nüansse tegelikkuses , on ka teooriad tähenduse olemusest täis erimeelsusi . L. Meyer arvab , et tähendusega seonduvate erimeelsuste peamine põhjusi seisneb tähenduse olemuse vääritimõistmises . Enne kui saame rääkida tähendusest muusikas , tuleb meil selgeks teha tähenduse enda tähendus ( Meyer <arv> : <arv> ) . Sellest alustamegi . Kuna tähenduse olemusest on raske rääkida ainult muusikanäidete abil , siis pöördume kõigepealt filosoofiliste teooriate poole . Tähenduse kohta on terve rida filosoofilisi teooriaid , mis püüavad ära seletada , mis on tähendus . J. Lyons tutvustab oma raamatus " Linguistic Semantics " kuut teooriat . Referentse e. denotatiivse teooria kohaselt on väljendi tähendus see , millele ta viitab või mida tähistab e. märgib . Mentalistliku teooria järgi on väljendi tähendus idee , mis seostub selle väljendiga kõnelejate peas . Biheivioristliku teooria järgi on sõna tähendus stiimul , mis tähenduse esile kutsub või siis reaktsioon , mille stiimul põhjustab . Tähendus-on-kasutus-teooria ( meaning-is-use ) kohaselt on väljendi tähendus determineeritud tema kasutusest keelekeskkonnas või siis lausa identne kasutusega . Verifikatsiooniteoorias on väljendi tähendus determineeritud lause või selles sisalduva väite õigsuse tõestatavuse poolt . Tõeväärtusteooria järgi on väljendi tähendus kaaspanus lauses sisalduvatele tõestele tingimustele . ( Lyons <arv> : <arv>. ) Lingvistikat huvitavad tänapäeval peamiselt kaks viimast teooriat . Kolme esimesena mainitud teooriat on rakendatud muusika tähenduse seletamisel . Mentalistlikku teooriat peab muusikale kohaldatavaks näit. C. Dobrian . Ta määratleb tähendust kui teadmist , mis kujuneb inimese tajuprotsessis esemele või nähtusele hinnangu andmise lõpptulemusena ( Dobrian <arv> : <arv> ) . Kõige levinum näib olevat siiski referentse e. denotatiivse tähendusteooria kasutamine , ehkki alati mainitakse ka seda liiki tähenduse piiratud esinemust muusikas . Denotatiivse teooriaga on kooskõlas L. Meyeri vaade tähenduse olemusele . Selle kohaselt miski omab tähendust juhul , kui see on seotud millegagi - kui miski tähistab midagi või viitab millelegi väljaspool iseend , nii et kogu tema olemus näitab seda seost või väljendub selles kokkukuuluvuses ( Meyer <arv> : <arv> ) . Oma teoorias , mille abil L. Meyer seletab muusika tähenduse kujunemist , asub ta siiski biheivioristlikule positsioonile , opereerides stiimuli ja reaktsiooniga ( response ) . Etnomusikoloogiale võiks huvi pakkuda ka tähendus-on-kasutus-teooria . Selle teooria järgi semantika ei pea otsima seda raskestitabatavat entiteeti , mida me nimetame tähenduseks . Semantika peab püüdma aru saada , kuidas on see võimalik , et sõnad ja laused midagi tähendavad ehk kuidas nad võivad olla tähenduslikud . Tähendus-on-kasutus-teooria peamine teoreetik on L. Wittgenstein . Tema käsitluses sõnad ei ole piisavalt defineeritavad . Keel on kui mäng , mis põhineb konventsioonidel . L. Wittgenstein leiab , et it is the particular use of a word only which gives the word its meaning . ( Wittgenstein <arv> : <arv>. ) Don't look for the meaning , look for the use - see on Wittgensteini juhtlause . F. R. Palmeri arvates ei ole see kuigi abistav märkus , kuna meil pole suuremat selgust sõnade kasutamise kohta kui meil on nende tähenduse kohta . Kuid sel märkusel on siiski ka mingi väärtus . Me võime järele uurida , kuidas sõnu kasutatakse . Kasutust teada saada on palju hõlpsam kui tähendust teada saada , tunnistab F. R. Palmer . ( Palmer <arv> : <arv>. ) Põhjus , miks etnomusikoloogia võiks L. Wittgensteini seisukohtadest huvituda , on järgmine . Paljudes traditsionaalsetes kultuurides muusika tähendus on selle kasutus kultuurikandjate vaatepunktist nähtuna . Aborigeenid ei pea vajalikuks vahet teha semantilise ja pragmaatilise tasandi vahel , vaid liidavad need ühte . Näiteks kärbseseene laulu tähendus neenetsi kultuuris ei ole kärbseseen kui muusikaväline tegelikkus , millele laul viitab . Laulu tähendus on see , milleks ta sobib , mis otstarbel seda kasutada saab . Muidugi ei peaks etnomusikoloogia loovutama pragmaatikat tähendus-on-kasutus-teooriale ainult sel põhjusel , et mõnedes traditsioonilistes kultuurides seda tehakse . Kuid kui tahaksime heita kultuurile pilku insaideri poole pealt , siis oleks selle teooria tundmisest kindlasti abi . On huvitav lisada , et L. Wittgenstein ise ei ühenda muusikat tähendus-on-kasutus-teooriaga . Ta on seisukohal , et muusika saab väljendada ainult muusikalist mõtet ehk , nagu ta ütleb - music conveys to us itself ( Wittgenstein <arv> : <arv> ) . Muusika tähendusest rääkides kasutatakse selliseid lingvistilise semantika termineid nagu konnotatsioon , denotatsioon ja referents . Nii nagu lingvistikas , peetakse ka musikoloogias ja muusikasemiootikas kaht viimati nimetatud terminit sageli sünonüümideks . Enamasti suhtutakse denotatiivsesse ja/või referentsesse tähendusse kriitiliselt . R. Monelle , näiteks , ütleb , et referentne või denotatiivne vaade tähendusele on viljatu , kui rakendada seda muusika puhul . Ta ei pea seda kohaseks ka keeles leiduvate tähenduste seletamiseks . Põhjendused on samad , mida lingvistilises kirjanduses korratakse raamatust raamatusse : If a word is the name for an idea that reveals the bond between a number of similar objects , as when table proclaims the common features of all particular tables , then what kind of idea or essence is named in words like " should " , " realise " and " with " ? ( Monelle <arv> : <arv> ) . R. Monelle on nõus sellega , et muusika puhul võiks rääkida denotatiivsest tähendusest kahel juhul : siis , kui imiteeritakse loodushääli ja siis , kui tsiteeritakse mõnd teist muusikateost . Kuid puhas denotatiivne tähendus muusikas on siiski väga haruldane . ( Monelle <arv> : <arv>. ) L. Meyer peab referentset tähendust muusikas võimalikuks , kuid näeb seal siiski rohkem konnotatiivseid tähendusi . Ta nimetab konnotatsioone assotsiatsioonide tulemuseks . Nende lähtealuseks on seosed muusikalise organisatsiooni mõnede aspektide ja muusikaväliste kogemuste vahel . Näiteks Lääne muusikakultuuris kujutatakse surma muusikaga , mida iseloomustavad madal register ja aeglane tempo . Aafrika suguharumuusikas , vastupidi , kannab surma tähendust raevukas ja kiledakõlaline muusika . Need võtted , mille abil konnotatsioone muusikas realiseeritakse , ei ole mõistetavad lahus uskumustest ja kultuurist üldse . L. Meyer leiab konnotatsioone muusika erinevatelt tasanditelt . Konnotatiivne tähendus võib olla instrumendil . Näiteks oreli kasutamine seondub kirikuga ja selle kaudu omakorda religiooniga . Konnotatsioon võib olla ka intervallil : vähendatud kvinti barokkmuusikas seostatakse kurbuse ja valuga . Aja jooksul võivad assotsiatsioonid teiseneda . Kui harf oli keskajal seotud religioosse tegevusega , siis alates <arv>. sajandist , eriti prantsuse muusikas , viitab harfi kasutamine õrnusele . L. Meyer käsitleb konnotatiivsete sümbolite süsteemina ka R. Wagneri leitmotiive , kus teatud meloodia tähistab või sümboliseerib teatud ideed , mõistet või isikut . ( Meyer <arv> : <arv>-<arv>. ) Lingvistiline semantika konnotatsioonidega eriti ei tegele . Me võime leida semantikakäsitlusi , kus seda tähenduse liiki üldse ei mainita . Üldiselt nimetatakse konnotatiivset tähendust emotsionaalseks või hinnanguliseks tähenduseks ( näit. politseinikku hinnatakse madalalt hea-halva skaalal ) . F. R. Palmer toob mitu näidet termini konnotatsioon kasutamise kohta . Seda terminit kasutatakse sageli seoses sünonüümidega . Väidetakse , et sünonüümid erinevad üksteisest oma konnotatsioonide poolest . Mõnikord kasutatakse seda terminit ka viitamaks stilistilistele või isegi dialektilistele erinevustele . Mõned autorid on seisukohal , et sõna assotsieerub selle asja või nähtuse teatud karakteristikutega , millele see sõna viitab . Nii , näiteks , on sõna naine konnotatsioon " leebe " ja sõna siga konnotatsioon " räpane " . F. R. Palmer leiab , et it is not a matter of the meaning of words or even of meaning in general . It rather indicates that people ( or some people ) believe that women are gentle and pigs dirty . ( Palmer <arv> : <arv> ) . Seoses tähendusega puutume kokku kaht liiki lahkarvamustega . Ühed puudutavad otseselt tähenduse olemust ehk seda , millised seosed valitsevad tähistaja ja tähistatava vahel ning kuidas kujuneb tähendus inimese teadvuses . Lisaks sellele võime kohata lahkarvamusi , mis on seotud pigem tähenduse kohta käiva terminoloogia kui tähenduse endaga . Terminite kasutamist erinevas tähenduses esineb nii lingvistikas kui musikoloogias . Ülal viitasime L. Meyerile , kelle arvates erimeelsused muusika tähenduse käsitlemisel tulenevad sellest , et teoreetikutel on väär ettekujutus tähenduse olemusest . Terminoloogiline ebaselgus võiks olla vääritimõistmise teine põhjus . Selleks et leida väljapääsu olukorrast , asume järgmisele seisukohale . Terminid on tööriistad . Nad on olemas eelkõige selleks , et asju ja nähtusi paremini ära seletada . Nende üle polemiseerimine on teisejärguline . Me defineerime siin need terminid , mida kasutame muusika tähenduse seletamiseks ja seejärel kasutame neid ainult selles kindlas tähenduses . Isegi kui me sel moel ei jõua lähemale tähenduse tegelikule olemusele , siis vähemalt oleme kõrvaldanud võimaluse terminite kasutusest tingitud vääritimõistmiseks . Konnotatiivse tähenduse all mõistame käesolevas töös emotsionaalse varjundiga kaastähendust , mille kujunemist mõjutavad situatsioon või kontekst ja inimese eelsoodumused ( haridus , sugu , iga jms. ) . Denotatiivne ja referentne tähendus kuuluvad lingvistikas ühe teooria alla . Mõnedes semantikakäsitlustes nimetatakse seda the referential or denotational theory of meaning , mõnedes teistes the denotational theory of meaning . Mõlemal juhul on selle teooria kohaselt väljendi tähendus tegelik keeleväline objekt , millele väljend viitab või mida ta tähistab . Lingvistid ei ole üksmeelel terminite denotatiivne ja referentne kasutamise osas . Sageli kasutatakse neid sünonüümidena . J. Lyons on arvamusel , et need pole sünonüümid . Tema käsitluses on need two quite different ways in which ( to use fashionable metaphor ) language hooks on to the world ( Lyons <arv> : <arv> ) . F. R. Palmer on sarnasel arvamusel : A useful distinction can be made between denotation and reference , the former being used to indicate the class of persons , things etc . , generally represented by the expression , the latter to indicate the actual persons , things etc . being referred to by it in a particular context . Thus , " cow " will denote the class of all cows , but " that cow " will refer to a particular cow . ( Palmer <arv> : <arv>. ) Käesolevas töös kasutatakse termineid denotatiivne ja referentne samas tähenduses , nagu F. R. Palmer neid kasutab . Kui me mõistame neid termineid nii nagu eelpool defineeritud , siis on muusika puhul võimalik rääkida nii denotatiivsest , referentsest kui konnotatiivsest tähendusest . Kuid nende tähenduste esinemise võimalused muusikas on keelega võrreldes äärmiselt piiratud . Tähendus võib olla denotatiivne , referentne või konnotatiivne ainult siis , kui muusikaline kujund või ka terve muusikapala viitab millelegi , mis asub muusikavälises maailmas . Lingvistikas on sellise tähenduse seletamisel tänapäevani üldiselt aktsepteeritav C. K. Ogdeni ja I. A. Richardsi semantiline ( mõnedes käsitlustes semiootiline ) kolmnurk . See tähenduse kontseptsioon pärineb <arv>. aastast , mil ilmus nende kuulus raamat " The meaning of meaning " . Kolmnurk ühendab sümbolit , referenti ja referentsi . Sümbol on lingvistiline element ( näit. sõna ) . Referent on objekt välismaailmas . Referentsi all mõeldakse viidatava esme , olevuse , nähtuse vms. kontseptsiooni inimese peas . ( Palmer <arv> : <arv>. ) Sellise kolmnurga abil saab seletada ka muusikalise tähenduse kujunemist , juhul kui muusikaline kujund viitab muusikavälisele maailmale ( joon . <arv> ) . Joon . <arv>. Semantiline kolmnurk Keeles saab denotatiivsest ja referentsest tähendusest rääkida seoses sõna või fraasiga . Pikema üksuse ( näit. lause ) puhul on nende terminite kasutamine üpris piiratud , kuna lausel sageli puudub reaalne objekt tegelikkuses . Muusikas saab denotatiivsest ja referentsest tähendusest rääkida ükskõik kui pika struktuuriüksuse puhul . Kägu võib kujutada ühe ainsa intervalli , aga ka terve muusikapala abil . Denotaat oleks ikkagi väljendatav ühe sõnaga . Sõna kuju ei tulene üldjuhul referendi omadustest . Nii nagu keeles , pole ka muusikas sümboli ja referendi vahel otsest seost . Erandi moodustavad heliimitatsioonid muusikas ning onomatopoeetilised ja deskriptiivsed sõnad keeles . Järgnevalt esitame ühe näite sümboli ja referendi otsese seose kohta nganassaani kultuuris . Nganassaani keeles on põhjapõdra kohta palju erinevaid sõnu . Lisaks sellele , et sõnad tähistavad põhjapõtra , viitavad need ka põdra eale , soole , värvile , otstarbele : syrkei " valge põhjapõdrapull " ; d'ejbáku " kaheaastane põhjapõdrapull " ; báhi " metsik põhjapõder " ; ta " kodustatud põhjapõder " ( Kortt , Simčenko <arv> : <arv> ) . Põdra hellitusnimi on auku . Seda sõna kasutatakse ka nganassaani karjasehõigetes , mille abil kodustatud põhjapõtru tundrast elamu juurde kutsutakse ( <arv> ) . Sõna auku tuleneb põhjapõdra häälitsuse jäljendamisest . ( <arv> ) on näide nganassaani põdrahäälitsuse imitatsioonist . Kuna põhjapõdrad häälitsevad ühtmoodi kogu Siberis , siis on sarnane deminutiivne põhjapõdranimetus ( auka ) kasutusel ka Põhja-Uuralites elavate neenetsite ja hantide juures . <arv>.<arv>. Muusikaväline tähendus nganassaani muusikas Pea kõigis kultuurides võib täheldada suundumust seostada muusikalist kogemust muusikavälise kogemusega . Teadmine selle kohta , et muusika imiteerib loomulikku kõnet , ulatub tagasi antiikaega . <arv>. sajandil hakati rääkima ka loodusnähtuste ja loodushelide imiteerimisest muusikas . Seletused selle kohta , kuidas kõnest ja loodushäältest saab muusika , on sarnased . Muusika , mille juured arvatakse olevat loomulikus kõnes , läbib etapid , mille kestel kujunevad välja täpselt määratletavad helikõrgused ja meetriliselt korrastatud rütm . Loodushäälte transformeerumist muusikaks seletab Igor Stravinsky järgmiselt . Kuulates loodushääli , võrdleb inimene neid sageli muusikaga . Muidugi pole loodushääled muusika . Loodushäältele võib vaadata kui muusika toormaterjalile . Lisaks sellele , et inimene on vastuvõtlik loodushäälte ilu suhtes , tunneb ta ka vajadust neis korda luua . Nii võib see , mis pole oma ehedal kujul käsitletav muusikana , saada muusikaks . Sellest järeldab Stravinsky , et helilised elemendid muutuvad muusikaks nende omaduse tõttu olla organiseeritud . ( Stravinsky <arv> : <arv>-<arv>. ) Muusikakirjanduses on levinud seisukoht , et muusikaline meloodia sai täiesti sõltumatuks kõnemeloodiast itaalia muusikas <arv>.-<arv>. sajandil ( Monelle <arv> : <arv> ) . Mõnedes traditsionaalsetes muusikates , kui arvesse võtta selliseid kriteeriume nagu fikseeritud helikõrguste süsteem ning meetriline korrastatus , ei ole see lahknemine lõpuni kulgenudki . Samuti võib traditsionaalne muusika kajastada loodust võrratult vahetumalt kui muusika Lääne kultuurides . Mis puutub Siberi rahvaste muusikasse , siis etnomusikoloogias ollakse seisukohal , et hääleimitatsioonid on muusika nö . vundament ( Šejkin <arv> : <arv> ) . Ma siiski ei omistaks loodushelide imiteerimisele Siberi rahvaste muusika kujunemisel nii suurt tähtsust . Selle regiooni traditsionaalses muusikas on imiteerimine tõepoolest laialt levinud . Selle põhjuseks on sealsete elanike ( küttide , kalastajate ) tihe side loodusega . Nende ettekujutus muusikast üldse ei lähtu sugugi ainult linnulaulust . Midagi imiteerides püütakse kuulaja tähelepanu suunata imiteeritava heli sarnasusele või seotusele sellega , mida imiteeritakse . Nii püütakse tekitada kuulajas äratundmist . Imiteerimine ei ole suunatud emotsioonide mõjutamisele nagu suur osa muusikast seda on , vaid helilise kujundi mõistmisele . Järelikult , kui midagi imiteeritakse , siis peab saama rääkida ka tähendusest . Sel põhjusel teemegi juttu imitatsioonidest nganassaani muusikas . Kui võtame aluseks definitsiooni , mille kohaselt denotatiivse tähendusega on tegemist siis , kui sümbol tähistab olendite , esemete vms. klassi , siis saame öelda , et loodushelide imiteerimisel muusikas on denotatiivne tähendus . Heliimitatsioonides on sümboli ja referendi vahel otsene seos . See tähendab , et sümbol koosneb samasugustest helidest , mida imiteeritav olend või nähtus tekitab tegelikkuses . Sümbol ei kopeeri siiski alati täpselt tegelikku heli . Samojeedid on võimelised loodushelisid jäljendama nii , et imitatsioonid on äravahetamiseni sarnased tegelike helidega . See on küttide professionaalne oskus . Neil imitatsioonidel , mida kasutatakse loomade peibutamiseks , muidugi pole seost muusikaga . Sellistes imitatsioonides , mida saame käsitleda muusikana , võime märgata loomingulist lähenemist naturaalsetele helidele kui muusika toormaterjalile . Analüüsides lindude ja loomade hääleimitatsioone sisaldavaid improvisatsioone , märkame teatud iseloomulike motiivide korduvat kasutamist . Need on motiivid , mis on kõige iseloomulikumad looma või linnu tegelikule häälitsusele . Näiteks kannab viidet hanele järgmine motiiv ( <arv> ) : Sama motiivi kasutatakse ka instrumentaalsetes improvisatsioonides . Me ei saa rääkida silbitekstist instrumentaalmuusikas , kuid pilliheli tekitab siiski mingi ettekujutuse häälikulisest kõlast , mis on üsna sarnane vokaalsetes imitatsioonides kasutatavate silpidega klõ-lõk . Pikemates improvisatsioonides lubavad improvisaatorid endale üsna suuri vabadusi tunnusmotiivide suhtes . Varieeruda võivad nii rütm , intervallid kui silbitekst - seega kõik põhikomponendid nagu näeme näites ( <arv> ) . Naturaalse linnuhäälitsuse varieerimine on lubatud sel määral , et imitatsioon püsiks äratuntavuse piires . Vastasel korral kaotaks improvisatsioon oma mõtte ja/või tähenduse . Näiteid denotatiivse tähenduse kohta leidub väga palju šamaanilauludes . Oma laulude struktuuri põimivad šamaanid sageli motiive , mille abil imiteeritakse mõnd looma või lindu , kes tegutseb šamaani abivaimuna . Šamaanilauludel võib olla ka referentne tähendus . Lisaks abivaimudele on igal šamaanil olemas kaitsevaimud . Enamasti on needki loomad , linnud või mingid personifitseeritud loodusnähtused . Need vaimud on konkreetsed olendid , kel on nimi ( näit. k å . d a k o. p t a " Äikesetüdruk " ; h o t a r <arv> " Jääkaur , kes veest väljudes võtab naise kuju " ) . Igal abivaimul on oma tunnusmeloodia ehk isikuviis ( vt. ( <arv> ) , kus on esitatud Jääkauri viisi noodistus ) . Need viisid on tunutud kõigile rituaalis osalejatele . Viisi kasutamine viitab suhtlemisele konkreetse vaimuga . Enamasti on nende kasutamine väljaspool rituaali tabu . Kutenai šamaanilaulud identifitseerivad teatud vaimu nagu põhjasamojeedide šamaanilaulud . Need laulud võivad ka oma struktuuri abil väljendada midagi , mis on antud vaimule iseloomulik . Näiteks lõpetab Mustasabalise Hirve laulu " väike sabake " e. coda . ( McLeod <arv> : <arv>. ) Nganassaani traditsionaalses muusikas ei kujuta vaimude isikuviisid mingi looma või linnu muusikalist pilti ( Ojamaa <arv> : <arv> ) . Sellised viisid on kokkuleppelised sümbolid ning neil on referentne tähendus , kuna nad viitavad konkreetsele vaimule . Šamaanilaulude abil on võimalik demonstreerida ka konnotatiivsete tähenduste kujunemist seoses nganassaani muusikaga . Nagu öeldud , on linnu- ja loomahäälte imiteerimisel šamaanilaulude struktuuris denotatiivne tähendus . Näiteks kaurihäälitsust imiteeriv motiiv viitab kaurile . Veel võime lisada , et - šamaan reisib ( sest looma- ja linnuhäälitsusi imiteeritakse ainult reisiepisoodides ) - šamaan on sooritamas retke allilma ( sest kauri kui tuntud sukelduja abi kasutatakse ainult sel otstarbel ) - tõenäoliselt on keegi haigestunud ( sest haigusevaimud elavad vees ) - jne. Need tähendused tekivad ainult siis , kui tunneme konteksti . Üldlevinud arvamuse kohaselt mõistavad aborigeenid oma muusikat ja kogu kultuuri nö . iseenesest . Seda võivad mõista ka teistsuguse kultuuritaustaga inimesed , kui neil on soov õppida selles sisalduvaid seaduspärasusi ja tähendusi . Nganassaani šamaanilauludes leiduvaid pindmisi või esmaseid konnotatsioone märkama ja mõistma õppida pole raske . Lisaks sellele , et nganassaanid kasutavad tähenduse väljendamiseks helilisi võimalusi , jäljendavad nad vaimude tegevust ka liigutustega ( Ojamaa <arv> : <arv>-<arv> ) . Võib siiski arvata , et sünnipärane kultuurikandja pikendaks mitme punkti võrra ülalesitatud konnotatsioonide rida , mille aluseks on vaid autsaideri põgus kokkupuude nganassaani kultuuriga . Konnotatsioonist kui emotsionaalsest kaastähendusest saame rääkida ka seoses nganassaani joomalauludega või siis kogu arktilises kultuuripiirkonnas levinud isikulaulude žanriga . Nende laulude kaudu identifitseeritakse laulu autor/omanik ( referent ) . Neid laule kuulates või lauldes võib kujuneda konnotatsioone . Konnotatsioonide tekkimise käivitab laulu kuulamine või laulmine , kuid selle tegelikuks aluseks on suhtumine laulu omanikku . Alan P. Merriam on kirjutanud lamepea ( Flathead Indian ) tüdrukust , kes laulis oma ammu surnud ema laulu ja nuttis . A. P. Merriam arutleb selle üle , mis pani tüdruku nutma - kas muusika või meenutused emast . Ta peab peaaegu võimatuks seda välja selgitada , kuna lamepead ise ei vaatle oma muusikat lahus kontekstist . A. Merriami arvates olid nutu põhjuseks meenutused ehk kontekst . ( Merriam <arv> : <arv>. ) Niisiis võiksime ka siin konnotatsiooni näha . Võib ka asuda seisukohale , et konnotatsioon ei ole musikoloogiline probleem , nii nagu see F. R. Palmeri arvates ei ole lingvistiline probleem . Sellele seisukohale jõudmist soodustab asjaolu , et konnotatsioonil ei ole muusikalist väljundit . Pole olemas muusikalisi vahendeid , mille abil me saaksime viidata näiteks sellele , et keegi on haigestunud . Kui üldse on võimalik konnotatsiooni muusikaliselt väljendada , siis paroodia kaudu , niivõrd kuivõrd see näitaks esitaja suhtumist muusikasse . <arv>.<arv>. Muusikasisene tähendus Leonard Meyeri käsitluses Muusikasiseste tähenduste seletamisel ei ole abi lingvistilisest semantikast laenatud mõistetest . Järgnevalt esitame lühikese ülevaade L. Meyeri teooria põhiseisukohtadest , mis käsitlevad eelkõige muusikasisese tähenduse määratlemist . Selle teooria abil on võimalik avada ka glissando semantiline olemus nganassaani lauludes . Meaning arises out of the triadic relationship between ( <arv> ) an object or stimulus ; ( <arv> ) that to which the stimulus points - that which is its consequent ; and ( <arv> ) the conscious observer . A stimulus may indicate events or concequences which are different from itself in kind , as when a word designates or points to an object or action which is not itself a word . A stimulus may also indicate events or consequences which are of the same kind as the stimulus itself . The former type of meaning may be called designative , the latter embodied . From this point of view what a musical stimulus indicate and point to are not extramusical concepts and objects but other musical events which are about to happen . That is , one musical event ( be it a tone , a phrase or a whole section ) has meaning because it points to and makes us expect another musical event . Embodied musical meaning is a product of expectation . If a present stimulus leds us to expect a more or less definite consequent musical event , then that stimulus has meaning . ( Meyer <arv> : <arv>-<arv>. ) Konsekventne muusikaline sündmus võib tähendada <arv> ) neid konsekventse , mida kuulaja suudab ette näha ; <arv> ) neid muusikalisi sündmusi , mis järgnevad stiimulile , ükskõik , kas neid on suudetud ette näha või mitte ; <arv> ) kaugemaid muusikalisi sündmusi , mis on vaadeldavad kõnealuse stiimuli hilisemate konsekventsidena , kuna kõik elemendid , millest muusika koosneb , on eeldatavasti põhjuslikult seotud . Vaadates asjale selles valguses , märkame , et stiimuli tähendus muusikas ei ole seletatav üksnes ülalesitatud triaadilise seosega , millest tähendus välja kasvab . L. Meyeri järgi the later stages of the musical process establish new relationships with the stimulus , new meanings arise . These later meanings coexist in memory with the ealier ones and constitute the meaning of the work as a total experience . ( Meyer <arv> : <arv>. ) Tähenduse kujunemises võib eristada kolme astet . Esimest astet nimetab L. Meyer hüpoteetiliseks tähenduseks . Selle aluseks on kuulaja varasem stiilikogemus , mis põhjustab ootuse tõenäoliselt järgneva muusikalise sündmuse järele . Ühel stiimulil võib olla alternatiivseid tagajärgi . Näiteks pole kahtlust , et muusikateose esimesele helile järgneb veel muusikat , kuid on mitu võimalust , kuidas see muusika tegelikult kõlab . Teine aste on evidentne tähendus . Sellest võib rääkida , kui konsekvents on saanud faktiks , st. kui eelnevale järgnev on kõlanud ja seost nende vahel on tunnetatud . Tähenduste tajumine kujutab endast põhjuste-tagajärgede ahelat . Näit . stiimul S viitab tagajärjele C , mis muutub omakorda stiimuliks järgmise tagajärje seisukohalt vaadatuna : S<arv> C<arv>S<arv> C<arv>S<arv> jne. Evidentne tähendus on kindla kuju omandanud hüpoteetiline tähendus . Viimast astet võib nimetada determineeritud tähenduseks . See kujuneb kuulaja peas alles siis , kui kõik tähendused , millele stiimul on viidanud teatud muusikateose kestel , on realiseerunud ning kõiki võimalikke seoseid on mõistetud . ( Meyer <arv> : <arv>-<arv>. ) Kesksed mõisted L. Meyeri teoorias on helilistiimul ( sound stimulus ) ja helilitermin ( sound term ) . Iga heli või helide järgnevus võib olla stiimul . Seda stiimulit , mis paneb kuulajat ootama teatud kindla muusikalise sündmuse järgnemist , saab käsitleda muusikalise žesti ( musical gesture ) ehk heliliterminina . Kui kuulaja tajub stiimulit diskreetse isoleeritud helina , siis ei saa see kujuneda terminiks . Kui kuulaja tajub heli konsekventsena temale eelneva heli suhtes , siis saab see eelnev heli e. stiimul tekitada termini . Üks stiimul võib tekitada mitu erinevat terminit ühe muusikateose raames . Näiteks võib teatud akord ( stiimul ) ühes helistikus olla toonikaakord ( üks termin ) , kuid teises helistikaus dominantakord ( teine termin ) . Teatud stiimul võib toota termini heliteose mingil arhitektoonilisel tasandil . Sama stiimul ei pruugi tekitada terminit sama heliteose mingil teisel arhitektoonilisel tasandil . Tavaliselt ei kujune stiimul terminiks väljaspool kindlat konteksti . Konteksti all peab L. Meyer eelkõige silmas stiili , mida ta defineerib kui a complex system of sound relationships understood and used in common by a group of individuals . Muusikas siiski leidub mõningaid elemente , mis on käsitletavad terminitena ka väljaspool konteksti . L. Meyer toob näite harmoonia valdkonnast : A dominant seventh chord , for example , even though not incorporated into a specific context , is for the Western listener still a sound term , since the sound stimulus is heard within the prevalent style of Western music . ( Meyer <arv> : <arv>-<arv>. ) Võttes lühidalt kokku helilistiimuli ja helilitermini vahekorra , võime öelda , et stiimul on võimalus ja termin on realiseerunud võimalus . Ainult see stiimul , mis on omandanud termini tähenduse , paneb kuulaja ootama konsekventset muusikalist sündmust . L. Meyeri teooria muusika tähenduse kujunemisest ja olemusest on esitatud raamatus " Emotion and Meaning in Music " ( esmatrükk <arv> ) . Me võime selles teoorias näha neobiheiviorismi mõjutusi . Need ilmnevad nii tähenduse olemuse käsitlemisel kui terminoloogiakasutuses . Samasugused tendentsid on iseloomulikud ka tolle perioodi lingvistikale . <arv>. aastal sai psühholingvistika teoreetiliseks aluseks neobiheiviorism . Neobiheiviorismis kujutatakse organismi käitumist stiimulite poolt tingitud reaktsioonide kogumina . S ( stiimul ) kutsub esile R-i ( reaktsiooni , ingl. response ) . See on biheiviorismi põhiseisukoht ja siit tuleb ka kontseptsiooni teine nimetus - S-R-psühholoogia . Biheivioristlikus käsitluses on kõne verbaalne käitumine . Sõna tähendus on sõna poolt tingitud reaktsioon kuulajas . Märkidena võivad funktsioneerida ka reaalsed esemed . Kui mingi objekt ei kutsu esile kindlat reaktsiooni , siis ei oma ta ka mingit tähendust . Kuid objekt võib tähenduse omandada , kui ta esineb seoses mõne teise objektiga . See teine objekt võib olla stiimul , mis kutsub esile mingi kindla reaktsiooni . ( Õim <arv> : <arv>. ) Kriitika taunis neobiheivioristide seisukohti mitmel põhjusel . Vastuväiteid kutsus esile ka see , et neobiheivioristid samastasid keele semantilise aspekti inimese teadmiste ja kogemuste tasemega . Seda tehakse ka muusikasemantikas ja sugugi mitte ainult siis , kui tähendust käsitletakse L. Meyerile toetudes . Tähenduse tekkimisel kuulaja peas peetakse oluliseks tema muusikalist kompetentsust . Mida sügavam kompetentsus , seda enam tähendusi avab end kuulajale . Miks peaksime seda vääraks pidama ? Ka A. M. Perlman ja D. Greenblatt jõuavad džässiimprovisatsioone uurides järeldusele , et kompetentsus on muusika tähenduse mõistmise peamine tingimus . Nad jagavad publiku kompetentsuse põhjal kahte ossa : inside audience ja outside audience . Esimeste hulka kuuluvad muusikud , kes on džässiga tihedas kokkupuutes ja samuti pika kuulamiskogemusega mittemuusikud . Nad orienteeruvad kiiresti improvisatsiooni struktuuris . Nad tunnevad ära erinevatest allikatest pärinevad stilistilised elemendid , olles võimelised kommenteerima kellegi mängu vähemalt sellisel tasemel nagu näiteks That guy sounds like Oscar Peterson in his left hand but his solo has a lot of Keith Jarrett in it . Ebakompetentse kuulaja jaoks ei sisalda džässisoolo ei strukturaalseid ega ajaloolisi tähendusi . Autsaideri jaoks omab džässiimprovisatsioon tähendust umbes sel määral , nagu näiteks Jaapani peaministri tundeküllane kuid tõlkimata kõne inimese jaoks , kes jaapani keelt ei mõista . ( Perlman , Greenblatt <arv> : <arv>-<arv>. ) Sellest ei pea ilmtingimata järelduma , et autsaider ei suuda üldse talle võõrast muusikat mõista . Lisaks spetsiifilistele joontele on muusikastiilidel ka ühiseid jooni . Üks silmatorkavamaid ühisjooni on seotud erinevatesse stiilidesse kuuluva muusika süntaktilise olemusega . Ühisjooned kujutavad endast eelkõige üldisi strukturaalseid printsiipe nagu keeleski . Sel määral , mil erinevad stiilid või keeled sisaldavad sarnaseid jooni , on kogemusteta kuulajal võimalik mõista võõrast muusikat . ( Meyer <arv> : <arv>. ) L. Meyeri teooria on vastu pidanud aja proovile . See on sageli tähenduse käsitlemisel aluseks ka tänapäeval , ükskõik kas tema seisukohtadega nõustutakse tingimusteta või lähenetakse neile kriitiliselt . <arv>. aasta novembris toimus Briti Etnomusikoloogia Foorumi ( The British Forum for Ethnomusicology ) konverents teemal " Music and Meaning " . Konverentsi teema lähtepunktiks oli L. Meyeri teooria . Põhiettekandes , mis oli kriitilise hoiakuga selle teooria suhtes , väitis C. Keil , et eelkõige kasvab muusika tähendus välja muusika kogemise protsessuaalsetest aspektidest . Kuid samuti võib tähendust vaadelda implikatsioonide ja realisatsioonide muusikasisese vahekorrana , nii nagu seda peajoontes kujutab L. Meyer . Tähenduse protsessuaalset iseloomu käsitleti veel vaid ühes ettekandes . Ülejäänud ettekanded keskendusid siiski muusikalisele materjalile , mis sisaldab tähendust . P.-S. Pajala tõi oma ettekandes " What do people hear in music ? " esile kokkulangevuse kuulajate narratiivides muusikateoste tähenduse kohta . Selles võib näha tõendit , et muusikalist materjali tajutakse sarnaselt . Teisalt võib narratiivides ilmnenud kokkulangevus tähenduse tajumisel tuleneda kultuurilistest konventsioonidest . F. Kouwenhoven jõudis oma ettekandes " Meaning and structure - the case of Chinese gin ( zither ) music " järeldusele , et tähendus võib olla meelevaldselt muusikale lisatud . Seda kinnitab asjaolu , et ühe ja sama muusikaga võivad seonduda erinevad tähendused . Neis kahes ettekandes väljendub peamine konflikt muusikalise tähenduse interpreteerimisel . On võimalik rääkida ka kolmandast vaatepunktist , mille kohaselt konflikt võib olla illusoorne . Selle seisukoha pooldajad toetuvad tähenduse ühiskondlik-ajaloolisele karakterile . Lisaks tunnistatakse ka võimalust , et muusika tähenduse kujunemine võib olla sõltuvuses kuulajast - tema soovidest , vajadustest , muusikasse süvenemise võimetest . ( Dibben <arv> : <arv>-<arv>. ) Vaevalt on põhjust näha teoreetilist ummikut nende erimeelsuste taga . Pigem ilmneb siin asjaolu , et tähendusel on mitu palet . L. Meyeri seisukohtade vastu tunnevad huvi ka heliloojad ja teoreetikud , kes tegelevad kompuutermuusikaga - eelkõige probleemistikuga , mis on seotud MIDI-ga ( Musical Instrument Digital Interface ) . Nad peavad õigeks L. Meyeri seisukohta , mille järgi ootustel on oluline osa selles , kuidas me erinevatele muusikalistele sündmustele reageerime . Aktsepteeritakse ka seisukohta , et ootused põhinevad muusikastiilide tundmisel . Muusika puhul püüavad teoreetikud sageli korrelatsiooni viia tõenäosusideid ( ükskõik kas intuitiivseid või matemaatilisi ) ootuste täitumise või mittetäitumisega . Kuid samas ei peeta ootusi ainsaks aluspõhjaks reaktsioonidele , mis inimesel võivad muusika suhtes tekkida . Selles valdkonnas on huvipakkuvad C. Dobriani uurimused , milles on ühendatud nii teoreetiku kui helilooja vaatepunktid . Vaimuka näite abil illustreerib C. Dobrian oodatavate muusikaliste sündmuste ja ootuste täitumise vahekorda ning arutleb selle üle , milline rakendus võiks sel olla heliloomingus . C. Dobrian kujutleb end istumas kontserdisaalis , mille laval ta näeb klaverit ning inimest selle juures . On ootuse õhkkond nagu ikka enne kontserdi algust . Kuulaja suleb silmad ; ruumis on vaikne . Kostub esimene heli : Fa . Meil on põhjust oodata järgnevaid helisid , kuna oma varasemale kogemusele toetudes võime pidada ootuspäraseks , et muusikateos on pikem kui üksainus heli . Kuna tegemist on klaveripalaga , on samuti ootuspärane , et ka järgneval helil on klaveri tämber . Samas pole aga millelegi toetudes võimalik ennustada järgneva heli kõrgust , vältust ja valjust . Pisut enam kui sekundi möödudes kõlab järgmine noot : Fa . Nüüd oleme saanud lisaks eelnevalt omandatud informatsioonile teadlikuks kordumisest . Milline mõju on informatsioonil kordumisest kuulaja ootustele järgneva muusika suhtes ? Kas kordamise fakt põhjustab uue kordamise ootuse ? Seisukoht , mille kohaselt võib teha tulevikuennustusi toetutudes minevikus toimunule , on laialt levinud , kuid selline arusaam on lihtsustatud ja seetõttu ekslik , väidab C. Dobrian . Antud juhul meie informatsioon möödunu kohta on ebapiisav . Me teame , mis juhtus , kuid ei tea , miks juhtus . Isegi üheksakümneüheksa kordse kordamise järel pole meil põhjust oodata , et Fa-noot selles hüpoteetilises klaveripalas kordub ka sajandat korda . Sest möödunud fakt on ainult möödunud fakt ja mitte põhjus järgnevale sündmusele . Nii jõuab C. Dobrian järeldusele , et muusika puhul ei pruugi kehtida põhimõte , mille kohaselt eelnev sündmus paratamatult tingib järgneva . Sellisesse paratamatute seoste ahelasse astub vahele helilooja vaba tahe . Oma tahte kohaselt võib helilooja alati teha midagi teisiti - mitte ootuspäraselt . Aga ta võib seda ka mitte teha . C. Dobrian , kes muu hulgas on tuntud ka heliloojana , väidab , et professionaalses heliloomingus püütakse võimaluse korral eirata ootuste ja konsekventsete muusikaliste sündmuste rida . Selle eesmärgiks on efekt ehk muusikaline üllatus , milleta muusika võiks olla üksluine ja igav . ( Dobrian <arv> : <arv>-<arv>. ) Traditsionaalses muusikas valitseb vastupidine põhimõte . Üllatusi pigem välditakse ning väljakujunenud komponeerimise ja esitamise tavasid järgitakse kõrvalekaldumatult . Sellel võib olla mitu põhjust , kuid kindlasti muudab niisugune põhimõte lihtsaks muusikas orienteerumise ehk selle mõistmise . Samuti soodustab see muusika meeldejätmist , mis suulises traditsioonis on väga oluline . <arv>.<arv>. Glissando tähendus Kuna glissando abil sageli midagi imiteeritakse , siis võib tal olla denotatiivne tähendus nagu järgnevas polaarrebase häälitsuse imitatsioonis ( <arv> ) . ABC-konstruktsiooniga viisiridades ei ole glissandol denotatiivset või referentset tähendust . Selles muusikalises kontekstis ei viita glissando millelegi väljaspool muusikat - ei imiteeri midagi , ei identifitseeri kedagi . Kui soovime esile tuua glissando muusikalist tähendust , siis pole meil abi nendest teooriatest , mida lingvistikas kasutatakse . Seepärast rakendame L. Meyeri teooriat muusikalise tähenduse kohta . L. Meyeri teooria kohaselt on glissando käsitletav stiimulina , mis võib tekitada ootuse mingi temale järgneva muusikalise sündmuse järele . Kuna glissandole võivad järgneda erinevad muusikalised sündmused , siis võib glissandol olla erinevaid tähendusi . Struktuurianalüüsi käigus selgus , et ABC-konstruktsiooniga viisiridades järgneb glissandole alati viisilõik , mis kulgeb madalas helikõrgustsoonis . Järelikult , tundes stiili , tekitab glissando kuulajas ootuse viisi jätkumisele madalas registris . Kui nimetatud viisilõik on glissandole järgnenud , siis on stiimulina toiminud glissandost saanud termin . Selles seisnebki glissando muusikaline tähendus ABC-konstruktsiooniga viisireas . Ühtlasi võime käsitleda stiimulitena ka A- ja C-segmenti . Viisirea piires A-segment on stiimul B-segmendi suhtes ja B-segment on stiimul C-segmendi suhtes . Vaadeldes laulu tervikuna , saame öelda , et C-segment on stiimul järgmise viisirea A-segmendi suhtes ( joon . <arv> ) . Joon . <arv>. Stiimulite ahel ABC-konstruktsiooniga viisiridadest koosnevas laulus S tähistab stiimulit ; X tähistab konsekventset muusikalist sündmust . Glissando kui stiimul omandab ABC-konstruktsiooniga viisiridades alati termini tähenduse . See tähendab , et glissandole järgneb alati viisilõik madalas helikõrgustsoonis . Viimane omakorda ei pruugi alati omandada termini tähendust , kuna järgnev rida ei pruugi olla ABC-konstruktsiooniga . Näiteks võib madal helikõrgustsoon järgneva rea algul jätkuda . Samuti ei järgne A-segmendile alati glissandot , mistõttu kõrges helikõrgustsoonis kulgev viisilõik , olles küll stiimul , ei kujune terminiks . Teistsuguse konstruktsiooniga viisiridadest koosnevates lauludes võib glissandol olla teistsuguseid tähendusi . See tähendab , et glissandole ei pea järgnema pikem viisilõik , mis kulgeb madalas tsoonis . Glissando võib paikneda muusikapala lõpus . Sellisel juhul on glissando stiimul , mille konsekvents on vaikus . Nganassaani muusikas esineb glissando lõpetavas tähenduses harva . Muusikas üldse on see üks tavalisemaid muusikalisi tähendusi , mida glissando võib omada . Lõpetavas või piiristavas funktsioonis kasutatakse glissandot väga sageli džässiimprovisatsioonides . Fraasi vm. vormiüksuse lõpul võib glissando seostuda modulatsiooniootusega . Kompositsiooni lõpus , kus džässmuusikas kasutatakse eriti markantseid glissandosid , esinevad nad lõpetavas tähenduses . Glissando demarkatiivne roll leiab rakendamist ka erinevate rahvaste rahvalauludes ( Alekseev <arv> : <arv> ) . Tšehhi rahvalaulus ( <arv> ) , mis kujutab endast kahe naise dialoogi , lõpetavad mõlemad partnerid oma repliigi laskuva glissandoga , mis rõhutab repliigi lõppu . Glissando ei pruugi esile kutsuda mingit ootust konsekventse muusikalise sündmuse järele . Uuemas professionaalses muusikas ( alates näit. Bartókist või Stravinskist ) on glissando kasutusel eelkõige efektse kunstilise väljendusvahendina . Sellised glissandod ei esine muusikas selleks , et kanda mingit grammatilist funktsiooni muusikateose struktuuris . Ka nganassaani viisides on glissandosid , mis strukturaalses mõttes on juhuslikud . Nendega ei kaasne regulaarselt mingi teine muusikaline sündmus ja nad ei viita ka millelegi väljaspool muusikat ( st. ei imiteeri midagi ) . Selliste glissandode põhjus saab olla ainult efektitaotlus . Muusikas saavutatakse emotsionaalne efekt enamasti helide kontrastsuse printsiibil ( Morozov <arv> : <arv>-<arv> ) . Glissando üks omadusi on kontrastsete helikõrguste kasutamine . Sellele lisandub libistus , mis kontrasti veelgi selgemalt rõhutab . Glissandol on oma koht ka kõnemeloodias . Kui püüame leida ühiseid jooni kõneliste ja muusikaliste glissandode vahel , siis on neid mõtet otsida emotsioonide ja efektitaotluste tasandil . Nganassaani emotsionaalses kõnes leidub rohkesti näiteid ulatuslikest libistustest hüüdsõnade intoneerimisel ( <arv> ) , ( <arv> ) , ( <arv> ) . Glissandeeruv intonatsioon kaasneb ka teiste sõnaliikidega , juhul kui neile langeb emotsionaalne rõhk lauses ( <arv> ) . Järgnevad näitelaulsed on välja nopitud nganassaani vägilaseepikas ( si tåbi ) esinevate lauluepisoodide vene-nganassaani segakeelsetest ümberjutustustest . Nool glissandeeruva sõna järel näitab glissando kulgemise suunda . ( <arv> ) Episoodi sisu : Sõrmepikkune tüdruk on tulnud püstkotta ning võtnud tule juures istet . Sisenev peremees märkab võõrast ning on imestunud . Jutustaja tekst : kå� ( kakoj tut čelobek prižel ta : XarA . interesno . ( " Ohoo , missugune inimene siia tuli nüüd , huvitav . " ) ( Cf . kadau ? ( Kortt , Simčenko <arv> : <arv> ) . Hüüatust on kommenteeritud kui väljendit , millega antakse edasi võõrandumust , valvsust jms. ) ( <arv> ) Episoodi sisu : Sõrmepikkune tüdruk , kes on ootamatult ilmunud püstkotta , jutustab pererahvale , kuidas tema põdrarakendile kallale tungiti ning kuidas tema üksi ründajate käest pääses . Jutustaja tekst : Wse narod ubili , ou� wot . ( " Kogu rahvas tapeti , oh , vaat nii . " ) Episoodi sisu : Mehed kaevavad lõkke tarvis lume alt oksi välja . Soovitava paju asemel ilmuvad nähtavale hoopis teised taimed . Jutustaja tekst : Nu dau� sinqga wnizu ta : XarA .. ( " No jah , ussikeel on ( lume ) all , nüüd ! " ) ( <arv> ) Episoodi sisu : Kütt leiab tundras jahti pidades mingi looma uru . Jutustaja tekst : Tut tepera gnezdo . Sowsem� dlinnoe gnezdo . ( " Siin nüüd on pesa . Päris pikk pesa ! " ) Seoses intonatsiooniga leidub muusikas ja prosoodias nii mõndagi sarnast , kuid enne nende sarnasuste käsitlemist tuleb rõhutada üht olemuslikku erinevust . Muusikas on meloodia üks põhilisi väljendusvahendeid , lingvistikas aga on meloodia e. intonatsioon käsitletav suprasegmentaalina , mis vaid lisab informatsiooni lauses sisalduva kohta . Intonatsioon kõnemeloodia tähenduses kannab mitut prosoodilist funktsiooni . Esiteks pakub see meloodilisi vihjeid mingi lingvistilise üksuse alguse ja lõpu kohta . Kõrge helikõrgus märgib enamasti informatsiooniüksuse vasakut , madal aga paremat serva . Seega on intonatsioonil piiristav otstarve ( Collier <arv> : <arv> ) . Sarnastele järeldustele on jõutud ka musikoloogilistes uurimustes . Kinnitust on leidnud hüpotees , et helikõrguslikud hüpped märgivad strukturaalseid piire , kitsamad intervallid sobivad aga pigem jätkumise tähistamiseks ( Sundberg <arv> : <arv>-<arv> ) . Käesolevas töös illustreerib seda seisukohta ka ülalesitatud tšehhi rahvalaul ( <arv> ) . Teiseks on intonatsioonil ammendamatud võimalused meeleolude ja suhtumiste väljendamisel . Vroomani , Collier' ja Mozziconacci eksperimendid intonatsiooni osatähtsuse selgitamiseks emotsionaalses kõnes näitasid , et neutraalses kõnes , kus puudub kohane intonatsioon , ei ole võimalik edasi anda ei rõõmu , kurbust ega nördimust nii , et see oleks kuulajale mõistetav . Kõigist emotsioonide väljendamise vahenditest kõige olulisemaks osutus just nimelt intonatsioon ( Collier <arv> : <arv>-<arv> ) . Glissando tähendus ABC-konstruktsiooniga viisireas on võrreldav grammatilise tähendusega keeles . Mõned sõnad keeles ( näit. abisõnad ) ei kanna samaväärset tähendust kui mõned teised sõnad . Juba <arv>. sajandil tehti inglise grammatikakirjanduses vahet täissõnadel ( full words ) ja vormi moodustavatel sõnadel ( form words ) . See tähendus , mida me võime leida sõnaraamatutest , on olemas ainult täissõnadel . Vormisõnad kuuluvad pigem grammatikasse ning nende puhul on võimalik rääkida ainult grammatilisest tähendusest . Nende sõnade tähendust ei saa seletada isoleeritult , vaid ainult seoses teiste sõnadega ja mõnikord koguni ainult seoses terva lausega ( Palmer <arv> : <arv> ) . Tänapäevases grammatikakirjanduses nimetatakse neid sõnu funktsioonisõnadeks . Ka Z. S. Harris asetab võrdusmärgi funktsiooni ja grammatilise tähenduse vahele ( Harris <arv> : <arv> ) . Funktsioonisõnad on sõnad , millel puudub leksikaalne tähendus . Me võime näha paralleeli leksikaalse tähendusega sõnade ja nende glissandode vahelel muusikas , mis viitavad millelegi muusikavälisele ( näit. tuulevihinale ) . Samuti võime me näha paralleeli sidesõnade kui funktsioonisõnade ja siduvas funktsioonis esineva glissando vahel . <arv>.<arv>. Pragmaatilisest tasandist traditsionaalses muusikas Kui astuksime veel ühe sammu edasi suunal süntaks , semantika , siis jõuaksime pragmaatika juurde . Lingvistikas mõistetakse terminit pragmaatika järgmiselt . The term pragmatics covers both context-dependent aspects of language structure and principles of language usage and understanding that have nothing or little to do with linguistic structure . Pragmaticists are specifically interested in the inter-relation of language structure and principles of language usage . ( Levinson <arv> : <arv>. ) Lihtsustatult öeldes tegeleb pragmaatika sellega , milleks keele või mingi muu märgisüsteemi struktuure on võimalik kasutada . Ka seoses muusikaga saame rääkida pragmaatikast , kuna muusitseerimise eesmärgiks on kuulaja mõjutamine muusika abil . Kui , näiteks , leinamarss mõjub semantika kaudu , siis mõjumise mehhanism kuulub juba pragmaatika valdkonda . Selleks , et leinamarsil oleks soovitud mõju , tuleb teada tema tähendust . Semantikas tunnistatakse tähenduse sõltuvust kultuurist . Pragmaatikud on samuti seisukohal , et on vähe sellest , kui teatakse ainult sõnu ja orienteerutakse keele grammatilises süsteemis . On vaja teada ka seda , kuidas neid sõnu mingis kultuuris kasutatakse . Traditsionaalsetes muusikates on pragmaatiline aspekt hõlpsasti esiletoodav , kuna muusika on valdavalt funktsionaalne . R. Monelle kirjeldab thepehuade ( Thepehua people of Veracruz ) rituaalseid laule , millel , nagu ta ütleb , omavad teatud mõjuvõimu . Laulud assotsieeruvad kultuurikandjate teadvuses marihuaanavaimuga . Nad võivad esile kutsuda eufooriat isegi siis , kui marihuaanat tegelikult ei pruugita . ( Monelle <arv> : <arv>. ) R. Monelle'i arvamuse kohaselt väljendub selles faktis laulude tähendus , kuid pigem on see näide muusika pragmaatilisest olemusest . Rituaalne muusika pakub selliseid näiteid üle kogu maailma . Siberi šamaanid söövad transi saavutamiseks kärbseseent . Selle toimingu juurde kuuluvad kärbseseenelaulud . Neenetsid laulavad neid ühel jalal seistes , kuna ka seen seisab ainult ühel jalal . Nagu informandid väidavad , aitavad need laulud transsi saavutada ilma seent söömata . Seoses nganassaani rituaalsete lauludega , mis omavad referentset tähendust , on võimalik rääkida ka pragmaatilisest tasandist . Šamaanilaulud on kahesuunalise mõjuga . Nad on adresseeritud vaimudele , et panna neid kohale ilmuma ning šamaani huvides tegutsema . Samas on nad adresseeritud ka publikule . Laulude abil mõjutab šamaan rituaalis osalejate mõtteid , tundeid , kujutlusvõimet . See on vajalik selleks , et ta saaks publiku nö . kaasa viia kujuteldavasse maailma , kus toimub rituaalne tegevus . Mida enam muusika kaugeneb referentsest või denotatiivsest tähendusest , seda varjatumaks muutub tema pragmaatiline olemus . See on hästi demonstreeritav loodushelide imiteerimise kaudu . Need imitatsioonid , mida kütid kasutavad loomade või lindude peibutamiseks , on äärmiselt originaalilähedased ja läbinisti utilitaarsed . Järgmine aste on imitatsioonid , mis ei ole mõeldud peibutamiseks . Need imitatsioonid ei järgi enam peensusteni looma või linnu tegelikku häälitsust - lahknevused ilmnevad eelkõige tämbri osas . Neid esitatakse peamiselt lastele , samuti kasutatakse mõistatamise ja muudes mängudes . Neil võib olla emotsionaalne mõju , kuid nende esmane otstarve seisneb loodushelide tundmaõppimises . Kolmas aste on improvisatsioonilised viisid , kus meloodialiikumine , rütm ja silbitekst ainult kaudselt aimavad järele linnuhäälitsusi . Need ei ole mõeldud teadmiste süvendamiseks , vaid ainult emotsionaalseks mõjutamiseks . Lingvistilises pragmaatikas on suhtlusüksuseks kõneakt . See võib kattuda nii lause kui pikema kõnelõiguga . Kõneakti iseloomustab see , et sel on üks kindel kommunikatiivne eesmärk . Üks laul või heliimitatsioon on võrreldav kõneaktiga . Imitatsioononi ja kõneakti vahele võib võrdusmärgi panna ka siis , kui see koosneb ainult ühest häälitsusest nagu hüüatus kõnes . Etnomusikoloogias tegeldakse palju laulude funktsiooni uurimisega traditsionaalsetes kultuurides . Üldjoontes ongi selle näol tegemist muusika pragmaatilise tasandi uurimisega . <arv>.<arv>. Analüüsi tulemused Nii nagu muusikal üldse , on ka nganassaani muusikal muusikaväliseid ja muusikasiseseid tähendusi . Muusikavälisest tähendusest saame rääkida siis , kui sümbol viitab millelegi , mis asub muusikavälises maailmas . Muusikasisese tähenduse korral puudub sümbolil referent väljaspool muusikat . Muusikavälised tähendused võivad olla sama liiki nagu tähendused keeles . ( Lähtudes definitsioonist , mille kohaselt denotatiivse tähenduse puhul sümbol tähistab olendite , esemete vms. klassi , võime ütelda , et nganassaani muusikas leidub denotatiivseid tähendusi . Denotatiivne tähendus on näiteks heliimitatsioonidel , mis viitavad teatud liiki loomale või linnule ; šamaanilauludel , mis viitavad mingile antropo- või zoomorfset päritolu vaimule . Lähtudes definitsioonist , mille kohaselt referentse tähenduse puhul sümbol tähistab konkreetset olendit , eset vms. , võime ütelda , et neil nganassaani šamaanilauludel , mis viitavad konkreetsele , nö . isikunime kandvale vaimule , on referentne tähendus . Samuti on referentne tähendus käesolevas töös analüüsitud joomalauludel või siis lastele loodud isikulauludel . Need laulud seostuvad konkreetse isikuga ( kuuluvad konkreetsele isikule ) ning nende laulude esitamine viitab sellele isikule . Sümbol ei pruugi olla muusikaline pilt sellest , millele või kellele ta viitab . Sümbol on otseselt seotud referendiga ( või denotaadiga ) ainult heliimitatsioonides , mis on muusikaliseks analoogiks onomatopoeetilistele sõnadele keeles . Sel juhul annab sümbol heliliselt edasi referendi mingit omadust . Sümbolina võib esineda ka üksik glissando . Nii denotatiivsed kui referentsed tähendused võivad olla aluseks konnotatiivsete e. lisatähenduste tekkele . Kõik nimetatud tähenduse liigid on tihedalt seotud kontekstiga . Konteksti tundmata ei pruugi tähendused ilmneda : kui me ei tea , kuidas rabakana häälitseb , siis ei saa me mõista muusikalist kujundit , mis viitab rabakanale . Konnotatsioonide teke sõltub lisaks kultuurilise konteksti tundmisele ka isikuomadustest ( soost , east jms. ) . Konnotatsioonide väljaselgitamine võiks olla pigem psühholoogia kui musikoloogia valdkond , kuid nende tundmine võib lisada muusikalisele uurimusele huvitavat taustmaterjali . Samad sümbolid , mille puhul on võimalik rääkida denotatiivsest või referentsest tähendusest , võivad kanda ka muusikasiseseid tähendusi . Muusikasiseste tähenduste seletamiseks ei ole otstarbekas kasutada lingvistika mõisteid . ( Glissandol ABC-struktuuriga viisireas on muusikasisene tähendus . Selle esiletoomine on kõige hõlpsam L. Meyeri teooria abil , millel on märgatavad neobiheivioristliku e. S-R-psühholoogia sugemed . L. Meyeri põhiseisukoht on järgmine . Mingil muusikalisel elemendil on tähendus , kui see kutsub esile ootuse konsekventse muusikalise sündmuse järele . Joon . <arv>. Glissandole järgnevad muusikalised sündmused nganassaani muusikas ABC-konstruktsiooniga viisiridades seisneb glissando muusikaline tähendus selles , et see tekitab kuulajas ootuse madalas helikõrgustsoonis kulgeva viisilõigu järele . Nimetatud viisilõik on glissando suhtes konsekventne muusikaline sündmus . See on ainus muusikaline sündmus , mis saab ABC-konstruktsiooniga viisiridades glissandole järgneda . Glissando muusikaline tähendus sõltub tema paiknemisest viisirea või tervikliku muusikapala struktuuris . Olenevalt sellest , kus glissando paikneb , võib tal olla erinevaid konsekvantse ( joon . <arv>. ) . Konsekventsena on võimalik tajuda ainult teatud stiilis regulaarselt korduvat muusikalist sündmust . Juhuslikult järgneva muusikalise sündmuse puhul tähendust ei teki . Analüüsides glissandot morfoloogilisel , süntaktilisel ja semantilisel tasandil , oleme välja selgitanud <arv> ) glissando morfoloogilise struktuuri , mis võib kujuneda kolme morfeemi ( tõusumorfeem , platoo , langusmorfeem ) liitumise teel ; <arv> ) glissando süntaktilise funktsiooni ABC-konstruktsiooniga viisireas , mis koosneb kõrges ( A ) , üleminevas ( B ) ja madalas ( C ) helikõrgustsoonis kulgevatest segmentidest ning kus glissando ( B-segment ) on käsitletav sidendina ; <arv> ) glissando tähenduse ABC-konstruktsiooniga viisireas , mis oma olemuselt on muusikasisene . See tähendab , et glissando ei viita millelegi , mis paikneb väljaspool muusikat . Glissando tähendus seisneb selles , et ta kutsub esile ootuse madalas helikõrgustsoonis kulgeva viisilõigu kui konsekventse muusikalise sündmuse järele . Analüüsides glissandot erinevatel tasanditel , ilmnes asjaolusid , mis viitasid võimalusele , et teatud omadused , mis iseloomustavad glissandot ühel tasandil , võivad mõjutada glissando positsiooni teisel tasandil . Eri tasandite omavahelised seosed on hõlpsasti seletatavad siis , kui liigume varem teostatud analüüsile vastupidises suunas : semantiline tasand - süntaktiline tasand - morfoloogiline tasand . Selleks , et glissando tähendus saaks ilmneda sellisel kujul nagu see ilmnes semantilises analüüsis ( vt. punkt <arv>. ) , peab glissandol olema teatud kindel positsioon viisirea struktuuris . Glissando peab paiknema madalas helikõrgustsoonis kulgeva segmendi ees , kuna ainult sel juhul saab ta põhjustada ootuse madalas tsoonis kulgeva viisilõigu järele . Niisiis võime ütleda , et glissando tähendus on sõltuv glissando seostest süntaktilisel tasandil . Glissando ( B ) paikneb viisirea süntaktilises struktuuris A ja C vahel kui sidend . Selleks et glissando saaks siduda kõrges tsoonis kulgevat viisilõiku madala viisilõiguga , peab tema prominentne morfeem olema laskuva suunaga . Järelikult on glissando morfoloogiline kuju määrava tähtsusega glissando süntaktilise funktsiooni ja selle kaudu ka tähenduse kujunemise suhtes . Teised omadused , mis iseloomustavad glissandot morfoloogilisel tasandil ( vältus , intervalli ulatus ) ei mõjuta glissando paiknemist struktuuris ning seega ka tema funktsiooni ning tähendust . Analüüsi tulemused näitavad , et nganassaani lauliku jaoks ei ole oluline , kui suure ulatusega täpselt on sidendi funktsioonis esineva glissando intervall . Piisab sellest , kui intervall oma suure ulatuse tõttu moodustab kontrasti teistele , väiksema ulatusega intervallidele viisireas . Selle reegliga on seletatavad ka produktiivsed ja ebaproduktiivsed vahemikud intervallikogumis . Intervallid , mis jäävad <arv>-<arv> sendi piiresse , on glissandointervallidena haruldased , kuna nad ei moodusta piisavat kontrasti meloodia teistele intervallidele . Need intervallid on glissando positsioonis võimalikud ainult siis , kui teised intervallid meloodias on veel kitsama ulatusega . Produktiivne vahemik paikneb <arv>-<arv> sendi piires . Piisav kontrastsus ülejäänud meloodia suhtes on ainus võimalus , kuidas seletada selle vahemiku sagedast kasutamist . Glissandot ümbritsev meloodia püsib , vähesed erandid välja arvatud , <arv>-<arv> sendi e. ligikaudu tertsi piires . Kui sellel eelistusel ( <arv>--<arv> C ) on veel mingeid põhjusi , siis ei tulene need tõenäoliselt struktuurinõuetest . Glissando esinemine nganassaani muusikas ei ole piiratud ainult siin kirjeldatud funktsiooni ja tähendusega . Glissando süntaktiline funktsioon oleneb tema paiknemisest viisirea struktuuris . Nganassaani viiside auditiivne analüüs näitas , et lisaks viisirea algusele võib glissando paikneda nii rea teises pooles kui lõpul . Samuti ei pruugi glissandole järgneda viisilõiku , mis ei tõuse kõrgemale madalast helikõrgustsoonist . Seega võib glissandol viisirea süntaktilises struktuuris olla teisigi funktsioone lisaks sidefunktsioonile . Kui , näiteks , glissando paikneb rea lõpul , siis saame rääkida struktuuriüksust piiristavast funktsioonist . Glissandol võib grammatiline tähendus ka puududa . Näiteks neis lauludes , kus glissandeeruva heli abil midagi imiteeritakse , on süntaktilise funktsiooni asemel pigem põhjust rääkida glissando semantilisest tähendusest . Analüüsitud viiside põhjal võib öelda , et kõige sagedamini esineb glissando nganassaani viisides sellistes viisiridades , mis on kirjeldatavad ABC-konstruktsiooniga viisiridadena ning kus glissandol on täita erineva iseloomuga segmente siduv funktsioon .  Number lauluteksti ees vastab noodinäite numbrile . ( <arv> ) See räägib . Vaeseke , vaeseke joobnult rääkis eidest . Peremees , peremees , peremees , peremees Djulsõmjaku , Djulsõmjaku peremees , peremees on . Kas mind jälgid /kuulad/ ? Peremees , peremees , peremees , peremees , mind ära unusta , kui ma lähen /suren/ . Vanake siis laulis : " Mina käisin /sinu juures/ . Miks , noormees , tülitsete ? Minu laps on Djärsõmjaku , on . Minu last sa ära solva ! Peremehed mõlemad olime , peremehed , peremehed , peremehed . Minule rääkis minu eidest , rääkis . Lauluke seesama on , täpselt on . Ühe oma laulukese minule jättis , et mõtleksin temast , alati meeles peaksin . Oma möödunud elu lastele jättis . Vaeseke , läks ära . Miks peaksid solvuma ? Hästi , hästi sind oma kätega tegin korda /matsin/ . ( <arv> ) Barba rääkis : " Oma lapsi neid inimese kombel Djula't sa ei kasvatanud . Minu laste ema , hästi , räägime . Inimese kombel tülitsema hakkame . Suurte šamaanide seast vend minul siin on . Tegelikult tõsi - maksa tõttu surm . Millestki /- - -/ Djula kasvatas üles , Djula kasvatas üles . " ( <arv> ) Rääkis : " Peremeeste isa - mitte tõeline nimi . Hoian , isegi kui hoian kaht vibu /poisslast/ endal . Vaevaga üles kasvatasin , inimese moodi kasvatasin . Kas tõesti kasvatasin ? Just naise kombel . Luiska , luiskaja vanamees . Lusikaja vanamehe juures midagi ma ei mõista . Sellel päeval , kui ma poleks nõudnud , ma poleks saanud midagi oma laste-vaesekeste , oma kahe vibu jaoks . Inimeseks /täiskasvanuks/ kui saad , isa ja ema ei hakka muretsema . " ( <arv> ) See rääkis , see sama : " Kuulsa naise - m a r s <arv> m j a. k u kõrguse /temale sobiva/ mina nõusse rääkisin . Millist naist võrgutasin ! Kas sul on suur jõud ? Kas sa omad /jõudu/ , ei tea . n i : q <arv> j q a . q k u -naist mina ei võtnud m a r s <arv> m j a. k u lt . /Temaga/ oli asja samuti n i : q <arv> j q a . q k u /suguvõsa inimesel/ . Kaks valget nägu , kes neist kahest ütleb ? n i : q <arv> j q a . q k u -naine . Laps , m a r s <arv> m j a. k u. Kaks n i : q <arv> j q a . q k u /suguvõsa inimest/ ühe püstkoja sisse miks elama võtsid ? Unes ma ei näinud Tubjakut . Tervita /teda/ , nüüd tervita . ( <arv> ) Seesama rääkima hakkab - minu laste ema : " Selle varju sarnaselt ju sinu lapsed üles kasvasid . Olles nii , olles , minu kolm mütsikest /tütart/ õnnelikult sündinud : d i . n e , b <arv> n . d a , t a j . b å hälli/lapse/ke . Kuhu vaatasin ma ? Kolm minu mütsi kuhu nad lähevad ? Viis abivaimu ärgu hüljaku neid . Ärgu nutku ma homme , ärgu nutku . ( <arv> ) Mida sa , naine , tahad , d je : n t uo n y e . -naine ? Pärast isa /surma/ koha sulle leidsime . Mida siis tahtes tüli norid ? Miks sa tüli norid ? q o n t a . l u -isa , q o n t a . l u -isa . Vanema naise eest nüüd olen , kui kord juba selle sarnane olen , lastele nüüd . ( <arv> ) Mu isa räägib , Mu isa räägib : " Tubjaku , laps ! Pärast mind tulevad päevad , päevad kindlasti . Homme tea oma vaimude esiemasid . Oma valgete vaimude peremeheks saa . " ( <arv> ) Räägib nüüd Mu isa , räägib : " Mustade vaimude , valgete vaimude peremeheks saa mustade ilmumisel . " ( <arv> ) Mina rääkisin : " Perenaine , kuulus naine ! Enne mind , x o : t a r e . ainus , kuni ta hingab , ära mine ette /ära sure enne mind/ . Tõeline šamaan oma südant lõigata teab , kuidas lõigata . Sa ei hakka nutma . Ära nuta ! Glissando distributsioon analüüsitud lauludes