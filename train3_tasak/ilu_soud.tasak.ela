kirjak	ilu_soud.tasak.ela	Piret Bristol Õhtupoolikul lülitasin tööl arvuti välja ja pesin mahlaklaasi kempsus puhtaks . Kui olinsooritanud veel mõne rutiinse toimingu - arvutist flopiketas välja , kirjutusvahendid pliiatsitopsi , ajaleht kotti - , väljusin . Kolmeteistkümnesentimeetristel kontsadel hästi väikesi samme tehes tiirutasin mööda kesklinna , kuni jõudsin arusaamisele , et ei taha sel päeval liiga vara koju jõuda . Pöörasin seega Raekoja platsilt paremale , tänavale , mida rahvasuus enne Werneri kohviku remonti hüüti Poola koridoriks , ülikooli juurest vasakule , ja ronisin nendesamade kontsadega mäest üles . Suurt rahvahulka nähes meenus mulle , et parasjagu on mingisuguse ausamba avamine . Jäin seisma heledas ülikonnas mehe kõrval . Ta osutus heaks tuttavaks , keda ma selja tagant ära polnud tundnud . Jälgisime inimesi , vahetades harvu lauseid ilma kohta . Ausammast ümbritsesid presidendi kaaskonda kuuluvad mustades ülikondades mehed . Üks nendest , sirgem kui teised , jagas ülejäänutele juhtnööre või käske , mida me nii kaugelt mõistagi ei kuulnud . Minust ja mu tuttavast möödus järsku keegi , kes meid võrdlemisi hapu näoga vaadates kaks korda järjest tere ütles – nii mulle kui ka mu kaaslasele . Seejärel kadus ta pealtvaatajate hulka . See oli piisav põhjus , et mindki liikuma saada . Nagu nöörist veetuna hakkasin tal järel käima . Õhukese tuulepluusi ja kitsaste stretÜpükstega , väga sarnane paljude teistega , ronis ta mööda nõlva üles . Käes hoidis ta suurt kallist fotoaparaati , Pentaxit , kavatsedes nähtavasti ausamba avamist pildistada . Käisin tal järel ja kui ennast jälitamiselt tabasin – ma ei olnudki seda nii väga teadlikult teinud – , lõpetasin selle ja hakkasin vastassuunas liikuma , pidades siiski tõenäoliseks , et kohtume varsti ka sel moel . Igal pool seisid ühtemoodi nägudega mehed ja luterliku kiriku esindaja rääkis kõnepuldist : " Siin rahva seas on kaksteist meest , kes ... " Kui ta ütles : " A-men " , tundus miski ta olekus ebajumalakummardajalik . Igal pool lehvisid lipud mõõga ja võtmega , mis on selle linna sümbolid . Südaöölgi uitasin mööda kesklinna , aeg-ajalt istudes ja jalgu puhates – jalakäijate sillal mängis orkester , sillakaar oli üleni valgustatud . Viimaks sattusin hoovi , kus istuti plasttoolidel ja joodi plasttopsidest õlut . Suurel pannil küpsetati liha ja muusikud mängisid vähestele tantsijatele . Istus seal ka tuttav , kelle hele ülikond oli öös hästi nähtav . Hakkasin talle seletama kaheteistkümnest mehest . Kas ta kuulis seda ? Käis ausamba avamisel ? " Aga olime ju koos , " imestas ta , " kas sa seda üldse ei mäleta ? " Tema lauas istusid veel hästi purjus ajakirjanik , asjalik teatraal ja pisut hull luuletaja , ning kõik olid oma osadega rahul . Aga mina ? Tol päeval oli mul ju ometi fotoaparaat kaasas nagu alati . Kui pildid ilmutada lasksin , siis tõepoolest olid nendel ka mägi rahvasummaga , laulukoor ja presidendi mehed ning inimeste hulgas üsna väikeseks täpiks muutunud tuulepluusis mees , kelle kätt kaalus alla raske Pentax ning kes kiirustades ronis üles mäkke , nagu loodaks seal kogu sellest sündmusest teab mis imepilti teha . Aga mina pildistasin teda ja sündmusest jäi mul võib-olla midagi olulist tabamata . Nii on lood piltide ja pildistajatega . Hommikupoole hakkas sadama külma vastikut vihma . Läbi halli väsimuse jõudsin koju . Magasin paar tundi , siis pidin jälle tööle minema , kus vähene uni tunda andis . Pesin ennast üleni ja panin puhtad riided selga , et kaotada öise joomingu jäljed . Kuumahood kiusasid mind ja tööle jõudes tundsin , et mul on järsku ükskõik – et selle mõõga ja võtmega linna elu ei puutu ju minusse . Tegelikult mul loomulikult ei olnud fotoaparaati kaasas . Kuidas muidu oleksin selle olukorra unustanud ? Võib-olla midagi ei juhtunudki , mõtlesin kõik välja , et endale põhjendada : mind oli tõesti sel päeval mäel nähtud . Mis asja mul küll võis sinna olla , kui tegelikult olen alati käinud hoopis teise kuju juures ? Järgmisel päeval läksin mäele tagasi . Kaks kuju seisid vastakuti , üks kõrgemal , teine madalamal , ja see madalamal asuv oligi äsja avatud , aga kõrgemal seisev ... Noogutasin talle . Mäel valitses täielik tühjus , ei jälgegi sellest , et seal olid kunagi tungelnud sajad inimesed . Väga realistlikult oli kohal just seesama õõnes , tühi suvine tunne , mis Tartus mind alatasa kummitab . Nagu oleksid mingite möödunud sündmuste jäljed veel õhus . Kui linn on vabanenud tudengitest ja suvitajatest ; kui tänavad on tühjad ja tolmused , mitte enam suitsused nagu talvel , vaid õhk on puhas ja värske , isegi kuidagi steriilne , siis oleksid õhus justkui kõigi möödunud sündmuste jäljed , meenutused , heiastused , materialiseerudes vahetevahel tühjades paikades , mida linnas on palju – empty places , nagu ütleks kirjanik või selle linna arhitekt kusagil kõiksuses , selle linna väljamõtleja kusagil maailmaruumis . Kõneleks ta kindlasti ühte universaalset keelt , mis ei oleks eesti keel . Küllap tema juba teaks , mis nendes tühjades paikades kunagi on juhtunud või veel juhtub , sest tema jaoks ei ole aega olemas . Tema jaoks on kõik pidevalt teoksil . Mitte nagu minul , kelle silma võrkkestal mõni asi talletub ja mõni mitte . Mida ma olen näinud , see on minuga juhtunud . Ilma fotoaparaadita olen ma peaaegu pime . See on vahendatud maailm , seda küll . Ja ainult see ongi talutav . Nendel aprillipäevadel oli tuul ootamatult jäine . Jõeäärsel platsil põlesid lakkamatult lõkked , mida kevadpidustuste puhuks oli süüdatud hulgi . Soojendasin ennast plekktünni tehtud tule ääres . Mu kõrval seisatas pikk ebamäärases vanuses mees . Läbi virvendava lõkkesuitsu vaatasime platsil liikuvat rahvast . Vanakraamikaupmehed olid ridamisi püsti pannud telgid ning müüsid raamatuid ja riideid . Eemal auras supikatel . Inimesed liikusid kiirustamata ringi , käes pudelid , üksikutel A. LeCoq'i õlle plasttops . Pikal puust pingil telkide ees istus kolm inimest , kes olid millegagi hõivatud . Millega , jäi mulle esiotsa arusaamatuks . Kaugelt vaadates tundusid nad mehed , lähemale minnes nägin , et keskel istus naine . Ta oli täpselt samamoodi riides nagu noorem mees , nägugi sarnane otsekui kaksikõel . Teine mees oli keskealine , nähes oma tegelikust vanusest nooremgi välja . Kaksikud olid väga keskendunult ametis kumbki oma asjaga : noormees , kes kandis tumesiniseid põlvsukki ja kaitsevärvi pükse ( samasugused olid tüdrukul , kellel oli hele T-särk , noormehe pluus oli aga ruuduline ja selle peal kandis ta nahkvesti ) , oli , keeleots suust väljas , ametis pooliku viinapudeli sisu tühjendamisega pruunist nahast kalli välimusega põuepudelisse ; neiu sikutas taskust suitsupakki . Jäin lausa haiglaselt klammerdudes – oleksin vihastanud , kui keegi oleks mind seganud , nii tähtis tundus see – ootama , nägemaks , mis marki ta tõmbab . Tüdruk sai sigaretid kätte , torkas suitsu suhu ja pakkus ka vasakpoolsele mehele , kes võttis sigareti vastu ja vaatas tütarlast omanikutundega , muheledes . Tal oli turris siilisoeng nagu revolutsioonilisel Vene madrusel . Punane vööni lahtinööbitud särk paljastas lihaselise ja karvase rinna . Karvad ulatusid nabani ja ilmselt kaugemalegi . Noormees ei saanud ega saanud viina plaskusse ümber valatud . Neiu jälgis teda pinevalt . Siis sai pudel tühjaks , nooruk keeras plaskule korgi peale ja andis tüdruku poole vaatamata tühja klaastaara tema kätte . Ta lükkas silmade eest kõrvale rasvased juuksesalgud , vaatas ringi ning tema pilk peatus minul . Kartsin , et olen kolmikut kuidagi solvanud , osutades neile liialdatud tähelepanu , kuid võidunud juustega noormees hõikas hoopis mu kaaslast : " Arthur ! " - " Äkki saaksite ... " ütles minu kõrval seisja kolmikule lähemale astudes häbelikult . Lõkke kohal värelev õhk tõi elu noormehe mõnevõrra tuima näkku , muutes selle elavaks ja väljendusrikkaks . Jälgisin näoilmetega toimuvaid metamorfoose . Mu silmad hakkasid valutama , nagu oleks selle õhtu valgus liiga hele . " Äkki saaksite natuke laenata , järgmise nädalani , palgapäevani , " küsis Arturiks kutsutu . Noorem mees tõmbas kõrgi žestiga taskust kaks paberraha ja ulatas need talle . Rahatähed olid niisama sinised nagu kivid mu hiljuti kaduma läinud kaelakees või selle õhtu taevas . Hetk hiljem istusime veinipudeliga juba jõe ääres külmal kivil ja vaatasime pilvi . Rahvas vooris peoplatsi poole . Meist möödus rohelise kuuega noormees . Artur hõikas talle midagi , mis kõlas nagu " naine , kes sinu ära võtab " või " kui mõni naine sind ära võtab , siis ... " . Lause lõpp - mis siis saab - oli halvasti artikuleeritud . Vaevalt inimene seda teisel pool tänavat paremini kuulis . Artur rüüpas pudelist veini ja pakkus mullegi . " Mulle tundub , et ma pole sind siinkandis varem kohanud . Kes sa oled ? " küsis ta . Ütlesin oma nime . Ta tundis huvi , millega tegelen . " Olen oma rongist maha jäänud , " ütlesin huupi . Mu pea oli paks . " Punane vein mõjub ajutegevusele hästi , " ütles Artur , " ja ega sul vist midagi targemat praegu teha ole . " " Päevad tunduvad selles linnas uue rongi tulekuni tõepoolest väga pikad , " vastasin , " aga juua ma praegu ei taha . " Õhtu muutus külmemaks . Artur ei jäänud minust sammugi maha . " Kas tuppa sooja võib minna ? " küsisin tuttavalt , kellega olin selles juba varem kokku leppinud , tundes muret raske koti pärast , mida olin mitu päeva kaasas tassinud . " Kui Artur tahab sinuga koos tulla , siis veini ärgu ta mu majas joogu , " ütles tuttav , " seda ma näha ei taha . Aga leiba oleks tarvis osta . " Ja andis võtmed . Tema maja ei olnud kaugel . " Hea küll , " ütlesin , " ostan leiva . " Läksin majja , Arturi saatsin leiva järele . Ta tuli varsti tagasi vist kõige halvema ja hapuma leivaga , mida poest võis saada . Panin leiva keset lauda . Istusime vaikides teine teisel pool lauda , üks joomas punast veini , teine vett . Süütasin priimuse ja keetsin teed . Saabus öö ja meie olime ikka tühjas majas kahekesi . Lõpuks ütles Artur : " Lähme minu juurde . " " Sel juhul peame võtmed tuttava kätte viima . " Rahvas tantsis platsi keskel valgustatud sõõris . Vaikiv , endassetõmbunult tantsiv rahvahulk . Liikusin valguse poole , jättes Arturi ootama . Kõigil tantsijatel olid sigaretid suus . Märkasin , et erinen neist . Otsisin Arturi uuesti üles , küsisin temalt suitsu ja läksin tantsima . Tuttavat ei olnud kusagil . Kui teist korda platsi serval ootava Arturi juurde läksin , nägin päris kaugel vahetsoonis seismas pikka meest , kes ainiti vaatas valgussõõris karglevat rahvahulka . Möödusin temast lähedalt . Mehe ümber oli pimedus tihe ja ta ei märganud mind . Tema suunurgad olid kibestunult allapoole , hoiak naeruväärselt kange . Uue sigaretiga naastes ma meest ei näinud . Käisin tükk aega rahva seas ringi , kuid ta ei hakanud mulle silma . Mees oli kadunud , otsekui oleks maa ta neelanud . Mul ei olnudki temaga millestki rääkida , nagu taipasin . Ainus mu mõte oli haarata kinni ta juustest , katsuda , kas need on tõelised , teha seda hästi tugevasti . Näha , mida ta selle peale teeb – loodetavasti mitte midagi . Eeldades , et ta midagi ei tee , võtta ühe käega kinni juustest , teise käega silitada iseenda nägu , hoida iseendal ümbert kinni . Lasta ta siis lahti , lasta tal ära minna ... Ilmselt . Mitte midagi muud ma puutuda ei taha . Rohelise sametkuuega noormees , pikk sall ümber kaela keritud , tuli mulle taas vastu , hoides kaela ümbert kinni vibalikul purjus poisil . Naerdes salajast , endassesuunatud naeru , läksid noorukid teineteist kaelustades minema . Platsi serval ootas kannatlikult Artur . Läbisime mitu kilomeetrit tundmatusse linnajakku suunduvaid magistraale . Ootamatult tuletas ennast meelde tühi kõht . Poed olid ammu kinni . Majadevaheline ruum kordus uskumatult regulaarselt ilma oluliste erinevusteta . Tee oli sirge ja sile . Lõpuks jõudsime sihtpaigani . Hiilisime räämas koridore ja treppe pidi . Ükski koridorivalgusti ei töötanud . Artur avas massiivse koleda ukse , milleks tal läks vaja palju võtmeid , pillates enne mitu korda võtmekimbu põrandale . Sisenesime korterisse , kus näis elavat veel keegi . " Ära pane tähele , " ütles Artur , " ta ei tule segama . " Ta tõi võileivataldriku . Laial kuÜetil istudes sõime maitsetuid võileibu , mis ei peletanud nälga . Klaasid täitis Artur sellesama plekimaitselise veiniga , mida jõe ääres jõime . Ärkasin järgmisel ennelõunal . Korterist lahkudes silmasin köögis kühmus seljaga naist , kes tervituse peale peadki ei pööranud . Kohas , kus on palju vanu maju , tunnen ennast kurnatuna . Uusehitised on minu jaoks parimad . Vanast ajast säilinud kirikud või eluhooned on sünged ja ahistavad . Sama kehtib selle linna puhul , mida tunnen nüüd nii hästi , et tean öelda : ma ei talu siin elamist . Seal , kus on ainult pärastsõjaaegne , nõukogudeaegne arhitektuur , ei ole märkimisväärselt mälestusi . Sellest järeldan , et majadel on siiski oma vaim . Mida vanemad nad on , seda mitmekihilisem , keerulisem ja raskesti talutavam ta on . Ta avaldab mõju , mis võib olla rusuv . Seetõttu tuleks linnad siiski mõnikord üleni lammutada ja uuesti otsast peale ehitada , sest linnad , mis on liiga vanad , muutuvad inimestele elamiskõlbmatuks . Kohad , kus maju ei ole , on tõestatult palju paremad inimasustusega kohtadest . Paiku , kus ei ole maju , jääb aina vähemaks . Inimesed tahavad tagasi loodusesse , maale , tahavad palju ruumi . See ei tähenda , et inimene igatseks looduse järele . Inimene igatseb lahti stafist , mis ei ole tema tehtud , mis ei ole temaga otseselt seotud , mis on esivanemate pärand . Inimeste , keda tegelikult ei ühenda temaga miski peale haudade surnuaial . Segab neid võib-olla kõige rohkem just linnadesse kogunenud psühholoogiline saaste . Seisev , mõttetu pärand – kõik linnad tuleks õhku lasta . Nad tuleks täielikult hävitada ja nende asemele ehitada midagi uut . Nagu põllud , mis on lõpuks nii kurnatud , et ei kasvata head vilja , on linnad tsivilisatsiooni prügikastid . Viljapõllul on kive ja liiva , aga samuti kasvab seal vili ja vilja sees õitsevad lilled . Võib-olla eelistad näha lilli ja vilja , aga kusagil on ka kivid ja liiv . Võib küll olla , et inimene koosneb nagu viljapõld paljudest erinevatest segmentidest ja kihtidest . Ennast kaitsta pole võimalik , mäletades head . Kui armastus on lõppenud , tuleb ennast heade mälestuste eest kaitsta . Ainsana on mõistlik meeles pidada halba . Mida rohkem , seda parem . Mälestustes halba võimendades tuleb paranemine kiiremini . Nii oli tõesti loomulik , et üks meist võttis nõuks mitte andestada , samal ajal kui teine vaatas asjadele läbi sõrmede . Et esimene tahtis suhet lõpetada , oli vaja koguda halba , teatud kriitiline mass täis saada . Teise iga vääratus ja viga olid talle teretulnud . Piinav oleks , kui head asjad hakkaksid jadamisi meelde tulema . Kui jäävad ainult halvad , siis tundub ainuvõimalikuna suhe lõpetada . Inimene hakkab genereerima halbu mälestusi . Teeb ja saadab korda nurjatusi halbade mälestuste nimel . Ei peaks ta üle kohut mõistma . Ainus , mida ta kardab , on petta saada ja ennast ära lüüa . Siiski juhtub kevadel veel midagi . Pärast Arturi sõbra õnnestunud vingerpussi seisame Arturiga jõeäärsel platsil : sõber on mu meelitanud jõe äärde , rabanud mul käsivarrest ( tegemata seda vägisi , vägivaldselt , vaid pehmelt ja hoolitsevalt ) . Keset päikesepaistelist kevadpäeva mõjub tema tegu niivõrd lapsemeelselt , et olen lasknud sel sündida , end ülesvoolu tõmmata . Tirida , vedada oleks õigem öelda , jah , vastupanu osutamata olen lubanud end talutada puuni , mille all istub Artur , kelle nägu läheb mind nähes rõõmsaks , aga samas ka üllatunuks , nii et mõistan : see polnud neil omavahel kokku lepitud . Sellele vaatamata olen nüüd siin . Arturi nägu nähes peaksin juba oskama märgata : ta on minust sisse võetud . Mõtlen ainult sellele , et ta tahab minult vist raha laenata . Ja veel sellele , et ta soovib , et jääksin selleks päevaks nendega . Kahtlemata on seegi kellelegi soovide täitumise päev . Aga mul on teised plaanid . Sõber vaatab Arturit heakskiitu oodates : tõin tüdruku kohale , näib ta ilme ütlevat . – Aga tahtsime rääkida ju hoopis kellestki teisest . Pole siis ime , et nähes jõel libisemas valget kanuud , viipan paadimehele , kes võtab suuna kalda poole , hüppan paati ja kaugenen allavoolu kiiresti Arturist ja ta sõbrast . Nad hakkavad kanuule kallast pidi järele vantsima , vool on kiire ja nad kaovad varsti silmist . Hoian mõlema käega kõvasti kinni : sõiduvahend tundub nii kipakas , et võib kohe ümber minna . Pärast saame laadaplatsil kokku ja Arturi sõber teeb mu fotoaparaadiga meist pilti . Rahvas on kogunenud muusikute ümber , kes lõunaeesti keeles laulavad , küllap mängitakse aina kiiremaid setu sugemetega lugusid . Päike on just loojunud ja mul ei ole palju sooje riideid kaasas . Osa olemasolevatestki olen ära kaotanud , jätnud koti rongi või lasknud endalt varastada . Sõitsin jaamast mööda . Hakkasin vastu sõidusuunda rongi läbi käima ja see teekond oli pikk . Valgus oli hommikune , langes paremalt , ja kui rong sõitis põhjast lõunasse – mis vastas tõele – , oli varahommik . Otsisin kedagi . Siis sain aru , et ta on juba maha läinud . Tamburis ulus tuul ja aina kiiremini vilksatas mööda tundmatu maastik . Külm päike valgustas seda kõike . Sel laadapäeval tantsib lava ees üks mees – mitte päris üksi , tantsitakse isegi paariti , aga see mees tantsib üksi . Ta on väga purjus . Olen jälle maani laskunud , kükitan – päris põlvili ei saa olla , maa on porile tallatud ja sellest õhkub külma . Püüan teda pildistada . See , mida ma silmaga näen , on kaugelt üle sellest , millest on võimalik teha pilti . Siiski on mul pilte üsna palju . Pime vaimustus ? Olen kindlasti vaimustuses nii sellest linnast , laatadest ja lõkkeõhtutest kui ka inimestest , ja räägin seda kõigile – kuidas üks mees tantsis ; kuidas teda pildistasin . Olin väga lähedal . Pilte vaadates jälle tundub , et eksisin – olin üsna kaugel . Tantsuplatsile väga lähedale ei sattunud ma kindlasti , sest püüdsin distantseeruda , et keegi mind tantsima ei kutsuks . Teda vaadates jäi mul hing kinni . Aga kas see oli just midagi tema ilmes ? Mille muutumisi registreeris fotoaparaat . Piltidel on kaelale langevad pikad läikivad juuksed hästi näha . Nende teatav jäikus , iseteadlikkus – ilmselt kaua pesemata . Sama saab öelda riiete kohta . Pole vaja riidekapis ringi vaadata ja need sealt leida – sedastada , et mul oli õigus . Sedagi ma olen teinud . C . B. on sellest kuuldes ükskõikne . See kõik näib tema arust mitte päris täiskasvanulik ning natuke palavikuline . Hüsteeria . Pildistades püüan kinni osa tõelusest , mis sulab kokku üheks , valdavalt heledates või tumedates toonides kangaks . Siis keskendun juba mingile kindlale kohale pildil – vastandina dünaamilisele ja hõlmamatule tegelikkusele on fragment staatiline ja hästi nähtav . Inimene kannab endas mingit märkide kombinatsiooni . Inimeseti võivad mustrid olla erinevad , aga vahel tuleb kokku lugedes välja üks ja sama mõte . Ühe märgi puudumine on väga silmatorkav – see on kombinatsioon , mis annab " hinge " . Hing , mida tajud endal olevat , ei ole väljast nähtav . Vaid miski muu . Kuidas seda kätte saada ? Hästi kiiresti välja öelda rida seosetuid sõnu , kõik , mis meelde tuleb , mis on KESKMES , mida tegelikult pole eriti lihtne sõnastada ; mis on inimese ümber , hargneb temast kiirtena laiali . Mis tal seljas on ? Ilm on õige külm ja nimekiri saab pikk . Rahaliselt mitte eriti muljetavaldav . Muidugi meeldiks teile – kui jutt on naissoost isikust – kuulda pesust , sukkadest , nahkmantlist ja ka piinavalt kõrge kontsaga kingadest , mis hõõruvad jalad verele või pigistavad . Õhtuks võivad jalad olla valust tuimad . Ta kannab musti liibuvaid nahkpükse ( või -seelikut ) ja tema läheduses võib tajuda naha krudinat , aga ka seda , et nendel kõrgetel kontsadel ja võrksukkades ringi kõndides peab tundma midagi erilist , mida teised ei tunne . Kui jutt räägib põgenemisest , tagaajamisest ja õnnelikust pääsemisest ( või õnnetust vahelejäämisest ) , murrab tegelane selle käigus kindlasti kontsa või kukub põlved veriseks , ja sillal seistes – sest ka sillast tuleb juttu – on mõte iseenda verest talle järsku niivõrd lummav , et ta kavatseb alla hüpata . Ta kuuleb häält , mis ütleb talle : hüppa . Ta ei oska ujuda , nii et täpne teadmine uppumissurmaga kaasnevatest jubedustest jääb temast vägagi kaugele . Oma diivalikus kostüümis ei suuda ta kõrgete kontsade tõttu lõpuks enam ära joosta ja jälitajate käest pääseda ning on sunnitud kusagilt kõrgelt – sillalt , viaduktilt , vaatetornist – alla hüppama . On külm või talv või hilissügis või öö . Ta lendab alla ja haarab puuokstest kinni , et pidurdada liiga suurt langemishoogu . Tema õhukesed nahkkindad on kadunud ning puude ja põõsaste teravad oksad ja okkad kisuvad ta käed katki ja veriseks . Kui ta jõuab roheka ja pragulise jääni , siis see küll pragiseb ja ähvardab murduda , aga ta jääb siiski ellu . Järele anda kiusatusele eksponeerida peategelast niisuguse diivana , kes peab kõrgetel kontsadel vastu õhtuni ja kauemgi , oleks vastutulek Arturi soovidele , kelle pealinna kolinud pruut täpselt sedamoodi välja nägigi . Muidugi poleks Arturil midagi selle vastu , kui tema printsess Hüsteeria Tartusse tagasi tuleks : küllap kannataks ta tema neuroosid ja iseäraliku käitumise nurisemata välja . Tartus haritud inimesed nii ekstravagantselt riides ei käi . Kui keskkool läbi sai , kohtusin ühel päeval üliõpilane K-ga . Kui olin temaga pool tundi juttu ajanud , sain aru , et inimene , keda ootasin , on kohale jõudnud . Mõnikord on äratundmisi esimesest pilgust . See oli üks niisuguseid . Meist said head sõbrad . Olin tihti unistanud noormehest , kes tahaks mind suudelda . Selgus , et sama noormees , kellega võib kõigest rääkida , tahabki mind suudelda . Peale selle ajab mul kogu aeg juukseid sassi , kui ennast kammin ; käib üpris tüütult peale , et võiks näiteks mu rinnahoidja haagid lahti teha . Kusjuures ise ei oskagi seda teha . See oli huvitav täideminek . Ma ei arvanud , et see nii kiiresti toimub . Uskusin aga edasi ettemääratusse . Järgmine unistus oli kodust äraminek : ülikooli õppima . Seda oli väga raske teostada tänu ühele vastikule dekanaaditüübile , kes oli ilmselt paljude unistuste timukas . Aga viimaks õnnestus vastu tema tahtmist ka see unistus teoks teha . Enne seda unistasin isiklikust üliõpilasmütsist . Aga kui päris üliõpilaseks sain , ei tahtnud ma enam mingit mütsi kanda . Olin võtnud tõsiselt K. juttu - mütsil olla Vene lipu värvid . Punane triip . Sellist mütsi küll ei ole mõtet kanda . Viskasin selle mõtte kui maamatsi unistuse nurka – targa inimese unistus see nüüd küll ei olnud . Meenutasin oma lootusi pärast keskkooli , kui tegin ülikooli kaugõppeosakonda sisseastumiseksameid . Peas vasardas kogu aeg , et olen tulnud valesse kohta , peaksin ju minema päevasesse , aga teen ema käsul eksameid kaugõppesse . Kui kirjand oli valmis - see tundus kõige otsustavam , eriti kuna tulemust ei saanud kohe teada , vaid seda tuli mitu päeva oodata - , ostsin Tartu vanalt turult , kuhu aastaid hiljem ehitati Statoili bensiinijaam , kimbu rukkililli ja viisin Toomemäele , noorelt kopsuhaigusesse surnud luuletaja Kristjan Jaak Petersoni kuju jalge ette . " Üks unistus mul on , " ütlesin talle , " tahaksin jäädagi Tartusse . Palun täida see kui võimalik , ja palun tee nii , et kirjandiga ka sisse saaksin . " Läksin nimme tema juurde , sest arvasin , et kui üldse kellegi võimuses on mind aidata , siis nimelt tema , kes teadis väga hästi , mis tunne on noorelt ära surra . Mind ootab sama saatus , kui ma ülikooli ei pääse . Vähemalt kaugõppessegi , eks pärast näe , mis edasi . Et keegi sinna monumendi juurde lilli polnud viinud , siis arvasin , et minu lilled võiksid Petersonile mõjuda küll . Ta täitis mu soovi . Aasta pärast tegin üleminekueksamid päevaõppesse ja veel aasta hiljem olingi päevase osakonna kolmanda kursuse üliõpilane . Suvel sisseastumiseksamite ajal tulevased kaugõppijad-kursusekaaslased eriti kokku ei puutunud . Kui ükskord kohtusime - sissejuhatavatel loengutel novembris , enne talvist sessi - , nägin umbes neljakümmet tegelast , kellega ühel kursusel kirjandust õppisin . Suur hulk tüdrukuid ja mõni poiss . Pealinna inimesed olid enesekindlamad ja töötasid headel kohtadel , nagu konstateerisin , kui olime jutule saanud . Nad olid minuvanused , aga moodsamalt riides ja jutukamad . Mõni töötas televisioonis , mõni raadios või suure päevalehe toimetuses . Hästi väiksel kohal . Ülejäänud olid maalt : õpetajad , raamatukoguhoidjad , lasteaiakasvatajad ; ilutud ja vormist väljas , seljas pikad , moest läinud ning roosat või helesinist värvi välja veninud kampsunid – kahtlustan , et enda kootud . Need tüdrukud olid mitu aastat vanemad , mitte keskkoolipingist tulnud nagu me teised . Ma ei teadnud midagi meestega magamisest või laste sünnitamisest , aga olin kuulnud , et naised lähevad vormist välja , niipea kui neil sünnivad lapsed . Aimasin , et neil kõigil on kindlasti juba mitu last - olid nad ju seesugused laialivalguvad : näod veel päris siledad , aga kered justkui heinasaod , kusjuures ebaühtlaselt . Kellel mis . Mitte üleni paks , vaid ... erinevad kohad . Sellest kandist oli pilt üsna jõle . Mõni oli jälle kõhn nagu luukere ja riided rippusid seljas . Maalt , päris maalt . Ja omavahel rääkisid ka sellist imelikku juttu lastest , mis mõjus õudselt võõrastavalt . Aga mitte väga häirivalt . Ega ma kavatsenudki nendega mingisuguseid suhteid luua . Mind nende veidrused ei seganud . Mul vajus suu lahti , kui nägin esimest korda kursusejuhendajat . On meelest läinud õppeaine , mida ta luges , kuid tema välimus pimestas mind . Auditooriumi sisenes õbluke naisterahvas - minu meelest lõpp moodsalt riides . " Teades seda seltskonda , julgen selles küll kahelda – et mõni neist , kes ülikoolis töötab , võiks olla riides lõpp moodsalt , " märkis minust kolm aastat vanem K. irooniliselt , kui talle sellest rääkisin . Kursusejuhendaja kandis liibuvat musta džemprit - ta oli väga sale - , lühikest musta soengut ja prille . Ta tundus äärmiselt elegantne . Kitsas pika lõhikuga seelik , kõrged kontsad - oioioi , imestasin , missugused naised õpetavad siin niisuguseid tähtsaid asju ! Ka mina tahan saada kirjandusteadlaseks ! See oli vapustav , see oli tõesti kihvt . Kirjutasin üles iga ta sõna . Orienteeruda otsustasin ainult sellistele tegelastele . Kui kedagi samasugust nägin , huvitavat ning enda meelest edumeelset ja moodsat , siis kujutlesin , et selline ongi minu tulevik . Samastasin ennast nendega . Raske saab küll olema , mõtlesin , sinna oma eesmärgi poole ronida - nagu raamatutes kirjutatakse - , aga noh , eks teen proovi ; tegelikult on mul ju suur huvi - sellepärast siia tulingi . Esialgu tundus kõik lihtne . Näis , mõtlesin . Küllap nad märkavad mind ükskord - see pole ju raske . Mingit erilist provintsi-tunnet mul ei olnud , kui see kõik välja arvata , millest äsja rääkisin . Võib-olla kõige rohkem mõtlesingi , et küllap nad märkavad mind . Ma ju väärin seda . Kuulun tegelikult nende hulka . Näen vist küll natuke teistmoodi välja ? Ema sundis mind kandma tumedaid riideid , mis jätsid äärmiselt korraliku mulje . Seksikusest ja pahelisusest oli asi kaugel . Soeng oli mul lühike nagu lapsel ja omaenda juuste igavat pruuni värvi . Selle muutmiseks oleks tarvis olnud raha , mida ei olnud . Aga ükskord , lootsin , saavad nad ikkagi aru , et kuulun sinna . Nii unistavad küllap paljud , kui tunnevad ära , et tegu on võrdsetega . Ja kui ei ole ? Kui oled kogemusteta ja uudishimulik , tajud , et nii võiks juhtuda . Sa ei vaeva eriti pead sellega , et oled rumal , ega küsi endalt , mida sa siit otsid . Et viisakas on olla tagasihoidlik . Need mõtted on teiste kohtade jaoks . Samas olin üksildane ega suutnud inimestega tutvuda . Olin kolm aastat vaikinud ja tundus raske kohe lobisema hakata . Tantsuõhtutel ma ei käinud . Mida ma sinna otsin , kui keegi ei kutsu ? Nii ei käinud ma esimestel ülikooliaastatel kusagil : ei noorte autorite õhtutel , luulelugemistel ega konverentsidel . Mis ma sinna kirjandusmuuseumigi lähen - maja vaatama ? Kõik tuleb omal ajal. Pean kõigepealt kuidagi silma paistma ... oma õpingutega , jah . Olid ju mingid kursusetööd ja värgid , neid võis ju teha , neid võis ju hästi teha . Ja ma tegin . Paistsin silma . Aga seejärel muutusin ebalevaks . Esimene kursusetöö tuli teha juba kirjeldatud juhendajale . Teema võis ise valida . Kaugõppija kohta tegin töö ilmselt korralikult ära . No mida selliselt ikka loota ! Olin püüdlik . Lugesin läbi kogu teema kohta käiva kirjanduse . Juhendaja kirjutas uurimust ligilähedasel teemal . Mis ei olnud muidugi juhus . Või oli ? Ta kiitis mu valikut : peaksin teemaga edasi töötama , mul on eeldusi ja nii edasi . Teise kursuse alguses lootsin üle minna päevaõppesse . Muidugi , ütles juhendaja , see on eriti hea mõte ja väärib kindlasti teostamist . Lubasin temaga kontakti võtta ja teatada , kuidas mul läheb . Aga ei läinud mitte kuidagi . Ma ei saanud päevasesse . Üks eksam jäi tegemata ; oli kindel kohtade arv ja minu jaoks ei olnud vaba kohta . Edaspidi hiilisin häbelikult mööda seinaääri , kui juhendajat tulemas nägin . Lootsin , et ta unustab mu näo ja selle veidi liiga hästi õnnestunud kursusetöö . Kujutlesin igasuguseid asju . Missugune on päevases õppijate elu : kadestusväärne . Küll oleks tore päevases õppida ja mütsi kanda . Keegi ei keelanud kaugõppijatel teklit kanda , aga ma ei teadnud , kust seda saada , ning tundus nii rumal panna pähe tekkel , olemata tegelikult õige üliõpilane . Kaugõppijatel soovitati leida endale erialane töö . Nii leidsin mina mõneks ajaks kohaliku raamatukogu ja raamatukogu leidis minu . Raamatukogust olin kaasa võtnud kartongist kartoteegikaarte , millele kirjutati bibliograafilised andmed raamatu või artikli kohta . Kirjutasin neile märkmeid . Väljavõtteid raamatutest . Oli tõepoolest midagi , mida oleksin tahtnud uurida . Kui minust oleks saanud kirjandusteadlane . See teema tundus lähedasem kui ülejäänud . See oli enesetapp . Pean silmas : kirjanduslike kangelaste hulgas . Mul oli päris hea kartoteek . Aga see pole hetkel tähtis . Huvi tekkis pärast seda , kui otsustasin ennast tappa . Tahtsin teada , mis viib inimese sellise mõtteni ja mil viisil tavatsetakse seda teha . Kirjutasin raamatutest välja lauseid , midagi väga nappi ja konkreetset selle kohta , mispärast inimene enam elada ei taha . Tõde selgub siis , kui valdav osa materjalist on kaartidele kantud . Kuni ei tea statistilist keskmist , ei saa teha mingit järeldust . Kas surrakse tule , vee või mürgi läbi ? Ja mis põhjusel siiski ? Kas naine või mees ? On palju erinevaid võimalusi . Kirjanikud on targad inimesed ja teavad sellistest asjadest kõike . Räägiti - statistika ja nii - , et saja tuhande inimese kohta tuleb ainult üks kirjanik . Kuidas temaga kohtuda ? Kirjanikud õppisid enamasti ülikoolis . Mõtlesin : asi pole mitte selles , et saada kirjanikuks või õppida ülikoolis kirjandust . Neis kahes ei ole asi . Tahan kokku saada kellegagi , kes ei ole veel midagi kirjutanud . Uskusin , et mu kursusevennad ja -õed on tulevased luuletajad , dramaturgid ja jumal teab kes kõik veel . Nad ju teavad midagi . Mida mina ei tea . Ma ei vaja kirjanikku , kellel on valmis hulk raamatuid ; oli vaja algust , kedagi , kes alles hakkab kirjutama . Mul on oma elu . Ainult minuealised saavad anda vastuse , mis puudutab vaid mind . Küsimust ma võib-olla ei sõnastanud , aga vastust ihaldasin rohkem kui midagi muud , esialgu aru pidamata , mida sellega teha . Olin pööraselt armunud mingisse ideaali ja teadsin , et see on kohutavalt suur asi , kannan seda endas nagu keeldu , mis välistab kõik muud võimalused . Ainus , mis minus on , on see armastus . Kirjandus räägib enamasti armastusest ja filoloogid peavad sellest ikka midagi teadma . Järelikult annab kirjanikega koosolemine teadmise , mis see on , mille järele jooksen . Kirjeldab seda . Tahtsin olla juures : näha , kuidas kirjutab geenius oma esimese kohmaka rea . Ta suudab teha midagi , mida mina ei suuda . Milles on vahe ? Kust tuleb jõud ? Sest ka minus oli jõud . Kirjutamiseks see ei kõlvanud . Tahtsin teada , mida ma sellega pean tegema . Tunne oli intensiivne , purustav ja hävitav . Piisas vihjest - kellegi hääl või ilme , mõni tundmatu laps , kellega viis minutit bussis koos sõidad ja kellel on järsku iseäralik naeratus - ja ühtäkki see meenus : mingi ammune igatsus , kergendus , valu . Et kaduda niisama äkki . Lootsin – ja ehk ka keegi teine – , et kirjandus annab tavapärasest erineva elumudeli . Tahtsin teada , kas sõnal on mingi mõju . Mida sellega võiks korda saata . Tahtsin valida õige tee ja jätta tarbetud kõrvale . Näis , et kirjanik peab raamatut kirjutades seda tegema : valima ühe loo paljudest võimalikest . Kaugõppest ma ei lootnudki sellist inimest leida , aga kui päevasesse sain , oli mingi illusioon alles , kuigi ma ei mäletanud , miks . Pettumus oli ränk , sest ülikoolis ei näinud ükski inimene niimoodi välja , nagu saaks temast kirjanik . Üks tüdruk küll luuletas - vanu ajalehti sirvides leidsin tema pildi mingist luulekonkursist osavõtjate hulgast . Ta ei rääkinud sellest . Ta igatses millegi järele ega rääkinud sellest . Ei tea , mille järele ta igatses . Ta elab endiselt selles linnas ja igatseb selle millegi järele . Ega suuda seda leida . Kas ta enam teabki , mida tahtis leida ? Vahel kohtume poes või tänaval . Teisi niisuguseid ei olnud . Teised teadsid täpselt , mida tahavad . Kes kuhugi jõuda lootis , tegeles sellega juba tollal . Mõni saatis ajakirjadele tõlkeid , mõni tegi teadust või osales võistlustel . Kes tegeles rahvatantsuga ning kes käis ilusasti riides . Mõni oli sisse võetud oma juhendajast . Vahel loen kusagilt tuttavat nime . Nägu ei tule meelde , pole iial selle inimesega sõnagi vahetanud . Nimede peale on mul võrdlemisi hea mälu . Midagi fantastilist või arusaamatut ei teinud keegi , ega olnud neil ka mingeid küsimusi , keegi ei imestanud millegi üle ega tahtnud teada - noh , kas või seda , mis teeb inimese mõnikord nii lummavaks ja muinasjutuliseks . Silmatorkava järjekindlusega tegid filoloogid igavaid asju , mille üldnimeks oli kataloogimine ja andmete kogumine , süstematiseerimine ja talletamine . Minagi olin seda ülikooli õppima tulnud , sest seda koguja-ametit tunnustati kõige rohkem . Esimesel kursusel võtsin asja tõsiselt : läksin koju , paberile üles kirjutatud rida ajakirju , mida õige filoloog peab tellima ja lugema . Ajakirjad kui teatavasti regulaarsed asjad eeldasid kindlas kohas elamist ja postkasti olemasolu , muidugi ka kappe ja riiuleid , kus neid aastakäiguti ja õiges järjekorras hoida ; veel parem , kui olulised artiklid olid ka bibliografeeritud . Olin korralik üliõpilane . Istusin kellast kellani loengutel ja silmitsesin kaaslaste uniseid nägusid . Loengud algasid hommikul kell kaheksa ja lõppesid õhtul kell kaheksa . Aega oli vähe , ma ei tahtnud puududa . Ema polnud nagunii rahul , et olen liiga kaua kodust ära . Tihti käisin mingil päeval keset sessi kodus . Eksamieelse , tavaliselt loenguteta päeva kulutasin edasi-tagasi sõiduks . Pidin kõik aeg aru andma igast oma sammust ja kulutatud kopikast . Tegingi seda . Kuni K. mõju ei olnud veel nii laastav , et oleksin kõigele käega löönud . Siis kadus mõneks ajaks peast küsimus , kes ma olen ja mida tahan . Kaugõppijad ei tahtnud olla üliõpilased . Nad tahtsid saada diplomit ja tööl rohkem palka . Mõnel olid ilmselt ka olud tõkkeks ees , et ei saanud päevases õppida . Abielunaised otsisid lihtsalt mõnusat kohta , kuhu tulla puhkama lastest ja tööst ning paar nädalat kodust eemal olla . Leida uusi tuttavaid , kellel on samasugused soovid ; istuda kohvikus ja käia teatris ; lobiseda sellest , mille eest nad pakku olid tulnud ja mille järele sessi viimastel päevadel uuesti hakkasid igatsema . Nendele polnud tarvis rääkida mütsist ega üliõpilaselust . Kõik oli niigi selge . Kaotasin varsti lootuse oma probleemidele raamatutest lahendust leida . Ega olnud aegagi neid lugeda . Sain päevasesse ega elanud enam kodus . Ajakirju polnud kuhugi tellida ; esialgu tundsin mingit kripeldust ja kahetsust , et minust ei saagi enam korralikku üliõpilast , ehkki olin nii väga selle poole püüelnud , ent vähehaaval läks see üle . Kes on pidanud rändama paigast paika , käed taskus ja ainsaks varanduseks seljariided , teab , miks olin õnnelik . Paljud pole seda pidanud tegema . Mõnigi , kes hiljem muutub paikseks , on kogenud rändurielu ja armastab sellest pajatada ilustades , varjukülgi maha salates ja karmi tegelikkust kinni mätsides . Harjumus sõnu ja lauseid kaartidele kanda jäi mulle aga külge . Kandsin kaartidele sõnu , mille tähendusi ma täpselt ei teadnud , lootes need aja jooksul kuidagi välja uurida . Et sõnad meelest ei läheks . Filoloogide hulgas oli moes slängi koguda , aga mina tegin seda sellepärast , et kõik hästi meeles seisaks ja et saaksin neid sõnu sobival hetkel kasutada . Sõnu , mida inimesed omavahel rääkides kasutasid , sõnaraamatus ju ei olnud . Kartoteek jäi alles . Üle paari tuhande sõna ja väljendi ma koguda ei viitsinud . Spetsiifilised üliõpilaste väljendid käisid enamasti joomise ja eksamite kohta . Mis tegelikult ei olnud mulle tähtis . Sest ega mina oleks iial hakanud füüsikute eksameid sooritama . Füüsikute juurde elama sattusin puhtjuhuslikult . Tartus kujunesid minu unistuseks ühiselamukoht ja stipp . Need unistused ei täitunud mitte kunagi . Need olid sedasorti unistused , mis olid tegeliku eluga sügavalt vastuolus . Sain talvisel sessil kolme õppeaines nimega pedagoogika . Teistel olid viied ja neljad , aga mina olin õppejõule enam-vähem selgesõnaliselt mõista andnud , et kogu sellel pedagoogilisel jamal on viimane aeg ülikoolist kaduda nagu kõigil punastel õppeainetel . Olin üsna ülbeks muutunud tänu füüsikutele , kelle juures olin lõpuks peavarju saanud , aga igal pool ülbus ei mõjunud ja naisõppejõududega ei töötanud see kohe üldse . Vanamutt panigi mulle kolme . Jäin stipist ilma . Terveks järgmiseks poolaastaks . Läksin dekanaati , ütlesin : lahkumisavaldus ! Ei taha enam siin õppida ! Lähen teise kooli . Kursusel polnud nagunii kedagi , kellega rääkida . Matsin unistused ühikakohast ja stipist rahuga maha . Enne dokumentide väljavõtmist läksin aga arsti juurde . " Teil on kehvveresus ! " ütles ta , " tehke kohe uued analüüsid ! Esimesest detsembrist on haiglakoht vaba . Tahate te akadeemilist või ? " Lasksin ennast haiglasse panna , kus minu aneemiat veidi aega uuriti , siis lasti mind välja ja suunati paariks kuuks ülikooli profülaktooriumi . Sain tasuta toidutalonge ja elasin kogu talve nendega muretult üle . Leidsin , et selle ülikool mulle võlgneb küll : olen tema heaks juba palju õppinud ja eksameid teinud , aga tolku pole sellest mulle midagi olnud . Profülaktoorium asus Narva maantee tornühiselamu teisel korrusel , üleval elasid aga füüsikud . Mõtlesin , et tuleks ülikooli jääda . Nii paljud said eksmati . Samas meeldis mulle ust kõva pauguga kinni lüüa – lahkuda ülikoolist nii , et mingeid eksamivõlgnevusi pole . Kes seda ikka teadis , et lähen minema võlgnevusteta . Aga korraks oli uhke tunne . Füüsikud ei osanud sellest midagi arvata . Nende hulgas oli igasugust rahvast . Üldse olid uued sõbrad väga kummalised . Nad mängisid kaarte – tuhandet , kanastat ja muid õudselt keerulisi mänge , millest ma üldse aru ei saanud . Aga varsti mängisin minagi kõike , nii kanastat kui ka tuhandet . Kohe , kui haiglast välja sain , hakkasime kaarte harjutama . See oli don Slavorzky , kes õpetas mulle kõik mängud selgeks . Aktiivses mälus neid enam pole , aga kui keegi alustaks jälle , küllap siis mängiksin . Aga alguses ma küll kuidagi mängida ei suutnud . Ega see mind eriti huvitanudki . Mind ei huvitanud kaardimäng absoluutselt . See oli viimane asi , millega oleksin tegelema hakanud . Panin imeks , kuidas inimesed kogunesid õhtuti ühte või teise tuppa – otsiti pidevalt mingit müstilist " neljandat kätt " . Küsiti , et kas sina , filoloog , kaarte ei mängi . Varsti teadsid kõik , et filoloog ei mängi kaarte . Minust polnud niigi palju kasu . Kui inimene kaarte ei mängi , siis ei ole temaga midagi peale hakata . Sellest saingi oma nime : mind kutsuti varsti igal pool Jänes-Filoloogiks . Nimi kleepus mulle külge ning kui don Slavorzkyle külla läksin , teadis isegi ta taluperenaisest mamma , et olen Jänes-Filoloog . Alguses ei rääkinud ma nendega midagi ja püüdsin nende maailma sobitada oma senise maailmamudeliga . Esimesel semesteril suhtlesin peamiselt Marguse-nimelise rebasega . Ta oli ümmarguse näoga priske poiss , kes jättis mulje , et ei ole veel suureks kasvanud . Temagi ei kohanenud . Ta tegi midagi sootumaks imelikku : nimelt ostis endale öökapi . See käis lukku . Tavaliselt , kui keegi kappi , riiulit või voodit tahtis , siis muudkui aga tõi – mõnest tühjast toast . Muidugi ilma rahata . Nii olid füüsikud tänu oma praktilisele meelele väga hästi igapäevase elu tarbeasjadega varustatud . Teised rebased Marguse toast naersid ta üle . Ma ei saanud aru , miks . Arutasime seda omavahel . Margus näitas kappi – et käib külje pealt lukku – ning asju , mis ta kappi paneb . Ostis ta veel midagi imelikku , mida keegi ei ostnud , näiteks õpikuid . Jagasime kogemusi . Rääkisime põhiliselt , kui õudsed inimesed elavad ühiselamus . Sõime sprotte , mida Margusele kodunt kaasa anti . Rasvased sprotisaiad ... Sügisel läks lahti tõesti õudne joomine . Terve septembrikuu pidid üliõpilased kolhoosis kartulivõtul abiks olema . Kolhoosis joodi palju ja kes veel omavahel tuttavad ei olnud , said seal tuttavaks . Suurem osa poisse kordas esimest kursust ning tundis üksteist varasemast ajast . Nii pidid juurdetulijad ruttu kohanema ja tuttavaks saama , või jäid õnnetuks nagu memmepojast Margus , kes varsti läks ülikoolist päriselt ära . Ta ei kohanenud mitte kuidagi . Kui joomingud algasid , siis oli meile , naiivsetele , suur üllatus , mida kõike võib jooma käigus juhtuda . Alguses juhtus näiteks nii , et kõik jõid ja olid hirmus purjus ning keegi käskis Margusel mu sülle võtta ja tegi meie üle kõlvatut nalja– eks neid saiasöömisi oli ka tähele pandud - , millele me kuidagi ei mõistnud vastata . Muidugi sain aru , millele vihjati , aga eks olin paar aastat vanem ka . Kõik kordasid esimest kursust : Ott , don Slavorzky ja teised . Hiljem kordasid nad ka teist . Esimest kursust kordasid nad sellepärast , et seal käis tüdruk , keda ma ei olnud kunagi näinud , aga kellest ikka ja jälle räägiti . Tüdruk oli astunud koos poistega ülikooli , õppinud füüsikat täpselt aasta ja teinud selle aasta jooksul kogu kursusel suhteliselt laastava töö , rikkudes ka don Slavorzky meelerahu . Ott aga võttis ta lausa enda tuppa elama ja oma voodisse magama . Neljasesse tuppa . Ott oli väga väike ja kõhetu , kandis halli kampsunit ja riidest märssi ning käis loengutel . Tal oli alati kiire ja hirmus palju igasuguseid asjatoimetusi . Ta ei rääkinud suurt midagi või kui rääkis , siis nii kiiresti , et keegi ei saanud millestki aru . Muidugi jättis tüdruk Oti maha . Seejärel tekkis kõrvalvoodis magaval don Slavorzkyl tundmus , et tüdruk jättis Oti maha tema , don Slavorzky pärast . Ei tea , kust tal see kujutlus tekkis , sest nad ju ei maganud . Igatahes muutus ta väga õnnelikuks ja unustas kõik eksamid tegemata . Ott oma labiilse närvisüsteemi ja hea kasvatusega muidugi ei unustanud , vaid võttis targa inimesena akadeemilise ja oli kohe tükk aega puhkusel . Mõni teine , tavalisem mees lõi sellises olukorras harilikult käega – nägi , et tüdrukut ei saa katsudagi . Slavorzky aga pidas tütarlapsega pikki vestlusi ja nad jalutasid kevadel Toomel . Siis oli Ott juba maha jäetud . Eksamitele Slavorzky suures õnnejoovastuses muidugi vilistas . Oli veel nii mõnigi , kes tüdruku tõttu üldse ülikoolist välja lendas . Palju aastaid hiljem kohtasin Illegaardi kõrtsis kummalist läbitungiva pilguga meest . Sain temaga jutule ; ta meeldis mulle esimesest pilgust . Ta keeldus ütlemast oma nime , aga sain selle ikkagi teada kunagiselt füüsikatudengilt , kes ka sel õhtul Illegaardis jõi , olles ammu oma tudengipäevad lõpetanud . Tudeng ütles , et see on Jaan H. , tema meie Katrini ära rikkuski , tema pärast jäime kõik Katrinist ilma , ning Jaan H. naeratas rõõmsalt selle jutu peale ja ütles , et jah , mina Kati välja õpetasingi , tänu minule on ta nüüd see , kes ta on . – Ta on paksuks läinud , kahe lapse ema , ja tema mees on presidendile väga lähedane isik . Niipalju sellest kursusekordamisest . Ja nad tulevad minuga norima ning küsivad , mis on minu elueesmärk . Miks ma üldse seal tolgendan . Eesmärki on mul nii et tapab ! Nemad ei teagi , mida on tulnud õppima – alale , kuhu iga loll sisse saab , kuhu koguneb ülejääk , poolsada inimest , kellest kevadeks on järele jäänud viisteist . Mulle viskavad aga nina peale : isegi kaarte sa ei mängi . Kolhoosist tuleku auks peeti vägev pidu . Istusin rebaste juures ja üritasin lugeda originaalkeeles Nietzschet , kuigi kõrvaltubadest kostis hirmus lärm . Olin segaduses ja ootasin tarku nõuandeid . Mida ei tulnud . Oli ilus sügispäev . Joomingud algasidki enamasti päeval . Siis ilmus rõdu kaudu tuppa noormees , keda ma ei tundnud . Habemeta , prillidega . Ta võttis istet mu kõrval voodil . " Tere . Mina olen don Slavorzky , " ütles ta . " Kuidas on sinu nimi ? " Purjuspäi oli ta väga suhtlusaldis ja püüdis isegi muljet jätta , et meeldin talle . Ta mõjus viisaka ja kuidagi väga usaldusväärsena , kuigi raske olnuks põhjendada , miks . Veel käis selles toas ja hakkas seal vahel ka ööbima kummaline mees , kes oli küllaltki suur ja tugev , tumeda siilisoengu ja väga mõtliku näoga . Raske oli temalt sõna kätte saada . Vahel seisis ta tükk aega keset tuba ja lõpuks soostus ka midagi rääkima . Sain ajapikku teada , et tema eesnimi on Teet ja perekonnanimi oli tal loomulikult ka , ja et tema isa on Tallinnas mingi tähtis nina . Aga oma perekonnast ta ei armastanud eriti rääkida või kui , siis ütles midagi halba . Üldiselt ei ütelnud ta mitte midagi . Selline autistlik . Selgus , et keegi teda ristinime pidi ei kutsu , vaid tema nimi on hoopis Krabanee . Küsisin , miks tal selline imelik nimi on , ja tema muutus järsku rõõmsamaks ning ütles , et seda ei tea mitte keegi , selle pani ta endale ise . Räägiti , et Krabanee on selline mees , et kui vihma hakkab sadama , siis seisab ta tükk aega maja ees , kuhu siseneda mõtles , hoiab käes avamata vihmavarju ja mõtleb , kas avada see või astuda majja , tegemata kumbagi . Minu nähes ta midagi seesugust just ei teinud . Aga ükskord läksin mööda ja tema luges parajasti seistes raamatut , nagu talle meeldis , ja ta astus mulle jala peale ning seisis seal hulk aega . See ei olnud mingi lähenemiskatse . Ta oli väga flegmaatiline . Nii et teda ei olnud ka peaaegu kohal . Ott seevastu oli kiire ja tabamatu . Krabanee täiesti liikumatu . Nii elasime seal toas päris mõnusasti . Slavorzky jäi ka kohal olles üsna märkamatuks , näis , et see ongi ta taotlus . Ta heitis pidevalt kiireid kavalaid pilke üle prillide . Nagu hiir . Aga väga suur hiir . Sest ta oli tõesti suur . Jättis kohe sellise tugeva , priske , söönud maapoisi mulje . Mõnikord oli tal habe , millesse ta salapäraselt muigas , teinekord tal habet ei olnud . Ta oli kummaline , kuigi mitte väga ligitõmbav mees . Kui teadsin , et ta ühikas viibib , siis mind eriti sinna tuppa ei kiskunud . Teda kirjeldati hoopis kui ettearvamatut ning kontrollimatu vihaga meest . Ta vihastas harva , aga kui see juhtus , siis olid tagajärjed ennustamatud . Me ei puutunud väga tihti kokku . Kainena ei mäletanud ta midagi ja oli üsna akontaktne . Ükskord läksin midagi laenama . Don Slavorzky istub laua taga . Midagi pole teha . Lähen istun teisele poole lauda . Istume ja vaikime . Ott elas tookord erakas . Kurjad keeled rääkisid , et ta elab seal koos kellegi äärmiselt ebameeldiva tüübiga , mis , nagu lõpuks selgus , vastas tõele . Ott tunnistas seda alles siis , kui tal üle viskas ja ta eraldi kolis . Sest ta ei suutnud selle poisiga koos elada . Tema korterikaaslane pidi nimelt liiga must olema . Aga seda me muidugi ei teadnud , kui must või kuidas nad koos elasid . Olid just esimesed külmemad ilmad . Ott tuli raamatukogust , põlv verine . Tõin teisel korrusel asuvast profülaktooriumist joodi ja sidet . Pintseldasime Otti , kes rääkis vahetpidamata ainult oma kukkumisest . Hakkasin Vallikraavi tänava libedaid treppe kartma , aga võib-olla seostasin neid ennegi hirmujuttudega treppidel passivatest liputajatest . Ott plaasterdatud , seisime kolmekesi köögis , kus puudus lambipirn , mistõttu ei toimunud seal õhtuti mingit tegevust . Igal korrusel oli kaks kööki . Tõmbasime lahtise akna all suitsu : väljas oli pime ja lund langes hästi aeglaselt . Linn oli vaikne nii siin- kui teisel pool jõge , lund langes ja autorataste triibud olid maantee peal hästi näha . Selgub , et ta on umbes kuu aega hilinenud . Kontorikoht on antud teisele . Selles pahaendelises linnas algab peategelase kiire , pöördumatu allakäik . Viimase raha eest läheb ta kõrtsi , joob end purju , mängib džentelmeni kohaliku libuga – liigutav märk tema süütusest ja eluvõõrusest . Neiu näeb välja hooralikult süütuke , teenib elatist kunstlillede tegemisega ja paistab olema nupust nikastanud nagu kõik hoorad . Magab ilmselt kõigi meestega – viib ka noormehe oma koju . Ootamatult uksele ilmunud vabrikuomaniku poeg ( reedetud peigmees , kes on ära võrgutatud , " hukutatud " , nagu jälle peagi selgub ) tapab truudusetu tüdruku ja peategelane laseb maha peigmehe , saades – nagu öeldud – kohe ka ise kuuli kerre . Peategelase korjab tänavalt üles keegi hull indiaanlane , kes paneb ta uskuma sellesse , mida ei ole , nimelt et noormees ongi William Blake , kuulus müstiline luuletaja , kel nüüdsest tuleb oma poetry't kirjutada inimverega . Indiaanlane ajab noormehe mõistuse lõplikult sassi ning jätab ta siis saatuse hooleks . Meelepetetesse sattunud , joomata ja söömata , eksleb Blake mööda ümberkaudseid kõnnumaid ja hõredaid metsi . Tema allakäik muutub aina sügavamaks . Režissöör nimetab seda irooniliselt " nägemuse otsinguks " ( quest of vision ) . Lõpuks , sooritanud muu hulgas rea põhjendamatuid mõrvu , kohtub peategelane taas indiaanlasega , kes ta paadiga merele surema saadab . Sündmused , millest kõik algas , juhtusid ühel kevadisel kaugõppesessil . Päevased olijad sooritasid veel kevadisi eksameid ja meid majutati ükshaaval nende tubadesse , mis neile ilmselt ei meeldinud . Ma ei saanudki hästi aru , kas mind majutati poiste või tüdrukute tuppa . Poistel ja tüdrukutel ei lubatud koos elada , järelikult oli see tüdrukute tuba . Kaugõppetüdrukut ju ei panda poiste tuppa . Igatahes elasid seal Hannes ja Kati . Ja veel keegi . Ja mina kaks nädalat . Mulle meeldis nende juures , kuigi vaevalt panin tähele , kus elan . Käisin päeval loengutel ja pärast loenguid uitasin mööda linna : olin õnnetult armunud . Lonkisin hiliste öötundideni jõe ääres ja voolava vee häälel , mis öeldavasti vabastab nõidusest ja lummast , ei olnud mulle mingisugust mõju . Vaatasin päikeseloojangut ja mõtlesin , et olen õnnetu . See mees – õppejõud – ei vasta mu tunnetele kunagi . Hannese ja Kati toas käis alalõpmata pidu . Vahel pakuti mullegi veini . Toa elanikud ja nende külalised olid huvitavad selle poolest , et nende riietus oli äärmiselt napp . Valitses südasuvine leitsak . Higistasin kinninööbitavas pluusis ja kitsas seelikus . Hannes ja Kati tundusid kõige normaalsemad kõigist , kellega olin seni kokku puutunud . Nad olid täiesti tavalised inimesed , kellega oli väga meeldiv koos elada . Nad ei seganud ennast minu ellu . Ma ei mäleta neist suurt midagi peale selle , et kaks nädalat füüsikute juures möödusid väga rahulikult . Sain tegelda oma asjadega , mis tähendas poole ööni Tartu sildadel konutamist ja imelike tänavatega tutvumist . Aga sellekski oli vaja rahu , mida poleks olnud mõne kursusekaaslasega Pälsonis . Maja on räpane , kursusekaaslane loll , ja kui neid on mitu , siis on üks teisest lollim . Nii jäi mulle ähmane mälestus , et Narva maanteel elab tore rahvas , ning kui sügisel päriselt Tartusse tulin , siis , teinud paar päeva asjatuid katseid elamispinda leida , otsustasin minna füüsikute ühikasse ja otsida need inimesed üles . Lootsin mõneks päevaks peavarju saada , et seejärel edasi vaadata . Selja taga oli juba öö bussijaamas , teine Pälsoni ühika komandandi abiruumis . Valvur võttis mu enda juurde , ent kahte voodit polnud temalgi . Oli saabumas kolmas öö . Seda ma niimoodi veeta ei kavatsenud . Kui õhtul hilja ühiselamusse jõudsin , siis selgus , et Kati on nädalaks Leningradi sõitnud . Ukse vahelt vaatas mind üpris üllatunult täiesti tundmatu nägu . See ei olnud Kati elukaaslane . Millegipärast ei hakanud ma tollele tüübile seletama , mida sealt otsin . Kõndisin mööda ühikakoridori ja pidasin aru , mida edasi teha . Asjad olid mul ilusasti õlakotiga kaasas . Õhtul kell kümme oli natuke jahe . Mul polnud mingit soovi ühiselamust lahkuda . Teadsin , et kursusekaaslased mulle küll peavarju ei anna . Olin juba teinud väikese vihje või nii . Ühel loengul – tegu oli mingi sotsiaalteadusega – anti igaühele paberileht ja paluti mõne joonega piltlikult visandada küsimus , millest kõik aru saaksid . Seejärel lasti paberilehed ringi käima ja teised kirjutasid vastuse sellele küsimusele . Mina joonistasin kolme joonega – nagu H-tähe – voodi . Vastused olid : " Otsi endale mees " , " Pane lehte kuulutus ja üüri tuba " , " Osta telk " . Minu uuel kursusel oli tüdruk , kellega õppisin kunagi väikelinnas üksteist aastat ühes klassis . Ta sai ülikooli sisse aasta hiljem . Sattusime jälle kokku , sest mul läks kaugõppe tõttu aasta kaotsi . Küsisin temalt , kas ta teab , kus saaks ööbida . " Meil küll ei saa , " ütles ta kärmelt , " oleme isegi kolmekesi toas . " Ta ei teadnud ka kedagi teist , kelle juures oleks ruumi . Üks kui teine , kelle poole pöördusin , vastas nagu kokkulepitult : ei saa , kohe mitte kuidagi ei mahu ära . Hulkusin mööda ühikakoridore . Viimaks oli meeleheide nii suur – tänu ilmsele paratamatusele , et tuleb sellestki majast ükskord ära minna , kuigi siin on valge ja soe – , et koputasin häbenemata esimesele ettejuhtuvale uksele . Naisterahvas , kes ei olnud küll eriti ilus , küll aga lahke ja sõbralik , kostis , et nende toas voodikohti ei ole , aga kusagil kindlasti on . See pole üldse probleem , vaadaku ma ringi . Naisterahvas märkas vist , et olen pettunud , ja andis mulle kimbu porgandeid : muud tal ei olnud . Võtsin porgandid ja sõin neid koridoris , tänades õnne , et tekkis vähemalt mingi tegevus . Ja oleks nagu juba väheke omainimenegi . Hoopis teine suhtumine kui filoloogide juures . Seisin akna kõrval ja vaatasin alla pimedusse . Koridoris olid põrandast laeni ulatuvad otsaaknad , tegu oli Tartu oludes pilvelõhkujaühikaga . Siis kuulsin , et mu selja taga koridoris sammub lifti poole mees . Aken ja lift asusid kõrvuti . Nägin mehe tumedat peegeldust aknal ja ehmusin . Midagi oli mehe juures väga veidrat . Ta lähenes tantsiskleval sammul , heites kiireid pilke ühele ja teisele poole , ning tegi imelikku häält – võib-olla laulis , aga võib-olla ka mitte . Ta oli üsna noor . Ta tuli lähemale ning muudkui kepsles ja kepsles . Ta oli täis nagu pinal . Vaatan ja vaatan , suu jahmatusest lahti – minu silmapiirile on ilmunud tõeline mustkunstnik . Ainult kaabu puudub . Tegelikult eksisin , sest kaabu oli tal käes . Ta pani selle pähe , nagu oleks mu mõtteid lugenud . Lisaks olid tal tumedad kitsad vurrud . Lühike habe . Pikad sirged õlgadeni juuksed . Sellised väga sirged ja väga tumedad . Tumedate klaasidega prillid . Ja must ülikond ning valge särk . Lint üle rinna . Ilmselt mingist korporatsioonist . Peitsin porgandid hästi kähku ära . Võtsin julguse kokku ja köhatasin . Pikajuukseline heitis mulle prillide tagant kiire pilgu ja vajutas liftinupule . Ka mina asusin lifti ootama . See tuligi . Sisenesime lifti ja alustasime sõitu üheksandalt korruselt esimesele . Sõidame ja sõidame ning mina küsin , et vabandage , ega teie tea äkki siin ühikas vaba voodit või tuba ? Oleks vaja öömaja . " Või nii , " ütles mees , ja me väljusime ühikast . " Tuleb minna Kroonuaia tänavale , " ütles mees ja seletas tee peal , et tema nimi on Peterson , aga kutsutakse Pikajuukseliseks . Olin kindlasti temast kuulnud . Ütlesin , et ei ole temast midagi kuulnud . Mees seletas , et on luuletaja ja võib mulle mõne oma luuletuse lugeda . Aga ta tegeleb ka muude asjadega , näiteks õpib füüsikat . Füüsikat õppima asus juba mitu aastat tagasi , aga asjad kulgesid kuidagi niimoodi , et ta on järjekordselt esimesel kursusel . See paistis mulle äärmiselt kummaline , kui mitte lausa müstiline . Niisugune mees – ja kui huvitava elukäiguga ! Eriti imelik tundus see füüsikaõpingu asi . Pikajuukseline seletas veel , et ta vanaema oli Lõuna-Eesti kõige vägevam nõid ja et teistelgi tema suguvõsas on erilisi andeid , aga oma onult , lihtsalt elektrikult , on ta kõige rohkem õppinud . Nii juteldes jõudsime Kroonuaia tänavale , kust pöörasime paremale alla , kas Oa või Herne tänavale , seda polnud pimedas lihtsalt näha . Pikajuukseline kloppis tükk aega tagajärjetult ühele uksele . Avama ei tulnud keegi . Ta ohkas sügavalt ja ütles : tuleb mõelda . Ta arutles kuuldavalt , kas talle meenub veel mõni tuttav , kelle juurde mind öömajale panna . Ma ei öelnud midagi , sest olin imestusest tumm : kuidas asjad on hakanud järsku tuulekiirul liikuma , kui olid seni täiesti paigal , et mitte öelda koguni tagurpidi liikumas . Aga nüüd tuleb keegi , kellele ei lähe üldse korda , et valitseb südaöö – tema aina liigutab . Nii et kõik lausa lendab käes . Juba on külastatud kohti , kus ma võiksin elada . Nii jalutasime linnas ringi – kõndisime päris kaua . Noormees muudkui rääkis oma elust ja oli ilmselges vaimustuses ilusast ööst . Ja mina ka ... Jõudsime ringiga taas Kroonuaia tänavale . Märganud ilusat suurt paplit , ronis Pikajuukseline kibekähku mööda tüve üles , hüppas oksalt botaanikaaia müürile ja tõmbas kättpidi sinna kõrgele ka minu . Nagu muinasjututegelane Rumcajs . Ta toimetas mu täiesti vigastamatult teisele poole alla , kuigi mul oli seljas pikk seelik ja temal ülikond . Oli , jah , osav poiss . Dünaamiline : nii palju tegusid nii lühikese aja jooksul . Olin vist juba armunud . Botaanikaaias langesid aga lehed . Tasa-tasa tuli sügis . Meile vastu aga mitte ühtegi hinge . Ronisime mingisse imelikku mäkke , lehed jalge all krabisemas . Kusagil all läikis tume vesi . Järsku ! Röökiv leegion . Peaaegu siinsamas – aga siiski müüri taga , Kroonuaia tänaval . Need olid korporandid , kes laulsid isamaalisi laule . Nende korporantide kisa saatel hakkas Pikajuukseline mind osavalt lahti riietama . Taas pimedas pargis jalutades teatas ta , et tahab koos minuga hästi kaugele rännata ja et see paik asub kusagil rabasaarel . Seal pidi olema talumaja , kus armastajad harilikult mesinädalaid veetsid . Mitte keegi polnud tahtnud minuga veel mesinädalaid veeta . Olin vaimustuses : võiksime sõita kohe järgmisel päeval ! Sellega oli Pikajuukseline esiotsa päri . Ta pildus mind õhku : viuh ja viuh , ise rääkides , kui tore on kedagi armastada . Hämaruses joonistusid valge pargipingi kontuurid . Noormees luges mulle luuletusi . Üks luuletus oli hästi pikk ja ta luges seda mitu korda . Ballaad kõneles armsamast , kes lamab hauas , ja temaga koos ta sündimata laps , ja nad on juba vaklu täis ning siis see teine osapool kaevab armukadedalt haua lahti ning kohutavas meeleheites astub vahekorda kõduneva laibaga . Poeet oli väga põnevil ja vaatas mulle ühtelugu maia näoga otsa : kas pole kihvt ? Oli näha , et ta ei esita oma taiest esmakordselt . Mõtlesin , et näe kui palju asju korraga : armastus , luuletajast armastaja ( seda ei saa mitte igaüks ! ) ja kõik selle öö seiklused , mis tundusid täiesti uskumatutena . Muidugi ei olnud enam mingit korterit vaja . Koos hommikuga liikusime Narva maantee ühiselamu poole . Pikajuukseline juhatas mu tuppa , kus magas kolm meest . Üks neist näis vana olija : tegi korraks silmad lahti ja norskas edasi . Kaks ülejäänut käsutas Pikajuukseline ühikaköögist reformvoodit tuppa vedama . Ase seati paika , toodi madratsid ja tekid ning pandi mind magama . Toa elanikud vaatasid mind kerge hämmeldusega . Minu uus sõber lubas tulla hommikul . Kui ärkasin , olid rebased läinud kolhoosi kartuleid võtma . Oli ju alles viies september . Ainult vana olija istus laua taga ja luges . Ta pakkus mulle ploome , mis rebased olid kolhoosist toonud . Sõin neid ja mõtlesin : kus on Pikajuukseline ? Muidu oli kõik ju korras , aga see armastuse asi . Kas kõik on ikka tõsi ? Millal algab mesinädal rabas ? Varsti ilmuski Pikajuukseline ja ütles , et on vaja kuhugi minna – temal – , et täna veel ei saa sõita . Vaja asju ajada . Läksin loengule ja vaatasin kursuseõdesid varjamatu üleolekuga . Vendi oli ainult kaks ja nemad istusid viimases reas , mõlemad tuima ilmega ja paksu halli kampsunisse riietunud ... Kõik oli täpselt nagu keskkoolis : poisid ja tüdrukud eraldi ja ilmselt polnud hea toon omavahel suhelda . Poisse oli nii vähe , et nendega suhelda tohtisid ainult väljavalitud . Õhtul sain oma kallimaga kokku . Kusagilt ilmus välja kaks tema sõpra . Esimene neist oli hästi pikk ning süsimusta teravatipulise habemega . Teda hüüti MiÜelliks . Teine oli lühem ja blondi habemega . Teda hüüti Hartziks . Blondi habemega sõbral olid väga pikad lainelised juuksed . Ta nägi välja täpselt nagu musketär või härra de Beaufort Vincennes'i lossi tornikambris . Härra de Beaufort ei saanud teatavasti oma juukseid ega habet pügada , sest tema kätte ei usaldatud terariistu . Nagu näitasid järgnevad sündmused , langes ka Hartz varsti ebasoosingusse . MiÜell kandis lühikesi lokkis musti juukseid , nähes välja kaval ja tark . Igatahes paistsid mõlemad väga võimsate meestena . Jõudsime väikesesse tuppa , kus oli pime . Toas oli rohkesti eesriideid ja mööblit . Nurgas oli tilluke köök . Inimesed istusid patjadel ja põrandavaibal , kuulates hiirvaikselt kedagi , kes kõneles pimedas nurgas tasasel häälel . Tundus , et inimesi on palju . Neid ei olnud hästi näha . Vahepeal luges luuletusi Pikajuukseline , siis keegi teine . Seejärel aeti niisama juttu ja joodi teed . Tundus , et koos on targad inimesed . Varsti lahkusid kõik ükshaaval . Jäid ainult Pikajuukseline , Hartz ja MiÜell , kes rääkisid usust , filosoofiast ja muudest keerulistest asjadest . Nende tasase jutupomina saatel uinusingi . Kui ärkasin , olid nad jutu lõpetanud . Pikajuukseline magas minu kõrval põrandal . Ees ootas uus paljutõotav päev . Ilm oli pilvine . Pikajuukselisel tekkis hulk plaane , aga kõigepealt kavatses ta kelleltki raha laenata . Selleks tuli minna ülikooli peahoonesse inimesi otsima , sest mõni käis ju ka koolis . Kui väljapuhanult ja võidukalt peahoone ette jõudsime , mina keskel ja mu mõlemal käel ekstravagantse välimusega mees – Hartz ja mu armastatu – , märkasin trepil rühma ajakirjandusüliõpilasi . Need olid viienda kursuse poisid ja paar esimese kursuse tüdrukut , kes olid üpris seksikalt riides . Üliõpilane K. tervitas mind viisaka kummardusega , läkitades mu kaaslaste poole küünilise muige . Oli ilus vananaistesuvi . Korjasime Slavorzkyga punaseid kärbseseeni : mind huvitas , mis saab , kui neid süüa . Slavorzky ergutas mu huvi igati , kuigi ise seeni ei söönud ega suitsetanud . Kogesin peamiselt kahte seisundit : kas oli süda paha või tuli uni . Iivelduse ja une vahel kõikudes möödus terve see aeg . Kui kuhugi katuse alla jõudsin , jäin otsekohe magama . Ma ei julgenud püsti tõusta , sest pööritus läks järjest hullemaks . Süüa polnud väga palju ja seetõttu ei tahtnud ma lasta ühelgi marjal ega seenel raisku minna , nii ka kärbseseentel . Neid tuli praadida teistest seentest eraldi , sest neil oli spetsiifiliselt imal maitse , mis muude seentega ei sobinud . Tuli panna palju pipart ja soola , et imalat maitset kuidagi varjata : kes oleks jõudnud ära oodata kärbseseente kuivamist . Kuivasid nad köögilaual paberi peal . Vanaema kuivatas niimoodi õunu . Kui seened lõpuks kuivanud olid – mina samal ajal seeni praadimas , söömas ja sedastamas , et mitte midagi ei juhtu – , siis jahvatasin nad vanas kohviveskis jämedaks pulbriks ja toppisin piipu . Peen pulber ei põlenud eriti hästi . Piibusuitsetamise olin vahepeal selgeks õppinud tavalise tubakaga , aga nüüd proovisin kärbseseenega . Rikkusin nõndaviisi Slavorzky isa piibu , nii et seda enam tavalise tubaka suitsetamiseks kasutada ei saanud . Aga et isal oli vähemalt viiskümmend piipu , siis ei olnud ühel piibul mingit tähtsust . Nii suitsetasime , mina kärbseseent ja Slavorzky sigarette . Keset lauda seisis tavaliselt kaheliitrine pudel Slavorzky lemmikjooki kokakoolat , mida ma kuigi meelsasti ei puutunud . Kui oli valida . Kui haige olin , luges Slavorzky kehvale kollakale paberile trükitud ajalehest ette ühe tundmatu autori novelli . Aeglase ja väga meheliku häälega . Mehelikkuse suhtes ma tõmmet ei tundnud , aga ta mehelik loojutustaja hääl meeldis mulle . Jutt viis tolmusesse südasuvisesse päikesest ülekuumenenud ärklituppa . Mees ootas naist ja valutas südant oma armastuse pärast . Millalgi kuulis mees naise palja jala astumist trepil . Ta avas ukse . Mehe käed liikusid aeglaselt üle naise keha ja riietasid teda lahti . Nad klammerdusid teineteisesse , nagu oleksid nad söömata ja joomata . Kuigi see ei olnud söömine ja joomine , mida nad tegid . Ühel päeval ütles naine , et ta enam ei tule . Tal oli musikaalne , kergemeelne ja hästi kõlav nimi . Seened said otsa . Midagi ei juhtunud . Kui tuli november , lõppesid haigused . Need olid lõppenud juba seeni suitsetades . Midagi ei toimunud peale selle , et katkesid kõik mu sotsiaalsed seosed , nagu C. B. – keda ma ei olnud kevadest saadik näinud – neid oleks nimetanud . Tihtilugu rääkis Slavorzky , et tuleks eetrit proovida . Aga seda ei olnud käepärast . Slavorzky oli kunagi üritanud eetrit nuusutada ja tahtis kangesti teada , mida mina asjast arvaksin . Samas oli Slavorzkyle ükskõik mis asjas raske vunki sisse saada . Ta aina lubas . Ta ei olnud temperamendilt flegmaatik , aga nagu ikka inimesed , kes teevad paljusid asju korraga ja mõtlevad väga kiiresti , unustas ta tihti oma lubadused . Vahel ei kõnelenudki ta kaasvestlejaga , vaid lihtsalt mõtles kuuldavalt . Otsisin pisut teistsugust vaatenurka . Ma ei tahtnud kedagi tagant torkida , pigem ootasin . Slavorzky puhul polnud sellestki kasu . Siis ta kohe kindlasti midagi ei teinud . See tekitas mus tihti vaikset ärritust , mis kasvas suureks kibestumiseks ja vallandus lõpuks tavaliselt milleski vägivaldses . Ükskord ütles aga Slavorzky ise : näe , siin on pudel eetrit . Ju talle tundus , et veel väheke , ja ma ei näita ennast maal enam üldse . Sel juhul mõtles ta õigesti . Polnud midagi , millega mind köita , mis mulle huvi pakkunuks . Ujuda ma ei osanud , järv ta kodu lähedal jättis mind täiesti ükskõikseks . Vaatamisväärsused olid ennast ammendanud . Aga eeter oli proovimata . " Tuleb riidetükk , näiteks tavaline taskurätik , eetriga läbi immutada . Pudel on väike ja kui kork pealt võtta , aurustub eeter kiiresti , seepärast tuleb kogu pudeli sisu ära tarvitada , " seletas Slavorzky . " Ei tea , kas esimesel korral tasub lõpuni minna , " kahtlesin . " Väga raske on eetripudelit uuesti kinni saada , kui see juba lahti on . Küll näed , " ütles Slavorzky , " et ei tekigi soovi midagi järele jätta . Pigem jääb puudu . " " Nalja teed , " arvasin , imestades väga . Esimest korda tegime seda maal talus vanemate öisel juuresolekul . Ootasime , kuni vanemad magama läksid . Tubadevahelised uksed tihedalt sulgenud , avasime eetripudeli . " Parem , kui teine meist seda samal ajal ei tee - üks inimene võiks olla absoluutselt kaine . Natuke purju jääb ta eetriaurudest nagunii , " seletas Slavorzky . " Kui väga sügavalt sisse hingata , võib südametegevus seiskuda . Siis saab teine abi kutsuda . " Minus tekitas see teatavaid hirme . " Asi on kontrolli all , " lubas Slavorzky . " Alguses on väga raske liiga palju hingata . " Selles oli tal täiesti õigus , sest tundus lausa võimatu eetrit sisse tõmmata - hingaksid nagu elavat tuld . Slavorzky kastis taskuräti eetrisse ja nuusutas seda kõigepealt ise , et alustuseks tutvuksin ainult eetri lõhnaga . Lõhn mulle meeldis , olin seda varemgi tundnud . Igatahes mitte arsti juures . Hambaarst eetriga on vana aja nähtus ja need , kes sellest tänapäeval kui reaalsusest räägivad , on ilmselt õnnelikud inimesed , kes pole kunagi hambaarsti juures käinud . Tundus käsitamatu , et nii tuttava lõhnaga vedelik tekitab mingeid kujutlusi . " Kujutlused on võimsad , " väitis Slavorzky , kes püsis pealtnäha täie teadvuse juures . Proovisin tema näpunäiteid täpselt järgida , aga õige hingamine ei tahtnud sugugi õnnestuda . Hing jäi kinni nagu siis , kui mind ujuma õpetati ja pead vee all kästi hoida . " Hinga sisse ja seejärel hoia hinge kinni : nina kaudu sisse , suu kaudu välja . " Ta ütles seda hästi mitu korda , aga tegin ikka vastupidi . Suu kaudu ei hinganud ma mitte eetrit , vaid paljast õhku . Ja nina kaudu paljast õhku välja tagasi . Järsku eksisin rütmis ja tõmbasin eetrit nina kaudu sisse . Ehmusin hirmsasti . " Tahan lõpetada ! " ütlesin Slavorzkyle . " Hing jäi kinni ! " " Pea siis vahet , " soovitas ta . Tegin pausi ja vaatasin Slavorzkyt . " Mulle tundub , et hakkab mõjuma , " ütles ta peatselt . " Jälgi nüüd mängu ! Kui ma hakkan teadvust kaotama , siis ära pabista , ega ma hingamist selle pärast katki ei jäta . " " Mida sa kavatsed tegema hakata ? " " Minna sinna , kuhu võimalik . Kas sa ei näe , et ma seda teen ? Ei ? Me teeme seda kahekesi . " " Reaktsioonid on sul igatahes suurepärased , " arvas don Slavorzky . " Ega ma sind otsi . Taskurätikut otsin ma rohkem . Mul ei ole eetrit . Sul ka enam ei ole ! Oli reaktsioon hea või ? " " Kohutavalt . Aga taskurätt on ju märg ! " " Jaa . Anna veel korraks . Viimane kord ! Ma teen ! Ilmselt ! Ma kardan , et rohkem on raiskamine . " " Väga nõus . Aga pärast ? Meil on teine pudel veel ? Kuule ... kuidas ma seda sinu arvates korgitama hakkan ? " " No pärast võib veel . " Rippusin psüühiliselt eetriaurudes , mis ümbritsevat ruumi täitsid , ja muutusin aina lõbusamaks . Eufooria on alati suur asi . Eeter hakkas mulle kohe meeldima . Kui pudel oli tühi , ei saanud me tundide kaupa magada , rääkisime maast-ilmast ja iga asi ajas naerma . Mine või hulluks . " Huvitav , et see " nina kaudu välja , suu kaudu sisse " -nipp tundub olevat primitiivne , kuid tegelikult ei ole seda . See on võrdlemisi selline , selline ... " " Rafineeritud , " oletas Slavorzky . " Jaa , küllaltki , isegi sõnad puuduvad selle jaoks . " " Puuduta oma sõnu . Kui nad puuduvad . " " Mis ma neist ikka puudutan . " Sõnad on võimetud kirjeldama seda ekstaasi . Kui avada kristlik raadiokanal , siis võib ka midagi sellelaadset kuulda . Sõnad ei suuda kirjeldada ja tunduvad labased . Keegi pole neid inimesi – usklikke – sundinud nimme lolli juttu rääkima . On kohutavalt suur erinevus selles , mida nad tunnevad , ja kuidas seda oleks võimalik kirjeldada . Kuid mina peaksin jääma sõnade maailma . Narkootikumide mõju all pole ma enam võimeline kirjeldama . Miski ei kirjeldu . " Ei , ei ole võimetu kirjeldama . Eeter näib küll kindlalt turvatud süsteemina , kuid me murrame sellest läbi . Me leiame selle kohta kas või ühe lause . " " Ega pea ju pelgama peale salvestada , " arvas Slavorzky järgmiseks korraks mikrofone ja makki ette valmistades . " oleks endal ka põnev teada , mida me sel ajal räägime ja teeme . Siis saab rahulikult tegevusele keskenduda , teades – süda rahulik – , et ei pea lakkamatult püüdma kõike meeles hoida . Kui mälukaotusel saaks mingit jumalannat olla , siis ilmselt see ta oleks – just eetris on olemas ja tuntav tema lakkamatu , alaline kohalolu . Las jumalanna suhtleb lintmaki ja mikrofonidega . Elektrit on piisavalt . Las eeter suhtleb eetriga . Siis saame meie suhelda kõiksusega . Kas pole nii ? " " Räägi ruttu , mida sa tunned ! " " Sa ütlesid mulle ka natuke ja . Oli nii ? " Võtsin taskurätiku enda kätte . Mu keha tundus asuvat väljaspool minule hoomatavat ruumi ja aega . Sõnagi ma ei olnud öelnud ning ka tema oli lamanud vaikselt . " Mina olen ju dirigent . Kahjuks . " Slavorzky nuusutas eetriga immutatud taskurätikut rahulolevalt , kinnisilmi . " Ma ei ole rahvas . Niimoodi . Sulle ka natuke , niimoodi , ja . Aga eelmine lausekatkestus haakus täpselt ja haakus ilusasti – ning see , kes seda ütles ... " " Kesse ütles siis ja mida ? " ei taibanud ma . " Black ütles . " Pidasin seda kellegi nimeks . Mis see muu sai olla . " See ei ole nimi . Ma ei tahaks ise seda viga teha , et kui ma ise olen öeldav , siis peaksin samal hetkel tagasi karjuma . " " Arvasin , et see oli Black , kes ütles , " täpsustasin . Eeter hakkas meil siis juba otsa saama . " Oligi nii või ? " " Einoh , kust kurat mina tean , " ebalesin . Don Slavorzky vaatas mind nagu pedagoog õpilast , kes annab lootusetult vale vastuse . Valasin ärakuivanud taskurätile eetrit , aga rätik oli endiselt kuiv . Uuurisin seda nõutult , samal ajal kui Slavorzky jälgis kahtlustavalt mind . Lõpuks ei pidanud ta vastu ja haaras pudeli enda kätte . " Tänu sinu sellele , " ütles ta rõhuga , " valamisele unustasin ma ära , mis tegelikult toimus . Hea küll , kas sa ütlesid mulle midagi või ei öelnud ? " " Tänu valamisele nüüdsama ? " " Just nimelt . Sel hetkel hakkasime sinuga millegi üle vaidlema . " " Et ei ole vaja valada ? Aga olin juba valanud . " " Just nimelt . " " Ma ei saa hästi aru , mida sa tahad . " " Tahtsin sulle rääkida sellest , mida ma kogesin . " " Kuule ! Kas ei ole üks selle tunnuseid alatine tundmus , et miski väga konkreetne segab ära ? Tegelikult seda pole . See leitakse . Unustamine on sellel hetkel ajule kõige omasem seisund . Välkideed , millele on omane tunduda oluliste ja headena . Meelde jääb mõtteselgus . Ja see selgus on vapustav . " " Tead , mis staadiumis see oli ? Tundsin oma pulssi . Murdehetk on tegelikult hetk , mil sa kukud narkoosiunne . Alati olen natukene enne seda järele jätnud . Natukene . Praegu juhtus umbes niimoodi , situatsioon oli selline , et mind aetakse taga , aga , " Slavorzky tegi tähendusliku pausi , " see oli hoopis pulss , mis lõhkus kõrvades . Ühesõnaga , mina põgenesin eest ära . Tagajärg oli see , et kõrvadest kadus kumin . Black , eks ole , kaela peal , ja sina oled black – sorry , aga see on väga tõenäoline . Jõuame tõele lähemale . Eeter , see kurat , on kuradist : ta käib meist samm ees ! " Ta naeris ja tõmbas endale lahtilaotatud taskuräti näole . " Nüüd ma tean , mis see on . " " Tead , sa ütlesid kõvasti nüüd ma tean , mis see on , mis asi see on samal hetkel , kui mina tahtsin rõhuga öelda ma tean , mis asi see on ! " " Ja sa tuled mulle väitma , et ma ütlesin seda kõvasti sel hetkel , kui ma ütlesin seda enda arust õudselt vaikselt , nii vaikselt , et mul hakkasid hambad suus valutama . Ainuüksi selline inimene , kes mind on näinud ja teab , kui katkised mu hambad on , võib seda ette kujutada , kuidas nad valutavad . Ja see teab veel eriti hästi . Kui naljakas see on . " " Nüüd olen mina sinust pool punkti ees , " ütles Slavorzky võidukalt . " Oo jaa ! Ma ei teadnud siiamaani , kas eetrijoobes võib inimene tigedaks muutuda või mitte . Mulle tundub , et võib . Kuigi kogu loogika järgi peaksin ammu surnud olema . Vaata ise , mitu korda ma olen juba saanud . Ühest korrast aitab , et kuuli minna . " " Jah , tigedaks võib kindlasti minna . Näiteks mina muutusin vahepeal kurvaks ja siis võib ju tigedaks ka muutuda , aga ... " ma ei suutnud naeru pidada , " tahtsin öelda , et sinu jutt meenutas mulle minu eelmise korra lugusid . Vaat seda olen mina juba mõelnud . Kallis sõber , sa kordad mind . Seda olen ma kindlasti juba rääkinud . " " Midagi väga vaikselt – no mida ma enne seda ütlesin , kas suudad seda praegu korrata ? Teadsin sellest kõike ja olen juba unustanud ! Saad aru , seda oli juba kunagi öeldud . Kuigi ... Ma ei ole hetkel enam päris kindel . " " Mõtlesin ka sellele , aga seda mõeldes mõtlesin millelegi muule : et põgenen selle lausega ainult ühe õudse unenäo eest ... " " Jäi sulle see liigutus meelde , mis sa tegid ? Oli nii ? Vat-vat . " " Ma saan nüüd aru küll . Sa ütled seda täpselt sellesama liigutuse , sellesama tunde peale , mis tekkis minus ja on täiesti seletamatu . Mida ma ei saa ütelda ühegi eestikeelse sõnaga . See tunne tekkis , ma olen seda olukorda juba kusagil läbi elanud . Ka sina oled . Oleme seda mõlemad ühel ja samal ajal tundnud , samas kohas ... " " See tuleb meil ilmselt ühest kohast , " ütles don Slavorzky irooniliselt ja vaatas eetripudeli poole . " Paraku jaa . Aga selle olukorra kohta on siiski ka sügavam tõde . Tahtsin öelda , et nii lähebki , et ( naer ) kuna see teema on üldiselt väga traagiline , mille nimi on " nii lähebki " , aga ei tule esimesele mängimisele , vaid juba mitmendale , siis võime selle peale kulutada vähem tundeid ja rohkem sõnu , nii et kui nii lähebki , siis tundeid me ei kuluta . Mul puuduvad selle kohta sõnad ... " " Rahune maha . Hinga oma eetrit . Mina hingan oma . " " Ja mis siis enne ikkagi juhtus , kui Black ja – ja nii edasi – ja mina ? " küsisin ega saanud vastust . Don Slavorzky lamas vaibal ja norskas . Slavorzky vanemad muidugi aimasid , millega me tegeleme . Isa viskas hambaarsti-nalja ja emagi teadis , mida eetriga tegelikult tehakse . Slavorzky väitis , et sööb oma mütsi ära , kui vanemad ei ole ise omal ajal eetrit nuusutanud . Oli asju , mille suhtes vanemad nii sallivad polnud . Sugugi harv ei olnud juhus , kui ema tuli hädaldades tuppa : " Mis siin toimub , tuba täis suitsetatud , minge ometi õue suitsetama ! " Eetri kohta - mitte üks halb sõna . Tegime seda teist ja kolmandatki korda . Ja neid kordi sai palju . Võib-olla oleksid need jätkunud igavesti , kui me poleks tulnud mõttele teha seda Tartus , minu keldritoas . Mäletan teekonda linna . Oli hilissügis . Me ei istunud rongis kõrvuti , vaid näod vastamisi , mina seljaga sõidusuunas . Mulle meeldis alati sõita seljaga sõidusuunas . " Näoga minevikku , " ütles Slavorzky . Olime närvilised ja enesekesksed . Mõtisklesime sellest , mis meid ees ootab . Palusin Slavorzkyl mõelda igasuguste asjade peale ja kirjeldada pilte või tundeid , mis tal nende asjadega seoses tekivad . Slavorzky mõttemaailm oli sel õhtul süngevõitu ning varsti kahetsesin , et olin üldse midagi küsinud . Olin alles asunud keldrikorterisse elama . Tuba oli külm , seda ei olnud mitu päeva köetud . Tegime pliidi alla tule . Eeter oli külmkapis ja ootas meid juba . Kolm väikest eetripudelit oli Slavorzky minu juurde juba varem toimetanud . Ta tuli mu sünnipäevale ja leidis eest kinnise ukse . Ta ootas tükk aega ukse taga ja sõitis siis maale tagasi , peites sünnipäevakingi lahtikangutatud vundamendikivi taha . Pärast käskis ta mul eetripudelid sealt ära võtta . Ta ei tahtnud meie varusid maal hoida . Kolm pudelit eetrit olid tükk aega moodustanud külmkapi kogu sisu . Üksinda eetrit proovida poleks mulle pähegi tulnud . Teoreetiliselt ei olnud võimalused mustaks värvitud toas eetrirännakut teha kuigi head . Kui ruum on eetrit täis , siis ei saa ahju kütta . Külmas toas ei mõju eeter aga hästi . Tingimused peavad olema hubased . Käepärast peavad olema kõikvõimalikud elumugavused , kaasa arvatud telefon , kui näiteks halb hakkab ; pead end kindlalt tundma ja teadma , et kusagil on ka normaalseid inimesi , kes ei ole midagi tarbinud . Mustaks oli toa soovitanud värvida Slavorzky ise . Lugesime koos ajalehe naljanurka , kus jagati soovitusi , kuidas ühiselamus toakaaslase elu põrguks teha . Seal leidus nõuanne : värvi oma toapool mustaks . " Aga miks mitte kogu tuba ? " küsis Slavorzky , ega möödunudki palju aega , kui ta juba mu uut kodu mustaks võõpas . Meil ei olnud kõht tühi ja me ei viitsinudki süüa teha . Majapidamises ei viidanud miski sellele , et siin üldse keegi kunagi süüa teeks , kuigi – leidusid pann ja pott , kohvikannust rääkimata . Kaasa olime võtnud tahvli Üokolaadi ja kaheliitrise pudeli kokakoolat . Arvasime , et esialgu sellest aitab . Kokat ma ei armastanud , aga don Slavorzky jõi seda mitu liitrit päevas . Ta oli kuulnud , et Ameerikas ei joo keegi enam kohvi ega teed , vaid ainult kokat , mis vastandina eelnimetatud jookidele on kohutavalt tervislik . Ameerika oli riik , kuhu lootsime mõlemad kunagi sattuda , võib-olla isegi pikemaks ajaks . " Kaheksatoaline korter New Yorgi eeslinnas , " ütles Slavorzky tavaliselt , kui tal tuli tulevikku kirjeldada . " Alati võime minna poodi süüa ostma , " ütles Slavorzky , kelle käes oli rahakott ; oleksin peaaegu öelnud , et lähme siis kohe , aga millegipärast ei teinud seda . Kõrvaltänavas olid kaks poodi kella kümneni lahti . Avasime esimese pudeli . See eeter oli kuidagi ebaõnnestunud . Ei läinud üldse palju aega , kui mul hakkas millegipärast süvenema kahtlustav meeleseisund . Täitsime kõiki juba rutiinseks muutunud protseduure . Põhijoontes olin eetri omadustega tuttav . Eeter soodustab kinnismõtete teket . Kui enne eetripudeli avamist on mõni teadvustamata kinnismõte , siis jääb see kogu selle pudeli nuusutamise ajaks ainsaks kinnismõtteks , mis hakkab väga huvitaval kombel varieeruma , aga see on tõepoolest madu , kes sööb iseennast sabast . Seekord tekkis mul luul , et Slavorzky annab mulle eetrit omakasupüüdlikel eesmärkidel ja tahab minult midagi saada , infot välja pinnida . Mis põhiline : ta on vaenlane . Mõte hakkas aina süvenema , nii et nägin suurt vaeva seda alla surudes - samas tahtsin seda hetkevälgatust unustada , teades eetri toimet . Teiselt poolt kartsin , et Slavorzky annab mulle meelega liiga palju eetrit : ootab , et kaotaksin teadvuse . Võib-olla tahab minuga sel ajal midagi lubamatut teha . Olin täiesti veendunud , et midagi tal vaja on , mida minult vabatahtlikult kätte ei saaks . Vihjasin seda talle selgemal hetkel . Ta muidugi solvus . Äkki taipasime üheaegselt , et seisund on tingitud eetrist . " Sel mustal toal on halb aura , " ütles Slavorzky ja vaatas kriitiliselt enda ümber ringi . " Tuleb selle auraga arvestada , " ütles ta , " siis ehk on võimalik sellest isegi lahti saada . Must värv oli muide kavatsuslik . Aurast vabanemisel on see kõva tegija . Sest selle toaga oli midagi lahti juba enne remonti . " " Aura auraks , " mõtlesin ja ütlesin kõvasti : " Võib-olla on asi hoopis selles , et meil on kõhud tühjad ? " Eetril oli seegi spetsiifiline omadus , et seda tuli tarvitama hakata täis kõhuga . Ta muutis meeletult näljaseks . Kui näljasena alustada , võis süda pahaks minna . Lihtviisil . Ütlesin : " Oleks ikka ise ka normaalsed ja läheks poodi süüa ostma . Olen näljane nagu hunt . " " Nõus , " ütles Slavorzky . Kumbki meist ei pööranud absoluutselt mingit tähelepanu sellele , et haisesime eetrist . Väljusime , vaevumata isegi ust lukustama . Diktofon , millega olime lootnud esimest pudelit hingates salvestada olulisi teateid eetri kohta , jäi meist sisselülitatuna maha . Slavorzky maakodus , kus leidus rohkem helitehnikat , olime kasutanud vana lintmakki ja mikrofone . Tulemused panid hiljem pead murdma ja imetlema iseoma keerulisi mõttekäike . Seekord oli loba võrdlemisi vähe : kõik põhimõttelist laadi dialoogid toimusid meie endi peades ega olnud peaaegu üldse jõudnud ületada kuulmisläve . Ütlesin enda arust näiteks : " Tean , et tahad mind ära kasutada ja minuga keppida . " " Sa saad asjadest valesti aru , " ütles Slavorzky , hakates mind lahti riietama . Päriselt ei toimunud midagi ligilähedastki , aga minu jaoks oli see sama hea , nagu oleks toimunud . Eetril on omadus , et kui kõnelus või ka tegevus hakkab juba lahti rulluma , siis pole mingit tähtsust sellel , mis tegelikult sünnib . Dialoog oli täiesti reaalne ja tagantjärele tundus naljakas Slavorzky väide , et vahetatud polnud ainsatki sõna . Diktofonilint kinnitas seda . Eeter armastas oma konkreetsusi ammutada ümbritsevast tegelikkusest . Nii jäi kõigest väga usutav mulje . Midagi sootuks võõrast ma ei näinud ega kuulnud . Kõik oli täpselt nagu päriselt . Ainult väikese moonutusega . Väljusime niisiis märkamata , et diktofon , mille asja huvides kohe alguses sisse lülitasime , mängib edasi . Kell võis olla umbes kaheksa , kui siirdusime kõrvaltänava poodi . Naabertänaval oli kaks poodi . Linnaosa atmosfääri sobisid need hästi oma veidi romantiliste nimedega : Kivi ja Kirsi . Kirsi pood , mis asus maa peal , tõigi meelde Astrid Lindgreni lasteraamatu " Vennad Lõvisüdamed " , aga et meie meeleolu oli kirjeldatud õhtul üsna kaugel lõkketuleromantikast , siis valisime Kivi ehk keldripoe . Poesabas seisid kaks keskealist meest ja valisid odavaid veine . Nad lugesid raha ja vaidlesid omavahel . Raha oli neil veidi üle kahekümne krooni . Müüja , kes meie saabumisel viibis tagaruumis , tuli leti taha , vaatas meestele näkku ja ütles : " Palun minge ära . Ma ei teeninda teid . " Mehed olid võrdlemisi üllatunud . Üks hakkas järsku millegipärast meie poole kiikama . Kiikas ja kiikas , ise muiates . Müüja aga ei jätnud , käskis meestel lahkuda ega müünud neile . Teine mees , kes meie poole ei vaadanud , hakkas vastu jõrisema . Lõpuks saavutaski ta oma jorisemisega selle , et müüja lõi käega , andis neile pudeli ning mehed lasksid jalga . Hakkasin ennast äkki väga halvasti tundma . Slavorzky ei märganud midagi , vaid küsis rahulikult pool leiba ja pätsi saia , võid ja mune , vorsti ja juustu . Müüja ei osanud meid milleski kahtlustada , aga mina püüdsin Slavorzkyle märku anda , et me nii kiiresti kui võimalik poest kaoksime . Mida siis ka varsti tegime . Diktofon ei salvestanud ainsatki sõna ajal , kui ruumis viibisime . Aga ajal , kui meid toas ei olnud , kõlas heli , nagu oleks uks lahti tehtud ja seejärel jälle kinni pandud . See juhtus pärast meie äraminekut ega märkinud ka meie tulekut , sest poest tulles ajasime kohe kindlasti valjusti juttu . Olin kergendustundest lausa arust ära : kui midagi oleks viltu läinud või õnn meie vastu pöördunud , oleksime väga kergesti võinud õhtu lõpetada politseis . Kui tagasi jõudsime , siis diktofon vilistas , andmaks märku , et lint on vahepeal lõpuni jooksnud . Slavorzky vahetas õlgu kehitades kassetil poole ja me asusime võileibu tegema . Olime esimese nälja kustutanud ja Slavorzkyle tundus , et tuleks avada teine eetripudel . Vaidlesin vastu : kas on ikka mõistlik , äkki jätaks teiseks korraks . " Ega see tähenda , et kui üks pudel läks aia taha , siis teise sees peaks olema täpselt samasugune eeter . Võib-olla on teises pudelis natuke parem eeter , " arvas Slavorzky ja avas pudeli . " Põhjuseid võis olla ju palju : tühi kõht ja teab mis veel . " Nähes järjekindlust , millega ta peale käis , jõudsin hetkega tagasi endise kinnismõtteni , et tegu on vaenlasega . Sain aru , et mu valvsus kadus vahepeal ainult sellepärast , et oli vähe eetrit . Sellest hoolimata otsustasin , et ma sel õhtul enam eetrit ei pruugi . Puiklesin vastu . Olin väga rõõmus , lausa õnnelik , kui järsku kostis koputus välisuksele . Slavorzky pani pudeli käest ja tardus poosi , jagades toa oma pika koguga pooleks ; tema vasakule käele jäi pilte täis riputatud must sein ning paremal käel oli tihe pimedus – voodi musta eesriide taga . Koputus kordus . Tormasin ust avama : tulija päästab mind igal juhul , ükskõik , kes ta ka on . Tulija oli Slavorzky sõber Ott , kes oli Slavorzkyle koju helistanud ja saanud vanematelt aadressi . Tõesti ei tea , miks ta tuli , sest esialgu näis , et tal ei ole Slavorzkyt üldse tarvis . Ta astus sisse , riputas palitu varna , vaatas ringi ja ütles veidi irooniliselt : " Ah siin sa , Slavorzky , siis oledki . " Eufooriliselt , isegi pisut võidurõõmsalt soovitasin Slavorzkyle puhast taskurätti ulatades : " Sa paku hoopis Otile eetrit . " Endal tunne , nagu oleks Ott mu elu päästnud . Sest luul seksuaalsest ärakasutamisest idanes minus visalt . Slavorzky immutas taskurätikut eetriga ja ulatas selle Otile , saates seda lausetega , nagu " Ott on alati olnud minu parim sõber ! " ning " Ott on tore poiss , kas sa usud seda ? " Olin kõike sellesarnast korduvalt kuulnud . Ott nii ülevoolav ei olnud . Ta oli lihtsalt kõigega nõus . Ruum oli pisike ja istuda polnud õieti kusagil . Tõstsin kaks madratsit , millest koosnes voodi , põrandale laiali ja laotasin tekke istumise alla , et saaksime ennast mugavalt tunda . Põrand oli papiga üle löödud . Betoon Soome papi all tekitas rõskust ja külma . Nuusutasime kordamööda eetrit . Lasksin oma korrad enamasti mööda . Minu arust piisas Otist ja Slavorzkyst täiesti . Eetrit võib ju väheks jääda - ja lõbu on niigi laialt . Milleks mulle veel eeter ? Mul polnud mingit tahtmist reaalsustaju kaotada , kui teoksil oli nii palju huvitavat . Vajutasin diktofoni kinni ja panin mängima Vennaskonna kasseti " Usk , lootus , armastus " . Samal ajal kui Slavorzky seletas , kui väga talle meeldib Vennaskond , sikutas Ott Slavorzky selja taga mind pluusist . Ta tegi seda ilusa , naiste seas hinnatud mehe enesekindlusega . Ühtäkki avastas Slavorzky , et tal on täiesti ükskõik . Nii ta väljenduski : " Mul on suva , kas te kaks omavahel kepite või ei - minu pärast võite te seda teha . Tehke , mida tahate . " Ott tõmbas mulle päris tihti riiete alla sattunud käe kähku tagasi . Ta tahtis mulle märku anda , Slavorzky sõnu kuuldes tegi aga näo , nagu poleks üldse temast juttu . Hakkasin muigama , sest Slavorzky väide ta ükskõiksuse kohta tegi mulle palju nalja . Slavorzky ei jätnud oma äkilist tolerantsust põhjendamata . " Te võite sellepärast keppida , " ütles ta , " et Ott on nii hea sõber , ta võib kõike teha . Ott on selline poiss , et tahan talle veel eetrit anda . " Ta ulatas kõnealusele pidulikult pudeli . Ott võttis eetriga immutatud taskurätiku , aga ei jõudnud sellega midagi teha , sest Slavorzky kaelustas teda enne väga sõbralikult ja suudles otse suule . Ta vaatas Otile sügavalt silma ja küsis : " Kas pole tore ? " Ott ei kostnud musta ega valget , kuigi oli ilmselgelt üllatunud . Kui keegi oli aga vaimustusest lausa keeletu , siis olin see ilmselt mina . Lootsin , et nad veel suudlevad , mis kohe juhtuski . Suur ja tugev Slavorzky võttis kui aktiivne pool väikesel ja kleenukesel Otil jälle kaela ümbert kinni ja suudles teda uuesti . Oh ! See siis ongi meestevaheline armastus , mõtlesin . Mul puudusid sõnad , mul puudus kõik . Ma ei mäletanud enam oma nimegi . Hommik saabus meile hilja . Tegin silmad lahti ja nägin , et kusagil kaugel , aseme teises servas magab don Slavorzky . Kardina vahelt immitses halli oktoobrivalgust . Ott , tema mantel ja üldse kõik , mis tal kaasas oli , olid kadunud . Järeldasin sellest , et Ott on äsja lahkunud . Tõenäoliselt ei ärganud ma niisama , vaid ukse kinnilangemiskolksust . Pidin seda kuulma : uks käis raskelt . See valmistas mulle pisut meelehärmi nagu ka fakt , et olime nii äkki unne vajunud . Kõik oli jäänud lahtiseks , millestki ei räägitud – kõik huvitav jäi õhku rippuma . Sündmused iseenesest oleksid jätku nõudnud . Vähemalt oleks tarvis olnud mingit tõendit , et kõik tõesti juhtus ega olnud uni . Sel hetkel ei saanud küll kindel olla , kas Ott tuli õhtul või oli see ainult minu kujutluste vili . Eeter tekitas ka meeldivaid kujutelmi , kuigi harvemini . Olin mõtlik . Toas oli üpris jahe . Ajasin riided selga - õigupoolest polnudki midagi ajada , sest olin magama jäänud täies riides . Tõmbasin ainult kampsuni õlgadele . Vaevalt sain seda teha , kui aknale koputati . Läbi mu südame jooksis külm juga . Aknale sai koputada ainult üks inimene . Paotasin kardinaid ja vaatasin välja : tõepoolest ! Koputasin õrnalt vastu ja läksin õue , püüdes seda teha väga kiiresti , et tulija ei jõuaks enne tuppa . C . B. luusis õue peal ringi , kuid tal ei olnud mingit kavatsust majja siseneda . Ta seisatas kuuriuksel ja vaatas mõtlikul pilgul puuriita . Mis kuulus naabrile . Otsekohe sain aru , et C. B. teab midagi . Ta ütles : " Juhtusin mööda minema ja nägin , et aken on udune . " Sellest võis nii mõndagi välja lugeda . Ütlesin seepärast ruttu , et mitte valega vahele jääda : " Eile õhtul tulid mulle tuttavad külla ja võtsime veidi ... , " jälgides silmanurgast C. B-d , kes tõmbas ninaga õhku . Lõpetasin lause väga vaikselt : " ... eetrit . " " Sellest pole raske aru saada , " ütles C. B. põlglikult . Punastasin häbi pärast : kuidas ma võisin olla nii loll ja arvata , et tal puudub nina . " Ei ole minu asi , " ütles C. B. veel põlglikumalt , " mida sina omas kodus teed . " " Kutsuksin su hea meelega sisse , et sellest rääkida , " ütlesin , " aga ei saa seda teha . Toas magab parajasti kaks meest . " Sest , mõtlesin , kui ütlen " üks " , siis arvab C. B. , et olen selle ühega maganud . Kindlam on öelda kaks . Aga kuna C. B. tõenäoliselt aimas , et olen mõlemaga maganud , siis ütles ta üpris tüdinult , et ei taha sellest midagi teada ja läheb parem minema – tal olevatki kiire . Ta läks nimelt tööle . Küsisin , kas tohib talle lõuna paiku helistada , et asju seletada . " Mis seal ikka seletada , " ütles C. B. , " kõik on niigi selge . Head aega ! " Tormasin tuppa . Slavorzky , raisk , põõnas veel . Raputasin teda : " Ärka üles ! On juhtunud midagi hirmsat ! " Don Slavorzky ärkas otsekohe ja vaatas üllatunult ringi . Otsis prillid üles , nühkis neid särki , pani ette ja ütles : " Lase mind veel magada . " " Ei lase , " ütlesin vihaselt . " Kõik on õudselt halvasti ja see on sinu süü . Praegu just käis siin C. B. ja sina magad ! Nüüd pead oma süü heastama ! Sinu eetrihullus on viinud mind selleni , et läksin C. B-ga tülli . See pole üldse hea ! Sa , Slavorzky , oled ikka paha inimene küll ! " " Räägi mulle täpsemalt , mis juhtus , " ütles Slavorzky mõnevõrra lõbustatult . Räägin . Slavorzky imestab : " Millegipärast on mul raske mõista , mis siis üldse lahti on . Milles seisneb probleem ? " " Kuidas sa siis aru ei saa ? C. B. arvab , et mul on siin teab mis bordell või punker - et ma teen igal ööl niimoodi . Nüüd on meie suhe läbi ja ma ei taha enam elada , " seletasin kannatlikult . " Niikaugele oled mind viinud sina , kes sa siin eile ässitasid eetrit nuusutama . " " Helista talle , " ütles Slavorzky õlgu kehitades . " Küll näed , et kõik on korras . Las vana ka natuke praeb . Mis sellest siis ikka nii väga on . " " Hea küll , lähme helistame kohe , siis näed , et mul oli õigus . Nüüd on kõik läbi . " Väljusime ja leidsime telefoniputka . Helistasin . " Kuidas oleks , kui läheksime lõunat sööma ? " küsisin C. B-lt . " Miks ka mitte , lähme pealegi , " arvas tema . " Võlgen sulle seletuse ... " " Kuulan hea meelega su seletusi , " ütles ta päris lahkelt . Rõõmustasin , aga püüdsin seda Slavorzkyle mitte välja näidata . Slavorzky helistas koju ja sõneles vennaga pikalt mingi raha pärast . Ta lõpetas kõne lubadusega õhtul maale sõita . Lonkisime kahekesi kesklinna poole ega osanud äkki kumbki midagi teha . " Ega sa ometi seda kõike kahetse , mis on olnud ? " küsis Slavorzky . Selle all mõtles ta minu arust kõiki eetri ühiskülastusi . Ütlesin : " Jaa ! Ma kahetsen absoluutselt kõike ! " " Sa ei mõtle seda ometi tõsiselt ? " imestas Slavorzky . " Tõsisemalt ei saagi mõelda . Midagi sellist ei tule enam kunagi . Nägemiseni ! " Aga see ei olnud sugugi veel lõpp . Pigem vastupidi . Mul ei olnud mingit kavatsust hakata oma kodus proovima kõiki narkootikume järjest . Esimesel eetriproovimisel oli selge , et tuba ei kõlba selleks . Tuba oli liiga väike – <arv> ruutmeetrit - , et seal tükk aega kahekesi olla . Et eetrist haisvana pole ka väljas käia soovitav , siis tulnuks paikneda suuremal territooriumil . Muidu hakkab kitsas . Mõjub psüühikale halvasti . Ometi jõudsime ka amfetamiinini . Kui sündmustest ette rutata . Slavorzky kodus ei tekkinud selliste ainete pruukimisel komplikatsioone . Minu juures küll , aga nii mulle kui ka Slavorzkyle tundus , naiivsed nagu olime , et kusagil privaatses kohas on niisuguseid eksperimente palju parem teha kui vanemate juuresolekul . Küllap oli Slavorzkyl peale minu teisigi õpilasi . Vahel , eriti pärast nädalavahetusi kontoris käies tajusin nõrka eetrilõhna . Aeg läks ja mina sõin niisiis oma unistuste vilju . Olin C. B-d meeleheitlikult palunud . Umbes nii see välja nägi . Olin käinud Tallinnas külas oma endistel töökaaslastel psühholoogidel . Margaretti polnud sel päeval tulemas karta ja mind ootas kontoris hoopis Olivia . Jõime veini ning veidi pärast seda , kui olime vahetanud Oliviaga kempsus mõtteid meeste ja seksi üle , kõrvallatrist saateks imelikud hääled , ja Olivia oli üpris purjus , mina samamoodi lõbusas joobes , otsustatigi mu tulevik . Kui kontoris aru pidasin , kas sõita samal õhtul Tartusse tagasi või jääda Olivia juurde öömajale , oli mu saatus juba otsustatud . Kuid mitte vanasõna järgi , mis arvab , et pill tuleb pika ilu peale . Vaid kuidagi teisiti . Kõlas koputus ning C. B. astus sundimatult tuppa . Naiste näod venisid pikaks , nähes meie kohtumist . Pidasin hetke aru , võtsin tal käest kinni ja viisin ta ukse taha . Sealsamas ukse taga langesin põlvili ja hakkasin ta käsi suudlema . Olin liiga noor ja purjus , et lahti tõmmata ta püksilukk ja sealsamas tal suhu võtta . C . B. kiirustas kohtuma oma abikaasaga Pärnu maanteel asuva Draamateatri trepile . Ja mina – oh ! Tormasin temaga kaasa ning siis bussijaama . Tahtsin otsekohe sellest linnast minema ! Jõudsime kuidagimoodi , kumbki omaette , Tartusse , ja ma kutsusin ta kohtamisele . Mingisse kohvikusse . Jõime ja jõime ning aeg näis olevat peatunud . Meie ümber valitses sügav vaikus . Lühikese aja jooksul jõudsime teineteisele rääkida kõik oma vahepealsest elust ja rohkemgi veel . Õhtul leidsime ennast mingist korterist . See oli võrdlemisi tühi ruum . Rääkisime ja jõime kogu öö , saavutades järjest kummalisemaid meeleseisundeid ja enam mitte eriti hõlpsalt vahet tehes teineteisel ja iseendal , olles siiski väga terviklikud . Ümberringi võib olla häving ja kaos , aga meie seda ei märka . Mitte sellepärast , et me teineteist sellest välja suudaksime tuua , vaid et kummalgi on sellest oma erinev pilt , oma unenägu , millest kumbki kramplikult kinni hoiab . Kui mu sõber Tartusse maja ostis , hakkas elu vähehaaval lõbusamaks muutuma . Enne olime istunud kontoris , kuid nüüd hakkasime baarides ja pidudel käima ning tekitasime vaheldust üksluisesse kontoriellu . Ka lõbus elu ei kestnud pikalt . Varsti leidis sõber tütarlapse ning hakkas armastama rahu ja vaikust . Kui ükskord neile külla läksin , oli keset lauda püsti ananass - külluslik ja ilus nagu kuusepuu , mis jõulude ajal tuppa tuuakse . Panin ananassi ostmist imeks . Aga ananassi ei ostnud mitte sõber , vaid ta tüdruk . Kui järgmine kord ta majja läksin , oli pool ananassi ära söödud . Kolmandal korral oli ananassist ainult saba järel - keset lauda tühjal taldrikul . Varsti oli ka armastus läbi . Nii sai ananassist sõbra olukorra ja meeleseisundi peegel - kui ananassi polnud , oli kõik nagu harilikult ; kui ananass puutumatult keset lauda seisis , polnud võõrastel ega minulgi sinna majja asja . Rääkisin sellest armastatule . Naeratus libises üle ta näo otsekui pilv päikese ette . " Lähme ! " ütles ta . " Lähme poodi ja ostame ananassi ! " Ta valis kaua . Ütlesin viimaks , et me ei pea seda tegema . " Kui nad on kõvad , siis ei pea me ananassi ostma . " " Ostame ikka , " käis ta peale . Pealegi ei maksnud poes iial mina . Ostsime kõike ja ka ananassi . Pidime selle koos ära sööma , kui aeg niikaugele jõuab . Möödusid mõned päevad ja me ei kohtunud . Läks mööda nädal ja me ei kohtunud . Nägin tänaval mustlast ja ütlesin talle : " Kui sa sõber oled , siis palun mine ja vaata , mis on saanud ananassist ! " " Miks sa arvad , et ma su sõber olen ? " kostis mustlane selle peale . Tema nägu nähes teadsin , et ananassiga on halvasti . Nüüd ei julgenud ma enam sellepärast kallima juurde minna , et kartsin – ananassi pole enam . " Uudishimu ajab su hauda . Kui tõesti tahad vaatama minna , kas ananass on alles , ajaks selle puudumine sind ju hulluks . Jäädki pead murdma , kes selle ära sõi . Aga kui ananass on alles , ei juhtu ka midagi rõõmustavat , " ütles mustlane järgmisel päeval ja kadus rahvasumma . " Ju pean siis ikka ise sinna minema , " mõtlesin . Ühel päeval kutsuski armastatu mind külla . Nägin unes , et lähen teda tapma . Läksin joostes , olles väga tugev , seljakott seljas , käed vabad . Jooksin mitu kvartalit . Tema maja lähedale jõudes aeglustasin sammu . Märkasin , et keegi naine kõnnib minuga kohakuti teisel pool tänavat . Kuulsin ta hingamist , iga häälitsust , mis ta kuuldavale tõi . See muutus häirivaks ja liiatigi pidin minema üle tee . Kui lõpuks otsustasin liigse läheduse välja kannatada , lipsas naine sisse ühe maja seinas avanenud praost . See neelas ta , nii et võisin üksi rahulikult teed jätkata . Mõnikord kujutlesin , et esmapilgul inimnäoline olend , keda tühjal tänaval kohtan , võib olla ingel , kes on siia maailma tulnud mind kaitsma minu jaoks raskel hetkel . Kunagi arvasin seda loomulikult ka tema kohta . Mind sisse lastes oli C. B. uimane , ta peaaegu magas ega mäletanud , et olime kohtumise kokku leppinud . Ta kogus ennast . See võttis aega . Telefon helises . Ta võttis selle vastu ja ütles : " Tomorrow . " Natuke aega möödus , siis klopiti uksele . Klopiti järelejätmatult uksele . " See on seesama , kes helistas , " ütles ta , " ärme teeme lahti . Ma ei taha siia praegu kedagi . " Lamasime ärkvel olles ja kuulasime , kuidas keegi kolgib vastu ust ja läheb kingade klobinal ära . Järgnes pikk vaikus , mille jooksul jälle midagi ei juhtunud . Vaikus oli niivõrd kurnav , et mul läks kõht tühjaks . Ütlesin , et tahan süüa . Küsisin , kas süüa on . Ta ei mäletanud . Läksime kööki , vaatasime külmkappi . Ananassi ei olnud kusagil . Tegin näo , et mul on vaja tuppa taskuräti järele minna . Tegelikult vaatasin hoolega ringi , ega ananassi mujal näha ole . Ma ei näinud seda toas ega esikus . Pahaks ei saanud see ometi minna . Ananass oli nii suur , kõva ja toores - seda oleks võinud hoida külmkapis , leivakapis või lihtsalt köögiriiulil . Järsku valutas mul kogu suu . Otsustasime poodi minna . Ta pani riidesse ja minagi tegin seda . Kui majast väljusime , siis kõikusin kergelt , kuid ei kaotanud tasakaalu . Ostsime kiirustamisi igasuguseid asju . Päike loojus poe taha . Päike , mida ei olnudki - lihtsalt taevast kattev hele kuma - , kadus poe taha . Selles õudses oranžikas valguses läksime poodi ja selles tuhmis oranžikas valguses tulime tagasi ning loojang jäi meie selja taha . Vajutasime uksekoodi : tema valesti ja mina õigesti . Saime sisse . Mul läks äkki söögiisu ära . Pugesin paksude tekkide alla ja kuulatasin , kuidas ta on köögis kohutavalt kaua . Näis , et on põhjust hirmu tunda . Ja ma tundsin hirmu . Korter oli täiesti pime . Värisesin teki all . Hõikasin teda sosinal . Palusin jumalat , et ma ei oleks selles korteris . Siunasin ennast , et sinna läksin . Miks ? Kas see oli koht , kus ma peaksin olema ? Mul hakkas tõeliselt paha . Maailm mu ümber hakkas liikuma , kõrvades vilistas . C. B. tuli tagasi . Nägin teataval määral vaeva , et ta mu seisundit ei märkaks . Ühes filmis tekkis inimesel paanika ja ta arvas , et sureb . Kempsu minnes tundsin jälle sedasama pööritust , mis tabas mind voodis . Midagi ei olnud juhtunud . Heitsin kempsu ukse ette põrandale maha ja lasksin halbolekul mööduda . Suutsin ennast voodisseminekuks kokku võtta - teadsin , et niipea kui hakkame seksima , läheb see üle . Tugev valu mõlema jala põlves , minul nimelt . Nagu puuritaks neid läbi või löödaks neisse hästi suuri naelu . Üsna tihti mõtlesin temaga vahekorras olles vanaema peale , kes kurtis , et ei saa öösiti magada . Ta jalad valutasid . Tema magamistoas oli alati väga tugev kampripiirituse ja eetri lõhn , millega ära harjusin ja mis mulle isegi meeldis . Voodi kohal rippus kuldraamis koopia Raffaeli " Sixtuse madonnast " . Püüdsin leida paremat asendit , aga miski ei aidanud : kohe , kui C. B. hakkas mu põlvi laiali painutama , tundsin väljakannatamatut valu . Mõnele mehele meeldib naise jalgu võimalikult laiali lükata , väänata , rebida , teda hammustada , pigistada , teha kõikvõimalikul moel haiget , ja tahta , et naine samal ajal naudingust karjuks . " Kiljuks ja oigaks . " Ma ei saanud jalgu laiali ajada . Tagantpoolt , põlved väga tihedalt koos , oli vahekord tunduvalt meeldivam . Palju parem oli olla seljaga . On mõistetav , miks prantsuse kirjanik Nïn asju teistmoodi kirjeldab . See ei eruta mind . Seda tellimuse peale kirjutatud teksti lugedes küsin alati : kuhu jääb valu ? Valu kumab läbi ju igast reast . Naised kirjutavad enamasti mehele , kellele meeldiks lugeda naise säärastest tunnetest , näha naise säärast maski . Olen seda maski kandnud , aga mu nägu on siiski sootuks teistsugune . Maailm , millest kirjutavad Margaret Atwood ja Erica Jong , on tõepoolest olemas . Selles maailmas , kuidas iganes seda ka ei ilustataks , on palju haigetsaamise võimalusi ja tervenemisvõimalus puudub . Võiksin ju koju minna ja endale ise kõigest jõust haamriga vastu põlvi virutada . Millegipärast ei ole ma seda kunagi teinud . Niisugune oligi inkvisitsioon : põlved suruti kruustangide vahele ja hakati kruvisid kinni keerama . Toad olid soojad , ta ei pannud särki selga . Põlvitasin põrandal koti kohal ja otsisin kammi . Ta tahtis mööda minna . Vaatsin tema poole üles . Ta heitis pilgu üle lugemisprillide . Ütlesin , et kui ta mind niimoodi vaatab , siis see segab . Ta on natuke liiga seksikas . Ta ei läinud ära , see lause meeldis talle . " Võib-olla sõidame maale ? " küsis ta . Sinna majja , kus me olime aasta või kaks tagasi õnnelikud . Kus meist kumbki polnud enam pärast seda käinud . Miks ? See asus kaugel , alati tuli midagi vahele . Selgus , et nüüd on aega küll , mõtlesin teda alt üles vaadates . Ma ei uskunud seda selgust . " Miks ? " küsisin . " Et järele vaadata , mis seal on , " ütles ta . " Kas kõik on korras , kas ei ole sisse murtud . " Oli ju suvi . Ilmad olid soojad ja lubati veel kuumemaid . Inimesed olid linnast lahkunud . Keegi luuletaja käis talle kunagi oma tekste näitamas ja ta magas temaga . See oli tüdruk , korra mainis ta tema nimegi - Monica . See juhtus samasugusel rambel suvel ja ka tookord kandsid noored tüdrukud pikki vabalt langevaid juukseid ja katkiste põlvedega teksapükse ; pikki sirgeid juukseid , mis justkui kleepusid nende kehale ning rõhutasid nende naiselikkust ja ebaküpsust . Mismoodi tüdrukud oma juuksed niisuguseks muutsid , jäi mulle mõistatuseks . Ma ei olnud seda magamist talle ette heitnud , ma ei osanud seda tookord kommenteerida . Et ma seda ei osanud , siis pärast ülestunnistust jahenesid meie suhted mitmeks kuuks . Unustasin midagi tegemata . Mind üldse ei huvitanud , mis seal on . Teadsin niigi : seal on seesama , mis oli mitu aastat tagasi – ehk mitte midagi olulist . Mitte minu jaoks . Puutumatuna seisid seal meist maha jäänud riided ja pesemata kohvitassid . Linad , mille vahel magasime ; rätikud , millega ennast kuivatasime . Seal ongi näiliselt seesama staff , mis mitme aasta eest , aga mitte see , mis oli minu peas mitu aastat tagasi . See , mis tookord mu fantaasias moodustas labürinte ning keerdkäigustikke ja koopaid , ei asunud enam mu peas , seega oli mõttetu seda ka mujalt otsida . Tõde pole neis kohtades ega inimestes . Mõtlesin : ma ei kuula enam ühtegi sõna . Kui ta kasseti masinasse lükkas ja diivanile minu kõrvale heitis , otsustasin : niipea kui tulevad filmi algustiitrid , panen silmad kinni ega tee neid enne lõppu lahti . Tundsin , et olen äärmiselt pettunud . Igaks juhuks tegin silmad siiski paari minuti pärast lahti . Film oli alanud . Näha polnud ühtegi ananassi , vastupidi , mingis korteris liikus mees . Teda näidati selja tagant . Ta tegi külmkapi ukse lahti . Külmkapis , täiesti tühjal riiulil , oli püstol . Kuigi nägin meest ainult selja tagant , teadsin , et tahan näha tema nägu . Korteri vaikust lõikas uksekell . Mees läks ust lahti tegema , torgates relva prügikasti paberite alla . V ahel võib külmkapis olla midagi sellist , mida seal olema ei peaks . Mul oli nii külm , et hakkas valus – nagu oleksid riided mu seljas tehtud jääst ja lumest . Kui ta ukse lahti teeb , olen külmkapis mina . Tõmbasin otsad kokku : kõik . Ma ei tahtnud sinna sõita . Pidime kohal olema mõne päeva . Oleksin teinud kõike muud , ainult mitte maale sõitnud . Mulle ei meeldinud enam need mälestused . Võimatus sinna jääda hakkaks haiget tegema . Asjaolu , et meie vahel tookord midagi ei juhtunudki , teeks haiget . Kuni selle ajani olin ette kujutanud , et juhtus palju - et see oli kõige ilusam , mis meie vahel kunagi oli aset leidnud . Küünlavalgel ja kerges joobes . Selgus , et tegelikult ei juhtunud midagi . Küünlavalgel või mitte , tähendas see ikkagi kõige endale ettekujutamist . Oleksin võinud selle unustada rahulikult kohe pärast ukse enda järel sulgemist . Meie vahel toimunu tundus kirjeldamatu . Aga sel ei olnud mingisugust tähendust . Punkt universumis - niisama hea kui iga teine , et korraks istet võtta ja pasjanssi laduda : kas tuleb välja ? Kuid mida sina soovid ? Kui eraisikuna , täpsemalt naisena oma tahtmistest aru anda , siis tõenäoliselt otsisin endiselt illusiooni lähedusest . Midagi oli jäänud rääkimata . Veel eelmisel õhtul olin tahtnud talle midagi öelda . Muutus on virtuaalne , muutunud on väli . Aura , kui soovite . " Kui ei sõidaks ? " ütlesin . " Mida ? " küsis ta . Ta võttis külmkapist kaasa mõned konservid . Ostsime kiiresti igasuguseid jooke ja toitu . Taksoga sõitsime bussijaama . Et ööseks kohale jõuda . Tõstsime mööblitükid paika . Pesin põrandaid . Teineteist armastades keerlesime paksudel vaipadel , kunstkarusnahkadel , mis katsid põrandat . Ta oli võtnud puhkuse , et saaksime nädal aega paigal olla . Pilvi vaadata . Vaatasime taevasse , jalad järve soojas kaldavees . Ütlesin : " Tegelikult olen võib-olla kõike ette kujutanud . " Pink järve kaldal oli mõeldud selleks , et seal keegi istuks . Kui oleks istunud , oleksin teda silmanurgast näinud . Tundus , et usaldus pole täielik , kui ma ei ütle , et hommikul voodist tõustes hakkas mul paha . Ja et kempsu minnes oli hirm ringi vaadata ja häält teha . Nagu oleks keegi ukse taga või toas . Kui ma juba olen veendunud , et seal on keegi , siis tegelikult tean ma tema kohta veel midagi . Tegelikult suudan teda üsna täpselt kirjeldada . Ümbritsevat kuidagi veidralt tajudes läksin vannitoa poole ja niisama hästi kui seda korterit , tundsin selles muutust või kellegi kohaleolekut , kellest mul ei olnud voli C. B-le rääkida . Korteris oli mingi anomaalia . Kempsu ukse juures hakkas mul halb . Ma ei kirjeldanud täpselt , kui halb mul hakkas , et C. B. ei mõtleks , nagu oleks mul midagi viga . Et olen haige . Nii haige ma ju ka ei olnud . Aga see ei huvitanud teda . Rääkimine ei tee midagi paremaks . Kiusu pärast , oma täieliku ükskõiksuse pärast tegin sellest siiski juttu , puudutasin keelatud asju . Miski nööris kurku ja kindlasti oli sel oma nimi . Mingi halvatus või liikumatus andis ennast tunda , külm ja liikumatu koht . Haigus on abstraktse mõiste täitmine mateeriaga ning selle tehte lõputu kordamine . Natukese aja pärast kargas ta püsti ja ütles : " Hakkame minema ! " Küsisin , kas võin teda pildistada . Suvi hakkas lõppema . Ta vaatas mind maastiku osana ja ütles , et ei tohi . Ta ei taha , et temast pilti tehakse . Palusin , et ta pildistaks mind . Kui ta seda tegi , naeratasin : kavalalt , üleolevalt . Tegelikult ei olnud see naeratus . Tundsin midagi muud . Jõudsime hooneni , mis meenutas suurt lagunenud heinaküüni . Ilm oli palav , päike varjas end hõredate pilvede taha . Kahvatus ülevalgustatud maastikus piilusime sisse kuuri seinapragudest : vanad kasutamiskõlbmatud masinad , mingi tehase sisseseade osad . Katkised ja mustad , paksu tolmukorraga kaetud . Neid polnud aastaid keegi puudutanud peale rottide ja hiirte ning valguse , mis paistis seinapragudest läbi . Seda vaadates mõtlesin : kas pean vastu ? Mustaks tõmbunud seintega kuuri silmitsedes mõtlesin nii ja ühest rohtukasvanud hoovist juba eelmisest korrast meelde jäänud viltuvajunud katusega ( see oli rohkem kaldu kui varem ) maja eest läbi minnes mõtlesin samuti , kas pean vastu , ja mille taha varjata seda , kui järsku peaksin enesevalitsuse kaotama . Ma ei teadnud , kas pean vastu või kas seda saab millegi taha varjata . Otsustasin senikaua kui võimalik hoida pea mõtetest tühja . Ämber kaevul andis märku , et inimene võib olla lähedal . Uks kääksatas ja trepile astus mitte enam väga noor mees , ülakeha paljas . Ta vaatas meid näoga , nagu oleks ta purjus . Või oli tal muidu metsik pilk . Nagu võõramaalasel . Heitunud olend , kes on ennast maailma eest sinna majja peitnud , ukse seestpoolt kinni tõmmanud . Selle maa põliselanikud ongi niisugused . Ütlesin hästi kiiresti : " Tere . " Mees pomises midagi ja mu kaaslane vastas : " Me tahame talu osta . Kas siin kuskil on mõni koht müüa ? " Mees jäi pead vangutades meile järele vaatama . Tundsin kuklas ta pilku . Enne sajandivahetust pidi Mike Oldfield Eestis kontserdi andma . Ta jäi tulemata . Räägiti , et see tulematajäämine oli seotud ühe ta suurema , sajandivahetuseks mõeldud kontserdiga . <arv>. aasta sügisel ilmuski " The Millennium Bell " , milleski väga sarnane Vangelise muusikaga filmile " <arv> : Conquest of Paradise " . Kui Mike Oldfield olnuks töökoha ja perekonnata alkohoolik , oleksin arvanud , et mees sel lagunenud maja trepil on tema . Ta elab Ibizal . Ta on väga rikas mees . Väga . Mõne päeva pärast sõitsime Tartusse tagasi . Uurija Glebsky on jõudnud kohale , väsinud pikast sõidust ja sellele eelnenud kuudest , mil ei ole olnud palju aega hinge tõmmata . Erinevatel põhjustel pole ta sellest seljataha jäänud maailmast tükk aega enam mingit rõõmu tundnud . Ees terendab aga pikk valge puhkus kohas , kus ei ole ette näha liigseid emotsioone . Võib-olla pole seal isegi mitte midagi teha . Ainult toas istuda ja aknast välja vaadata – päikest ja lund , lumevälju . Sellesse liikumatusse pilti ilmub tume täpp . Suurenev täpp , uus tegelane . Täites hästi ära tühja koha , mida enne , tõsi küll , ei olnud . Mitte temakujulist . Ta jälgib mind vargsi , samal ajal kui mina teisi jälgin . Oletades , et temagi teeb tasahilju nende kohta märkmeid , libiseb mul peast läbi mõte : " Minu mees . " Me ajame sama asja , ajame seda ühtemoodi , oleme sarnased . Teda jälgides saan ehk teada , kes ma olen . Inspektor Glebsky teeb kindlasti kõigi kohta ülestähendusi . Tegelikult ta ei tee . Ta jälgib ainult ühte inimest . Ta on välja valinud just selle , kelle abiga saaks koduse töö tegemata jätta , kasutada tema " meetodit " , lugeda tema " märkmeid " . Kuidas ta teda vaatab : erakordselt tähelepanelikult . Tähelepanu tähendab siin , et pilku teritatakse võõra tundmaõppimiseks . Kindla eesmärgiga : kasutada tema " märkmeid " . Ja miks ta ise neid ei tee ? Ta ei suuda produtseerida mitte mingisugust tõde ega valet , mida ta ise usuks . Tõde või valet nende inimeste ja maailma kohta , mida ta saaks kas või hetke vältel tõsiselt võtta . Mille juurde ta pidevamalt , pikemaks ajaks jääks . Mulle ei tule pähegi võimalus , et tema märkmeid ei tee , veel vähem küsimus , miks . Tal on vaja minu nägemust ( nägemust ! , visiooni ! ) ja sellepärast klammerdub ta minu külge . Et mind uskuda ? Ta arvab , et tõde peitub liigutuses , millega ma haaran pliiatsi ; viisis , kuidas pööran lehte ; sahinas , mida tekitavad sõrmed arvutiklaviatuuril töötades . Ta arvab , et need liigutused on põhjuseks , miks minu märkmetes võib olla midagi tavatut , tavalisest erinevat . Ta tahab näha minu märkmeid . Ja mina tema sõnaraamatut . Esiotsa ta ei sega . Ilmub jadamisi teisi ja teen nendegi kohta märkmeid . Olen " üksildane " . Minu identiteedikriis on igaühele hästi näha . Igaüks – nagu on jällegi rõõmuga täheldatav – esindab kindlat inimtüüpi . Kõik erinevat . Nagu loodaksin neid kokku lugedes ja kirjeldades , et mõni osa jääb üle – mulle . Olengi siis ju täpselt teada saanud , kes ma olen . " Ma olen teada saanud , kes ma olen " , ennast teiste kaudu määratlenud , ära kirjeldanud : " Ma olen Lutsiferi pruut . " Kui ta nad kokku loeb ja ära kirjeldab , jääb mõni osa üle ka talle – see , kes puudub ; ta saab mängida seda puuduvat . Ja siis ilmub jälle tema – taas jälgib ta , kuidas P. märkmeid teeb . " Kuid ma ei pea silmas jumalat ( kes nagunii kõike näeb ) . Oletan , et temagi võiks märkmeid teha . Me oleme nii sarnased . On väljaspool kahtlust . Et oleme sarnased . Harjumuste sarnasus , väikeste detailide kokkulangevus . Tarbime neidsamu asju . Hingame sedasama õhku . Meie peale paistab sama päike ja meile langeb seesama pimedus . " Eelkõige – pimedus . Nende peale langeb pimedus , sel esimesel päeval . Märkmed käivad tema naise kohta . Ülestähenduste huvitavam osa algab sealt , kus mängu tuleb vägivald . Kirjanikud kirjeldavad . Kui neil sõnad otsa saavad , siis kasutavad nad doonoreid . Vägivald on eluga seotud sedavõrd , et C. B. ajab naist taga ja naine sulgeb ennast vannituppa . Kutsub naabrid appi . Ime küll . Sellistes majades ei tule naabrid mitte iial mitte millegi peale kohale . Naine pidi tegema väga kõva kisa või oli tal olnud naabritega varasem kokkulepe . Või oli tema hädakarje millegi poolest eriline , kuigi põhjus oli triviaalne . Põhjust karjumiseks ei näe ma teps mitte : seda meest ma poleks kartnud . Täiesti väljamõeldud situatsioon , mille C. B. ise mulle ette söötis ? Mul ei ole kusagilt võtta andmeid , et teda uskuda või ta juttu ümber lükata . Selle põhjal väidan – kui naine pidevalt talle seda meelde tuletab ja ette heidab - , et nainegi on välja mõeldud . Koos nende abielu võtmesituatsiooniga . Aga kui naine on päriselt olemas ja ta naist vannitoani jälitas , lubades ta ära tappa – muidugi oli ta purjus ... Kui nii , siis läks asi naisele sügavale hinge . See oli tema võimalus puudutada tõelist , nagu ütleb üks eesti kirjanik ... Puudutas selle ära ja igatseb puudutust veel ja veel korrata . Tõeline ongi tema jaoks vägivald – eriti lähedane kokkupuude , elu ja surma küsimus . Ta tahab tunda surma puudutust . Kui tuleb surm , läheb ta samuti vannituppa ja karjub naabreid appi . Tulevad politsei ja uudishimulikud naabrid ning surm peab vannitoa ukselt tagasi minema . Eks ole . Nii oli ta seda mõelnud . Nüüd kirjeldan veel kord , kuidas asjad tegelikult olid : tegevuspaik ilma lumeta linn , kus ei ole kindlasti veel kuigi palju musta värvi maju . Mu ideaallinn on seest ja väljast musta värvi . Pimedal ajal ei ole midagi näha . Võid ennast vastu seina ära lüüa . Oleks see alles tervendav . Inimesed muutuksid , kindel see . Õhtuti on see linn inimtühi . Seisan tundide kaupa maja ees ning seest ega väljast ei kosta mingeid hääli . Sisse pole kellelgi asja ja kellelgi pole asja ka välja . Öö meeldib mulle : asjade kohta puudub siis igasugune info . Sisehääl saab rääkida takistamatult . Pimedus on teretulnud , kui silmad on väsinud . Mitte et ma näha ei tahaks . Aga ma näen paremini , kui on pime . Seda kohta ma ei armastagi enam nii väga kui seda imaginaarset linna , ega hooli niipalju endast kui kellestki , kes on rohkem ja tõelisem , reaalsem mina , kui ma iial olen olnud ; kellest vormunud üldistus on mulle inimeste hulgas viibimiseks hädavajalik . Sest tegelikult olen lagunemas . – Et olla nagu lahendamata saladus vanglamüüri taga , on ta enda ümber ehitanud Paksu Margareeta . Endast kaugele maha jätnud välise kesta , mis oli nagunii fragmentaarne . Ta paigutab oma terviklikkuse hoopis mingisse filmi ja seda uuesti vaadates muutub endaks , sest on ta ju oma südame ära peitnud selle sisse , seitsme värava ja luku taha . Räägitakse , et kohad peavad meeles sündmusi ja elutud asjad säilitavad infot , aga see on jama . See ei ole nii . Sellegipoolest kartsin sinna korterisse minna . Olles teadvusekaotuse äärel , võib inimene ajada täpselt niisama tarka , mõistlikku , sidusat juttu nagu siis , kui ta on adekvaatne , endine , terve . Tõeliselt kole läheb hästi kiiresti meelest ära - ei tea miks ? Meelde jäävad ilusad hommikud , pikad teekonnad , mõtted , mis on mõeldud nendel teekondadel . Teel C. B. maja juurde olin mõelnud palju ilusaid mõtteid ja see tee sisaldas neid kõiki . Aga võib-olla pidi halbki kuhugi alles jääma . Kui see ei jää inimeste mällu , siis hoiavad seda alal hoopis asjad : mööblitükid , seinad , puit , kivi . Metall , ehted , riided . Nemad mäletavad , mitte meie . Aga neil on võime seda inimestele meelde tuletada . Nad ei saa rääkida , aga säilitavad pilti . Mõned seletavad niimoodi kummituste olemasolu : mingi sündmuse tugev energialaeng vajutab pildi elutute asjade mällu . Tingimuste ja asjaolude soodsal kokkulangemisel pilt elustub ja me näeme seda . Nõnda siis ei tohiks ma sinna majja minna . Või peaksin just minema . Võib-olla riiul , mis seinalt alla kukkus , teadis liiga palju . Mälestuste jõud , mida keegi teine ei teadnudki , liigutas ehk mööblit . Paljud asjad võivad omatahtsi muuta vana , kindlakskujunenud paika . Mis pani närtsima lilled ? Pidasin seda väga tugevaks anomaaliaks . Kogu anomaalia mahub hästi ära inimesse nimega Artur . Kes nagu sein või kivi või maja tekitab või taasloob mingi mälestuse , taastab anomaalia - mis võiks olla normaalne või loomulik , see jõuab tema kaudu pärale pildina , mille põhisisu on moonutuses , nihkes . Tema riidest lahtivõtmine kujunes mulle kinnismõtteks . Oli varajane keskpäev , kui mingis täissuitsetatud toas rääkis üks naine jalgu kõlgutades lühikesele noorepoolsele mehele raamatust , mida ta käes hoidis – see oli vanaaegses nahkköites ilmselt hinnaline trükis . " Mida sa naerad ? " küsis naine mehe käest . See oli kurja alltekstiga muinasjutt . Kas tahate tõesti teada , mida vastas mees ? Jõudsin Oti juurde ja olin üsna endast väljas . Pärast seda , kui Artur mu oma õhupüssiga maha lasta lubas , olin enam-vähem kogu aeg endast väljas . Olin kellelegi öelnud , et Artur on minusse armunud – mis oli mu meelest ilmselge – , ning see keegi oli seda rääkinud kellelegi kolmandale . Otsapidi ja väikese moonutusega oli jutt jõudnud Arturini . Mõtlesin , et iga kohtumine välismaailmaga on ka võimalik kohtumine Arturiga . Ja olin väga , absoluutselt ettevaatlik . Oli pühapäev ja olin ettevaatlik . Aga ka mitte eriti . Olin juba lootuse kaotanud . Kaasas oli mul sõnaraamat . Hakkasin Otile seda väga imelikku teksti lahti seletama . Istusin kirjutuslaua peal ja rääkisin , arvan , üsna objektiivselt tükk aega . Sisseelavalt – ja muuseas ! – tõesti elasin sisse . Kuigi kogu aeg mõtlesin umbes sedasi : kus on Artur ja tema sõber ? Ja varsti ta helistas . Või keegi neist . " Nad on jõe ääres , " ütles Ott . Ütlesin , et ei lähe sinna : " Ma ei lähe mitte mingil juhul jõe äärde isegi mitte praegu . Ma ei tohi seda teha , sest muidu juhtub kõik jälle samamoodi nagu sellel õhtul ... Sellest õhtust on mul meeles , et isegi see kuradi pliskapudel ütles mulle kõike järgneva kohta , ja sina väidad , et pliskapudelit ei olnud ! " " See ei olnud pliska , olen seda sajale inimesele rääkinud ! Sina oled ainus , kes ütleb , et see oli pliska ! See oli väga hea ja kallis konjak ! " " Aga kui sa , " arutlesin , " mind jõe äärde saadaksid ... " " Anonüümsete alkohoolikute koosolekutel räägitakse , et kui püüad mitte juua , siis hoia kõrtsidest ja baaridest eemale , " ütles Ott . " Minu sõltuvus on see , et tahan rääkida . Olles leidnud sõnaraamatu , on mul vaja seda ju kasutada . " Ott oli mõlemad aknapooled pärani lahti lükanud , et hajutada öiste külaliste lõhnu . Arturist ja tema sõbrast oli kööki ununenud pikakaelaline roheline pudel . Kui kööki suitsetama läksime , puudutasin pudelit . Liigutuse tagasipeegeldus pudelikaelal ütles , et keegi oli pliska pudelisse tagasi valanud ; jook oli vedel , liisunud . Jõin otse pudelist , seejärel väljusime ja jõudsime läbi hilissuvise linna viltuse punase majani . Meid ümbritses aguli pahaendeline vaikus . Korteriperemees avas hääletu uksekella peale niisama vaikselt ukse . Ta polnud üksi – Artur taandus läbi labürintja kõrgete akendega korteri nagu viirastus , sinise õhuga ühte värvi . Poest toodi veini ja likööri . Panin lauale sajakroonise , mis mulle ei kuulunud . Nagu oleksin saanud loa varastada ega saanud sellest õigel ajal aru . Rahutuks muutis mind aimdus , et nüüd on juba võimatu ja hilja raha tagastada nii , et C. B. seda ei märkaks . Kõigest jääb magusa veini mõrkjas maitse ... Läksin Arturiga kaasa ja mind hämmastas mõnevõrra , et ta küsis mitu korda : " Kuhu ma sind magama panen , kõrvaltuppa või rõdule ? " Olin enamasti maganudki kõrvaltoas . Nüüd aga ütlesin mõtlematult , et võib ka ühes voodis magada : " Ei ole vaja vaeva näha . " Keset Arturi tuba oli raamaturiiulitega kolmest küljest piiratud voodi , otsekui müüritud hämarasse tuppa . Niipea kui voodisse läksime ... Seda ei ole võimalik kirjeldada . See ei kirjeldu . Ma üritan seda kirjeldada , aga ei luba midagi . See nägi välja , nagu oleks tegemist inimestega , kes on olnud tükk aega söömata ja joomata . Tegelikult nad ei olnud ju söömata ja joomata ! Või olid ? Seda ma usun ka , aga see ei olnud ju söömine ja joomine , mida nad tegid . Seal oli palju veidraid asju , kogu selle kontakti juures oli üks asi mõrasem kui teine . Ma ei saanud esiotsa nende imelikkusele pihta , mis ongi viga . Tagantjärele tundub just see hästi kummaline . Kui tegelikult , sisemiselt , isegi minu vaatepunktist paistab selline käitumine pehmelt öeldes absurdne . Artur ostis muidugi enne kaks pudelit valget Monastõrskaja Izbad . Ta võttis seina seest raha , seejärel läksime poodi ja ostsime seda plekimaitsega veini . Inimeses võitlevad kaks tungi : soov iga hinna eest ennast säilitada , varjata , hoida kinni sellest , mis on õnnestunud kätte saada , kümne küünega - , ja teine - soov minna välja , panna kõik mängu uute kogemuste nimel . Sellele mõttelaadile saaks vastu ainult täiesti erinev mõttelaad , mis ei häbene tunnistada , et tegelikult on vaja midagi muud . Igaühele midagi talle eriomast . Ainult erinevaid mõttelaade kõrvutades on võimalik jõuda objektiivsuseni . Seisundini , kus keegi ei ütle kellelegi : " Aga sa kõneled ju ainult iseendast ! " Rebisin katki kausaalsuse tema elus , aga ühtegi tegu ei saa korrata sama tagajärjega . Pärast teadsid nad rääkida hoopis ilutulestikust . Peaaegu unustasin , et olin seda nii paljudega arutanud . Tähtis on ehk varane hommikutund uue aasta esimesel päeval , kui üle suure silla jõe vasakule kaldale läksin . Oli hirmus tahtmine alla hüpata : kõik on otsas , nüüd on nad mu nii kaugele viinud , mu kätte saanud . Ega mina ilutulestikku tee ! Ega mina kalendrit kirjuta ! Suuri pudeleid ei saa üksi avada , Üampust ei ole võimalik üksi juua . Üksi juues hakkab lihtsalt veel kurvem . Usun , et Otile võis paista eriti võigas , et Üampusi oli mitu . Täpsemalt : üksteist . Proovisime kõigepealt magusamaid , vaatasime kella , millel polnud südaööni jõudmisega enam kuhugi kiiret , siis võtsime viimase mehise lonksu ja väljusime suurepärasesse öhe . Ott püüdis Arturit kuidagi välja vabandada . Olin äkki pähe turgatanud ideed ka Arturile tutvustanud : minna uusaastaööl kesklinna ilutulestikku vaatama . Et sellest süütust ettepanekust läheb õhtu veel ilusamaks . Ta keeldus , veel enam : hakkas telefonis minu peale karjuma . Ma ei saanud ühestki sõnast aru ja panin toru hargile . Niimoodi inimesed organiseerivadki endale ilusaid õhtuid . Viis tundi enne südaööd helistasin Otile : " Mida sa õhtul teed ? " " Mõtlesin , et enne kaheksat ma ei liigu , kuulan Oldfieldi lõpuni . Teie liigute ? Palju teid seal on ? " " Üksi olen . " Ja seletasin ka Otile , mis oli juhtunud . Nagu oleks ta küsimusega , kellega veedan uusaastaöö , mu plaanid ära sõnunud . " Eks siis püüan lahenduse leida , " arvas ta , " kuid võib-olla peaksid Arturiga siiski veel rääkima . " " Ma ei saa sinna helistada . Võimalus , et vastu võtab kas ema või Artur ise , on mõlemad ühevõrra halvad . Ema ostis kaks Üampust . Saan sõimata või viskan lihtsalt ise toru ära . Artur oleks võinud sellele mõelda kell pool neli pärastlõunal , " ütlesin ma , " aga pole midagi parata . Ilutulestikku ta vihkab . See on suur üleüldine purse , millest ta mu suurima rõõmuga eemal hoiaks . Ja mille mulle ära keelaks . Ma ei tohi seda öelda , aga ütleksin hea meelega , et vihkan teda . " " Niisiis oleme taas salongis . Vaatame loojuvat päikest ja raagus puid . Lumiseid katuseid ja kõike vaatame . " " Praegu on väga hea siin olla , sest kui oleksin kellegi teise juures , siis oleksin kindlasti välja nuianud loa Arturile helistada . Siin ei saa seda teha , sest lauatelefoni ei ole - õnnestub säilitada eneseväärikuse riismeid . " " Mina vaatan tüdrukut , kes põrandat peseb ja räägib . " " Tegelikult ei räägi ma midagi . Pean ennast koguma , üleminek ja vabanemine eeldaksid ehk rääkimist . Kui te ei räägi enam narkootikumidest , võiksime diktofoni jälle sisse lülitada . Selle märgiks on süttiv punane tuli . " " Kui diktofon käima panna , siis ei suuda keegi taastada head teksti , küll aga on kõik valmis produtseerima kilomeetrite kaupa halba teksti . " " Milleks on sulle vajalikud üleminekud – kas Artur nõuab sinult üleminekuid ? Seda teksti lindistad talle ? " " Räägin endast , mitte teistest : üritan ümber lülituda . Kui tahan olla romantiline armastaja , siis ei saa ma praeguses olukorras ühtlasi viina visata . " " See on tõeline dekadents , " ütleb nr. Üks , " sinusugune tütarlaps istub laua taha , joob , paneb pläru hambusse ja ütleb , et kui tahab olla romantiline tütarlaps , siis ei saa siin laua taga viina visata . Samal ajal lindistab selle jutu . Vaat see on dekadents ! " " Kas dekadents on etteheide ? " " See on enesehävituslik . " " See on sedastus , " ütleb nr. Kolm väljavabandavalt : " Iga vähegi tõsiseltvõetav kunstiteos tekib ainult kannatustest . Kui sa ei kannata , siis ei arene sa ka inimesena , ei suuda mõista teiste kannatusi . Oled sa näiteks mõelnud , miks Arturil on peamiselt löömafilmid ? " Ma ei olnud sellele üldse mõelnud , sest ei pidanud neid löömafilmideks . Kas filmid peaksid teistsugused olema ? Nr . Kolm vangutab pead : naistele ta selliseid filme ei näitaks . Kui Artur kavatseb naiste juures kaugele jõuda , siis mitte nende filmidega , kus inimesi tükeldatakse ja verd purskab nagu fontäänist . Muidugi ei kisu miski mind telekat lahti tegema uudiste- või politseisaadete ajal , sest on enam-vähem kindel , et näidatakse laipu . Kuidas saab film olla vägivaldne , kui kõik on lavastatud ning nüüd juba arvutiga tehtud ? " Kui Artur kavatseb naiste juures kaugele jõuda , siis ei tohiks ta neile näidata " Mary Poppinsit " , " arvan mina . " Kuid mina mõtlen ikkagi , " jätkab nr. Kaks näppu üles tõstes , " et kui kunagi kellegagi - tütarlapsega - koos oleme , siis peab see olema mitte enesehävituslik , vaid kuidagi positiivne ... " " Leia endale tütarlaps , eks siis vaatame , " torkan mina . " Näiteks meie sinuga , " on nr. Kaks kinnismõtteline , " võiksime seda proovida küll , kui sa ainult suudad ette kujutada , et oled koos teise tüdrukuga . Kindlasti oled sa mõnikord teiste tüdrukutega seda proovinud ? " See on juba ilmselge tülinorimine . " Vaadake parem linna – milline ilu ! " püüab nr. Kolm kohmakalt teemat vahetada . " Vaata , kuidas päike loojub , suitsud tõusevad Tartu tuuletusse taevasse ; vaata , kuidas linn sätendab ja särab ! " " Eh teid , kirjatarku , mis häda on mul aknast välja vaadata . Ma elan siin ja võin iga päev seda imetleda , " ütleb nr. Üks , majaomanik , " suits sees ja suits väljas . " " See annab märku inimeste elutegevusest . See küll ei ole dekadents . " Kalendrikirjutaja oli vaevalt jõudnud uue aasta kuuenda päevani , kui Arturiga ära leppisime . Aga kui ta oli jõudnud uue aasta teise päevani , läksin Arturi juurde . Ta viskas mu sinna jäänud asjad mulle üle ukse sülle . Toppisin need kotti ja läksin enam-vähem sirge seljaga üle silla – kas olin tundlik ? Igatahes läksin külla vähemtundlikule isikule , korterisse , mis asus heas kohas , vaatega Eedenile . See uus suur pood ehitati enne jõule kanali kaldale Võidu silla otsa juurde , kus enne oli lage maa , võsa . Mitte jõgi , nagu ekslikult väitsin , vaid enne ikka kanal , seejärel jõgi – see sild läheb üle kahe vee . Maja on piklik ja suur , kuid lamedavõitu – hoone laialivalguvust rõhutavad müügisaalide madalad laed . Eedeni ülemise korruse akendest avaneb suurepärane vaade jõe vasakul kaldal asuvale linnaosale . Aga ma ei jõudnud ülemisele korrusele . Telefonikaardi ostsin esimeselt korruselt , alkoholiosakonnast . See tuletas meelde kõiki liialdusi . Kas tõesti mina , mõtlesin järjekorras seistes . Olin uusaastaööl Illegaardis õlut varrukasse loksutanud . Needsamad riided olid mul veel kolm päeva hiljem seljas ning haisesid . Maailm oli muutunud sogaseks : suits ja udu katsid kogu linna . Sombust taevast lõhestasid pidevad ilutulestiku sähvatused . Valgus muutus roosaks ja punaseks , suits mattis kirikutornid , tungis välja akendest ja ustest koos meiegagi , keda nagu tõugati ühest suitsevast ukseavast teise . Oli mingi päev jaanuari alguses . Läbi väsimuse ei imbunud enam ainsatki vihjet kellegi pärast sillalt allahüppamisele . Võib-olla ei olnud ma veel päris kaineks saanud ? Olin palju joonud . Veini ? Kes ütles , et veini ? Olin lubanud minna hoopis Üampust jooma . On vaja kaineneda nii sellest hetkest kui ka eelmisest – ööl vastu uut aastat avas C. B. üksinda Üampuse ja jõi seda minuta . Tol ööl jõi ta Üampuse ära ja ootas mind . See olukord oma ebavajalikkuses jääb ennast ilmselt kordama . Ta sai aru , et asi on tõsine . Kolm päeva hiljem vaatas ta mind oma köögilaua taga ja segas tee sisse gripivastast pulbrit . Jõin tee ära ja läksin minema ning ta ei takistanud mind . Võib-olla tuleks uks lukku panna ja mind kinni hoida . Panna uks lukku , et ma ei jõuaks veidrasse linna mitte väga lähedal sellele kohale siin . Erilise üleminekuta istusime varsti juba Arturi köögis ja jõime mõrkjamaitselist ja väga lahjat vermutit . Ema oli veerand tundi enne minu saabumist ära läinud . Arturile näis see meeldivat . Et saame omavahel rääkida . Seljataga oli mul järjekordne kõrtsiöö . Kartes Arturi vannituba ära määrida , ei läinud ma duÜi alla . Pesta polnud võimalik . Ema oli vee kinni keeranud ja arvesti näidu üles märkinud . Vaatasime hoopis filme . Üks silm televiisoris , lugesin tähenduslikku subtiitrit : " Ta peab end kellekski teiseks . " Ma pean end kellekski teiseks . Kas pean ? Mis on reaalne ? Kui tuleb tema surmapäev , tõmban sellele kalendris risti peale ja lähen oma päevadega edasi . Kas reaalne on rist ja mitte surm ? Reaalsus on pisike ja tühine nagu kuutsükkel , mida on tarvis teada , et mitte rasestuda . Millest saab mööda minna , millest saab üle minna , millest saab edasi minna . Eks ole see õiglane ? Arturit kindlasti ei eruta suhtlemine võimatuga , tema lapsepõlve teravaim kogemus ei ole see , et temalt võetakse ära kehalisus . Võetakse kõige tähtsam . Edaspidi peab see isik nägema kõigis suhetes ainult nende võimatut poolt . Valida kõige raskem ja uskuda pigem sellesse , mida näha ei ole , kui inimeste sõnadesse millegi kohta . Jumal on sõnul väljendamatu , teda ei saa kirjeldada . Sellesse , mida suudab edasi anda keel , ma ei usu . Mis ei välista keskendumist keelele , väljendusele , kui näiteks alkohol aitaks seda teha . Kui olla näiteks kogenud , et midagi ei saa puudutada . Peale juuste . Mul on vaja tervikpilti ja siis on juba kõik olemas . On vaja näha midagi sellest , mis on tähtis . Keel , mida ta räägib , on mulle võõras . Omakeelseid subtiitreid ei ole . Hoolimata sellest on mul teda vaja . Seda , mida ta ütleb . Mul on täiesti kama , mis keeles see on või mida see võiks tähendada . On küll vaja kuulda , mida ta ütleb , kuid ma ei taha tähendust . Tähenduse olen võimeline juurde mõtlema , keelt mõistmata sellest ikkagi aru saama . Pärast seda – samuti arvuti abil tehtud – filmi pole enam miski endine . Ei ole enam võimalik vaadata filmi , kus ei juhtu midagi peale selle , et inimene kõlgub seina küljes ja maani on väga palju meetreid . Pärast arvutiga tehtud filme pole enam mõtet näidata hirmu , verd ja kaskadööre . On tähelepanuväärne , et selles filmis ei sööda , jooda ega suitsetata . Seoses inimvajaduste ja paratamatuste , näiteks surma ignoreerimisega , puhastatakse plats tervetest žanridest . On võimalik endiste žanride kadumine . Globaalprobleeme lahendades tuleb igasugune inimlik saast kõrvale jätta . Võib oletada , et seesuguse puhta ja isegi steriilse filmi tekitab küllastumine verest ja tapatalgutest ekraanil . Nendest uut tüüpi tegelastest ei voola eriti verd ja tavaliselt nad ka ei sure . Tegelikkusega on see rängas vastuolus . See on huvitav küll , aga kui tegelikust elust rääkida , siis ei jäänud mul mingeid küsimusi . Ema tuli hommikul kööki ja ütles , et tema meie linu enam pesema ei hakka . Teadsin küll , milles asi - linad olid suure tõenäosusega plekilised . Verised ja porised . Sisemiselt muigasin : probleem võinuks tekkida ka plekkideta linade puhul . Väliselt jäin rahulikuks ja ütlesin , et rääkigu oma pojaga . " Järgmine kord võta oma linad kaasa ! " ütles ema . Kuulasin ta vaikselt ära ega öelnud midagi . Ema pidi varsti välja minema . Artur magas . Istusin arvuti taha ja hakkasin vaatama " Pimedusearvet " , et unustada problemaatika , mis keerdus linade , sooja vee ja ma ei tea mille ümber veel . Mulle meenus beyondsmusic ja taastus tunne , et liigun tundmatul maastikul . Vaatamata seal eriti ringi . Tean juba , et see tekitaks minus endisest veel suurema tahtmise sealt kiiresti minema saada . Kui selles kohas ongi inimesi , ei otsi ma nendega silmsidet . Mis nendega on juhtunud ? Mis nad sinuga on teinud ? Ära vasta , kui ei taha . Sellepärast minagi vaikin . Vastus ei ole , et " ära usalda kedagi " . Kui selline vastus puudub , võimaldab see teha vigu - rohkem vigu ning ei mingit kontrolli nende üle ! See muusika on rahustav kindlal põhjusel : tunnen , nagu kõneleks keegi muusika kaudu või muusika taga just minuga , teades minust kõike – veerand tundi talumatut survet tunnetele . Sellele osale sinust , mis tahaks maailma usaldada vastupidi kõigele kogetule . See muusika oli ühe isiku mu elust välja juhatanud , aga tundus , et üks film juhatab mingi inimese mu ellu jälle sisse . Kui olid lahkuminek ja reetmine , tuli see unustada ; jääda selle mehega , otsida teda maa alt ja maa pealt ; leida ta , sest ainult koos temaga lahendan ma oma kõige tähtsama ülesande . Kellega ? Kust ta leida ? Ootan – ega jõua ära oodata . Nii ma tundsin . Võtmeküsimus on allakäik . Tema valge särk on sodine ja mantel kadunud . Kas või surra , aga olla temasarnane ! Vaatasin rahulikult filmi , kuigi - minutite mäng ! Kas jõuan enne ema tagasitulekut lahkuda või mitte . Jätsin Arturile mulje , nagu helistaksin tööle , kus mind tol päeval näha ei tahetud . Tegelikult oli ette nähtud teistsugune kohtumine . Ma ei olnud üldse kindel , et C. B. kokkulepitud kohta tuleb . Ise kavatsesin olla täpne . Niisiis ütlesin Arturile , et klient ootab mind lõunaks raamatukokku . Küllap tulen pärast tagasi . Artur ütles närviliselt , et ema saab pahaseks . Teadsin väga hästi , et kui ema poest lõunasöögiga tuleb ja näeb , et mulle polegi vaja pakkuda , ei saa ta üldse pahaseks . Jätsin Arturi maha teadmisega , et ema solvub . Mind oleks vist rõõmustanud võimalus , et see juhtub , aga teadsin ju , et tõenäoliselt on ema hoopis võidurõõmus . Seega jätsin filmi ikkagi lõpuni vaatamata ja läksin ära enne poolt kolme , et jõuda Armeenia kõrtsi teisel pool jõge . Sillal võtsin taskust noa ja lõikasin endale kätte . Tõmbasin noateraga üsna kergelt , tekitades peopessa umbes viie sentimeetri pikkuse vao , ning tilgutasin täiesti jääs olevale jõele natuke verd . Seda tehes ütlesin : " Ma ei lähe sinna majja enam kunagi . " Jälgisin , kuidas veri alla langeb , aga ei näinud , kas see üldse jääni jõuab . See oli ehk pisut ennatlik tegu , aga hoopis rahulikumalt kõndisin üle silla kohtumispaika , tellisin seljankasupi , sõin selle ära ja süütasin sigareti . Kell oli ainult viis minutit kolm läbi , kui suitsu põlema panin . Kui jälle ümbrust märkama hakkasin , avastasin , et olen kodus , voodis ja ilma riieteta . Aga mõnevõrra huvitas mind , kas olime C. B-ga vahekorras olnud . Ma ei saanud sellest aru . Spermajälgi ei leidunud . Telefon helises ja see oli C. B. Ta ütles : " Sinuga oli väga hea . " Oli või ei olnud ? Põlved polnud valusad . Ta ütles juhtunu kohta midagi , aga see ei seostunud mul absoluutselt millegagi . Seoseid enam ei tekkinud . Temaga ei tekkinud seoseid . See , mis oli muutnud enne ta isiku varjundirikkaks ja köitvaks , oli kadunud , asendunud millegi muuga . Kui ükskord kokku saime , oli kõik muidu korras , aga olin ebakindel . Iga hetk võis välja tulla , et ma ei mäleta midagi – kui ta näiteks eelmise korra jutuks võtab . Kui käitub , nagu oleksime seda teinud või kui jutu sisse vihjeid poetab , siis ei saa ma millestki aru . Mul on võimatu tunda sinuga mis tahes tundeid , äärmustest võime siin samuti ja ainult rääkidagi : tunda äärmustest valu , hirmu , häbi , sest ilma nendeta on võimatu kogeda ka armastust . Armastuseta ma sind puudutada ei taha ega soovi , et ka sina mind puudutaksid . Loetletud tundeid ei saa mina tunda kindlal põhjusel : kõik sellised asjad on mõeldud eksisteerima kahe vahel , mitte pealtnägijate jaoks . Kui aga pealtnägijate jaoks , siis nimetame seda teatriks ja pean saama selle eest raha , oma igaõhtust palka . Naised seksivad siis , kui neile tundub , et nad võiksid selle eest midagi saada . Põhjuseks on nende ühiskonnast isoleeritus . Kui see mingil põhjusel lõpeb , saavad nad aru , et seda , mida neil vaja on , saavad nad kõikvõimalikul muul viisil palju paremini . Naist , kes on selle ära tabanud , on väga raske seksima sundida . Ta ei saa selle eest mitte midagi , millel oleks talle tähendus . Tuletan veel kord meelde , et räägime siin , kasutades Sõnaraamatut , milles puudub sõna " armastus " . Et olukord , kus armastust ei ole , on palju sagedasem , siis räägime tegelikust olukorrast – nii inimeste peades kui väljaspool neid . Naised ei taha seksi , sest kõike , mida nad selle abil saavad , saavad nad tänapäeval palju edukamalt , efektiivsemalt ja väiksema jõukuluga teistmoodi ka . Eks see ole vana asi , et vooruslikkust oldi nõus loovutama ainult selle eest , mis on kõige väärtuslikum . Jääb veel teema : meestevaheline seks ... Sõna " armastama " kasutab see sõnaraamat märkimaks seksuaalvahekorda . Tunnet , mida tavaliselt armastuse all mõeldakse , ei ole sõnaraamatus puudutatud . " Keppimine " on kindlasti liiga labane sõna . Palju lihtsam on teha kitsamaks sõna tähendusmaht . " Armastamine " ja " vägistamine " kui sõnad hakkavad tähistama ühte ja sedasama tegu . Sisu toob see sõnaraamat ohvriks väljendusele , esteetikale , tagajärjeks moonutus , grimass , näiliselt õige , kuigi haiglasena mõjuv olukord , tegelaskuju , suhe , maailm . Vale ja haiglase maailma kirjeldus tuleks nende sõnadega paremini välja , seal ei tunduks raamat valetavat . Kannatuste kirjeldamisel peaks C. B. , selle raamatu omanik , rääkima tõtt . Kui ta teaks neist niipalju , et neid kirjeldada . Mida kauem inimest isoleerida , seda vähem ta teab , mis on tegelikult lubatud . Lõpuks tundub talle , et lubatud pole õieti miski . Ta ei julge isegi moosipurgil kaant pealt keerata . Ema ei luba moosi võtta ! " Ema ütles , et võtke poolik moosipurk , ärge tervet lahti tehke ! " " Aga poolikut maasikamoosi ei ole , " ütlesin Arturi külmkapis sorides , " see aprikoosimoos on hoopis mingi keemia ! " Kui Artur tagatuppa läks , tormasin külmkapi juurde , keerasin maasikamoosi purgil kaane pealt ja tühjendasin selle ahnelt kui surmamõistetu , kel vähe aega . Niipea kui naine muutub majanduslikult iseseisvaks , ei anna ta ennast enam tasuta kätte . Kui seks muutub vahetuskaubaks , siis ei ole tõesti mõtet sellega tegelda . Unes nägin , et olen jälle majas , kus on mustvalged , malelauda meenutavad põrandad , nagu mu kunagises Tallinna töökohas . Unenäos oli minuga kaasas Artur . Ekslesin labürinditaoliste koridoridega majas ja aeg-ajalt astusin sisse kontorisse , kus ei olnud vahepeal midagi muutunud . Mind segas kinnismõte leida ruum , milles on tumedad maani kardinad . Pidin nende taha pääsema . Täiesti olemasolevas , reaalses kohas , kus olin mõnda aega viibinud . Olid need kardinad . Kuid mitte selles paigas . Ma ei kuulanud vestlust ega osalenud selles . Istusime laua taga . Nagu ikka , tahtsid töökaaslased , et tooksin kui kõige noorem poest uue joogi . Kui tõusin , ainsa sooviga teada saada , mis seal kardinate taga siis ikkagi on , jäi Artur nendega . Seltskond paistis talle meeldivat . Ta näis arvavat , et on leidnud koha , mis võimaldab vaikset äraolemist . Ma ei kavatsenudki teda valgustada , kui väga ta selles eksib . Kui ma enam tagasi ei tulnud , hakkasid mu endised töökaaslased Arturi kallal hambaid teritama ja käskisid vaatama minna , kus ma ringi litutan . Erilise naudinguga tegi seda mu vana ülemus . Püüdsin olla nende pilk ja näha teda nagu nemad . Kui ma olin nemad , siis meeldis mulle teda vaadata küll . Aga kui vaatasin teda nagu ma ise , siis jättis see pilt mu täiesti külmaks . Väljas tõusis tuul . Kohanimedes oli palju vigu . Istusin raamatukogus ja mõtlesin õhtu peale , suured sõnaraamatud ees lahti . Et vastavalt üldlevinud tavale neid nimesid selles keeles kirjutada . Sel võrdlemisi tüütul tegevusel – mingi veel raamatuks saamata käsikirja toimetamisel – ei puudunud oma mõte . See oli mu töö . Kuigi , kas oli sellel ka mingit rahavälist mõtet ? Ei tea . Ühtäkki tundsin , et hakkab külm . Olin kampsuni seljast võtnud . Hakkasin seda käsikaudu toolikorjult otsima , pilk sõnaraamatus . Kui käe varrukasse pistsin , nägin silmanurgast Arturit lähenemas , läbimas sihikindlalt ja osavalt pinkide ja laudade vahelist labürinti . Võib-olla ei oleks ta mind märganud , aga minu ettevaatamatu , liiga kiire lehepööramise tõttu fikseeris ta mu ära . Artur võttis kõrvallaua tagant tooli , tõstis selle minu oma kõrvale ja istus , ülikond seljas õige pisut lotendamas . " On tulnud ettepanek toetada , " ütles ta ning võttis taskust rahakoti . Vaatasin teda ja mu näost võis vist mõtteid lugeda : et minu arust ei tohiks tal raha olla . Artur pani lauale ilmselt varem üle loetud summa : sajalise ja veel paar värvilist paberraha . Teadsin täpselt , kui palju mul endal kotis on . Õhtusöögiks oleks jätkunud , üle poleks eriti jäänud . Olin olnud ettenägelik , sest raha polnud sellel hetkel väga palju . Aga prae ja õlle jagu ikka . Võtsin laualt Arturi raha ja panin sellegi kotti . Et situatsioon hajuks , lõpeks kiiremini , kui lõppenuks vastupuiklemise korral – kui oleksin hakanud arutlema , mis raha see on , või seda tema silma all üle lugema . Panin rahapaberid silma alt ära kotti , mõeldes , et annan need talle tagasi . Pärast . Käin kohtumispaigas ära . Kindel tunne garanteeritud . Sada millegagi . Võis ju olla . Ootasin huvi ja teatava lõbustatusega , mida Artur edasi ütleb . Panin kergendusega sõnaraamatud kinni , töö kotti ja läksin temaga välja . Suitsu tegema . Nagu ma ütlesin . Nagu ta ütles . Nagu me tegimegi . Üleriieteta seisime raamatukogu trepil just alanud õela tuisu meelevallas . Tuisk keerles laternate valgel mustast taevast alla raamatukogu ukseesise valgustatud nelinurka ja Artur ütles : " Kui sa nii tark oled , nagu räägitakse , siis vast tead , mida ma tahan sinult täna küsida , aga ei julge . " " Ei tea , " ütlesin . " Mõtle ! " ütles ta . Mõtlesin . Tundsin end talle võlgnevat teatava ajupingutuse . Ütlesin : " Äkki tahad raamatukogu peldikus kähkukat teha ? Naiste või meeste poolel ? " " Ei , " ütles ta , " ei taha . " Mõtlesin veel natuke , mul hakkas sees keerama ja ütlesin : " Küllakutse ? " , mõeldes : ei . Oma koju ma teda ei lase . " Ma ei segaks sind , " ütles ta , " kui sul on vaja tööd teha . Sõnaraamatutest sul minu pool puudust ei tuleks . Lihtsalt tule täna õhtul minu juurde . " Tema juurde ? See üllatas mind . " Hea küll - millal ? " " Ma arvan , et kohe ! " ütles ta enesekindlalt . " Ma ei saa kohe . Pean minema ühe inimesega õhtust sööma . Pärast seda küll . " Lõpuks ei olnud see suhe ju nii kohutavalt siduv . Ütleme , et tegu oli eksitusega . Kogu see öö ja kõik muu ... oli osa suurest eksitusest . Samas ei läinud asi mulle nii eluliselt korda , et seda eksitust ei oleks võinud juhtuda . " Hüva , " ütles Artur , " kas võin sind saata ? " " Ei , sinna lähen üksi . " " Ah nii , " ütles ta , " miks peaksin laskma sul üksi minna ? " " Aga sellepärast , " ütlesin rahul olles , " et muidu ma külla ei tule . " Ja juba oli ta osanud midagi sellest õhtust mulle vastikuks muuta . Läksime läbi külma musta linna . Panin vaevalt tähele inimesi , kes bussipeatustes seisid või kaubamajade ustest sisse ja välja voorisid : tänapäevaselt riides lõbusaid ja noori inimesi , kelle hingeseisund oli meist niisama kaugel nagu suvine liivarand , aga vaevalt me ka teineteisega eriti sarnased olime . Enne silda läksime lahku . Kui kaks inimest koos üle silla ei lähe , vaid teineteisest silla otsas lahkuvad , siis peetakse seda halvaks endeks . Läksin teisele poole jõge , ebakindlalt ja iiveldus kurgus , sest seal ootas mind C. B. Otsustasin temaga kokku saada neutraalses kohas , õhtusöögil . Kohtuda kuvandiga , millel on tema nägu , omadused , liigutused . Nägu ja liigutused on inimese juures tähtsad . Kell oli ainult viis minutit kaheksa läbi , kui kohtumispaigaks määratud kõrtsi ukse avasin . Vaatasin ringi , kuid ei näinud teda . Aimasin millestki , et ta ei tule . Ta ei ole teadet kätte saanud . Ootasin sellegipoolest . Veerand kümme tõusin ja läksin minema . Hangedes komistades ja otsemat teed lõigates jõudsin Arturi juurde . Ta viskas viina sel tuimal moel , millega tema puhul olin harjunud . Istusime niikaua vaikides laua taga , kuni sain aru , et midagi on äärmiselt valesti . Läksin voodisse ja tema jäi kööki suitsetama . Järsku tundsin , et pean üles tõusma ja raha tagasi andma : keset ööd . Olin voodis ja kujutlesin , kuidas ta läheb sahtli juurde ja võtab välja noa . Kui ta minu kujutluspildis sahtli kinni lükkas , tõusin ruttu ning panin midagi selga . Et ta ei peaks mind une pealt tapma . Läksin rahaga kööki ja ütlesin : " Võta ! " Ta vajus kokku justkui kaltsunukk , kuigi istus juba niigi lõdvalt ja elutult . Tajusin ta olekus teatavat kergendust . Palju kergem oli tal tunda viha kui midagi muud . Viha tunda on lihtsam . Nii võttis ta selle raha . Viha puhul paistis ta teadvat , mida tunneb . Filmid on liiga lihtsad . Ükski märul - loodetavasti ka elu - ei ütle , et kurjusele ei pane miski piiri . Paar kaabakat võetakse kinni , ülejäänud notitakse maha ja politseinik läheb rahulikult koju naise-laste juurde . Tegelik kurjus sellega ei lõpe . Kes on ennast juba kuidagi supi sisse seganud , see ei tule sellest puhtalt välja . Inimene on agressiivne ega austa teise privaatsust . Ümberringi on hämmastavalt palju neid , kes arvavad endal olevat õiguse sisse murda teise inimese ellu , pidamata seda patuks . Külla tullakse ette teatamata . Põrutatakse ukse peale täie jõuga . Hoitakse näppu mitu minutit kellanupul . Kui keegi avama ei tule , pole kombeks kohe ära minna , vaid võetakse endale juba suuremad õigused - kui peremeest pole kodus , võib ju ust kangutada , kolkida , kriimustada ; võib akent proovida . Jõhkrad sekkumised eraellu ja pidev ekstreemne käitumine tekitavad ohutunde . Paistab , nagu oleks kuritegelikkus selle paikkonna põhiline seisund . Nagu oleksid kõik valmis mingiks äärmuseks . Nagu võiks maailmalõpp , armageddon kohe alata . Või on see sõja järellainetus ? Kõige selle järelmõju , mis siin juhtus pool sajandit tagasi ? Inimesed on jõhkruse oma järglastele pärandanud . Pealekaebajad , koputajad , küüditajad – kõige tugevamad ja elujõulisemad – , nende lapsed ja lapselapsed elavad edasi , sest nemad jäid alles . Paigale . Nõuanne on järgmine : mitte puutuda ohtlike inimestega kokku . Uks võimalikult kiiresti enda järel kinni tõmmata . Otsekohe , kui märkad ohu märke . Kuuled noa kõlksatust . Ükskõik mida . Lahku sündmuspaigalt . Tee nägu , nagu oleksid sattunud sinna juhuslikult . Nii üritasin minagi Arturi juurest minema libiseda . Saates üle õla naeratuse : vabandage , mind ei ole siin olnudki . Lahkusin eufoorias . Vist . Oli aina süvenev kergendustunne : arusaam , et olin pääsenud eluga suurivaevu , üle noatera . Vandesõnad ja karjumine on väljapääs . Kui inimene on äärmuslikus seisundis ning enne kuskilt kinni hoidnud , siis nüüd ta võib-olla rabeleb enda seest välja . Ta tahab enda seest välja , aga tal ei ole kohta , kuhu tulla . Ta peksleb vastu iseennast ja temast väljuvad needmised . Tragöödia on selles , et keegi teda vastu ei võta ega taha , ükski temast ei hooli . Keegi ei ulata kätt , et ta saaks sellest kinni võtta . Et ta saaks mind enda juurde alla tõmmata . Nii jääb ta puuri edasi . Vaatasin Oti eestuba , mis oli täpselt sama tühi nagu enne , ainult rämpsukuhi nurgas oli natuke kõrgemaks tõusnud . Vahetevahel lisandus raamatuid , aeg-ajalt mingeid kaste , mis teinekord kadusid . Kõige selle keskel jalutas kass . Näis , et Otil oli olnud kiire lahkuda , sest ta oli tuled põlema unustanud . Nurgas oli Arturi roheline kott , mille ta oli maha unustanud . Artur võttis suure tühja koti kaasa varahommikul . Pärast mingeid alkoholikoguseid olin jälle ööseks tema juurde sattunud . Asutasin lahkuma ja ta otsustas tulla mind saatma . Me ei olnud palju maganud . Jõime õlut ja lobisesime . Iseenesest keskendusin muule . Hommiku eel jäi Artur siiski tukkuma , mina seadsin ennast filmi vaatama . Kui sinna juba sattusin , pidin filmi lõpuni nägema . Tegin seda tõesti väga kiirustamisi , nähes tohutut vaeva , et pooleteisttunnine film mulle antud aja jooksul mitu korda läbi vaadata . Et see mulle kaader kaadri haaval meelde jääks , mällu salvestuks . Kui Artur ärkas , tuli ta minuga koos sedasama filmi vaatama . Ta ei olnud sedagi tähele pannud , et vaatasin ühte ja sama filmi mingil kinnismõttelisel moel mitmendat korda järjest . Lootsin Arturile , kes mu kõrval istus ja püüdis ka millestki aru saada ( põhjustest , miks film mulle meeldis ? ) , filmi ümber jutustades saada oma veel loomata klubisse esimese liikme . Mulle tundus , et aeg on otstarbekalt täidetud . Lõpuks ometi ei jookse midagi kõrvale , raisku . Enne filmi lõppu tuli Arturil isu minna kööki viimast suitsu tegema . Köögis sai meie aeg järsku täis . Ta läks emaga tühisel põhjusel tülli . Nende vahel tekkis midagi kähmlusetaolist . Polnud näha , kes keda lõi : rüselus toimus esikus . Kui minema hakkasime , lamas ema põrandal ja oigas . Ta ütles , et peaksin kutsuma politsei või kiirabi , muidu tapab poeg ta ära . Seda ma ei teinud . Emal ei paistnud midagi viga olevat . Ta teeskles ilmselgelt . Miks , ei saanud ma jällegi aru . Minu arust oleks pidanud sellises olukorras inimene ennast teise sellises olukorras inimese vastu kaitsma . Ma ei pidanud vahele minema - Artur oli liiga uimane ja purjus , et suutnuks üldse kellelegi liiga teha . Uksel pöördus Artur tagasi . Mis teda ajendas ? Tahtis ta emalt vabandust paluda ? Oli päikesepaisteline , külm ja tuuline ilm . Arturit oodates hakkas mul jahe ja ma tõmbusin teise trepikoja ukse alla tuulevarju . Siis tuli Artur tagasi , õlal suur tühi kott . Ta oli ilmselt nõuks võtnud kodust põgeneda . Et ta poleks iial suutnud ära arvata , mida kodunt lahkudes kaasa võetakse , viskas ta igaks juhuks õlale tühja koti . Mis andis märku , et ta kavatseb siiski tagasi minna . Olles vahepeal koti millegagi täitnud . Või vastupidi , arvates , et iseseisvas elus on tühi kott väga suureks abiks ja tõeliseks algkapitaliks . Jõe ääres lasksin ta lahti . Aga teel jõe äärde hakkasin endamisi aru pidama , kust õnnestuks saada selle hommiku soe toit . Pidu ei olnud lõppenud , supikeetjad olid katla alla uue tule teinud . Kui suppi nägin , lülitusid mul absoluutselt kõik ülejäänud huvid välja : tajusin ainult rohekaskollast auravat vedelikku , milles ujusid herned , porgandid , kartulid ja lihatükid . Alles olevast kaheteistkümnest kroonist kulutasin kümme hernesupile ja mulle mõõdeti ports välja . Otsisin kiiresti vaba lauanurga ja hakkasin ahnelt sööma , heites aeg-ajalt pilke kõrvale . Nägin kaugemal Arturit kelleltki õllepudelit kerjamas . Keegi pikk mees vaatas mind etteheitva näoga , kui seal oma suppi sõin . Tundsin äkki hirmu , nagu tuleks valmistuda selleks , mis sel linnal mulle veel varuks on kusagil aina lähemale sõitvas tulevikus , mis hämmastaval kombel meenutab päikesest ülevalgustatud Riia maanteed , suvist üksindust , suletud ust või väravat , mille taga oodates voolab tarbetu unenägu , millest ma ometi ei pääse ... Keegi tekitaks vaikuse . Hing kinni , kuulatad : mis juhtub järgmisena ? Kuhu ma liigun selles tühjas ruumis ? Võin ju minna tagasi , aga tõde ei ole neis paikades ega inimestes . Ma pole olnud abitu ega manipuleeritud minuga : ise alustasin täie teadmisega , hakkasin kivi kivi haaval , ilma detailidel peatumata ehitama oma elu , silme ees ainult lõppsiht , suur eesmärk , mis ei olnud peensusteni välja joonistatud . Arturi üle polnud mul sel hommikul aega rohkem mõelda , liiatigi polnud tal kombeks jätta inimestele ülearu aega enda üle mõtisklemiseks . Ta tahtis kümmet krooni laenata . Andsin kaks , mis mul veel järel oli : " Ülejäänu eest ostsin süüa . " Ta vaatas mind , nagu oleksin hull või mängusõltlane – nagu ma ei teaks , mida rahaga teha ; lisas minu antud raha siiski neljale kroonile või mis tal just parajasti taskusse jäänud oli , ja leidis , et ikkagi ei suuda osta kümnekroonist õlut . Siis silmas ta kedagi , kellelt veel raha ei olnud küsinud , ja läks temaga ning jäigi .