kirjak	ilu_maailm.tasak.ela	piret bristol Märjad lehed kleepusid ratta külge , kui auto paigalt liikus . Vaatasin ringi . Koht oli tundmatu . Buss tiirutas valgustamata tänavatel . Aeg-ajalt näis , otsekui sõidaksime tuldud teed tagasi . Siis läks valgemaks ; valgus oli punakaskollane ja meenutas teatrit . Laterna valgel paistis kõik teist värvi ; sinised kottpüksid mu jalas olid lillad , pruun üleõlakott kollane . Viimastel päevadel peaaegu ununenud hambavalu tuli tagasi ; kui ühiselamusse jõudsin , läks keel kogemata vastu närvi ja ma oigasin . Uks sulgus mu järel raskelt . Selja taha jäid inimtühjad kõnniteed ja arvutute valendavate sammastega hooned . Toas istusid Jooga ja naiivse ilmega noormees , kes ennast kättpidi tutvustas . Jooga ei olnud end nähtavasti mitu päeva pesnud . Tema tumedad juuksed ripnesid võidunud dressipluusil nagu jääpurikad . Jooga silmitses mind ainiti . Seejärel tõstis ta mõlemad käed mu näo ette ja liigutas neid sujuvalt . Tundsin soojust . Hammas ei valutanud . Pilk langes võõrale , kes meid ammuli sui vaatas , ümmargune nägu nõutu . Ebalev naeratus muutis ta lapselikuks . Jooga sülle hüppas must kass , keda varem toas ei olnud . Jooga hoidis teda ettevaatlikult . " Kas sa endale uut nime ei taha ? " küsis Jooga noormehelt . " Näiteks võiksid olla Franck , " pakkus ta . Kass hüppas maha ja Jooga süütas küünla . Küünitasin sellelt suitsule tuld võtma . Jooga tahtis mind tagasi hoida , kuid ei jõudnud . " See toob kindlasti õnnetust , " ütles ta . Mul läks südame alt külmaks . " Kas ma sinu toas ei saaks kohta ? " küsis noormees . Kala tulekule eelnesid tavaliselt lohisevad sammud koridoris . Seekord saabus ta hääletult . Tema pikk , kergelt kühmus kuju nõjatus uksepiidale , nagu kukuks ta ilma toeta otsekohe ümber . Kala muigas mõrult ja ütles : " Härra on valinud võimalikest halvima seltskonna . " Noormees võttis prillid eest ja hakkas neid taskurätikuga hõõruma . " Mina olen Sugulane , " ütles ta ja sammus väljasirutatud käega Kala juurde . " Mina olen maalt ja Joogaga võrreldes korralik inimene , " ütles Kala lahkelt . " Ei , ma ei taha süüa ega juua . Mul on gripp , ja ma ennustan , et varsti teil kõigil . Mul on saatanlikult külm . " Heitsin magama kolme paiku öösel , aga hommikul ei jaksanudki tõusta . Märkasin , et magan samade riietega , millega olin tulnud . Ma ei olnud Jooga toas , kus seisid varem minu asjad : aknapoolsesse kappi olid ootamatult siginenud võõrad riided . Kapinurgas hunnikus märkasin oma sinist seelikut ja aluspesu . Riiete vahelt paistis helepunane villane rätik . Pöördusin Jooga poole , et saada selgitust . Tema pilk sundis mind vaikima . Korjasin oma riided võõraste hulgast kokku ja toppisin kotti . Kotist pudenesid välja õunad ; poetasin need masinlikult lauale , neid veeres maha veel ja veel . Lahtise rõduukse ees lehvis must ja rebenenud kardin ; akna taga ja toanurkades luuras pimedus - oktoobrikuu , viinakuu . Keerasin ennast tekkidesse . Ma ei teadnud , kas on päev , õhtu või hommik ; oma poolteadvelolekus kuulsin vahel tuttavaid , aga mõnikord päris võõraid hääli . Need tundusid rääkivat minust . Kui kuulmist pingutasin , hääled kadusid . Asemele tulid värvilised pildid , nende järel tuim valu liikmetes ja lõualuus . " Tahaksin sellele mehele midagi öelda . Võib-olla muutuks ta korralikuks , kui talle naine võtta , mis sa arvad , Madis ? " Keegi tuli sammude lohinal ja räntsatas kõrvalvoodisse . " Tal tuleks siit ühikast võimalikult kiiresti jalga lasta , " vastas tume hääl pahaendeliselt . Inimene kõrvalvoodis niheles ja mähkis end üleni teki sisse , nii et paistma jäi ainult pikk hele juuksekahl . Ta rögises ja ägas . " Meil on käsk sind mitte sisse lasta . Jooga isiklik käsk . " Seda ütles mulle pikk mees , keda ei olnud enam toas . " Mina pole ammu kellessegi armunud olnud . Vaeseke ! Harjub ära , hakkab meeldima . " " Vanasti oli nii , et kui haige olid , siis kadus suitsuisu täiesti , aga keppimisega polnud mingeid probleeme , kuigi ise ei jaksanud voodist tõusta . Nüüd on vastupidi . Sugufunktsioon kaob , aga suitsuisu jääb . " " Mine ära , Ronald . Meie toas ei suitsetata . " Tuikusin rõdule . Tuba oli tühi , laual laialilaotatud konspektid ja raamatud . Udu kattis linna . Läksin toast välja . Koridoris ei põlenud tuli . Põrkasin pimeduses kellegagi kokku . Taganesin käsikaudu tuppa ja viskusin voodile . Ase oli soe . " Kas ma segan ? Ega neiu ei tahaks tantsima tulla ? " " Ma ei oska tantsida . " " Mina olen Ronald . Tule , tule . Ma õpetan sind . " Koridoris mängis vaikne muusika . See näis tulevat eikusagilt . Tantsisime kolm tantsu . Ronald kadus pimedusse ja hõikas : " Jooga ! Ma pean midagi üles tunnistama ! Tantsisin sinu pruudiga . " Eristasin uste piirjooni ; ühe ukse all oli paari sentimeetri laiune pragu , kust paistis valgust ja varjude liikumist . Jooksin oma tuppa , peitsin pea patja ja jäingi magama . " Ausalt öeldes olen juba väsinud mängimast ühikapsühholoogi , " seletas Kala . " Oleks parem , kui ta võimalikult kiiresti leiaks endale mõne teise varjualuse . Ei tea . Las magab . " Hakkasin vaikselt nutma . Tume kogu tuli kapi taha ja istus korralikult üles tehtud kõrvalvoodile . Tema punaseruudulise flanellsärgi värvid hõõgusid pimeduses . " Ära pane tähele . Sa võid minu voodis magada . Ma ise magan praegu mujal . Ma ei sega sind . Soovitan lihtsalt sul siit ära minna , kui kosunud oled . Joogat tuleb võtta kui paratamatust . Minul ei ole talle mingisugust mõju . " Palavik tõusis ööseks kolmekümne üheksani . Pea valutas . Jooga ei tulnud seda ravima . Unes kõndisin mööda treppe , valge marmor ja igihaljad põõsad varjamas seda , mis jäi käänaku taha . See meenutas pilti , mille joonistas onupoeg , et mind rõõmustada , kui mu isa oli surnud ja keegi ei rääkinud minuga . Olin kaheteist aastane - onupoeg juba täiskasvanu , kes kandis triibulist pintsakut ja pikki juukseid . Selliseid riideid kandsid kõik , kes õppisid kunstiinstituudis . Ja nagu kõik , nii õmbles ka onupoeg riided ise . Tema kõrge kontsaga kingi vaadati meie väikeses linnas itsitades . Onupoeg joonistas vesivärvidega tumerohelise aasa , mille serval asus loss . Lossi piiras liikumatu sügise-eelne park . Niisket muru oli äsja niidetud . Hekid ja roosipõõsad . Ühtegi hinge polnud näha . Lossi ümbritses kõrge aed . Keset muruplatsi oli kiik , millel kiikus lehvivate punaste juustega tüdruk . Unes ma tüdrukut enam ei kohanud ja ka kiik oli maha võetud , ainult kaks posti seisid rohus ; aga sinna ma poleks pääsenud , sest väravad olid kinni . Tumedalehelised tammed poetasid tõrusid . Need olid punakad ja veeresid kõrinal sillutisel . Oleksin tahtnud suurte kääridega lõigata peenardelt roose , et tunda , kui jäigad ja okkalised need on . Siis istusin juba väikeses kohvikus Pirital . Ükskõik millisest aknast ka välja ei vaadanud , igal pool oli liiv ja ei ühtegi inimest . Arooniamahl klaasis tegi suu paksuks , oli külm , kange ja sogane . Müürileht bussipeatuses oli kuude kaupa reklaaminud Onu Bellat ja mingeid undergroundbände . Sellele kontserdile polnud enam mingit võimalust minna . Suvi oli tühjalt ja mõttetult mööda jooksnud . Olin ennast töölt lahti võtnud . See oli kummaline aeg , nagu pärast isa surma ja matuseid , kui aeg otsekui peatus ja mingid tunded ei olnud mõeldavad . Oli aimus , et midagi peaks tegema , aga teha ei osanud ja keegi ei andnud nõu . Kogu lapsepõlve olin kuulnud räägitavat oma tulevikust kui millestki kindlast - see oli seotud ülikooli ja Tartuga , kuigi protesteerisin selle vastu ägedalt . Aga isa oli surnud ja oli arvata , et midagi on muutunud . " Praegu on lein . Punaseid pükse ei tohi kanda ! " ütles ema , kui õuest kelgutamast tulin . Võib-olla ei tohtinud ka pilte joonistada ; naerda küll ei tohtinud mitu aastat . Olin läinud ülikooli kaugõppesse . Varjasin ema eest , et tegin eksameid , et mind päevasesse üle viidaks . Tuli kirjutada avaldus , et saada ühiselamukoht ja stipendium . Mul ei olnud kolmesid . Ema sai teada alles päeval enne esimest septembrit . Oli juba hilja midagi muuta : töökoht oli läinud , antud teisele . Lõpuarvest oli järel viiskümmend rubla , kui Tartusse hääletasin . Isast järele jäänud hoiuraamatuid ei olnud ma isegi näinud . Polnud enam aega neid otsida . Tartus selgus , et ma ei saa ühiselamukohta ega stippi , kuigi olin ülikooli tulnud ainult selleks . Ühel pimedal ööl sattusin ühiselamusse . Olin juba nädal aega ringi hulkunud ja ööbinud kõikvõimalikes urgastes . Ühiselamu ei olnud filoloogide oma , kus elasid teised meie kursuselt . Üheksakorruselises tornis teisel pool jõge elasid füüsikud , keemikud ja kehakultuurlased . Tegelikult ei olnud mul aimugi , kuidas sattusin elama tuppa numbriga <arv>. Olin haigena mitu korda tõusnud , et lahkuda . Aga ma ei teadnud , kuhu minna , ning Kala või Madis tõid mind alati <arv> tagasi . Madis - sama , kes soovitas mul ära minna - hirmutas mind natuke , sest mäletasin Jooga sõnu kellestki Madisest , kes olevat vampiir . Kuigi ma ei saanud temast aru , näis olevat õigem Madisest eemale hoida . Madis tuli aga ise igal võimalusel juttu rääkima . Igaks juhuks ma ei vastanud talle . Enamasti magasin Madise voodis , aga kui Madis ise seal magas , kolisin kõrvalreformile , mis oli Kala oma . Kala ei teinud numbrit , kui mu sealt leidis , kuigi Madise jutu järgi oli see seni rangelt keelatud : Kala voodis magas ainult Kala ise . Voodeid oli kapi taga neli : kaks alumist ja kaks ülemist nari . Kahest küljest piirasid magamisnurka seinad , ülejäänud küljed moodustusid raamaturiiulitest , mida võis näha igas ühiselamutoas . Ainult siin oli neid tunduvalt rohkem . Magamistuppa pääses kahe riiuli vahele jäetud kitsast pilust . Toa valgemal poolel olid laud ja kolm tooli , ja nagu kõigis teisteski tubades , neli seinakappi . Ühest leidsin oma asjad . " Vähemalt püsib see filoloog üsna sümpaatselt vait , " nentis kare hääl , mille omanik oli mind kunagi Jooga toas sõimanud . ( " Igasugused naised olgu viie minuti pärast toast kadunud ! Vähe sellest , et sa kasse pead , Jooga , nüüd oled sa hakanud ka filolooge pidama . Ole lahke , pea keda tahes , aga jumala pärast , tee seda mujal ! Kas ta siis ei lähegi ära ? ! Kus on kirves ? Jooga , sa tahad tappa saada ; aga kõigepealt peksan ma need naised siit välja ! " Tamur kolistas rõdul tühja taaraga , kostis millegi purunemise klirin . " Ma võin ka Tallinnast <arv> sõpra siia kutsuda ja neile õlut pakkuda ning öelda , et nad võivad ära minna just siis , kui ise heaks arvavad . " ) Madise sõbralik nägu ilmus kappidevahelisse prakku , vaatas minu voodi poole - panin silmad kinni - ja kadus . Hääled muutusid vaiksemaks . " Seni , kuni ta suudab talle midagi pakkuda , huvitab ta Joogat . Tal on Jooga senistest naistest kõige ilusam keha , " kuulsin Madise sosinat . Kedagi ega midagi ei olnud näha . Lamp eestoas kustus . Valitses hämarus . Mõnikord liikus läbi udu mõni kogu , et sekund hiljem varjuks muutuda , seejärel eimillekski . Kuid põrand oli puhas - kusagilt oli meelde jäänud tuhka ja poriseid jälgi täis põrand ning pudelikildude hunnik nurgas . Maas prahi hulgas helkis peenraha , väikesi naelu ja kirjaklambreid . " Ma ei taha süüa . Isegi kotlettide lõhn ajab mul südame pahaks . Kõik kohad valutavad . Eile öösel olin ühikavalves , hommikuks olin omadega täiesti läbi , " ohkas Kala ja pööras teise külje . " <arv>-s jälle joovad . Nägin raamatukogus Joogat : ülikonnas , mantlis , kaabus . Tahtis raha laenata , aga ma ei andnud , " vastas Madis . " Tabagu teda katk nii lipsuga kui trussikute väel ! " siunas Kala . " Mulle on ta ka viis rubla võlgu . Ta on siin kõigile kõvasti sitta keeranud , mitte ainult sulle - olid sa Gerda või mis su nimi oligi . " Pühapäeval läksin linna jalutama . Olin veel väga nõrk . Puudelt langesid viimased lehed . Tänavad tundusid imelikult lagedad . Linna kohal rippusid rasked pilved . Alles mõne nädala eest õhukesed ja läbipaistvad varjud olid tumedad ja liikumatud . Jõe pruun vesi oli tõusnud kaldaäärsete puude alumiste oksteni . Ülikooli peahoone oli suletud , samuti apteegid . Süda läks pahaks , külmavärinad tulid tagasi , palavik tõusis . Istusin tükk aega telegraafis , et saada sooja . Ma ei olnud mitu nädalat emale helistanud . Kellega sa ühes toas oled , uuris ema ; kas stippi oled juba saanud . Valetasin , et olen ; toas elab peale minu kolm tüdrukut meie kursuselt . Raha sai otsa ja kõne lõppes . Justkui väga kindel pind oleks äkki jalgade alt tõmmatud . Tuba oli hämar . Põles punane lambike ja Madis istus ninapidi koos võõra tütarlapsega . Väljusin koridori ja süütasin sigareti . Neiu tuli varsti välja ja ütles minust mööda minnes : " Võid tuppa minna . " " Kas sa lähed minu pärast ära ? " " Ei , mul oligi aeg . Tädipoja käest saab vahel häid linte . " " Madis on oma onutütrest rääkinud , " ütlesin vabandavalt . Hiilisin vaikselt tuppa . Laual oli suur korvitäis sügisjoonikuid . Nädala jooksul käisin kolmes loengus : pedagoogikas , tänapäeva eesti keeles ja väliskirjanduses . Kahes viimases jäin loengu keskel magama ; käsi kirjutas automaatselt konspekti üksikuid sõnu . Pärast oli kõik loetamatu ja absurdne . Read tormasid üksteisele otsa ja osadel sõnadel puudus lõpp või algus . Kõndisin sihitult mööda ülikooli raamatukogu . Mõte mistahes tegevusele oli vastumeelne . Paiguti kartsin , et varisen kohvikus , tualettruumis või garderoobis kokku . Arstipunktis oldi sõbralikud ja kirjutati välja retsepte . Süda oli valuvaigistitest paha . Õhtuti muutus hambavalu väljakannatamatuks . Visklesin voodis valust oimetuna , sel ajal kui Kala või kolmas meie toa elanik Konspiraator eestoas õppisid . Mulle pakuti süüa , kui õhtuti koolist või raamatukogust saabusin . Ma ei rääkinud endast . Võib-olla tegid nad oletusi , kuid keegi ei küsinud midagi . Pidin ise oma probleemidega hakkama saama . Kõigil oli eraelu ; mina ei tahtnud oma isiklikku elu mäletada . Tuli oodata . Hakkasin suitsetama . Konspiraator jättis suitsupaki tavaliselt aknalauale . Võtsin sealt päeva jooksul paar sigaretti . " Sa vist ei oska seda eriti hästi , " arvas Konspiraator , kellega koos rõdul suitsu tegin , " sisse tuleb tõmmata , vaat' niimoodi . Aga võib-olla sööksid sa hoopis meelsamini kommi ? " Ja ta kraamis taskust lagedale paki karamelle . Mõnikord tahtsin olla surnud . Mõtlesin , et kui niisugusel moel - suitsetamisega - ennast tõestada tahan , olengi peaaegu surnud . Suits kannab mind ära ; muutun osaks linna alatasa katvast udust . See oli suur muutus . Ema hakkab mind miilitsaga taga otsima . Minu kohta avatakse toimik . Teadsin , et tahe kannaks mind miilitsate ja ema eest kaugele , ent kõige hullem oli see , et ma ei tahtnud . Olin väsinud . Ma ei suutnud ühes hetkes mitmele asjale mõelda ega talunud pingutusi . Olin ajas kinni : polnud mõtet põgeneda millegi eest , mis ajas liikus . Ettearvamatus tõmbas mind ligi . Tabletid mõjusid : valu kadus . Muutusin uimaseks ja tajusin ümbrust nagu paksu klaasi tagant paistvana . Ilmus rõõsa näoga noormees , jope seljas , silmad punased : " Tere . Kas mäletad mind veel ? " " Sugulane ? " " Jooga kutsub mind Franckiks . Tahtsin tegelikult midagi küsida - aga mitte siin . Ega sa tahaks meie tuppa tulla ? Elan siin kõrval . Praegu pole teisi . " Franck kandis liibuvaid teksaseid , mis mõjusid ta jalas veidralt vanamoodsaina . Istusime voodile ; voodi kõrval oli uhiuus pruun öökapp . Sel oli neli sahtlit ja külje peal tabalukk . Franck pani mu pilku tähele . " Ostsin endale mööblit . Kõik imestasid . Ei taipa , mis neil viga on . " Uurisin kappi eest ja tagant . Olin ühikas elanud kõigest kuu , aga teadsin , et siin ei olnud kombeks mööblit osta . Asjad toodi elaniketa tubadest , kui vaja oli . " Ma ei saa inglise keelega hakkama , " kurtis Franck , " õppejõud sõimab . Ma ei taha enam loengusse minna . Teised kõik saavad aru , aga minu jaoks räägib ta liiga kiiresti ja ma ei jõua midagi ... Kas sina ei oskaks mind aidata ? " " Ma ei tea . Ma ei oska üldse inglise keelt . Aga sa hakka hoopis saksa keelt õppima . " Sugulane noogutas innukalt . " Mul oleks vaja vanemaid , kes mind suunaksid , " ütles ta nukralt , " aga isal pole minu jaoks aega ja võõrasema ma ei huvita . Ja siinsed inimesed on ka nii imelikud . Kas tead , et kui meile esimese septembri aktusel üliõpilaspiletid kätte jagati , siis Joogale plaksutati ? Ja vilistati . Terve saal ! Eks see oli , kui nii võtta , üsna alandav . Üks hästi väike kõhn isik sorakil juustega läks vudinal piletile järele . See oli küll naljakas . Kõik teadsid , et see on Jooga . " Sugulane keeras kapi lukust lahti ja tõi välja karbi sprotte ja saiakäntsaka . Kui endale saia lõikasin , libises nuga mu käes . Lõikasin endale kogemata üsna valusalt sisse . Rebane läks näost valgeks . " Kas sul sidet on ? " Ta sidus sõrme ettevaatlikult kinni ja oli kuidagi kohmetu . Madis seisis peegli ees : " Otsustasin uuesti habet kasvatama hakata . Kas sa tõepoolest ei taha midagi süüa ? " " Ei . " " Ma tulen mingil ajal veel . " " Jätan siis ukse lahti . " Kustutasin laetule ja heitsin uuesti voodisse . Kell oli pool kaksteist , kui Madis tuli , käes pann ja kartulikott . Mõtlesin , kas ta jääb kauaks niimoodi ühiselamu ja eraka vahet käima . Ta oli dusi all käinud . Erakas ei olnud veevärki sees . Teesklesin magajat . Madis läks kartulipanniga kööki . Ajasin end üles . Ta oli ukse lukustanud . Lootsin , et ta läheb kuhugi mujale neid kartuleid sööma . Palavikku oli täpselt kolmkümmend kaheksa . Kapis ei olnud enam ravimeid : küllap sõi neid ka Kala . Oli juba teine november . Ma ei hakanud kokku arvama , kui kaua selles toas olin elanud . Läksin <arv>. See oli tuba , kus elas Jooga . " Kas teil on - " Mulle ei tulnud järsku meelde , mida tahtsin küsida . " On , on , " vastas keegi tooniga , mis ei ennustanud midagi head . " Midagi palaviku mahavõtmiseks , " kogelesin . Jooga tõusis ja tuhnis riiulis , nii et paberid lendasid . Tõstsin need põrandalt : numbrid ja arusaamatud graafikud . " Teeb suu lahti ja võtab sisse . " " Ära siin oksele hakka , " soovitas kõrgi ilmega ilus poiss . " Ise koristab , kui paki maha paneb , " arvas Jooga , " eks ole , Ivo . " Ivo muigas . Riides oli ta kallimalt kui keegi teine . Tal olid lühikesed tumedad juuksed , mis tulepaistel läikisid , ja pruunid säravad silmad . Ta ei olnud seda nägu , et elab ühiselamus . Ka Jooga oli juuksuris käinud . Pöetud pea andis talle paipoisi ilme . Tema ümmargune nägu oli tibake rumal ega meenutanud sugugi kuulsa Võrumaa nõia lapselast , kelle ta väitis enese olevat . Tegin <arv>-st kiiresti minekut . Ma ei maganud ega olnud päris ärkvel , kui ukse taga hääli kuulsin arutlevat . " Vahest võtab ta und , " oletas Jooga . Avasin uimaselt ukse ja seisin vastamisi Jooga ja Ivoga . " Vahetab kesta , " soovitas Jooga , " tahtsin sulle lihtsalt klaasi madeirat pakkuda . " Panin teised riided . Kui ust lukustada tahtsin , otsisin asjatult võtit . Jooga oli selle tasku poetanud . Sirutasin käe ja ta loovutas võtme vastumeelselt . Laualina asendas <arv>-s päevinäinud päevatekk . Tuba nägi välja samasugune kui meie oma . Laud asus akna all , sellal kui meil oli see tõstetud seina äärde . Laual oli pudel ning kolm puhast pitsi . Mul oli tunne , et minu kulul plaanitakse teha halba nalja . Ivo ja Vladimir - pikk heledapäine poiss , kes samuti <arv>-s elas - tulid panni , kartulite , munade ja sibulatega . " Filoloogi ei maksa kartulitele ligi lasta , ta ei oska neid nagunii koorida , " õpetas Jooga teisi . " Siis teeb võileibu , " ütles Ivo . " Ärge Filoloogile liiga tehke , " hoiatas Jooga panniga kööki siirdudes . Ma ei hakanud pead murdma , mida ta taotleb . Läksin oma tuppa ja keerasin ukse lukku . Järgmisel päeval jäin raamatukogus õpikute taha magama . Peale ärkamist nägin kõike läbi vine ; mõni vastutulija ütles tere , aga ma ei tundnud kedagi ära . Sõin kohvikus tahvli sokolaadi ja enesetunne paranes . <arv> ust avades tekitasin korraliku tuuletõmbuse . Vladimir istus laua taga ja kirjutas . Ma ei olnud temaga iial rääkinud . Küsisin : " Kuidas elad ? " Õlakehitus . " Kuidas Jooga elab ? " " Jooga läks ülikooli looduskaitseringiga matkale . Ta ütleb sulle ilmselt veel mõndagi põnevat . " " Eks ma siis oota . " " Mina juba kuulsin . " Panin suitsu põlema . Küsisin : " Millest see tuleb , et siin kõik nii närvilised on ? " " Mida või keda sa mõtled ? " " Minu arust on siinne elulaad ebanormaalne ... " Vladimir osutas toolile . Istusin . " Elulaadi iseenesest saab aktsepteerida , " ütles ta sõnu venitades ja vaatas mulle pilkavalt otsa . " Närvilisusel on palju põhjusi . Näiteks kui minul on homme kontrolltöö ja teine tahab juua , ja tegelikult tahan ka mina vaikselt juua , siis lendab kontrolltöö kahtlemata kuradile . Sugulane ei suuda siin muidugi olla , aga temagi muutub . Ta ei tunne kombeid . Alguses ta ülbitses , aga talle astuti nina peale . Rollist kinni pidada polegi eesmärk . Roll on mõnikord vajalik , et mõnest olukorrast kergemini pääseda . Kui soovite : selle rolli nimi on väikekodanlikkus . Oskus kõigiga hästi läbi saada . " " Aga Jooga ei saa ju ! Ta tahab kõiki mõjutada , aga ise ei saa aru , kui teda mõjutatakse . " " Mis sellest siis on , kas saab aru või ei saa ? Mida see muudab ? " " Loll on ikka targast õnnelikum . " " Ja mis siis lahti , las ta olla õnnelik . Löö talle käega . Igaüks on oma õnne sepp . Mis on sulle kõige tähtsam ? " " Praegu ainult see , et siin õpin , " vastasin . " Mis teil Joogaga õieti juhtus ? Ta oli täiesti endast väljas . " " Õhtul kutsus ta mind siia veini jooma . Läksin oma tuppa ja heitsin magama . Siis keerati uks korraks lahti ja uuesti kinni tagasi . Arvasin , et Kala , kes oli ühikavalves , käis toast midagi võtmas . Siis taipasin , et keegi on toas . Kala oli Jooga sisse lasknud . " " Kes oli selleks ajaks paras pump , " märkis Vladimir . " " Suudlen ainult korra ja lähen siis ära , " ütles Jooga . Keerasin selja ja olin vait . Kui üle õla vaatasin , oli Jooga juba särgi Madise voodile visanud ega kavatsenudki lahkuda . " Sa ei olegi veel läinud ? " imestasin . Jooga ronis minu juurde ülemisele narile . Kui ta ennast oli mugavalt sisse seadnud , lükkasin ta alla . Ta kukkus seljaga vastu alumise reformvoodi serva . Ta võis kõvasti haiget saada . " " Mis ta sulle ütles ? " tundis Vladimir huvi . " Ma pean suitsu saama , ütles ta , kui oli voodite vahelt oma riided kokku korjanud . Lamasin teki all ja ootasin , mis edasi juhtub . " Kus võti on ? " küsis Jooga ja raputas tagajärjetult ust . " Ei tea . " " Hea küll , anna võti siia . " " Ütlesin , et ei tea . Sul pidi ju muukraud olema . Eks mine samamoodi kui tulid . Rõdu kaudu saab ka . " Jooga lõhkus kapis ja tormas siis kahvliga ukse kallale . Varsti viskas ta kahvli kappi tagasi , raius lukku noaga ja vandus . Uks ei avanenud . " Igatahes viimane kord sul siia tulla , " ütlesin . " Mulle pohui , viimane või mitteviimane , tead , käi kus ... kurat ! Seda sa veel kahetsed ! " Kui Jooga väga närviliseks muutus , susises ta nagu uss . Ma ei kavatsenud sel moel kätte maksta . Jooga korjas rabinal oma riided kaenlasse , nagu ei oleks aega neid selga panna , ja kadus rõdule . Piilusin talle järele . Härmas rõdudel ei olnud enam kedagi . Küllap oli <arv> rõduuks lahti . Keerasin meie oma riivi ja jooksin rätikut käigult haarates vannituppa . Ennast pestes meenus , et tuba jäi lukustamata . Jooga võis tulla ja selle kättemaksuks kinni keerata . Olin vanni läinud öösärgi väel . Lippasin märjalt tuppa . Kala pidi valvest tulema pool kuus . Ta käib seal kolmel ööl nädalas . " Vladimir viirutas pastakaga ruudulist vihikulehte enda ees laual . Lehele oli tekkinud üksildane ja süngeilmeline kalju keset merd . " Kala saabus tegelikult pärast kümmet . Olin talle hoidnud ühe oma kahest sigaretist . Kala näis ärapahandatuna , isegi tema nina paistis pikem ja teravam . " Täna öösel oli siin täielik hullumaja . Igasugused tüübid jalutasid ringi . Läksin seitsmendale magama . Mingil ajal ärkan üles ega saa millestki aru . Õigemini äratatakse . Kaks roheliste plekkidega kaltsudes tüüpi , värvipotid ja pintslid käes , tulevad koputamata sisse ja ütlevad , nagu oleksid omas kodus : " Meil on vaja rõdule minna . " Mul jäi suu lahti , ei osanud isegi sõimata . " " See kulus sulle ära , " leidsin . " Kas see , mida sa ise õhtul tegid , oli eetiline ? " " Kas ma panin Jooga siia luku taha või ? " imestas Kala süütult , kui olin sündmustest ülevaate andnud . " Vähe sellest . Hiljem sattusid siia kaks tüüpi , kes tulid just <arv>-st . Nad kirjeldasid , kuidas sinna ilmus porgandpaljas Arnold Kala - rõdu kaudu - ja suitsu nõudis . Mul õnnestus tüübid suurivaevu välja visata . Ilmselt olid nad needsamad vargad , kellest siin kõik räägivad . " <arv>-st naastes ütles Kala : " Jooga kaebas sinu peale . Oli teine üleüldse õnnetu ja norgus . Aga siia tuppa ma teda enam ei lase . Saadab täiesti suvalised tegelased öösel meie tuppa ! Nüüd vaata , et midagi kadunud ei ole ! " See oligi kõik . " See oli kõige pikem lugu , mida olin kellelegi ühiselamus rääkinud . Mul hakkas piinlik . Mööda Vladimiri joonistatud merd purjetas viikingilaev . Vladimir paistis leebe ja heatahtlik . Ta ringutas ja pani minu järel ukse kinni . Ta oli tõesti väga pikk mees . Õhtul vaatas Sugulane üle ukse : " Ma sõidan nüüd ära . Juba poole tunni pärast . Koju . Tohib õuna võtta ? " " Võta , võta . " " Ma ei saa midagi teha , et ma millegipärast kogu aeg kole näljane olen . " " Võta veel , ära häbene . " " Tahtsin küsida , kas sa sprotte tahad ? " Sugulane tõi selja tagant välja käe kahe kalakonserviga . " Kas sul pole sprottidega midagi teha või ? " küsis Konspiraator hämmastunult . Seni oli ta vaikselt laua taga õppinud ega olnud millegagi märku andnud , et on märganud Sugulase ruumisviibimist . " Sinu nimi oli vist Franck ? " küsis Konspiraator oma tavalise veidi nasaalse häälega . Tema prilliklaasid välgatasid ; kui ta rääkis , olid näha tühikud ülemises hammastereas . Olin kuulnud , et Konspiraator on mitu aastat vangis istunud . Polnud midagi , mis kuuldust tõestanuks või ümber lükanuks . Konspiraatori käel oli tätoveering . Kui ta särgiväel oli - nagu praegu - , võis näha , et ta on võrdlemisi lihaseline . Juuksed olid tal juba peast ära minemas . Sugulane ehmatas . " Aitäh , " naeratas Konspiraator oma hambutut naeratust , " vastutasuks annan head nõu . Sa oled päris ilus poiss . Ära siia tuppa nii tihti tule . Kala on meil , noh , tead küll Kala ? Vaat' tema ja Madis , neile just sellised ilusad poisid nagu sina meeldivadki . Kas sa ise pole sellest aru saanud ? Ole ettevaatlik . Jah , sama Madis , kes elab erakas - prillidega . " Konspiraator süvenes taas õpingutesse . " Kas see on tõsi , mis ta räägib ? " sosistas Sugulane ärevalt . Kehitasin õlgu . Tegelikult käskis Kala tõepoolest Sugulasele hirmu naha vahele ajada - kõik olid poisist tüdinenud . " Nojah , ma siis lähen , " ütles Sugulane . Konspiraator toetas pea lauale . Ta ei olnud mitu ööd ühiselamus ööbinud . Ta kuulus nende väheste hulka , kes kunagi ei kurtnud rahapuudust või seda , et kontrolltöö on tulemas . Tal oli alati suitsu . Minu nähes ei teinud ta midagi muud peale õppimise . Kuid mõne päeva pärast tõi ta tuppa tüdruku . Alguses nad lihtsalt õppisid koos ja neiu lahkus hilisõhtul . Kalalt kuulsin , et see on mingi õppejõu tütar . " Ma ei suuda ikka veel harjuda , et siin toas Filoloog elab , " tunnistas Tamur <arv>-st - sama mees , kes mind kunagi sõimas . Tal olid kongus nina ja silmadele langev tukk ja mõnikord jättis ta mulje mehest , kes on asunud võitlusse kogu maailmas valitseva ebaõiglusega . " Eks võta ta siis enda tuppa , " soovitas Kala . " Olen näinud n arvu naisterahvast , kes on Joogaga maganud . Juba see fakt räägib enese eest ! " ütles Tamur . " Ma ei maga enam Joogaga ! " protesteerisin . " See ei puutu asjasse . Milleks isiklikuks minna ? " " Sina tõid selle teema sisse ! " " Mina ? Ühesõnaga , mul on neist naisterahvastest juba kindel pilt kujunenud . Lisaks kindlale pildile Joogast . Muuseas , Filoloog , kas teie Joogaga viisite rõdult minema tühja taara , sel ajal kui meie Vladimiri ja Tarmoga kolhoosis olime ? " " Mina seda ei teinud . " " Aga Jooga , see türakummardaja , küll . " " Hea küll , Tamur , " ütles Kala ja vinnas oma luise kere püsti , " kus toas me kaarte mängime , kas meil või teil ? See tähendab , kas Jooga on praegu seal ? " " Läks paari tunni eest mingit naisterahvast pulkama , " ütles Tamur ja marssis uksest välja , õnnistanud mind õela pilguga . " Kas tahad kartuleid koorida ? " küsis Madis . Olin magamata ja mitte eriti näljane , kuid võtsin noa , sel ajal kui Madis liha tükeldas . Õhtul kella üheksa paiku algas lumesadu . Seisin kuuenda korruse köögis , kus lambipirn oli läbi põlenud . Süüa tehti sellepärast seitsmenda korruse köögis , mis oli kõige lähemal . Maantee oli äsjasadanud lumest hele ja isegi nii kõrgelt vaadates krobeline . Lund muudkui langes . " Gerda , kuule . Võiksid pooleks tunniks jalutama minna , " ütles Konspiraator , kes oli tüdrukuga voodisse pugenud . Kala käis vahepeal korra toas , aga noori nähes tegi minekut . Ta istus <arv>-s , kuhu laekusin minagi . " Mind pagendati . " Heitsin ühte alumistest vooditest , mis näis olevat vaba . Tukkusin ja nägin isegi und . Unes võtsin Franckil kaela ümbert kinni ja suudlesin teda . Ruum oli täis muusikat ja varjusid . Laua taga , akna külge kinnitatud kõikuva lambi all istus brünett tütarlaps nimega Merit . Ta kuulas hajameelselt noormeest , kes näis olevat sama purjus kui ta isegi . Vajusin voodile . Pea käis ringi . Franck vaatas uduse pilguga põrandale ; tal olid kõrvaklapid peas . Ärgates sain aru , et kuuldud hääled olid tõelised : Jooga oli saabunud ja vaidles kellegagi . Aeg-ajalt kostis naise naeru . Varsti kuulsin , et Jooga tuikus oma voodisse ; kas üksi või kahekesi , seda ei suutnud ma kindlaks teha . Kell lähenes neljale , kui <arv>-st lahkusin . Konspiraator ja Kala õppisid veel . " Kas Jooga jäi Magnusega jooma ? " küsis Kala . " Ei , ta jäi magama ja ajas ka mulle oma norskamisega une peale , " ütlesin ja kiskusin riided seljast . Ronisin paljalt linade vahele . Ma ei märganud , millal teised magama heitsid . Ärkasin selle peale , et uks langes kõva pauguga sneprisse . Kell oli kümme . Ilm oli sombune ja hämar . Ma ei olnud eriti virge . Andsin endale vaikimisi korraldusi : esimene liigutus - kittel selga , teine - kella vaadata , kolmas - spiraal teekannu . Ukse lahti tegemine oli viga . Magnus tormas koputamata sisse , nõnda et magav Kala oleks pidanud püsti kargama ja tulija läbi sõimama . " Kus on Madis ? " karjus Magnus , kes oli vähemalt kahekümne kolme aastane ja meist kõigist vanem . Magnus oli kuuldavasti ühikavanem ja õppis kolmandal kursusel . Olin näinud teda sageli kas sisenemas või välja tulemas uksest esimesel korrusel , millel rippus kummaline silt : " Videoteek " . " Tsst ! Kala magab ! " " Mne pohui , magab või ei . Mulle on Madist vaja , ja ruttu ! " " Madis magab oma erakas . " " On see kindel ? " " Eks mine ja vaata . Ta elab lähedal . " " Ei viitsi . Ma tean , kus ta elab . " " Ma tean , et sa tead . " " Jah ? Mida sa veel tead ? " " Ma tean kõike . Ka sinu kohta . " " Huvitav , mida sa minu kohta tead ? " " Miks ma peaksin seda ütlema ? Kas sa ei tea , et info maksab ? " " Millega mina maksta võin ? " küsis Magnus vaikselt ja huvitatult . Ta paljastas naeratades teravad valged hambad . Kala voodi nagises . Magnus kadus . Kohv oli jahtunud . Loengutesse polnud enam mõtet minna . Need olid alanud kaheksast . Läksin hoopis arsti juurde , sest keegi rääkis , et arstitõendiga saab sessipikendust . " Teil on kehvveresus , " ütles arst , " teid peab haiglasse panema . Tehke uus vereanalüüs . Kohe täna . Esimesest detsembrist on haiglakoht vaba . Tahate te akadeemilist või ? " Ma ei olnud selle arstiga kohtunud , enne oli teine . " Ma ei imesta - sellise vere puhul . Millal te viimati vereproovi käisite tegemas ? Siis , kui sisse astusite ? Saate nädalaks koolist vabastuse . Siis tulete tagasi . " Sadas laia märga lund . " Teil on väga vedel veri , " ütles õde , kes vereproovi võttis . Läbi aknaklaasi nägin , et igal pool poodides olid järjekorrad . Sillutisekivid Raekoja platsil olid sulalumest libedad . " Miks sa kogu aeg naeratad ? " küsis Vladimir , kellega ühiselamusse sisenedes kokku põrkasin . " Miks see teid kõiki nii väga häirib ? " Vladimir kergitas sõrmega mu kübara serva : " Sarnaneb maskile . " " Nagunii lähen varsti haiglasse . " " Miks ? " " Kehvveresus . " " See on ju hirmus haigus , " ütles Vladimir ja läks . Viskasin riided seljast ja läksin dusi alla . Läbi veesolina kuulsin samme toaukse taga . Päris kindel ma selles ei olnud . Tuba oligi tühi . Keerasin ukse enda järel lukku ja hakkasin riietuma . Kleidilukku kinni vedades kuulsin koputust . " Tuled just sel ajal , kui riidesse panen . " " Anna andeks . Lähen siis ära , " ütles Vladimir . " Võid sisse tulla . Lõpetan kohe . " " Kus meeskond siis on ? " " Ei tea . Koolis . Käisin dusi all . " Sidusin juuksed kokku ja värvisin peegli ees huuled ära . " Hakkad kuhugi minema ? " " Ei . " Mul oli millegipärast tunne , et midagi peab juhtuma , tuleb õnnetus , olen üksi ega suuda eest ära joosta , põgeneda . Ma ei tahtnud minna haiglasse . Teadsin , et ei harju sellega : seal saan ainult aknast välja vaadata , kui sedagi . " Miks te Tamuriga kogu aeg vaidlete ? " küsis Vladimir . " Kas te ei saa teineteisest aru ? " Öösel kell kaks koputati arglikult . Kala magas sügavalt . Koputaja ei tüdinenud . Olin tasa : las Kala avab , kui tahab . Võtit keerati väljastpoolt . Madise hääl ja pudelikõlin . Teesklesin , et ärkan : " Mis kell on ? " " Olen poliitiline pagulane , " sosistas tütarlaps - toosama , kelle juures seitsmendal Kala mõnikord magas . Nüüd Kala üles ei aetud . See oli mõistetav , sest Kala oli karsklane . Polnud just arukas teda selleks äratada , et veini juua . Tütarlapsel oli rõõmsa hulkuri välimus ja pealtnäha oli ta kaine . " Toakaaslane viskas ta välja , " ütles Madis . " Kas sa ka veini tahad , Gerda ? " Tal oli pudel kuuerublast margiveini . Libistasin ennast asemelt alla . Tütarlaps jõi moepärast . Ta noomis heatahtlikult Madist , et see vaeva ei näe , et ennast füüsikateaduskonda taastada . Madis andis lubadusi . Oli ilmne , et ta ei kavatsegi neid täita . Vähemalt mitte niipea . Seegi juhtus nüüdsama . Nagu õhtu ja öö ja järgmine päev ja järgmine õhtu Toomemäel haiglas . Ilm muutus ootamatult jäiseks , nagu ei oleks ma veel õiget talve näinudki ja näeksin seda ainult selleks , et mõista : kõik , mis veel aset leiab , juhtub minuta - näen üksnes raagus puid , varemeid ja varemete kohal kraaksuvaid vareseid . Maja teisel poolel , kus pole varju , on päike nii hele , et lumi hakkab silmadele . Kuid seda tuleb mul ette kujutada . Meenusid septembri alguse varajased päikesetõusud ja ukse juures hõõguv tulipunane reflektor - haigla oli võrdlemisi jahe - ; nelja magaja nohin teisel pool kappi ; pikad jalutuskäigud Emajõe ääres ja seegi , et jooksin mööda nimetuid tänavaid , punased sukad jalas , pikk sinine seelik tolmust hall . Äkki oli selge , mida poleks tookord tohtinud teha . Nägin und , milles otsisin tablette hambavalu vastu . Suures tühjas akvaariumis lamas surnud lestakala . Silitasin tema karedat selga . Siis saabus pimedus . Olin raha ja rongipiletita Tartusse sõitmas . Kandsin kerget kotti . Minu vasakul käel kõndis ema . Rong tuli . Sõitsin Tallinna . Seal istusin ümber ja sõitsin Pärnusse . Valetasin , et pean raamatukokku minema , ja arst andis mulle neljandal haiglapäeval linnaloa . Kleiti selga pannes leidsin , et olen jäänud kõhnemaks . Jooksin Toomemäelt alla , lumi sätendas puuokstel ja jalgade all . Lifti juures tuli vastu habetunud Madis : " Mõtlesin uut elu alustada . " Sõitsime koos kuuendale korrusele . " Kahju , et sind ei olnud . Siin oli vahepeal põnev . Reedel mõtlesin õppima hakata , aga olen siiamaani joonud . Üle kahekümne viie rubla on võlgu . Teab , kuidas neist lahti saada . Eile õhtul sai õlu otsa . Toas ei ole kedagi . " " Tahtsin ennast pesta . Haiglas on vesi külm . Köetakse vähe ; saame vist kõik jõuluks koju . " Kasuka voodile visanud , läksin rõdule suitsu tegema . Päike loojus , värvides Hiinalinna punaseks . Kammisin märgi juukseid , kui Madis uuesti silmapiirile ilmus . Ta võttis riiulist tsiviilkaitse õpiku ja lehitses seda . Saabus Kala . " Tead , Madis , kui sul midagi teha ei ole , miks sa pead seda siis just siin tegema ? " küsis ta . " Kui kaua keevad kuus muna ? " küsis Madis . " Sina nad sööd , sinu munad , " ütles Kala leigelt . " Konspiraatori munad . " " Mirjam oleks vast vihane , kui talle ütleksime , et Konspiraatori munad ära sõime . " " Ma saaksin temast täiesti aru , " ütles Kala ja läks ust paugutades minema . Otsustasin arsti nii kaua veenda , kuni ta mu nädalavahetuseks ühiselamusse lubab . " Teie veri ei ole veel korras , pühapäeva lõunaks olge kindlasti tagasi . Mis teil seal ühikas parem on ? Reisite ringi , ennast tuleks kiirabiga ära viia , " imestas arst . Kavatsesin teda kuulda võtta . Mul ei olnud aimugi , mis ühiselamus toimub ja kas seal on üldse võimalik ööbida . Oli pime , kui Toomelt alla laskusin - päike loojus varakult . Teed olid libedad . Läksin , kott üle õla , ühiselamu poole : kiiret ei olnud , keegi ei teadnud mind oodata . Ma ise ei teadnud , mis mind ootab . Nautisin ebakindlust , sest ka miski kohutav ei olnud kindel ega võib-olla võimalikki . Elu oli muutunud juhuslikumaks , kui see oli olnud iial varem . Juhuslikkus ei jätnud ruumi ebameeldivustele . Olin igas mõttes tabamatu . Ma ei tahtnudki teada , mida toob järgmine päev , ja oli , kui oleks mu soovi kuulda võetud . Konspiraator ja Mirjam riietusid parajasti . " Võid endale kohvi keeta , " ütles Konspiraator , " nägemiseni pühapäeval . " Taipasin , et nad lahkuvad nädalavahetuseks . Vaatasin aknast välja . Oli hakanud tuiskama . <arv> oli pime , laual hubises nõrgalt küünal . Vladimir kuulas muusikat . Istusin , kuni kassett läbi sai ja makk välja lülitus . <arv>-s vaatas Madis televiisorit . Heitsin pikali ja hakkasin Saltõkov-Stsedrini " Ühe linna ajalugu " lugema . Varsti koputas Vladimir : " Kas sul on üks suits ? " Madis , kes ei suitsetanud , irvitas : " Et saaks varsti jälle küsima tulla . " Vladimir ei tulnud rohkem küsima . Olin kindel , et ta sõitis koju . Kuulatasin samme koridoris . Kell üksteist oli maja vaikne , nagu võis juhtuda ainult nädalavahetustel . Enamik rõdusid , kust muidu kumas valgus , olid pimedad . Õhk rõdul oli jäine , kuid tuisk oli lakanud . Tundsin ennast rahutuna ; muusika , mis <arv>-s mängis , tuli ühtelugu meelde . Seisin kaua dusi all , sest und ei tulnud . Siis keerasin end paljana tekkidesse ja jäin magama . Ärkasin kaheteist paiku hommikul . Unenägu oli realistlik ja sellest oli raske toibuda . Leidsin rahakotist saja- ja viiekümnerublaseid rahatähti , kokku paari tuhande rubla ringis . See näis ettemaksuna millegi jälgi ja alandava eest . Jalutasin Raekoja platsil ja silmitsesin kaupluste vitriine . Raha põles taskus . Panin riidesse ja tegin kohvi . Otsustasin jätta raamatukogu järgmiseks päevaks . Koridorist kostis hääli . <arv>-s mängis sama muusika , mida oli kuulanud Vladimir . Tamurit ümbritsesid kümned lõbusad küünlaleegid . Laial taldrikul lainetas roheline küünlarasv . Õllepudelikorkides põlesid eriti väikesed tahid . " Eile põletas siin Vladimir küünalt , " ütlesin istudes . " Rõõmuks piisab vähesest . " Tamur ulatas " Ekstra " -suitsu ja pakkus ka tuld . " Miks tal selline nimi on : Vladimir ? " " Tegelikult on ta Indrek , aga kolhoosis pandi talle Vladimir nimeks , " ütles Tamur . Paistes näoga väike heledapäine Martin tuli , kaabu pisut mõlkis . " Sa pole vist maganud ? " oletas Tamur . " Nägin koguni unenägusid . " " Rääkisin just oma unenägu , " ütlesin ja itsitasin tobedalt . Vähemalt näis seda arvavat Martin , kes jälgis meid kriitilise muigega . Tamur kiskus froteekäterätikust narmaid välja , et uusi küünlatahte keerata . " Jäid heast pildist ilma . See rasv läks neil nii tuliseks , et süttis üleni . Tuba oli üleni valget suitsu täis . Nad viskasid taldriku rõdule ; seal see nüüd põleb . Jooga ärkas kogu selle mäsu peale ka lõpuks üles , " rääkis Madis , kes pärast mind oli <arv>-s käinud . Tamuri ja Martini arusaamatu jutt füüsikast oli mind <arv>-st minema peletanud . Tegin rõduukse lahti : taldrik põles lumisel rõdul ilusa leegiga . Pühapäeva lõunaks jõudsin haiglasse . Palat oli veel tühi . Öökapi sahtel ei tahtnud avaneda . Kui selle viimaks liikuma sain , leidsin paki , mis koosnes õuntest , sokolaadist ja väikesest suitsupaberil evangeeliumist . Selle vahel krabises raha : kokku sada rubla , muinasjutuline summa . Mitte keegi poistest mind ei uskunud , isegi mitte Tamur , kellele jutustasin unenäo . " Aga miks just sulle ? Kuidas see ikkagi sinna sai ? " ei jäänud Vladimir rahule . " Paistab , et oled langenud järjekordse kampaania ohvriks , " leidis harilikult sõnakehv Tarmo , kes kandis tugevaid prille ning habet , mis varjas poolt nägu , " siin on ka palju vaeseid , ja me kõik oleme haiged . " " Pakkuge parem suitsu . " " Võta mask maha , siis annan . Tee tõsine tööinimese nägu pähe , " soovitas Vladimir . " Hea lugu ikkagi , " ütles Tarmo ja pakkus tuld . Uks prahvatas lahti . Kõik hakkasid naerma , sest Tamur oli alasti . Ta tõmbas jahmunult käteräti niuetele . " Mõtlesin , et Jooga õllega on kohal . Selle asemel Filoloog . " Ta kadus kapi taha , ilmudes sealt varsti , ainsaks kehakatteks trussikud . Tamur nööpis särki kinni , kui Jooga ja Martin pudelikõlinal saabusid . Kustutasin koni ja tõusin . " Sa ei jäägi meiega veini ja õlut jooma ? " imestas Jooga . " Ei , pean viieks haiglas olema . " Aga ükskord oli ka viimane päev . Kaasas kaks karpi arsti antud tablette ja suunamiskiri kaheks kuuks profülaktooriumi , mis asus sama ühiselamu kolmandal korrusel , astusin tuppa numbriga <arv>. " Kust sa sellist defitsiiti said ? " küsis Madis ravimikarpe uurides . " Oled terveks saanud , " ütles siilipeaga Martin . " Ilmutus , " ütles Vladimir . Käisin juuksuris ja ostsin endale valge kampsuni . Algasid talvised eksamid ja arvestused . Toalakke tõmmati riietest meisterdatud nukud , pudel varruka küljes kõlkumas . Valepoodu pidi rippuma laes sessi lõpuni , et toaelanikel hästi läheks . Meie mees meenutas Kala . " Et ta siit jälle mingit vihjet välja ei loeks , " muretses topise tegija Konspiraator . Jooga ja Martin ei paistnud sessist hoolivat : neid võis näha koos minemas ja tulemas , üks tume , teine hele . Kus nad päevade ja ööde kaupa viibisid , seda teadsid ainult nemad ise . Martin rääkis segast juttu tehisintellektist ja programmidest , mis tootsid programmide tootmiseks mõeldud programme . Vladimir oli närviline ja hakkas haigeks jääma . Laenasin kõrvaltoast harja , muutsin vanad püksid põrandalapiks ja nühkisin meie röövlikoopale sarnaneva toa puhtaks . Vladimir käis sel ajal viit rubla laenamas . Olin dusi alt tulnud , musta kleidi selga saanud ja keerutasin peegli ees , kui tuli Jooga , kes imestas : " Kuhu sina , Gerda , siis ennast ehid ? " " Raamatukokku . " Jõudsin tagasi õhtul . Minuga üheskoos sisenesid majja Tamur ja Vladimir ühemõtteliselt kõlisevate kottidega . Keskööl marssis tuppa purupurjus Madis . " Ma olen väga kaine , aga mis siis . See pole oluline . Gerda , kas ma võin sinu voodisse heita ? " " Maga seal või terve öö . " Läksin <arv> , mõistes , et rahulikust unest nagunii midagi välja ei tule . Purjus Vladimir oli jutukas ; kaks alumist voodit olid vabad . Heitsin pikali ja ärkasin alles pool kuus . " Madis kukkus voodist alla ja täiesti täisnurkselt koos madratsiga noortele selga , " teatas laua taga õppiv Kala . Ta ei olnudki veel magama heitnud . " Kukkusin jah , aga mis siis , " kostis kapi tagant Madise hääl . Teekannus keesid munad . " Võiksid Konspiraatori üles ajada , oled voodile lähemal , " ütles Kala mulle . Sikutasin magavat Konspiraatorit jalast . Ta ei teinud kuulmagi . Olin lubanud ka <arv> rahva äratada , aga uks langes minu taga sneprisse . Tagusime Kalaga senikaua ukse taga panni , kuni kõigist kuuenda korruse tubadest pahaseid hääli hakkas kostma . " Paraku tean ma küll palju , aga kõik on just see , mida iial eksamitel tarvis ei lähe , " tunnistas Kala , kui Konspiraator oli kooli läinud . Pärastlõunal tõid poisid kuuse . Hakati tegema ettevalmistusi Tamuri sünnipäevaks . Sinna polnud mind keegi kutsunud . Läksin linna ning jalutasin õhtuni Toomemäel , hakates aeglaselt ühika poole lonkima alles siis , kui päris külm hakkas . Sadas lund ; peitsin ennast ühe puu tagant teise taha , et mitte ehmatada hiliseid möödujaid . Kellega ma pidingi kokku saama ? Ta võinuks hiirvaikselt istuda puu taga ja lumme oksendada , tundes end ometi tabamatu ja julgena . Parki oli asja ainult lindpriidel ja joodikutel . Olin noor - ning need vanaaegsed leebed valud , lai märg lumesadu . Koridoris mängis muusika , vastu tuli inimesi . Mõni tantsis . Kui Konspiraatori ja Mirjami kapitaguses seltskonnas ümber riietusin , vaatas sinna Jooga , käes õllepudel : " Sa ei tulegi meie sekka ? " " Oota , vahetan riided , " naersin heast meelest . Ajasin püksid jalga ja tõmbasin kampsuni selga , seejärel heitsin Kala voodile . " Puhkad enne otsustavat heitlust õllega ? " küsis Konspiraator . Tamurit ei olnud näha . Jooga tantsis tundmatu naisega . Tamur mängis <arv>-s püstoliga . " Sünnipäevakink ? " " Jah . " " See on minu poolt , " andsin Tamurile paki säraküünlaid . " Aitäh . Sa oled päris meeldiv inimene . " Tamur haaras kitarri ja hakkas laulma . " Tule istu põlve peale . " Õõtelevisioonist tuli järjeulmekas , aga kuidas ma ka hommikul selle sisu ei püüdnud meenutada , ei mäletanud ma midagi peale selle , et Vladimir , Kala ja Madis tulid filmi vaatama ja minu käsi oli sel ajal Tamuri kaela ümber . Väga kergelt - ma ei söandanud ennast liigutada , kartes , et Tamur saab aru , kui väga mulle meeldib ta süles istuda . Olin läinud kutsumata sünnipäevale , joonud palju , targutanud , armunud vastutustundetult ja pealiskaudselt , et ainult unustada hirm hommiku ees , ja see õnnestus . Läksin mööda halli koridori . Vasakul ja paremal mustasid sektsioonide ukseavad . Ei kostnud mingeid hääli . Astusin ühest august sisse ja koputasin . Halli suitsu pilves istusid viis inimest . Seinte ääres vedeles tühje õllepudeleid . Laual oli täis veinipudel . Olin väsinud . Istusin Tamuri kõrvale . Käsi värises , kui klaasi võtsin . Tamuri sõrmed libisesid üle kitarrikeelte . Ta juuksed olid salkus ja poos hooletu . Hoidsin vaistlikult tema lähedusse . Vladimir parandas makijuhet , heledad juuksed turris . Aeg-ajalt heitis ta mulle oma ümmargustest silmadest uurivaid pilke . Jooga õpetas teda poolihääli . Ivo nägu oli paistes . Ta muigas küüniliselt . Seltskonnas viibis ka võõras : lühikest kasvu uskumatult kõhn , räpase roti välimusega poiss , kes paistis kõigist paar aastat vanem olevat . Tema hajameelne naeratus oli vastuolus tülpinud ilmega . Tema pea oli pesemata nagu kõigil ; ebamäärast värvi heledad juuksed olid sama ilmetud nagu nooruki vesised silmad . Teda kutsuti Hirmuks . " Mina tahan igatahes süüa , " tähendas Tamur . Teised ümisesid nõusolevalt . Aknast paistis hall detsembrihommik . " Filoloog , toeta näljaseid tudengeid , " ütles Tamur ja pani kitarri käest . Tema ette lauale pudenesid kõlinal kopikad ja mõni rubla . Tamur toppis raha taskusse . " Tule siis ka sööma ! " hüüdis ta , kui oma toa poole leekisin . " Oodake , panen ukse lukku . " Sõitsime liftiga alla . Läbi sopilise koridori jõudsime ukseni , millel rippus silt : " Söökla " . Kõrvaluksel oli veel uhkem silt " Videoteek " . Tamur ulatas mulle kandiku : " Võid ühe saada , võid ka kaks . Miks nii tagasihoidlikult , Filoloog , ainult ühe piimaga ? Ma maksan kõigi eest . " Kogunesime kassaaparaadi juurde , kui Tamur kopikaid lugema hakkas . Arve oli pikk vähemalt pool meetrit . " Ärge unustage , et see on minu sünnipäev . Saan täna ikkagi kahekümne aastaseks , " ütles Tamur . Ta istus laua otsas . Jooga tõusis . " See mees , kelle nimi Tamur on , saab täna kakskümmend aastat vanaks , " alustas ta õõnsa häälega . " Löögem kefiiriklaasid kokku . Ja kellel pole kefiiriklaasi , löögu piimaklaasiga . " Kõrvallaudadest heideti pilke . Kandsin pikka musta kleiti . Jooga pidas söögipalve . Kui poisid üles läksid , peatas mind lifti juures Magnus . " Mul on sulle üks jutt , " teatas ta . " Mul on hea meel sind näha . Mis sa arvad sellest , kui ma sind mõnel õhtul " Vana Tallinnat " jooma kutsun ? " " Ei tea . Miks mitte . " Poisid olid läinud . Sõitsin tühja liftiga üles . Kui toa poole läksin , nägin <arv> ukse lähedal kahtlustava pilguga koristajamutti . " Ah seal ongi siis see punker , " ütles ta kurjakuulutavalt . Mitte keegi ei teinud arvestust ära . Õhtul koputas Tamur . Olin üksi toas . Kuivatasin parajasti nõusid , seljaga Tamuri poole . " Kallis Gerda , ega sul suitsu ei ole ? " " Pakk " Aegnat " on kapis . Võta ise . " " Kas teie istusite köögis pingi katki ? " päris Tamur ja tema väga punastel huultel eksles kummaline naeratus . " Mis pingi ? " Tamur kallutas mu pea taha ja libistas leivanoaga üle kõri . Ma ei teinud katsetki lahti rabelda . Seisime seljaga ukse poole . Keegi vaatas sisse ja läks ära . Tamur ei lasknud lahti . " Mul on hea tuju , " ütles ta , " sain täna füssa praksid tehtud . " Ta tõmbas noaga ebakindlalt üle mu kaela , nagu ei teaks , mida edasi teha . Ta ei tajunud , kui tugevalt tõmbab ; mina ei teinud häält . Tamur oli natuke närviline . Veidi tugevam vajutus ja ma võpatasin eemale . Minuti pärast tuli veri välja . Tamur oli kaine - ma ei tundnud lõhnu . Enne aastavahetust sõitis Tamur Tallinna . Avastasin , et kell on seisma jäänud . Tamuri asemel ilmus tema sõber Ivo , kes jäigi sessi ajaks ühiselamusse . Ivo ilmutas minu eksamite ja elu suhtes ootamatut huvi . " Ta ei jaga füüsikast midagi , " torkas Vladimir . Tamuri sünnipäevast oli koridori jäänud suitsunurk . " Tähtis on julgeda aru saada , " kuulutas Ivo pidulikult . " Miks sa niisugune oled ? " ei jätnud Vladimir mind rahule . " Missugune ? " " Kui sa tulid , olid kogu aeg vait ja naeratasid . See mõjus võrdlemisi monotoonselt . Kui sa kogu aeg oleksid niisugune olnud nagu nüüd , siis oleks sul hoopis rohkem menu olnud . " " Missugune ma siis olen ? " " Räägid natuke rohkem . " " Tohib ? " küsisin , kui Vladimir tõi välja paberkoti pirukatega . " Enne lõika seda , " näitas Vladimir oma kaelale , " tee üks kriips . " Jooga tuli suitsu pommima . Tal polnud viimasel ajal raha ja ta üritas vahelduva eduga teiste kulul elada . " Võid mürki võtta , et ei paku . Mine osta , " soovitasin . Vladimir kägistas mind natuke . Ma ei teinud seda märkama . " On ikka apaatne , " ütles Vladimir . " Jooga , kas ta sinu all ka selline oli ? " " Jumal paraku , " ohkas viimane koridori pidi kaugenedes . Läksin oma tuppa . Seal olid aga Konspiraator ja Mirjam , kes vaatasid mind häiritult . Pidasin paremaks uksest välja taganeda . Läksin Madist otsima . Mulle tuli vastu Magnus oma harilikus valges vestis . Tal olid pikad juuksed , mida ta kandis hobusesabaks seotuna seljal . " Ma röövin sind lihtsalt ära . Hoolimata sellest , et olen purjus . Hoolimata abielusõrmusest , " näitas ta oma käele ja tõmbas mu lifti . Mul ei olnud mahti vaadata , millise korruse nupule ta vajutas . Numbri järgi toauksel taipasin , et tegu on üheksandaga . Väike puhas tuba oli tihedalt asju täis . Voodi asus eesriide taga ja oli suur ja mugav . Voodi kohal rippus ristsõna : meeter korda meeter . Kõik jutustas toaelaniku heast majanduslikust olukorrast . Magnus võttis kapist kolmveerandi peal " Vana Tallinna " ning otsis klaasid . Need ei olnud tavalised sööklast näpatud jooginõud , mida muidu igas toas võis kohata . Olin ettevaatlik . " On reeglipäraseid ja ebareeglipäraseid inimesi . Sina kuulud viimaste hulka . Sellepärast me praegu siin istumegi , " rääkis Magnus . " Aga Jooga ? " " Jooga maailmavaate määrab praegu see , et tal mitte midagi ei ole . Et on äärmiselt vähe vahendeid , et end kasvõi korralikult täis juua . Kui mina hakkaksin oma raha maha jooma , siis jooksin ennast vist surnuks . Nii tulebki välja , et ei ole lihtsalt mõtet raha alkoholile - ja ka söögile - surnuks lüüa . " " Muuseas , ka mina istun praegu purgis , " teatas Magnus salapäraselt . " Purk on vett täis , vee nivoo kord tõuseb , kord langeb . Kui keegi purki kõigutab . Vahel olen servale üsna lähedal , mõnikord õnnestub endal vee taset tõsta . On ka väliseid mõjutajaid , mille olemusest me midagi ei tea . Väljaspool purki on vabadus . " " Miks mitte teine purk ? " " Ei tea . Millegipärast oled just sina selle visiooniga seotud . " " Miks sa purgis oled ? " " Kui sa hästi uurid , võid need põhjused teistelt jutu sees välja noppida . " " Kui nad purjus on . Siis kuuleb mõndagi . Muidu on nad kinnised . " " Jah - harva kohtab kedagi , kes ei vastaks kahesõnaliste lausetega . Sinul muide seda kommet ei ole . " " Ma ei tea kellestki midagi . Olen siin elanud ainult mõne kuu . " " Sa ei tea tõesti veel pooli asjugi . Kuidas sa üldse siia sattusid ? " tundis Magnus huvi . Rääkisin talle , et tundsin Joogat , aga siis jäi <arv>-s kitsaks - tuli minna <arv>. " Nüüd ma tean . See oli mulle oluline . Ilma minuta poleks Jooga praegu midagi . Ta vist ise ei teagi , mille kõige eest ta peaks mind tänama . " " Tema arvab , et sina sõltud temast . Vähemalt annab mõista . " " See supp keeb siin , ütleme , kevadest saati . Sina sattusid siia sisse nüüd , " ütles Magnus ärritatult . " Kas ma olen mingis supis ? " " Oled küll . " " Tamur lõikas mulle enne oma sünnipäeva kaelale armi . " " Ja keegi ei tea , kuidas oleks võinud minna ja kuidas nüüd läheb . Ma ei kujuta ette , kes temasugusega näiteks abielluda viitsiks ? Appi , pael ! Kes see Vladimir on ? See pikk ja blond ? Tarmo ... mulle tundub , et tal on närvid üsna sassis . Merit saab bravuuriga paljudest asjadest üle . Et mitte nutma hakata . Tamur , jah , on omamoodi raske juhtum . " " Miks ? " " Ah ! " lõi Magnus käega . " Muuseas , mida sa suvel teed ? " " Mida ma teen poole aasta pärast ? ! " " Ahah . Ma võtan selle arvesse , eks. " " Pean nüüd oma tuppa minema . " Magnus kobas püksitaskus ja võttis sealt midagi . Keerutasin vaigust käbi kohmetult sõrmede vahel . " Hoia teda . Ta on sinu sõber , " ütles Magnus ja saatis mu ukseni . " Filoloog ! Kas sa jooma ei taha hakata ? Mis sa teed siin üldse ? Eksameid ? " hõikas Tamur , kes jõudis tagasi jaanuari alguses . Tema kannul tuli Vladimir , kes oli niivõrd purjus , et komistas igal sammul . Raputasin pead ja läksin tuppa . Tamur oli varsti kohal . " Kas sa kavatsed täna öösel oma voodis magada ? " küsis ta . " Seda küll . Võid näiteks rõdule minna või põrandal magada . " " Hirm magab minu voodis . " " Sa , Gerda , võta ta enda juurde , " pistis Kala vahele . " Pole paha mõte . Mul pole midagi Filoloogi kõrval magamise vastu . " " Muidugi . Meil ongi siia tuppa veel kedagi vaja , siis on kuus inimest täis , " ütlesin Kala naisele vihjates , sest temagi oli hakanud Kala juures ööbima . " No tänan , " arvas Kala . Magasin juba , kui läbi une kuulsin , et keegi , kes ei olnud Kala , heitis tema voodisse . Ta niheles tükk aega rahutult , nii et ka minu ülemine reform õõtsus . Mida Hirm ühiselamus tegi , sellest ma aru ei saanud ; ühel päeval püüdis ta mind koridoris suudelda . " Ära seda tee , " andsin talle nõu . Sellest peale tegi ta iga kord närvilisi vihjeid , kui <arv> läksin . Ühel õhtul aga vajus ta meie tuppa koos Jooga ja tundmatu õlise pilguga noormehega . " Oli teil asja ka ? Kui ei , siis võiksite mind üksi jätta . " Tundsin ennast tugeva ja otsustusvõimelisena . Jooga võttis istet : " On sul midagi süüa ? " " Leib on laual . " Jooga hakkas rahulikult kuumal reflektoril leiba praadima . Hirm järgnes tema eeskujule , endal üleolev nägu peas . Sõlmisin käed kuklale , sisendades endale , et olen tugev ja rahulik . Mõtlesin , et lugudele ühiselamus ei tule iial lõppu , ei õnnelikku ega õnnetut . " Oh , Hirm on nii naiivne ja loll . Ta tahab muuseas igast naisest , kes talle tähelepanu pöörab , endale naist teha , ja alati ( mis veel naiivsem ) mõtleb ta seda tõsiselt , " rääkis Tamur . " Tean seda isegi . " " Einoh , see ei puutu minusse , mis sul ja Hirmul ... einojah . " Tamur mõtiskles : " Kas pole jama : kunagi oli Kala naistevihkaja ja joodik , nüüd on seitsmendal naise juures . Olid ilusad ajad ... Mina olen naistevihkaja nagu ennegi ; Madisel läheb naistega ikka samamoodi , tähendab mitte kuidagi . Kunagi lõi ta külge Magnuse praegusele naisele , aga see ikaldus tal ka . " " Ma ei ütle , et tahaksin seda teha , aga neid kõiki oleks väga lihtne välja naerda . " " Sellepärast ma sinuga meeleldi räägingi , et ma tean seda . Neid inimesi ei ole siin palju , kes mind oskaksid välja naerda . Sina oled selleks suuteline , " ütles Tamur . " Ma ei viitsi seda lihtsalt teha , " ütlesin rahulolevalt . " See polegi oluline . Vaata : võiksin mängida siin liidrit . Paljud , kes siin praegu enda arust pomod on , ei ole peale selle midagi . Nad pole võib-olla iialgi millelegi sellisele mõelnud , millele mina ... Ent sellepärast neid vihata ? Igaüks on siiski eelkõige inimene . On iseküsimus , kas ta suudab ennast arendada ja nii edasi . Üldreeglina on mul alati kõigist endast mingil moel nõrgematest kahju . Näe , olen purjus ja hakkan jälle lobisema . Olen seda alati teinud - mis teha , olen juba lapsest saadik niisugune . " Tamur vaatas mulle otsa endale iseloomuliku virvendava pilguga . Oleksin tahtnud teada , kuidas ta seda tegi . Ta hakkas vaikselt naerma . Naersin vastu . Mul oli peaaegu hea meel , kui Jooga meid katkestas : tuli tuppa ja hakkas sõnatult pasjanssi laduma . " Mis mõttega sa seda teed ? " urises Tamur . " Midagi paremat pole lihtsalt teha , " vastas Jooga irvitades . Tamur tõusis ja läks välja . Üheainsa liigutusega pühkis Jooga kaardid kokku ning lahkus samuti . Istusin veel hetke <arv>-s . Sain aru , et olen maruvihane . Ilmad olid viletsad . Meie toast jäi haigeks Mirjam . Ta kössitas päevade kaupa teki all kägaras . Öösiti ajas mind köhima ; kui köha muutus väljakannatamatuks , tõusin ja keetsin teed . " Näri tablette , " soovitas Konspiraator . Tegin seda , aga käisin ka arsti juures ja sain uue sessipikenduse . Raamatukogust tassisin koju veerand meetrit kohustuslikku kirjandust ja käisin paaril eksamil . Ühe kolme tõttu ei olnud enam mõtet stipendiumi saamiseks avaldust kirjutada . Tundsin , et jõud kaob , et olen kõigile ümberringi tüütu ja ebameeldiv ega suuda ennast valitseda . Samas olin langenud mingisse ükskõiksusesse . " Elu on karm nagu ketassaag , " sedastas Kala . Ta oli samuti haige . Ühel eksamil kolme saanud , tõusis tal meri hetkeks põlvini , kuid ülejäänud eksamid jäid tegemata . Konspiraator koristas ukse juures rippuva topise vaikselt ära : õnne tõi see ainult temale . Eksam oli sel päeval ka Ivol , kui ühiselamus tema sünnipäeva tähistati . Rahvas kogunes <arv> tükk aega enne , kui midagi sündima hakkas . Miski tegi mind rahutuks . Jooga ja Tarmo läksid taksoga järele kuuele kastile õllele . Vahetati loide lauseid , oodati . Käisin toast tuppa , Madis järjekindlalt sabas . Viimaks põgenesin kesklinna , kus hulkusin poodide sulgemiseni . Kuuenda korruse koridor oli pime , kuid muusika ei mänginud . Nurka olid seatud köögist toodud pikad pingid . Neid ümbritses traatkarkass , millel rippus sõjaväelennuväljalt pärit maskeerimisvõrk . See sahises nõrgalt nagu tõeline lehtla . Konspiraator surus Ivo kätt . Madis ja Tamur istusid juba , õllepudel peos . Suudlesin sünnipäevalast põsele ja ulatasin kingi : sinise elektripirni . " Olen põrmustatud , " ütles Ivo ja andis mulle õlle . Otsustasin olla kaine , sest kibe õlu ei maitsenud mulle eriti . " Tüdrukud teevad salatit ja värvivad ennast suure hoolega , " teadis Madis . " Mis Merit teeb ? " küsisin , sest teisi ma ei tundnud . " Magab , " vastas Madis . " Päeval said kõik eksamil tala , Ivo ise ka . " Ivo lõi käega ja naeris . Tamuri leidsin meie toast . Ta soojendas radiaatori vastas käsi . " Hakkan salajoodikuks , " osutas ta pudelile aknalaual . Olin teda nähes millegipärast rõõmus . Kui Madis tuli , hakkasin lugema , aga Tamuri lobisemine ei lasknud keskenduda . Ähvardasin teda noaga . " Hehhee ! Kas oled ise paranenud ? " küsis uksele ilmunud Vladimir . Tamur ei lasknud ennast segada . Järgmisena tuli üleni musta riietatud Ivo . Pimedas koridoris ei olnud tema riiete värv nähtav . Nagu alati , oli ta ilus ja enesekindel . Hakkasin demonstratiivselt saapaid viksima . " Gerda , kas sa lähed kuhugi ära ? " küsis Ivo . " Jah , mõneks ajaks küll . " Läksin lihtsalt Madise erakasse kartuleid praadima , et poistele salapärast muljet jätta . Võtsime <arv>-st ka paar õlut kaasa . Täpselt keskööl läksime ühikasse . Tamur oli koridoris diskoripuldi taga ja tantsijaid oli kümmekond . Kui <arv>-tuppa õlle järele läksin , kohtusin Tarmo ja Vladimiriga . Viimane palus andeks , et oli mulle enne teravusi öelnud . Ma ei olnud seda märganud ; ütlesin siiski : " Kui sa kogu aeg nii käituksid , oleksid päris meeldiv inimene . " " Kui kaua ? " " Ma ei tea . " " Vaata : sa elad siin juba hulk aega , kuigi oled ühikas ka vist esimest korda . Sa elad meeste seltskonnas . Ja näed ju , et me ei häbene sind põrmugi . " Varsti oli tuba jälle rahvast täis . Tarmo üritas istuda lauale , mis vajus tema raskuse all raginal kokku . Tarmo kargas püsti ja andis laua rusudele mitu vihast jalahoopi . " Maaslamajat ei lööda , " ütles purjus Ivo , kelle ilusad riided olid salatiga koos . " Mina näen palju vanem välja . Või arvad sa vastupidist ? " küsis minu kõrvale hiilinud Tamur poolihääli . " Ivo on soliidsem . " " Nojah , tal on paraku üsna palju raha . " Tamur läks välja . Istusin ja suitsetasin . " Kas võiksid mulle sülle istuda ? " küsis Tarmo , kes ei leidnud tooli . Loovutasin talle istme . Tamur tuli tagasi ega jätnud kommenteerimata : " Kuule , Filoloog ! Üks küsimus : kui kaua sa seal Tarmo süles oled juba istunud ? " Kehitasin õlgu ja vaatasin Tarmole otsa . Tarmo ei osanud midagi öelda . Tuppa astunud Jooga krabas mul ümbert kinni ja proovis suudelda . " Jäta järele , " ütlesin , keegi poistest hakkas urisema . Jooga ei lõpetanud . " Hea küll ! " karjusin ja marssisin toast välja . " See oli etendus , eks ole ? " karjus Tamur mulle järele . " See , kuidas sa praegu siit läksid ? Sa andsid ju etenduse ? ! " " Mõtle ise , " ütlesin ja sõitsin liftiga alla . Kui uuesti üles jõudsin , lükkasid Tamur , Tarmo ja Vladimir koridoris prahti kokku ja pesid põrandat . Ärkasin kõva kloppimise peale . Ukse taga oli kahvatu ja salkus peaga Tamur . " Ilge jama . Koristaja kutsus komandandi kohale . Ma tahaksin teada , kus see Ivo siis ise praegu on ! Fuck ! Hea , et õhtul oli taipu koridor ära koristada ; õieti oli see Tarmo mõte . Minul oli absoluutselt kama , kas see jääb sinna või ei . " Tamur lahkus . Riietusin ja läksin koridori . Seal hiilis vaiksel sammul umbes viiekümne aastane ülikonda riietatud mees . Ta märkas mind ja hakkas mul järel käima . " Vabandage , mis teil vaja on ? " ei pidanud ma vastu . " Kas te elate siin ? " uuris mees . " Ei . " " Kas te olete keemik ? " " Ei . Ma elan profülaktooriumis . Tulin keeduspiraali ära tooma . " Olime jõudnud meie toa ukse taha . " Kus selle toa elanikud on ? " " Ma ei tea . Võib-olla söömas . " " Kuidas te sisse saite ? " " Uks oli lahti . " Haldusprodekaan heitis pilgu kapi taha . Olin voodi jätnud üles tegemata . " Kas siin on ainult kaks elanikku ? " " Ikka kolm , kaks on voodite järgi otsustades ära sõitnud . " Kui kellelegi oleks pähe tulnud uurida ja teada saada , et Madis on erakas , siis oleks tuppa inimene juurde pandud . Haldusprodekaan tegi minekut . Kuulsin , kuidas ta kõvasti <arv> uksele kloppis . Ootas , koputas veel ja läks ära . Võtsin suitsupaki ja läksin teisi otsima . Tamur ja Merit istusid <arv>-s ja vaikisid masendunult . Tuba oli koristamata . Laua jäänused vedelesid hunnikus keset põrandat . Jõudsin öelda , et kohtusin koridoris kummalise mehega , kui kostis pehme koputus . Ootasime hinge kinni pidades . Omamehelik koputus kordus . " Vladimir läks peldikusse , " ütles Tamur ja tõusis ust avama . " Tule sisse . " Ta taganes jahmunult . Mees , kellega olin juba kohtunud , astus tuppa . " Mina ei olnud eile õhtul siin , alles praegu tulin , " ütles Tamur . " Te elate siin . " " Olen siia sisse registreeritud , " tunnistas Tamur . " Tegelikult elan erakas . " " Ja teil on võti ? " " Jah . " " Siin toas elavad , " mees otsis nimekirjast , " Tamur Tiivas , Tarmo Tammsaare , Indrek Pakk ja Aigar Nurm . Hästi . Selle kõige eest nad ei pääse . Need seltsimehed saavad kõik eksmati . " Haldusprodekaan lahkus . Keegi ei muianud . Tamur ütles löödult : " Igas situatsioonis võib midagi koomilist leida . " " Kes see Aigar Nurm on ? " küsis Merit . " Jooga . " " Selle kõik peaks siiski ära koristama . Ta võib tagasi tulla , " ütles Merit . Tal oli õigus . Ka mina polnud veel lahkuda jõudnud , kui prodekaan laekus koos Magnusega , kes oli teatavasti ühikavanem . " Olen säärast tuba varemgi näinud , " ütles Magnus ükskõikselt üle ukse kiigates . " Haritlasi on liiga palju , " ütles prodekaan . Ja nad läksid lõplikult minema . Kõik käisid sellele vaatamata arvestusi tegemas ega saanud neid tehtud . Sain profülaktooriumist tasuta sööklatalongid ja jagasin neid kõigile - ainult Joogale mitte . Kusagilt õnnestus tal neid siiski hankida . Ühel hommikul ilmus Vladimir : " Sorry . Kas sööma läheme ? " " Ehk ikka . " Läksin koos temaga <arv>. Jooga vedeles voodis , Tarmo luges laua taga . " Koristage see heeringas toast ära ! " karjatas Jooga . " Nii ainult tundub sulle - ja ainult sulle , " ütles Tarmo pilku raamatu kohalt tõstmata . " Gerda , mis kellani hommikusööki antakse ? " küsis Jooga . " Kümneni , " ütles Vladimir minu eest . Kui Jooga oma pudru ja kohupiimaga söögisaali jõudis , oli ta sunnitud üksi teise lauda istuma - kohad olid täis . Vladimir pidi varahommikul eksamile minema . Küsisin , kas ta ei taha süüa või vähemalt klaasi teed . Teega oli ta nõus . Söögitalonge oli üle . Vladimiril ei olnud võimalik keelduda , kui talle viinerid ja kartulipudru tellisin . Olin kavatsenud samuti eksamile minna , kuid polnud selleks valmis ja otsustasin mineku päeva võrra edasi lükata . Vladimir saabus pärastlõunal . " Kuidas läks ? " " Võib midagi alla visata ? " Ulatasin pesemata moosi- ja rasvapurgid ning halvaksläinud tomatikonservi . Vladimir loopis kõik rõdult alla . " Tulen veel tagasi , " ütles ta . " Teed jooma ja mett sööma . " Ka Tarmo oli läbi kukkunud ja pidi järgmisel päeval tagasi minema . Mul ei olnud mingit tahtmist õppida . Et muutuda virgemaks , jalutasin kööki , köögist koridori , koridorist <arv>. Madis istus seal . " Madis ei oleks ta ise , kui ta päevas vähemalt kaks korda ühikasse ei satuks , " ütles Kala . " Mis te tulete , ma tahan põrandat pesema hakata , " nurises Vladimir . " Lähme sööma , Gerda , " muheles Madis . Liftis kohtusime Magnusega . Ootasin murelikult Magnuse kommentaare prodekaani käigule . Neid ei tulnud . Magnust see lugu ilmselt ei huvitanud . Tamur ja Ivo olid Tallinna sõitnud . Vladimir istus pooleldi koristatud toas , kui tagasi jõudsime , ega liigutanud sõrmegi . " Tahan teie tuppa sisse saada , " pomises ta rahutult ringi tammudes . " Mul on mõned asjad seal . " " Sa näed tõesti tõbine välja , " märkis Madis . " Meie tuppa ei saa . Seal on praegu Mirjam ja Konspiraator . Pead oma meepurgiga ootama . " " Liiguks minu juurde erakasse , " pakkus Madis . Madis tõi lauale pooliku mustsõstraveini , pani kohvivee üles ning makaronid sealihaga pannile . Vladimir ei söandanud süüa , kuigi teadsin , et ta pole pärast hommikusööki ivagi hamba alla saanud . Konspiraator ja Mirjam olid vahepeal magama heitnud . Hakkasin õppima , heites vahetpidamata pilke kellale . Keegi oleks aega otsekui eest ära söönud . Uks paotus ja tuppa hiilis Vladimir nagu kodukäija . Käskisin tal kraadi alla panna ja keetsin teed . " Kolmkümmend seitse neli , " ütles Vladimir . Möödus tund või mitu . Eksam läks meelest , istusime Vladimiriga köögis ja ajasime juttu . Olime taas juhuslikult kokku saanud , kumbki eraldi oma toast väljunud . Mulle meeldis viis , kuidas ta mind kuulas . Hommikul läks Vladimir magama . Käisin dusi all ja lahkusin majast , kott pungil õpikutest ja konspektidest . Olin eelviimane vastaja , tukkunud paar tundi ettevalmistuslehe taga . Kell oli üle lõuna , kui eksamiruumist välja sain . Kala istus laua taga ja luges . " Madis otsis sind , ütles , et läheksid tema juurde . " " Pidin vist nõud ära pesema , kui üle nelja saan . " " Jajah , " ütles Kala . Kapis oli poolik viinapudel , millest olin sortsu Vladimirile tee sisse valanud . Kummutasin pudeli suule ja hammustasin õuna peale . Kui mööda lörtsiseid tänavaid Madise poole kulgesin , nautisin kerget peapööritust . Madis vaatas televiisorist filmi " Don Juan Tallinnas " ja naeris laginal iga asja peale . Ta ei tundnud vähimatki huvi minu ja mu eksami vastu . " Viieline , " venitas Vladimir mind nähes . " Poisid said jälle suhu , " ütles Kala . Mõtlesin magama minna , kui uksele klopiti . Noored olid teatrisse läinud . Tuppa vajus purjus seltskond : Ronald ja Petka videoteegist , suur ja sportlik Tamjärv , kes elas <arv> kõrvaltoas ihuüksinda . " Hakkame jooma , " ütles Ronald istet võttes . Teised tuiasid toas ringi . Tamjärv keerutas käes meepurki ja küsis , ega mul saia ole . Olin Ronaldit hommikul näinud ja temalt kui Magnuse sõbralt küsinud , kas ta oskab ette näha prodekaani visiidi tagajärgi . Ronald oli osavõtlik ja pakkus suitsu . Lubasin talle kunagi vastuteene teha , kui suitsupakk juhtub kaasas olema . " Lähme jooma , " painas Ronald . Tema silmad kilasid ja suust tuli halba lõhna . Oli arvata , et niisama lihtsalt temast lahti ei saa . " Käin veel <arv>-s , " ütlesin . Seal istusid Vladimir ja Merit . " Mis inimene sa oled , Gerda , kaarte ka ei mängi ! " imestas Merit . " Ta on Jänes-Filoloog , " arvas Vladimir . " Ma ei oska , " tunnistasin . " Pead ennast liiga heaks , vaat' mis , " ütles Merit . Varsti lipsasin koridori . Kuulsin koputust uksele , mille äsja olin enda järel sulgenud . " Kus Filoloog on ! " nõuti . " Ära läks , " ütles Merit . " Oma toas teda ka ei ole . " Kikitasin vastassektsiooni peldikus kõrvu . " Võib-olla läks alla , " oletas Petka , julma näoga vene füüsik . Sammud kaugenesid lifti suunas , uksed käisid . Hiilisin <arv>. " Sind otsiti , " ütles Vladimir . " Kuulsin . " Vajutasin ukse sneprisse . Tunni aja pärast söandasin välja minna . Kaugele ma ei jõudnud . Seinast eraldus hääletu tume kogu . See oli Ronald . " Mõtlesid alla tulla ? " küsis ta mahedalt . " Jah . " Ronald muigas . Liftis vajutas ta hoopis üheksanda korruse nupule , kuigi arvasin , et jooming leiab aset videoteegis . " Võtame suitsu ka , " ütles Ronald . Ukseavast nägin tühja tuba . Kõigi märkide järgi oli Ronaldi naine ära sõitnud : Ronald oli peale Magnuse üks väheseid , kes kandis abielusõrmust . Ronald võttis kaks pakki " Tallinnat " . Toa üks sein oli täis riiuleid makilintidega . Videoteegis joodi nähtavasti mitmendat päeva . Keset ruumi seisis poolenisti õllepudeleid täis kohver . Kastid tühja taaraga olid nurka lükatud . Ronald võttis kitarri ja hakkas mulle ainiti otsa vaadates malevalaulusid laulma . Varsti saabus sobiv hetk . Jätsin sigareti tuhatoosi suitsema ja ütlesin kergelt : " Pean ära käima . " " Tagasi ikka tuled ? " " Jah . " Olin ära joonud pudeli õlut , et keegi midagi ei kahtlustaks . Jooksin , nagu jaksasin liftini . See oli all ja viis mind kohe kuuendale . Uksepraost paistis valgus . Vladimir tegi lahti : " Mis nad jahivad sind ikka ? " " Nad tulevad kohe mind otsima ! " Ronisin raamatuga ülemisele narile . Üsna pea kostsidki hääled . Vladimir oli ukse kinni pannud ja luges alumises voodis . Kogu kamp läks kõrvaltuppa Tamjärve juurde . Oli kuulda , kuidas Ronald seletab ja kirub : " Käisin rõdu kaudu toas ; seal teda polnud . " " Äkki läks majast välja , " arvas keegi . " Minu vaist ütleb midagi muud , " pomises Ronald . Vladimir ei reageerinud , kui esimest korda uksele klopiti . Kui see poole tunni pärast kordus , ta tõusis . Vaatasin talle otsa , kuid ei suutnud sõnagi kuuldavale tuua . " Ole siin , " ütles ta nii , et ainult huuled liikusid , kuid häält ei olnud . Siis avas ta ukse . " Inimene heidab just magama , " teatas ta pahuralt . Ta oli laetule kustutanud . Vladimir seisis uksel rahutukstegevalt kaua . Jutt , mida ta kellegagi rääkis , oli minu arust asjatu . Kuulsin samme ; keegi tuli kapi taha . Vaatasin Tamjärvega tõtt . Ma ei suutnud muiata . Tamjärve naeratus venis aga järjest laiemaks . Ootasin , et ta hõikab teised kohale . Tamjärv kustutas muige ning läks teiste juurde . " Siin ei ole kedagi . " Kui kõik lahkusid , kuulsin Tamjärve Vladimirile ütlemas : " Õigesti tehtud . " " Mis asja ? ! " " Õigesti tehtud . " Tuppa ei jäänud kedagi . Uks oli poikvel . Keerasin end teki sisse ja jäin magama . Mingil ajal tegin kellegi hääle peale silmad lahti , aga sulgesin need kähku : voodi ees seisis Ronald ja keelitas mind tõusma . Hoidsin silmi niikaua kinni , kuni nägemus kadus . Varahommikul tulid Vladimir ja Tamjärv . " Kuule , naisterahvas , " ütles viimane , " teinekord ikka vaata , mida sa Ronaldile ütled . Tema jutu järgi ... " " Ma ei ütelnud ju midagi ! " hädaldasin . Vladimir hakkas voodit üles tegema . " Siis ära põe , " ütles ta ja kustutas tule . Ärkasin suures valges . Kell riiulis näitas südapäeva . Vladimir magas . Püüdsin tegevusplaani koostada . Pakist kaks " Tallinna " -suitsu võtnud , lahkusin . " Mis puhul sa <arv>-s magasid ? " küsis Kala . " Vaatasin hommikul , et meie tuba on täiesti tühi , sina seal . " Jutustasin öistest sündmustest . " Ole ettevaatlik . Muuseas , ega sul suitsu ole ? " " Sul oleks targem minu poole põgeneda , " arvas Madis , " kooperatiiv eesotsas Ronaldiga on jälle maani täis . " " Eks ma vaata ... " Selle asemel hakkasin <arv>-s teed keetma . Inimesi tilkus vähehaaval juurde : Merit , Tamjärv , varsti ka Magnus . Magnus kandis laia äärega musta kübarat ning tal oli käes kellegi teksatagi . Miski tema ilmes tekitas hirmu . " Sa , Magnus , tood vist halbu uudiseid ? " oletasin . " Pole midagi . Kui , siis isiklikus plaanis . Kas tahad mulle teed pakkuda ? " " Vaarikavarred ja nõges . Kui soovid . " Teed said kõik . " Tead , Gerda , arvan , et võiksime seda kunagi jätkata , mis ükskord pooleli jäi , " ütles Magnus . " Aaaa , " ütles Merit huvitatult . " Ära sina vaata midagi , meil Gerdaga on omad asjad . " " Küll ma tean . " " Mul ei olnud mitte meeldiv kuulda , mida kõike sinust täna all räägiti , " ütles Magnus . " Purjus Ronald on <arv> protsenti seksmaniakk , ülejäänu moodustavad muud kihistused : malev , äri , maailmavalu . " Magnuse blond ja alati kuidagi hajali ilmega väike naine vaatas ukse vahelt sisse . Magnus viskas talle tagi ning nad läksid ära . " Ja kuidas sinu öö möödus ? " küsisin Vladimirilt . " Mis mõttes öö ? " küsis Merit . " Filoloog punub intriigi , " naeratas Vladimir . " Istub salapärase näoga , siis ei pea enam vastu ja torkab . Vaata , kuidas ise punastab - nagu maasikas . Mis sa teed , kui ei oska . Ise sealsamas häbened . " " Mis te kiusate ! Oli-oli jah nii ! " Viskasin Vladimirit kindaga . Ta haaras selle ning tormas uksest välja , mina järele . Ajasime teineteist mööda sektsioone taga ; lõpuks pani Vladimir kinda mu õlale . Olin segaduses ja läksin oma tuppa . Varsti tuli Vladimir sinna , langes põlvili ja tõstis käed üles : " Jooga on tagasi ! " Nägin seda isegi . Tuppa tulid Jooga ja Kala , viimane võttis radiaatoriribide vahelt paki " Djubekki " , mis oli seal kuivanud , ning kadus koos Joogaga - keegi ei teadnud , kuhu , mida tegema . Vladimir ja Tarmo kukkusid ka kolmandal korral eksamil läbi . Õppisin informaatika arvestuseks . Merit ei lasknud mul seda teha , sest kuigi viskasin välja Vladimiri , koputas Merit ennast sisse . Ta tuli otse eksamilt , seljas pikk must seelik ja läikiv siidpluus , küüned lakitud erepunaseks : " Sain nelja ! " Ta tuli sampanjaga . Jõime pudeli kahe peale tühjaks . Panin selle aknalauale kaunistuseks , sest seda ei saanud meie toas endale keegi eriti tihti lubada . Õhtul tuli aga Ivo meile öömajale ja viskas pudeli aknast välja , kui rääkisin , et selle Meritiga koos tühjaks jõime . Pärast Meriti äraminekut tegin kiire otsuse arvestusele esialgu mitte minna . Hakkas hämarduma . Tuli Madis . Temaga oli kaasas kolmanda kursuse arstitudeng ja eksfüüsik Ants . Ants käis sügisel Joogat ravimas , kui viimane grippi jäi . Seekord oli Ants ülikonnas ja kandis ümmargusi musti prille . Tema naer meenutas kuivanud lehtede sahinat . Klaasid täitusid mõrkja veiniga . " Prooviks seda teist asja ka , " ärgitas Ants . " Ma pole nii kaua joonud . Kobra tegelikult vist küll ootab juba . Aga maitseks ikka seda teist ka . " Läksime kolmekesi Meriti juurde . Meritil oli paha olla , sest ta oli sampuse peale mitu kreemikooki nahka pistnud . " Ants ! Sa lähed ülikoolist ära ! " jahmus ta . " Mul on naine ja neli last . Kaksikutel on kombinesoone vaja , vanematel plikadel varsti juba midagi muud . Lähen tööle - esialgu tuleb ainult kohal käia ja <arv> vastu võtta . Siis kolin Tallinna . Poole aasta pärast saan sinna korteri , distantstorkimise teel . " Madis oli vahepeal sääred teinud . Vein sai otsa . Ants tahtis Madisele külla minna , et temalt viina või raha laenata . Siirdusin oma tuppa magama . Kui ärkasin ja koridori läksin , et kelleltki õiget aega teada saada , nägin taas Antsu , kellel oli käes poolik viinapudel . Kell oli arusaamatult vähe . Ants käis peale , et koos viina ära jooksime . Kusagil polnud tuttavaid . Istusime tuppa , rüüpasime viinale vett peale ja Ants tunnistas , et armastab väga filosoofiat . Püüdsin tagajärjetult meelde jätta saksa kõige tähtsama filosoofi nime , aga meelde jäid ainult eesnimed : Friedrich ja August . Ivo saabus kontserttuurilt . Ta oli väga elevil , kuigi kontserdid olid jäänud rahaliselt miinustesse . Järgmisel päeval pidi kontsert toimuma Tartus . Ivo kutsus sinna ka mind ja Antsu . " Pileti peab paraku ise ostma , ma ei saa parimagi tahtmise juures teid ilma sisse . Palju ? Kolm rubla . Kallis küll , aga ma võin selle sulle ise osta , " pakkus Ivo Antsule . " Oh ei , seda jaksan ma ise ka . " " Kas keegi õunamahla joob ? " tuli sisse Ronald , kes mind nähes ei teinud teist nägugi . Tal oli käes kolmeliitrine mahlapurk . Ants rüüpas sealt ja hakkas läkastama : mahl oli segatud puhta piiritusega . " Sul on kontsert ? Kas tahad , ma korraldan sulle paar õhtut ülikooli klubis ? Sissetulek on hea , jäta aga kõik minu hooleks , " lubas Ronald . Ants muigas . " Kas sa , Ronald , oma toanumbrit veel mäletad ? Naine pole sind vist kaua näinud . " Kohe kõlaski koputus . Avasin ukse . Lävel seisis Antsu naine , kelle selja tagant paistis Madise irvitav nägu . Antsul hakkas kiire . " Küllap oli selle taga Madise käsi , " arvas Ivo , kui kõik olid läinud . Ronald oli minekul , aga ei läinud siiski . Ivo hõõrus vaimustusest käsi mõttest ülikooli klubis kontsert korraldada . " Tulen hommikul läbi , siis räägime , " ütles Ronald . Läksin dusi alla . Kui sealt tulin , oli Ivo Konspiraatori voodisse pugenud . Ronald istus mõtliku näoga laua taga : " Kas sa ei tahaks mind hommikul poole üheteistkümne paiku üles ajada ? " " Seda võib ka sinu naine teha . " " Ma jääksin teie tuppa vabasse voodisse . " " Siin ei ole ühtegi vaba voodit . " Tegin tule surnuks ja ronisin koikusse . " Kui voodi ringi käib , on tavaliselt abi sellest , kui naisterahvast kinni hoida . Kas sa alla ei viitsi tulla ? " kostis Ivo hääl . " Ei viitsi . " " Hakkaksin sulle külge lööma , aga . " " Aga ? " " Sa ei lase ju . " Olime tükk aega vait . Mõtlesin peaasjalikult , kas laseksin ; tundus , et jah . Võtsin teki ja ronisin alla , kuid kõigepealt Kala voodisse . Rääkisime ühest ja teisest . " Mida sa Ainikist tead ? " küsis Ivo järsku . " Ta elab üleval keemikute toas partisanina nagu minagi . Merit ja Ainiki käisid hiljuti koos söömas ; võib-olla on nad sõbrannad . " " Merit ! Ma tean , et meeldin enamikule inimestest esimesest pilgust . Ma saan kõigiga hästi läbi . Aga et ma iial oleksin mõelnudki luua Meritiga mingeid muid suhteid peale selle kolhoosipõllul alanud sõpruse ! Minu sünnipäeval keetis Merit paraja sigaduse kokku . " " Mind ei olnud sel ajal ühikas . " " Tahtsin Meritit magama panna , sest ta oli purjus . Sattusin täiesti juhuslikult Ainiki kõrvale . Mul lihtsalt ei olnud oma sünnipäeval kusagil ööbida ja tuli tema voodis magada . " " Oled ikka paras pederast küll . " " Ma ei taotle seda , et kõigile meeldida . Aga sina oled imelik . " " Mismoodi imelik ? " " Sa oled ju pisut imelik . " " Miks ? Miks ma teistsugune olen ? Milles see väljendub ? " " Sa oled siin võõras . " " Kas mind ei võeta tõsiselt ? " " Sa oled siin oma . Pigem tuleb see sinust , sa ise tunned end võõrana . Näen niisugust pilti : ruum on inimesi täis , kõik räägivad , käivad ringi , teevad midagi . Sina istud kusagil keskel ja vaatad . Lihtsalt istud . Sa näed välja , nagu oleks teerull sinust üle sõitnud . " " Kust sa seda võtad ? " " Ma ei oska seda sulle praegu põhjendada . Ma tajun seda . " " Polegi vaja põhjendada ... Mingi seletus on kindlasti olemas . " " Ma ei taha sinult mingeid seletusi . Ma ei tahagi midagi teada . Kui sa abi vajad , siis ütle mulle . Kui ma sind kuidagi aidata saan , siis ma teen seda . " Hoidsin voodiservast kinni : " Mida sa sellega õieti mõtled , Ivo ? " " Seda mõtlengi . Saan ma sind kuidagi aidata ? " " Ei ... praegu mitte . Ma ei tea . " " Kui vaja on ja ma saan seda teha , siis ma teen . Alati . " " Ma pean seda meeles . Aitäh . " Ärkasin enne kümmet . Toa välimus tekitas minus õudust . Ivo magas kerratõmbunult alumisel voodil . Ladusin tühjad pudelid riiulisse ja tõmbasin laua lapiga üle . Merit istus oma toas ja suitsetas . " Kas Ivo sind kontserdile kutsus ? " küsisin . " Ma ei lähe . Mulle ei meeldi niisugune muusika . " " Ivo on su peale vist pahane . " " Ivo sünnipäeval jäin purju ja ta üritas mind kaks korda magama panna . Läksin täiesti juhuslikult tüdrukute juurde ja nägin Ivot ja Ainikit voodis . Ainult seda ütlesingi , et noored , näe , magavad . Skandaali tegid sellest tüdrukud . Ma ei tea , mis see minu asi peaks olema , kas Ivo magab kellegagi või ei . Olime Ivoga kuni tema sünnipäevani sõbrad . See oli poolteist aastat tagasi , kui temaga kolhoosis tuttavaks saime . Siis ei mõelnud keegi millelegi . Lihtsalt oli hea koos olla ja rääkida . Ivo on oma pruudist rääkinud . Tean , et ma ei tohi loota . Muidugi poleks mul midagi selle vastu , kui tal kedagi ei oleks . Ja ta mind valiks . Pole kunagi sellele mõelnud . Ta lubas mind peale kontserti Püssirohukeldrisse kutsuda ja oma bussiga Tallinna viia . Loomulikult jääb see kõik nüüd ära . Ainiki pidi ka selle bussi peale saama ... " " Ivo küsis minu käest midagi Ainiki kohta , aga ma ei tunne ju teda . Ütlesin , et käisite koos söömas . " " Ütlesid seda Ivole ? " " Muu jutu sees jah . " " Tüdrukud sõimasid Ainiki ju läbi . Teda ei sallita seal toas üldse . Ainikit süüdistati selles , et ta teistelt poisse üle lööb . Ta suhtleb kõigiga vabalt ja seda pannaksegi pahaks . " " Ivo arvab , et sina levitad kuulujutte . Ta on üsna pahane . Aga nüüd pean alla minema . Ivo käskis ennast peale kümmet üles ajada . " " Kas midagi juba toimub ? " küsis Ivo uniselt . " Kui ei , siis magan veel natuke . " Keetsin kanget kohvi . Õhtul panin klaasi veini kõrvale . Viisin selle koos kohviga Ivole voodisse . Ivo vaatas igale poole mujale , ainult mitte mulle otsa . " Tuled ka õhtul kontserdile ? " " Tulen küll . " " Meie trummar kirjutas lehes , võib-olla lugesid . " " Kahjuks ei näinud . " " Otsi kindlasti üles . Minust kirjutati ka . " " Kas sa Meriti kutsusid ? " " Teda nagunii selline muusika ei huvita . " " Lubasid ta bussiga Tallinna viia . " " Asi on selles , et sinna bussi ta lihtsalt ei mahu . " Läksin sööma , Ivo dekanaati sessipikendust nõutama . Mina ei olnud lõplikku otsust teinud . Vladimir tinistas <arv>-s kitarri . " Miks sa ei suhtle ? Mul on võib-olla mure . " " Võib-olla on minulgi muresid . Mis ? " Sattusin segadusse . Vladimir vaatas mulle otsa : " Sa ju arvad , et olen idioot , jah ? " " Ivo küsis minult eile õhtul täpselt sedasama . Kas kontserdile tuled ? " " Ei tea . Meriti sünnipäevale ei tule . On palju õppida . " Ainiki lonkis laisalt uksest sisse . " Gerda ! Sa suitsetad ! " imestas ta . Ma ei mäletanud , et oleksime tuttavaks saanud . " Kas sa ei mäleta mind ? " küsis Ainiki . " Mina sind küll mäletan . Käisime ühes koolis , " selgitas ta Vladimirile . Ainiki lühikesed tumedad juuksed olid veidi kõrbenud . " See juhtus Ivo sünnipäeval . Oleksin peaaegu põlema läinud . Kas Ivo ööbis teie juures ? Miks ta minu poolt läbi ei astunud ? Mis ma tegema pean ? Oleksin ka tahtnud selle bussiga Tallinna saada . " Õhtul tuli Vladimir ise meie tuppa : " Lähme siis kontserdile ? " " Ikka tuled ! " Panin selga pika sinise seeliku ja oranzi kampsuni . Juustesse sidusin musta lindi . Vladimir seisis <arv> rõduuksel . Tuba oli pime , rõdult uhkas külma ja paistis õhtune linn . " Romantiline , mis ? " ütles Vladimir . " Tahad juba minema hakata ? " Ivo kõndis sünge kannatajanäoga laval ja rüüpas õlut . Vladimir tõmbus endasse . Meie ümber trügisid kummaliselt riietatud noored . Suitsetasime ja tundsime vist mõlemad ennast vales kohas olevat . Ivo esines helesinises mungarüüs . Pärast kontserti jäime maja ette seisma . Vladimir pakkus filtrita " Priimat " . Siis tuli Ivo . Ta oli siiski otsustanud Meriti sünnipäevale minna . See pidi aset leidma Tallinnas , Meriti vanemate suvilas . Olin andnud Vladimirile viis rubla , et ta pileti ostaks . Tal ei olnud raha tagasi anda . " Miks Vladimir nii surnud on ? " küsisin Tarmolt . " Ei tea , " ütles tema . Tarmo oli närviline ja kirus venda , kes pidi talle õhtul autoga järele tulema . Oli ju reede . Toas vireles Madis , kes kaebas , et hakkab haigeks jääma , ega tahtnud erakasse minna . Vladimir heitis Konspiraatori voodisse . Olin veendunud , et ta ei maga , aga ei soovi mind näha ega kuulda . Kaheteist paiku kõndisin juba ise rahutult mööda tuba ja nihutasin asju kohtadelt . Madis ei teinud seda märkamagi . Lõpuks ta siiski lahkus . " Kui magada tahad , siis võid seda ju ka jope ja saabasteta teha , " soovitasin Vladimirile . See ajas end püsti . " Pean minema . Mul on veel palju teha . " Päevatekil oli kokkukägardatud viierublane . Nägime seda üheaegselt . Vladimir võttis kiiresti raha ja pani tasku . Siis ütles õelalt : " Kui tagasi tulen , kallis , ehitan sulle sellise kelgu , et ! " Keerasin ukse tema selja taga lukku ja hakkasin nutma . " Kus sa olid ? Käisid , nagu räägitakse , pidu panemas , ah ? " küsis Vladimir . <arv>-s istus kirju seltskond , teiste hulgas isegi Magnus , pika patsiga abikaasa põlve peal , Magnuse kaabu peas viltu . Lasksin sokolaaditahvli ringi käima . " Kas Madis üritab sulle ligi ajada ? " tundis Tamur huvi . " Või millest muidu need kulutused ? " " Jõime kõigest pudeli ploominalivkat koos ära . Las üritab . " Tegelikult oli õudselt paha olla . " Jäta suitsetamine maha , " soovitas Magnus , kui järjekordsest köhahoost kõverasse vajusin . " Mis see kopsuvähk siis ära ei ole , " arvasin . " Vastik pessimist , " ütles Magnus . Sisse tuli Madis . " Saingi , " ütles ta . " Palju ma sulle võlgnen ? " " Mis sa sellest ... " Tamur vaatas meid muiates ja küsis Madiselt : " Kas leidsid endale kellegi ? Ei , mis see minu asi on . Lähen üldse erakasse ära . " " Ei tea , miks Isolde asemel Ysolt peab olema ? " küsis Madis teatris . " Ma sain nüüd aru , see on hoopis Tristani ja Isolde lugu . " Rõdul märkasin tuttavaid filolooge . Kui kümne paiku ühikasse jõudsime , lamas Vladimir voodis ja kuulas muusikat . " Tahaks ka kultuurist osa saada , " sirutas ta ennast . Pärast tuli ta meile , istus laua taha ja süütas küünla . Ehitas tikkudest miniatuurse püstkoja . Ka Konspiraator ja Mirjam ei pannud laetuld põlema , vaid pakkusid kodus tehtud pirukaid . Kui Vladimir tõusis , läksin temaga kaasa . Istusime pimedas köögis . " Tahaksin midagi sellist , mis oleks elu . Siin ei ole midagi sellist . Meelde jäävad ainult mõned hetked . Pole inimesi , kellega juua . Ainult laibad . Oleks tõeline sõpruskondki . Aga kes siin on ? Kes ? " kurtis Vladimir . " Ja needki on päevast päeva silma all ja tüütavad ära , " lisasin . " Kuidas sa üldse siia sattusid ? " küsis Vladimir . " Mul ei olnud kuhugi minna . See oli septembris . " " Kui meie olime kolhoosis . " " Algul kartsin Tamurit ... Nojah . Kõnnin ühel õhtul teie korrusel ... Sattusin <arv> , kus sel hetkel elasid Martin , Mell , Krabanee . Ja Jooga . " " Kes siis oma voodist välja kolis ? " küsis Vladimir . " Keegi ei kolinud , " ütlesin pärast pausi . Jooga kohta liikusid jutud , et ta kavatsevat naist võtta . Seekord paistis asi olevat tõsine , sest Jooga kolis asju ühiselamust ära . Lugesin Tamuri voodis Saltõkov-Stsedrini " Ühe linna ajalugu " , kui Jooga jälle asjadele järele tuli . Möödaminnes näpistas ta mind . Vladimir , kes toimetas eestoas , kuulis kiljatust ja tuli vaatama . " See sinu humanism võib , anna andeks , päris nilbeks minna , " märkis Jooga . " Võiksid parem vait olla , " ütles Vladimir . " Sa olid Jooga naine ? " küsis ka Merit . " Vabanda , aga ma küsin otse välja . Mul on sellest naisest kahju , kes temaga abiellub . Jooga ei ole kindel . " Läksin Vladimiri juurde . Kui ta kassetil poolt vahetas , riivas ta mind kogemata . " Peaaegu kallistus , " ütles ta . " Võiks sööma minna . " Märkasin kevadises taevas pöörlevat ajalehte . Tuul oli tormiks paisunud ja leht võttis kõrgust . " Näe , " ütlesin , " kas meil ajalehti ei ole ? " Hakkasime paberlennukeid voltima . Ka Hirm liitus meiega . Vladimir jõudis rõdule kõige varem . Tema helepunane pluus laperdas tuules . Seisime kõrvuti : säravvalge lennuk viskles tuulepöörisest teise ja joonistas sujuvaid kaari . Lennukid jäid pidama puuvõradesse , mõni liugles söökla katusele . Tikkudest maja hoidsin riiulil . Vladimir jäi seda vaatama , siis tõstis käe selle kohale . Haarasin tal käisest , aga käes oli tal pudelikork . Ta pillas selle püstkojale ja see lagunes koost. " Sõidan Tallinna , " ütlesin . " Lähed jälle litutama ! " ütles Vladimir kurjalt . " Tamur lõikas endale Tallinnas noaga kätte ega sõida Tartusse , " oli öelnud Ivo . Tal oli ilme , otsekui jätaks ta midagi enda teada . Tallinna kesklinn oli rahvarohke . Üheski poes polnud sigarette . Vabaduse väljakult sain " Stewardessi " , <arv> kopikat pakk . Järele jäi kaks kümnekat . Nühkisin Kunstihoone tualettruumis pori saabastelt ; kasukas näis pulstununa . Ilm oli kuiv ja kevadine . Viimasest Tallinnas-käigust oli möödas palju aega . Pilved liikusid aeglaselt üle pea . Bussijaamas ootasid Ivo sünnipäevalt meelde jäänud näod . Üks tütarlaps oli pikk ja suure kondiga ; naerdes paljastas ta laiad esihambad ja igemed . Tema näis olevat " keemikute karja " juht , nagu Tarmo seda nimetas . Ma ei silmanud kusagil ei Tamurit ega Ivot . Istusin bussis keemikute kõrval , aga minu tõttu tasandati häält ; aimasin , et kõneldi Ivost ja Ainikist . Oli täiesti pime , kui poris sumbates Meriti suvila poole tüürisime . Tüdrukud ei rääkinud minuga . Trepi ees võeti lilled paberi seest välja . Merit oli harilikus sinises dressis , millest järeldasin , et oleme esimesed ja liiga varased külalised . Köögis toimetas Meriti onutütar . Meriti parim Tartu-sõbranna oli kaotsi läinud : kaheldi , kas ta üldse jõudis Tallinna , sest ta ei orienteerunud suures linnas ja oleks pidanud sõitma koos Meritiga , aga jäi mingil põhjusel Tartusse . Istusin kööginurgas ja ootasin sündmuste arengut . " Küll on tore , Gerda , et sa ikka mu sünnipäevale tulid , " ütles Merit . Keemikud vaatasid mind kahtlustavalt . Suitsetasin ja uurisin omakorda neid . " Võin kihla vedada , et Ainiki ja Ivo on praegu koos Tamuri juures ega tule siia . Ega mõtlegi seda teha . Ainiki pidi tulema hommikul . Helistasin Ivole koju , aga seal öeldi , et läks Tamuri juurde . Arvasin kohe ! " rääkis Merit . " Kas siia rohkem busse ei tule ? " " Viimane jõuab poole tunni pärast , vaevalt nad sellega ... Pole midagi , joome ennast täis . Ongi parem , et mehi ei osale . " Kohad laua ümber jagunesid näilise juhuslikkusega . Istusin Meriti kõrval ja tundsin , et olen valesti teinud , et tulin . Meid oli täpselt kümme . Merit jõi palju ja kadus varsti seltskonnast . Kööki minnes nägin ühe toa lahtisest uksest , et Merit lamab voodis . " Väsinud ? " " Tegelikult on mulle kõik ükskõik . Täiesti kama , kas nad tulevad või ei . Eelmisel aastal oli küll maja rahvast täis . " " Tarmol ja Vladimiril olid omad põhjused mitte tulla . Neil on sessiga kehvasti . Sa pead sellest aru saama . " " Saan , saan . Ei nad tule , " ütles Merit ja vaatas taas kella . " Ja võib-olla on see paremgi . " Jõime kohvi ja sõime torti . Enne keskööd leidsin Meriti jälle kõrvaltoa voodilt . " Mida head räägid ? " " Mis kellast sa üleval oled , " küsisin , sest parajasti ei tulnud ühtegi lugu meelde . " Tulin eile Tartust poole kaheksase rongiga . Oleks hea , kui Ivo akadeemilise võtaks . " " Ei võta . Eile õhtul ütles , et olla sessipikenduse saanud . " Äkki seisis uksel häbeliku näoga Tamur : " Palju õnne , Merit ! " Tamuri selja taga oli Ivo . Ainiki ilme oli kohkunud . Kõige rõõmsamalt naeratas Tamuri sõber , kes oli seltskonna autoga kohale toonud . " Gerda , anna Tamurile süüa , " ütles Merit . See lause meenutas mulle haava , millest Ivo oli rääkinud ; näha polnud küll midagi . Andsin Tamurile taldriku ja läksin ise kööki . Ainiki suitsetas nurgas , julgemata tuppa minna . " Kas minust ja Ivost räägiti ka ? " küsis ta . " Bussis klatsiti , aga ma ei kuulnud midagi . Nad on vist üsna õelad . " " Selles bussis poleks tõesti rohkem ruumi olnud . Terve tee istusin Ivo süles . " Ivo kingitus - loto - oli lahti tehtud . Hakkasime kolmekesi - Merit , Ainiki ja mina - lotot mängima . Ivo ja Tamur käisid köögis meie tegevust kommenteerimas . Ainiki hakkas varsti sohki tegema . Merit muutus kiuslikuks , aga enne , kui midagi hullu juhtus , võitis Ainiki meid ära . Mina kaotasin . Kui jälle lauas istusime , ei pidanud Merit joomisega enam vahet . " Oled pisut ähmane , Gerda , " ütles Ivo , istudes mornilt keemikute vahel . Ainiki istus hiirvaiksena Meriti paremal käel . Varsti Ivo tõusis ja läks kööki . Ta näol polnud enam naeratuse varjugi . Ainiki sosistas Meritile midagi ja läks samuti ära . Kolmandana lahkus Tamur . Merit läks ja jäi kauaks . Otsustasin , et Merit sai mingi lollusega hakkama , purjus , nagu ta oli . Üks keemik tantsis rahulolevalt Tamuri sõbraga , teised sosistasid , pead koos . Suur tuli oli kustutatud , põles roosa kattega põrandalamp . Merit tuli tagasi ja võttis rahulikult kitarri . " Gerda , oled sa nõus minuga põrandal madratsi peal magama ? " küsis Merit vastu hommikut . Läksin temaga kaasa , et aidata tekke ja madratseid tubadesse laiali tassida . Merit seisis nõutult pimeda toa uksel : " Nad on kõik madratsid enda alla korjanud . Mis siis nüüd saab ? Kuhu ma nad kõik magama panen ? " Merit hakkas magajate alt ülearuseid madratseid kiskuma . " Kui kusagil magada pole , võib ju siia heita , " ümises Tamur läbi une . Ivo lamas näoli padjas . Üleni musta riietatud Ainiki istus voodiserval , käed rippu , masendunud nägu peas . Siis ta tõusis ja aitas Ivo alt madratseid ära tirida . Midagi polnudki enam teha : keemikud vajusid tuppa . Kui silmad lahti tegin , nägin Meritit ja ühte keemikut musti nõusid kokku korjamas . Panin riidesse ja tuiasin toast tuppa , aidates pestud nõusid kappidesse paigutada . Tamur jõi köögis järelejäänud viina ja laenas mult kammi . " Tere , Gerda , " ütles Ivo kummalise rõhuga . " Tere ise ka , " ütlesin tema käest suitsule tuld võttes . " Käed värisevad . " Buss Tallinna läks pool üksteist . Autoga tulnud ka lahkusid sellega . Algul sõitis auto valele poole , meie märguannete peale pööras otsa ümber ja kadus silmist . Bussi ei tulnud . See ei ole pühapäeviti mingi ime , teadis Merit . Tuli minna jala , kuid keegi ei kiirustanud . Meid oli endiselt kümme . Võtsime kotid ülejäänud toidukraamiga ja hakkasime astuma . Tee oli porine , lumi igalt poolt sulanud . Vasakul meri ja kõrkjad , paremal mets . Päike kumas pilvede vahelt . Kruusatee muutus asfaldiks . Ükski auto ei peatunud , et meid peale võtta . Tegime Meritiga suitsupausi ; eesminejad olid mõne aja pärast nägemisulatusest kadunud . Meriti kõrged punased saapad olid üleni porised . " Ivo tahtis mulle eile küll keerata , aga ei läinud korda . " " Kas te rääkisite ? Kui te kõik all olite ? " " Oh ei . Ma nimme ei teinud Ivost väljagi . Meil on kombeks , et sünnipäeval annavad poisid tüdrukule musi ja vastupidi . Ivo oli kingi just kätte andnud ja ei teadnud , mida edasi teha . Hakkasin Ainikiga rääkima ega pööranud Ivole enam mingit tähelepanu . Aga ma nautisin seda . Pärast lauas küsisin temalt , ega ta magama minna taha . Selle peale ta vihastas , aga läks varsti siiski . Siis tuli Ainiki ja ütles vaikselt , et nad lähevad magama . Mis see minusse puutub ! Peavad nad siis igal pool nii demonstratiivselt koos magama ! " " Võib-olla ta ei teadnud , et see sind häirib . " " Tegingi näo , nagu poleks mul sellest midagi . Hommikul andsin Ivole tordikarbi igasuguse rämpsuga , et ta selle üle tee metsa viskaks . Ma ei tea , kas ta tegi seda , aga ta võttis selle vastu . Sel hetkel oli kõik nagu enne Ivo sünnipäeva . Ehk tead , et Ivol oli klassiõde , keda ta meeletult armastas , aga tüdruk on kas juba abiellunud või teeb seda varsti . " " Olen kuulnud , " valetasin . " Ivo rääkis , et nüüd hakkab ta alles elama ! " " Mis elumees ta ikka on . " " Ma ise mõtlen ka . " " Las põeb . Tal on sinust raskem . Nägid , kui sünge ta terve eilse õhtu oli . " Aeg kadus käest koolis käimatagi . Tõin profülaktooriumist lisatekke ja teise padja . Olin hästi varustatud ja enda meelest valmis igasugusteks ootamatusteks . Hommikuti käisin verdtugevdavat süsti saamas . Hemoglobiini tase veres tõusis aeglaselt . Kui Martin verise põlvega tuli - ta oli raamatukogu juures treppidel komistanud - , tõin arstipunktist joodi ja sidet . Ühiselamu oli hämar ja inimtühi . Valitses talveaeg . Koridore valgustasid ähmased pirnid . Kõigil oli kiire oma tuppa jõuda . Elu seisis . Hommikuti silmitsesin rõdult Kivi ja Roosi tänava algust ; suitsud tõusid läbi hõreda õhu sirgelt taeva poole ja mõni inimene läks kiirustades mööda tänavat , palitukrae kõrvuni veetud . Vahel oli hoovides märgata liikumist : keegi lõhkus puid , keegi kloppis vaipa . Vladimir oli teksaspüksid vahetanud villasest riidest ruuduliste pükste vastu . Tükk aega maal puhanud Tarmo istus nurgas , mähkunud laia valgesse kampsunisse . Ta nägi välja nagu jääkaru või polaaruurija . Kusagilt ilmus paksu karvast kasukat kandev punapõskne Franck . Seekord ei naeratanud ta tuttavlikult , vaid oli peaaegu nutma puhkemas : " Mind võetakse sõjaväkke ! " Ta ei olnud sooritanud ühtegi eksamit . " Selles on ta ise süüdi , " vastas Jooga kalgilt . " Tal oli aega , aga ta ei kasutanud seda . " Kalale aga , kes mõjus enamasti uimase ja kohmakana , oli elu sisse tulnud . Ta kandis kirjuid õhukesi pükse ning määrdunudrohelist kampsunit kirjaga E = mc <arv> . Tema jutt muutus kiireks ja tihti arusaamatuks ja ta ei andnud meile ööselgi asu oma loengutega kõikvõimalikel , enamasti füüsikast väga kaugetel teemadel . Ühel pimedal õhtul põletasime toas küünlaid ja puhusime tavapärasel viisil juttu , kui märkasin , et väljas midagi leegitseb . " Mis seal põleb ? " " Sõjaväelennuväljal on tulekahju ! " hüüdis Madis ja tormas välja . Jooksin tema kannul , koos meiega <arv> kompanii . Sõitsime liftiga üheksandale korrusele ja jälgisime sealt tulekahju . Varsti kustus see iseenesest , aga hoidis kogu öö meeli ärevil . Jooga uhkustas pudeli ehtsa piiritusega ja väitis , et sai selle tuttavalt metsavahilt tasuks prozektoripirnide eest . Viimased varastas ta prozektoritelt , mis varem valgustasid lennuradasid . Tema juttu ei usutud , kuid leidus neidki , kes nõustusid Joogaga järgmisel ööl kaasa minema ja asja oma silmaga vaatama . Nii tassiti mitu ööd järjest lennuväljalt igasugust kraami ühikasse . Kala ennustas , et hästi see ei lõpe . Hirm , kellega keegi ei tahtnud minna , kutsus mind kaasa . Olin rõõmuga nõus . " Peame teesklema armastajapaari - juhuks , kui valve peale satub , " oli Hirm ettenägelik ja soovitas varuda tumedad riided - lumi oli peaaegu läinud ja lennuväli oli porine . Teele asuda tuli kell üks öösel . Ilm oli tuuline ja kuiv . Käisin seda aeg-ajalt rõdul kontrollimas . Tuul muutus tugevamaks ja hakkas sadama lund . " Seda parem , " ütles Hirm tähtsalt . , " keegi ei valva ja tõenäosus , et meid kinni võetakse , on väiksem . Kas sa tead , mis saab , kui see juhtub ? " Mul polnud aimugi . " Mind pekstakse läbi , aga sulle tehakse rivi . " Ja Hirm torkas mulle näpuga ribidesse . Martin ja Tarmo astusid parajasti uksest sisse ja kuulsid minu protsestikisa . " Hirm kavatses armastajapaari mängima hakata , " selgitasin . " Noored , noored , " vangutas Martin pead . " Hakkame varsti minema , " ütles Hirm ja võttis mul õlgade ümbert kinni . " Objektile . " " Kevadööd , " ütles Martin nostalgiliselt . Lükkasin pahuralt Hirmu käe ära . Olin Konspiraatorilt laenanud vana aukliku nahktagi . " Te mõtletegi seda tõsiselt ? " imestas Tarmo . Sidusin pähe musta rätiku , otsad kõvasti kukla taha sõlme . Liiklus oli veel tihe , kuid juba pärast Peetri kirikut ei tulnud enam autosid ega inimesi . Puude mustad oksad õõtsusid halbaennustavalt . Ei olnud millestki rääkida . Nägime teisel pool teed kahte meest , kes togisid kolmandat . Üks tõukas teist rinda , tõugatu kukkus ning jäi lamama . Kaks meest kadusid sisse mingist väravast . Kõnniteele jäi tume liikumatu kogu . Piilusin Hirmu poole , kas tema ka nägi . Hirm vaatas ainiti teed ja rühkis ülesmäge . Pidasin paremaks vaikida . Võtsin Hirmul varsti käe alt kinni . " Ah et nüüd kardad , nüüd ajad ligi , " ütles Hirm . Oleksin tahtnud teada , mitmest aiast läbi ronida tuleb ja mismoodi näeb välja valve , kuid ei julgenud küsida . Valitses pilkane pimedus . Lumesadu oli lakanud , kuid maapind läks üha porisemaks . Komistasime okastraatidele , mis jooksid risti-rästi üle raja . Esimesel sajal meetril ei juhtunud midagi . Hirm märkas prozektorit . See oli suur , tume ja ümmargune . Metsa tagant kumas valgust : seal asus valvepunkt . Kahlasime läbi pika märja rohu ja mätaste prozektorini . Hirm keeras lambi kiiresti välja ja toppis diplomaadikohvrisse , kuhu see vaevalt mahtus . Nii käisime läbi mitu prozektorit . Läksime otsejoones üle lennuvälja ja jõudsime võõrale teele . Hirm ütles , et see on Jõgeva maantee . Tuul keeras rängalt vastu . Hakkas uuesti sadama . Olime ühikasse jõudes läbimärjad ja külmetanud . Tõmbasin ennast teki all kerra ja magasin hommikuni . Pesin parajasti pesu , kui tuli Vladimir : " Võib , ma jätan sinu värvipliiatsid veel natukeseks enda kätte ? " " Kas mina pean ainult viie pliiatsiga läbi ajama ? " " Sa võid ju vahepeal millegi muuga ka tegelda , näiteks ilukirjandust lugeda . " " Aga kui ma ei taha . " " Sul on kohustus tahta . Kuidas suitsuga on ? " " Too siia . " " Nõudmiseni , " ütles Vladimir ja läks . Panin mantli selga ja läksin poodi suitsu ja süüa ostama . Kui tagasi tulin , viskasin riiulil vedelevad tikud rõdult alla . Tarmo oli seekord maalt kaasa võtnud arvuti " Amiga <arv> " . Rahvas kogunes uut asja vaatama . Otsiti mustvalge televiisor , sest monitori oli Tarmo koju jätnud . Arvuti oli väike ja mahtus vabalt kilekotti . <arv>-s oli nüüd pidevalt umbes viisteist inimest . Vladimir ei pööranud mulle enam mingit tähelepanu . Ta tuli alles hilisel õhtutunnil . Istusin üksi toas . Vladimir tinistas kitarri ega öelnud midagi . Temas oli midagi võõrast ja õelat . Mulle tundus , nagu oleksin ennast reetnud - millalgi . Märkamatult . Kas mu kammiga pead kammida tohib , küsis Vladimir . Kirjutasin konspekti ; leidsin vaevalt aega jah ütelda . Ta uuris end kaua peeglist ja lahkus . Madis sai Tarmoga kaubale , et too arvuti talle mõneks päevaks erakasse jätaks . Sinna lubas Madis kutsuda lähemad tuttavad , kelle hulka kuulusime meie Vladimiriga . Pidime minema kell kaheksa . Lippasin <arv>. " Kas tuled ka ? " Madise akent ja selles põlevat tuld võis hea tahtmise korral rõdult näha . Vladimir uuris pimedust . Mina ei osanud otsida . Vladimir ütles : " Jah . Lähme . " Või ütles ta : " Võib minna . " Tarmo istus arvuti taga , Madis jälgis teda diivanilt . Vladimir süvenes varsti mängudesse ega märganud isegi Madise pakutud sööki . Kemps asus Madisel hoovi peal . Ma ei tahtnud sinna pika talvemantliga minna . " Kas võin su jope panna ? " küsisin Vladimirilt . " Vaata , et sa peale ei pissi . " " Kindlasti põhjendab , et väljas sadas vihma , " kuulsin tema häält , kui trepist alla koperdasin . Viie paiku hommikul jäi Tarmo madratsile magama . Heitsin diivanile . Ärgates nägin Vladimirit endiselt " Amiga " taga . Ta vaatas korraks minu poole ja mängis raevukalt edasi . Tuba oli jahe , suitsud otsas . Tarmo ja Madis ärkasid vaevaliselt . Madis leidis kapinurgast pooliku hapukapsapurgi . Kaalusime võimalust ühiselamusse sööma minna , kuid keegi ei viitsinud seda teha . Varsti aga koputati . Tulijad olid Tarmo vend ja Jooga , kes oli vahepeal vennaga suureks sõbraks saanud . Vend vaatles meid umbusklikult ja arvas , et võiks arvuti koju viia . Tegelikult oligi tal plaanis Tarmo koju sõidutada . Lonkisime kurvalt ühiselamusse . Jooga tuli kaasa , aga lahkus meist sööklaukse ees . Söönult ja uniselt sõitsime kuuendale korrusele . Kala lesis voodil ja targutas . Madis ronis minu narile . Vladimir hõivas Konspiraatori aseme . Olime neljanda voodi välja viinud . Nihutasin end Vladimiri kõrvale . " Sa , Gerda , võta kas Madis või Vladimir ära , " soovitas Kala , " mina võiksin sind õpetada süüa tegema ja särke triikima . Naine rääkis mulle , et triigitud pesu ei lähegi nii ruttu mustaks kui triikimata pesu . " Nädalavahetuseks sõitsid kõik koju . Kala tõi ette hoiatamata naise tuppa . Avastasin selle , kui tulin raamatukogust : uks oli lahti , vannitoa ukse taga kahed kingad . Jätsin kohtumise Kala ja tema tüdrukuga teiseks korraks ja jalutasin läbi vihma Madise maja juurde . Kedagi ei olnud kodus . Oletasin , et Madis magab , ja läksin ühikasse tagasi . " Mis teid nii erutab , et täna õhtulgi rahu ei saa ? " tundis kohtlane valvurimutt huvi . " Käisin konspekte toomas . " Suitsetasin köögis , kui kuulsin , et Tamjärve uks käis . Ootasin veidi ja koputasin : algul silmakirjaks <arv> uksele , seejärel Tamjärve omale . " Ega sul suitsu ole ? " " Üks on . " " Kas sa loovutad selle mulle ? Võin ma natuke sinu juures olla ? " " Kas sul pole kusagil magada ? Tule heida pikali . Võta riided ära , tule lähemale . Mul on ainult üks tekk . " Jätsin osa riideid selga ja heitsin pikali . Ärkasime järgmisel päeval kaheteistkümne paiku . Tamjärvel polnud muud pakkuda kui morssi ja karamelle . Tuli linna sööma minna . " Ööbisid Tamjärve juures ? " vaatas Vladimir mind jahmunult . " Nojah . Ta oli päris lahe . " Vladimir oli põhjalikult tuba koristanud , sest " Jooga ei saa elada toas , mis on korras " . " Sa oled siia ümber asunud ? " küsis Kala . " Otsustasin Tarmo voodis magada . Teda ennast nagunii ei ole . " " Tulen vist ka siia lugema . Ebamugav nagu noortega koos seal olla : " Vladimir pani koti sokolaadikommidega lauale . Mina kirjutasin , Kala luges ning Vladimir pikutas . Keskööl avanes uks kolinal ja tuppa vajus kottide all lookas Tamur . Vladimir ei reageerinud , sest pidas tulijat algul Joogaks . " Kas sul on midagi selle vastu , Tamur , kui ma teil ööbin ? " küsisin . " Tuleme sind kiusama . " Kuigi mähkisin ennast tihedalt teki sisse , oli öö külm . Külmas on uni sügav ; magasime poole lõunani . Meid äratas Jooga . " Kes seal Tarmo voodis magab ? " " Filoloogil hakkas oma toas külm . " " Lasen selle peale ühe ketta lendu , " ütles Jooga ja peeretas . " Gerda , miks sina ei mune ? " küsis Tamur . " Mõtle , kui hea , kui naised muneksid : abordiprobleem oleks iseenesest lahendatud . Ülejääk pannile . " " Mõtle jah . Hulk väikesi joogasid , " lisas Vladimir . " Su juuksed tahaksid lõigata . " " Sinu omad samuti . " " Ma tahan soengut . Sellist , et eest pikad ja tagant lühikesed . " " Kleopatra ? " itsitas Vladimir . " Tamuri lemmiksoeng . " " Küllap ma siplen siis terve öö rõõmu pärast , " ütles Tamur . " Nägin Tamurit muide unes , " teatasin . " Tamurit ? Mind ei näinud ? " küsis Vladimir . Viskasin teda padjaga . See vallandas padjasõja . Jooga oli ammu lahkunud . Tamjärv astus lärmi peale tuppa ja tegi kurja häält . Olin surutud kahe voodi vahele , peal mitu madratsit ja tekipundar . " Jätke järele , " karjusin , " olen ikkagi naine ! " " Kahtlen selles , " ütles Tamur ja hüppas mulle otsa , nii et mu kondid ragisesid . Madis tuli väljast üleni lumisena . Ta ei püüdnudki varjata põues olevat veinipudelit . " Tulin alles , " ütlesin , " käisin Meritiga kinos . " " Minu juurde ei taha tulla ? " " Minu arust pidid veini hoidma Plumbumile õhtuks , kui tolle koolivennad külla tulevad . " " Ah , mis ma teha saan , " arvas Madis . Kuulasime küünlavalgel Madise linte , nagu oli juba harjumuseks saanud . Vein muutis mind uniseks . " Hakkan nüüd minema . " " Kuhu sul kiiret , " imestas Madis . " Tamur ja Vladimir lubasid ka londid likku panna . " " Nad saavad alkoholimürgituse . Mul pole mingit tahtmist nendega koos juua . Tavaliselt jäävad nad just siis magama , kui midagi huvitavat hakkab juhtuma . " " Võin taksoviina teha , " lubas Madis , " joome siin . " " Lähen ikkagi . Tahtsin raamatu läbi lugeda . Sa ei liigu ühikasse ? " " Pärastpoole . Istun natuke ja mõtlen , mida teha . Igav on . Sittagi pole peale hakata . Peaks Ronaldi üles otsima ja lontima hakkama . " " Mõtled videoteeki lindistama minna . " " Ei tea . Loeks ka . Aga ei viitsi . Vanasti sai siin nalja . Nüüd ei juhtu sittagi . " " Ma siis lähen . " Tänavad olid tühjad ja paiguti valgustamata . Enne Passaazi pöörasin ära . Kusagil sealkandis hakkaski mul kannul käima üksik jalakäija . Kiirendasin sammu , kuid mees jooksis järele ja haaras mul käest . Tahaks juttu rääkida , ütles ta vene keeles . Ühikas oli paari sammu kaugusel . Mis mu nimi on , küsis mees ega lasknud lahti . Selja taga kostsid sammud . Rebisin end vabaks ja jooksin tulijale vastu . Tundsin ära Magnuse heleda jope . Viskusin talle kaela . Venelane taandus põõsastesse . " Ah või koguni nii , " imestas Magnus , kui jutustasin , kuidas mind kimbutati . " Sa oled kummaline inimene , Gerda . " " Samas on see väga hea , et ma sind nägin . Loodan , et sa ei lähe kohe minu juurest ära . Praegu on ka mul ... noh , niisugune psüühiline seisund . On sul aega ? " " Umbes kümneni . " " Ja siis ? " " Kas sul on mingeid mõtteid ? " " Mul oli mõte matkama minna . Õhtu poole . " " Lähen siis praegu ära . " " Aga tule tagasi . Sa oled imelikult kinnine . Ma ei ole aru saanud , millest sinul see kinnisus . Mõni tahab ennast varjata , mõni häbeneb oma teadmisi , mõni teadmatust , ei tunne ennast olukorras koduselt . Sinu puhul need põhjused ei maksa . Ma ei tea , mis see on , aga see huvitab mind . Muide , pead endale pärast vist midagi muud selga panema . " Läksime kuuendale korrusele . Toolikorjul rippus Madise hall vatijope . " See , " näitas Magnus . " Aga , " kõhklesin . " Meenuta lugematuid kordi , kui Madis on sulle närvidele käinud , " naeris Magnus . Haarasin jopi , võtsin selle taskust rahakoti ja viskasin lauale . Läksime videoteegist läbi . Seal oli Tamjärv . " Ah sina jälle siin , " ütles ta mind märgates . " Anna andeks - ma ei saa sulle pühapäeval külla tulla . " " Siis tuled esmaspäeval . Nii lihtsalt sa mu käest ei pääse . Peale kella kuut . Soe vesi ja lapp tuleb valmis panna . Hakkan teda kasvatama , " seletas Tamjärv teistele . " Kuhu me läheme ? " küsisin Magnuselt . " Kuhu jalad viivad . " Kesklinn oli inimtühi . Jakobi mäel möödusid meist teisel pool teed Ivo ja Ainiki . Magnus itsitas . " Tule füüsikat õppima , " ütles ta . Jõudsime märkamatult kaubajaama . Depoo söökla oli kinni , kuigi Magnus oli kiitnud , et see on ainus koht , mis töötab ka öösiti . Ronisime rööbaste maailmast Riia maanteele . Olin väsinud . " Nüüd leiame ühikast väga vihase mehe , kes miskipärast suure hoolega möliseb . Mida teeb ? " " Läheb magama , " ütlesin Magnusele otsa vaadates . " Kui nii , siis nii . " " Kuidas ? " " Kui nõnda , siis nõnda . Kujutle pilti : on öö , mererand . Kuu ja kivid . Sinust vasakul majakas . Selja taga kadakad . Lähima inimeseni vähemalt kolmteist kilomeetrit . Äkki näed , et luiged ujuvad - " " Kas suitsu võib teha ? " " On seda nii väga vaja ? " Olime ühikasse jõudnud . " Mis on ? " küsis Magnus . " Ei midagi . " " On küll . Võiksid ju muid mõttetusi teha . Näiteks mina teen praegu kohe ühe mõttetuse . Võid ära arvata , millise . " Magnus suudles mind põsele ja jooksis pikkade kohmakate sammudega ära . Varahommikul klopiti ukse taga . " Kes seal on ? " " Gerda , tee lahti , " jorises Madis . " Oota - panen midagi selga . " Keerasin ukse lahti ja ronisin paljalt voodisse tagasi . Sain aru , et Madis on üsna purjus . " Sa oled joonud ? " " Oletame . " " Kellega ? " " Meritiga . " " Meriti viin ? " " Jah . Merit on mul praegu erakas . " " Mis sa siis siia tulid ? " " Lähengi kohe minema . Ära ust lukku keera . Olen võtme kuhugi kaotanud . " Ta ei märganud jopet kaasa võtta , võti oli selle sisetaskus . Hommikul sattusin sööklas Magnusega kokku . Kohe oli platsis ka Madis . Magnus kõõlus tooliga ja küsis : " Madis , mis sa käid siin sihukese näoga ringi , et konvoeeriks Gerda jälle ära . Vaata , sind ma näen nii üksi kui ka koos Gerdaga , aga kui Gerdat näen , siis on kindel , et varsti on ka Madis kohal . " " Magnus , sa eksid seekord , " ütles Madis imelikult naerdes . " Konvoeerid , konvoeerid . " " Magnus , ma ütlesin , et sa eksid , " ütles Madis veel hapuma näoga . " Tead , Gerda , " ütles Magnus . " Läheks õige üles minu juurde halvaad sööma . " " Ah et nüüd nimetatakse seda siis halvaa söömiseks , " ütles Madis . " Aga just . " Tegelikult suundus Magnus tänavale . Istusime <arv>-ndale bussile ja sõitsime füüsikainstituudini . Sealt hakkasime jala mööda maanteed minema . Oli veebruari lõpp , kuid juba nii soe , et kandsin ainult kampsunit . ( " Sellel puuduvad ju retseptorid , " arvas Tamjärv mind niimoodi nähes . ) Kõndisime hulk maad Valga poole . Nõrk tuul oli vastu ja päike paistis . Kusagil põldude vahel pöörasime vasakule ja läksime mööda raudteed linna tagasi . Magnus joonistas mullale graafikuid , püüdes seletada faasinihke olemust . Rong sõitis mööda ja vilistas . Rohi ja puud särasid punakalt . Magnus kõndis mu kõrval , kitsad kavalad silmad tõsised , paljas laup päikese käes helendamas . Istusime jälle bussi ja olime teises linna otsas . Künkliku tühermaa äärel paistis omaette linn : palju mitmekorruselisi ühtemoodi maju . Koht ise nägi välja nagu prügimägi . Leidsime end äkki igast küljest traatvõrguga piiratuna . Olime aiaaugust läbi ronides sattunud asutuse territooriumile . Tagasi minna enam ei tahtnud . Ilm kiskus pimedaks . Magnus hüppas üle aia , minu püksid olid selleks liiga kitsad . Bussipeatus paistis . Iga hetk oli bussi oodata . Käisime mööda aiaäärt , üks ühel , teine teisel pool . Magnus tuli mõttele aia alumist äärt venitada , et alt läbi mahuksin . Plagasime elu eest bussipeatusesse . Kell kuus olime ühiselamus . " Kas teie toas on kedagi ? " küsis Vladimir , kes tuli kuuendal korrusel vastu . " Ei . Oota , annan sulle võtme . " " Limonaadi tahad ? " " Jah . Lähen üheksandale . Tunne ennast nagu kodus . " " Mõtlesin , et sa ei tulegi , " ütles Magnus , kes tahtis toa ust väljaspoolt lukku keerata . " Tahaksin sulle veel midagi näidata . Sinna pole kauge maa . " " Täna õhtul ? " " Jah . Tule videoteeki , kui valmis oled . " Vladimir kõndis millegipärast koridoris , dressipluusi krae kõrvuni tõmmatud , nägu sünge . Ma ei pööranud sellele tähelepanu . " Kuule , mul on sulle jutt , " ütlesin . " Ega sa täna õhtul välja lähe ? " " Ei . Mis siis ? " " Laenaksin sult ööseks jope . Läheme Magnusega varemetesse . " " Mis te sealt otsite ? " " Niisama . " " Kuule , kas sa tead , kus saaks televiisorit vaadata ? " küsis Vladimir omakorda . " Pool kümme ? Siis algab saade ufodest . " Meie toas ei olnud enam televiisorit , sest Madis oli selle kellelegi laenanud . Kehitasin õlgu . " Sul on videoteegis tuttavaid . " " Hea küll . Tule siis kaasa . " Magnus oli Vladimirit nähes üllatunud . " Siin nad vaevalt vaatavad , " heitis ta pilgu Ronaldile ja kahele tütarlapsele , kes multifilme vaatasid . Vladimir seisis mu selja taga . Ma ei näinud teda . Sellegipoolest sain aru , et ta on närviline . Saade oli alanud , kui saabus Madis , kes jäi meie seltskonda . " Siin üleval tunduvad kõik igapäevased probleemid nii tühised . Sest see kivi siin on igavene . " " Müüri ladudes ei tulnud nad kindlasti selle peale , et siin kunagi keegi kõnnib . Siin varemetes . " " Seda kirikut peaks kõrguses olema teist samapalju . Jooga räägib , et kirikul oli kunagi kõrvalehitus . Hooned kaovad , aga energiaväli jääb . " " Kui kauaks ? " " Seda ei tea keegi . " Magnus näitas maa-alust käiku , kus nad suvel Joogaga seina lõhkusid , et sisse pääseda kõrvalkäiku . See pidi viima katusele , aga müüriti kinni , kui restauraatorid käisid . Magnus koputas vastu seina : kõlas õõnes heli . Jalad said märjaks . Kell lõi kahteteist , kui mäest alla laskusime . Rääkisin Magnusele , kuidas Madis ühel õhtul taksoviina tegi . " Äkki on tal see joomata ? Järelikult tuleb viin tema juurest ära tuua , " otsustas Magnus . Vastu tuli Jooga : " Magnus , viska kümpa . " " Mul ei ole . " " Magnus ! " " Mul läheb seda endal vaja . " " Toon homme tagasi . " " Sa tead mind . Kui ei ole homme kümme , siis on ülehomme kolmteist . " Liftist väljus Madis . " Tulin just sind otsimast , " sain teada . " Meie pidime jälle sinu poole tulema , " ütles Magnus . " Mis sa siis tahad ? " " Lähme erakasse , küll siis ütlen , " ei andnud Magnus järele . " No lähme siis . " Madis nihutas kotti õlal . Vastu tuli elevil Jooga . Maja ees keeras takso otsa ümber . " Öelnud kohe , et viina tahad , " irvitas Madis erakas . " Mul oli see kotis . Tulin just , et sinuga koos see ära juua . Tõin sulle isegi kirjandust . " Madis vaatas minu poole . Magnus hakkas veidi läbematult raha lugema . " Mina maksin selle eest kolmkümmend . " " See on ennekuulmatu ! " " Taksoviina enam alla selle ei saa . Vaata , Magnus ... " " Küll mina juba vaatan . Säh , söö oma raha . " Jooga jõi Hirmuga üheksanda korruse köögis . Praadisime Magnuse toas mune : tema hästikorraldatud majapidamises leidus ka väike elektripliit . Ma ei märganud oma purjusolekut enne , kui püsti tõusin . Tõusin siis , kui tuppa astus Jooga . Ta tuli kontrollima , mida me teeme , ega kavatsenudki niipea ära minna . Viin sai otsa . Magnus viskas mulle abikaasa jaki ja võttis ka endale midagi ümber . Läksime katusele . Seal hakkas kõigest hoolimata külm . Olime sunnitud alla ronima . WC-sse minnes jäin pihku Joogale . Tal oli käes poolik viinapudel . Jooga vedas mu kuuendale korrusele . " Mõtlesin sulle psühholoogilist ajuloputust teha , " sõnas Jooga ennast üsna selgelt artikuleerides , mida ma enda kohta küll öelda ei saanud . Ta pani teevee tulele : kui viin ja tee segi kallata , pidi välja tulema grokk . Ma ei hakanud pisiasjade nagu pesemata klaasid kallal norima . Tahtsin olla leplik , sest olime üheksandal teineteisele tõotanud , et kumbki teisele halba ei soovi . " Miks sa minu suhtes nii tõrjuv ja vaenulik oled ? " küsisin . " Tegelikult oled seda sina . " " Palun vabandust , kui oled valesti aru saanud . " " Mis Vladimiriga lahti on ? " küsis Jooga . Vladimir magas arvatavasti meie toas . " Ta on liiga hea mees selleks , et talle haiget teha , aga viimasel ajal näib ta mind vältivat ja käitub üldse imelikult . " " Mis temaga siis lahti peaks olema ? " " Ah , võib-olla ei midagi . Vahepeal ainult käib sinu toas õppimas . " " Teil ei saa ju . " " Tamurit ma tunnen ammu ja tean , mis ta minust peab . Aga Vladimir on kõigiga äärmiselt kinnine . Nii Tamuril kui Vladimiril on kõvad kompleksid naistega suhtlemisel . " " Mis mõttes ? " neelasin sööda alla . Pimedaski toas oli Jooga näost näha , et seda ta küll ei seleta . Ma ei hakanud peale käima ; vaikisin äraootavalt . " Eriti naiste vastu on Vladimir kahtlev . Tamuril , kogu tema jutule vaatamata , pole tõenäoliselt midagi väikese facki vastu . " Muutusin uniseks ja heitsin pikali . Kuulsin läbi une sõnu : " Tegelikult oled sa siin ainult tänu minule . See , et sinusse nii hästi suhtutakse , on minu teene . Kuid sa pead - " Edasist ma ei mäletanud . Kui ärkasin , oli tuba tühi , otsekui poleks seal olnud mingit Joogat . Polnud ka tühja viinapudelit ega teeklaase . Must kass jooksis tee keskele ja jäi kaalutlevalt seisma . Jõudsin temast varem mööda , kui ta üle tee sibas . Olin teel Madise juurde . Tänav oli kuiv ja keegi pumpas keset teed asuvast kaevust vett . Luitunud puumajadele paistis pärastlõunane päike . Tuul lehvitas aknaprao vahelt kardinat ; aknalaual teeklaasis õitses kollane nartsiss . " Aprill ja mai olid kõige ilusamad kuud , " pajatas Tarmo Tammsaare Madise päevinäinud diivanil mõnusalt koduveini rüübates . " Siis läks kool täiesti naiste nahka . Jalutasime Ingridiga Toomel ja sõime jäätist . Linnud laulsid . Ingrid oli mitu kuud meie toas elanud - koos Martiniga . Martin hakkas rahutuks muutuma ja Ingrid kaebas , et ei saa enam üldse Martiniga läbi . Käisime koos söömas ja kunstinäitustel . Martin muutus veel närvilisemaks . Sügisel tuli muidugi kainenemine , " lõpetas Tarmo . " Eks ta ole , " mõmises Madis . " Mis nad seal <arv>-s ka tegid ? " " Sellepärast ma siia tulin , et ühikas pole kedagi . " " Jajah , " ütles Tarmo . " Ära iial hirmu tunne . " Peatselt ilmusid purupurjus Mell ja Plumbum . Mell oli talvel paar korda <arv>-s käinud , aga ma ei teadnud temast midagi . Ta oli korraliku välimusega , sel ajal kui Plumbum nägi välja nagu igaüks , kes on mitu päeva järjest joonud ja riietes maganud . Plumbum jagas Madisega erakat ; tema ja Mell olid ülikoolis esimest aastat . Mell talutas Plumbumit . Viimasel jooksis nina verd . Plumbum imestas : " Keskkoolinägu kolm korda puruks kukkuda ! Mis ma nüüd pruudile ütlen ? ! " Mell , kellel pruuti ei olnud , õpetas isalikult : " Ütle , et käisid teatris . " " Teate , kus ma nägin temaga alles vaeva ! " kurtis ta seejärel . " Tulime trepist alla . Temal tuli mõte trepi peal lambadat tantsida . See oli tõesti hea mõte . Mina ei taibanud enne midagi , kui üks jalg oli aknas ja ise olin niimoodi ( Mell väänas ennast kõveraks , näidates , kuidas ) trepil . Kohe tuli Plumbum , kes ei teinud astmeid märkamagi , vaid lausa lendles . " Mell lehvitas käsi . Hakkasin naerma . Ta pöördus minu poole , nagu ei oleks mind varem tähele pannud : " Tere , põngerjas . " " Olen sinust vähemalt kaks aastat vanem . " " Mis sa , Filo , nende rebastega ikka jagad , nad ei tea pooli põhimõisteid , " arvas Tarmo . " Kuidas sa suhtuksid arvutiga joonistamisse ? " " Ei tea . Pole proovinud . " " Kui sa ainult näeksid , kui lihtne see on . Vean kihla , et sina juba oskad joonistusprogrammiga midagi paremat teha , kui lutsu visata : " Kahtlesin selles ja võtsin uue klaasi veini . " Seda annab korraldada , " ütles Tarmo ja jõi samuti . <arv> mängis kaarte . Meid vaadati imestunult . Aasisin Vladimirit : " Miks sa enam tuba ei korista ? Vaata , kui must siin on ! " Ja raputasin tuhka põrandale . " Sa ei anna mulle stiimulit . Istud kogu aeg siin . " " Olen alati ära läinud , kui koristad . Mis sul viga on ? " " Õnnetu armastus , " vastas Vladimir kiuslikult . " Kaardimängu suutsite te perfektselt perse keerata , " ütles Kala hommikul . Tarmo ilmus häbelikult uksele : " Liiguks minu poole ? Vend tuleb autoga Raekoja platsi . " Teeäärsed hekid olid rohelised ; sõitsime aina lõuna poole . Vend tegi külapoes peatuse ja ostis niipalju toitu , et see vaevu meie kõrvale tagaistmele mahtus . Päike pimestas , teed ei olnud näha . Tarmo muutus jutukaks ja enesekindlaks . Olin järsust metamorfoosist ehmunud . Järgnevad päevad kulgesid aga tavaliselt . Tarmo vanemad ja vend elasid talus ; seal peeti lehmi , sigu ja kanu . Ketis haukusid kaks hundikoera . Tarmo vanematega ei puutunud ma kokku mujal kui söögilaua taga . Õhtul pani ema linad ja tekid suurde tuppa . Tarmo soovitas need sealt ära tuua ja oma tuppa diivanile ase teha , et saaksin enne magamajäämist muusikat kuulata . Lobisesime ööd läbi , vältides jututeemana ainult ühikat . Varahommikul , kui köögis õhuakna all suitsu tegime , üllatas meid isa , kes noomis : " Istuda kogu öö üleval ja suitsu kõhvida , on see kellegi tegu ! Öösel tuleb magada . Päev on tegude jaoks . " Kui kolmas päev Tarmo juures õhtusse hakkas jõudma , küsisin , millal Tarmo kavatseb Tartusse sõita . Tarmo arvas , et võiksime seda tema poolest teha kas või järgmisel päeval . Olin rahutu ja mõtlesin , mis võiks olla minu äraolekul juhtunud . " Mis Filoloog oli sinu juures või ? " vaatas Vladimir Tarmole otsa . Tamur vaikis . Vladimiri näol vaheldusid ilmed . " Kuhu sa kadunud olid ? " küsis ka Magnus . " Olin Tarmo juures maal . " " Kuidas sa ennast seal siis tundsid ? " huvitus Magnus . " Gerdal on teatavasti omadus ennast igal pool nagu kala vees tunda , " mainis Kala , kellel oli õigus nagu alati . " Kes oli Ingrid ? " küsisin . " Martini pruut , " ütles Magnus , " või õieti nende mõlema , Tarmo ja Martini . Ta elas Meritiga ühes toas , kuni Merit ta välja viskas ja ta <arv> Martini juurde kolis . Sai kevadel eksmati nagu nad kõik , aga ei tulnud enam ülikooli tagasi . " " Muide , on sul aega , " küsis Magnus , kui Kala ära läks . " Aega nagu aega ? " " Mõtlesin küll pesu pesta , aga ... " " Võiks minna Treffneri hauda vaatama . Sa pole kindlasti seal käinud . " Lilled õitsesid ja ühel mustaks tõmbunud raudristil märkasin iseenese sünnipäeva ja sünniaastat , ainult sada aastat varasemat . Hauakivid ja sirged teerajad sulasid kokku hallikaspruuni ümbrusega . " Mis mõttega te seal nii palju joote ? " küsis Magnus . " Ma ei tea . Inimesed muutuvad joobes avameelsemaks . " " Peas olev põhk tuleb välja . Selle järgi , kui ruttu põhk otsa saab ja tuleb midagi muud , saab teada , mis inimesega on tegemist . " <arv>-s olid Tarmo ja Vladimir . Nad lesisid voodis ja vestlesid loiult . " Kas Kala olete näinud ? " küsisin millegipärast . " Ei ole , " vastas Vladimir mornilt . " Suitsu on ? " " Kas pahtlilabidat tahad ? " Vladimir näis olevat nii tujutu , kui tema puhul üldse võimalik . " Sul peavad head närvid olema ? " märkis Tarmo . " Olen selliste asjadega harjunud . Ükskord , kui mu ema - " " Kas ta jutustab sulle oma elulugu ? " lõikas Vladimir . " No olge ometi , " manitses Martin raamatu kohalt leebelt naeratades . " Ma ei saa , ta segab mind , " ütles Vladimir . " Nüüd mine nurga taha nutma . " Läksingi oma tuppa . Sel õhtul Vladimir ei tulnud , vaid saatis Meriti Kala otsima , et tuhandet mängida . Puuduva Kala asemel läks Konspiraator . Kala saabus alles öösel . Istusin laua taga ja joonistasin . " Noh , kuidas sa ennast tunned , Gerda ? " " Sandisti . " " On sul pohmakas või oled magamata ? " " Ei seda ega teist . Sind otsiti õhtul : <arv>-st . " Kala kohmitses oma asjade hulgast midagi otsida ja läks <arv>. Kuna ma magada ei saanud , läksin järele . Kala istus muiates keset tuba . Tarmo , Martin ja Vladimir jälgisid tema käes olevat vitsa . See oli kunagi olnud minu juuksenõel . Kala hoidis seda ettesirutatud käes : " Kutsume vaime välja . Kas sa ka midagi tahad teada ? Praegu võib igaüks küsida . " " Ei tea . " " Küsin siis ise sinu eest . Kas Filoloog sureb varsti ? " Vits liikus alla , mis tähendas jaatavat vastust . " Kas Gerda saab varsti mehele ? " Vastus oli taas jaatav . " Kas tal tuleb palju lapsi ja kas ta tunneb praegu oma meest ? " Mõlemale küsimusele oli vastus eitav . " See ei ole huvitav , " ütlesin . " Kutsuge keegi tuntud vaim . " Tarmo toetas mind . " Kutsun siis Beria vaimu , " arvas Kala ja keskendus vitsale . Tükk aega oli kuulda ainult Kala ähkimist . Siis päris ta : " Lavrenti ? Kas sa oled siin ? " Vitsa liikumine andis märku Beria kohalolekust . " Küsime algul midagi lihtsat . " " Kas ringi pindala on Tr <arv> ? " küsis Vladimir . Beria ei teadnud . Kala naeris . " Iga kingsepp jäägu oma liistude juurde . " " Kas nõõpnõelu sõrmeküünte alla toppida on tore ? " küsis Tarmo . Vits nõustus sellega . " Kas Joogast saab pederast . Jah ? Kas sa ära ei taha minna ? Ei ? Kas sa lähed siis , kui sulle meeldib ? Kas sa sel juhul Jooga erakasse ei tahaks minna ? " Kuigi Beria ilmutas valmisolekut minna Jooga erakasse , selgus Kala küsimusest , et vaim ei ole lahkunud . " Kas sa perse ei tahaks minna ! " vihastas Kala . " Kas sa saadad meile unenägusid ? Milliseid ? On seal verd ? Laipu ? Perverssusi ? " " Hea küll , aitab , " pani Kala vitsa käest . " Aeg on magama minna . " Poisid tegid köögis süüa ja mängisid kanastat . Vladimir sõi toas . " Miks te eraldi sööte ? Ühed köögis , teised siin ? " " Meie ? " Vladimir oli tõre . " Kurki tahad ? " küsis ta . Kehitasin õlgu . " Iseteenindus . " " Kui sa ei paku . " Vladimir võttis kurgi ja noa ja vaatas mulle silma sisse . " Kas kõik naised on sellised , et ei tea , mida nad tahavad ? " " Kust mina tean . Juba ammu kahetsen , et ma mees ei ole . Kui Magnus ja Ronald sööma lähevad , ei vaata keegi imelikult , kui Ronald ja mina , hakatakse tegema vihjeid . " Vladimir turtsatas ja läks kapi taha . Kui tagasi tuli , oli leplikum . Ta hakkas kitarri häälestama . " Ära ole nii ebaseltskondlik . " " Kõht valutab . " " Mul ei ole peale kaastunde midagi , millega sind aidata . " " Oled nii hoolitsev , et teeksid minust vist muumia . Too sidet ! " " Mis Mirjam elabki nüüd teil ? " küsis Vladimir pärast seda , kui olime käinud meilt suitsu toomas . " Kuidas saab elada toas , kus on kaks naist ? " " Ma ei tea temast sellele vaatamata midagi , et ühes toas elame . " " Kuidas Konspiraator sinusse suhtub ? " " Neutraalselt . Hästi . Ma ei tea . " " Jultunud nagu sa oled . Tuleb siia ja Madis läheb tema pärast erakasse ja põeb ja - ma ei tea , mis veel . " " Räägitakse , et Madis oli Magnuse naisesse armunud ? " " Mina ei tea sellest midagi . Meil on suur vanusevahe . Magnuse naine hakkab ju juba lõpetama . " Otsustasin jalutama minna seepeale , kui vastu tuli Jooga ning väitis , et keegi on mind energiast tühjaks pumbanud ning mu bioväljas on auk . Ka Magnus oli nõuks võtnud ilusat maiõhtut nautida . Väljusime ühiselamust ja istusime maja ees bussipeatuses pingile . Bussid käisid siinkandis harva . Narva maantee oli sel kellaajal inimtühi , kui välja arvata mõni aeg-ajalt silmapiirile ilmuv tudengite seltskond . " Mul on sulle nii palju rääkida , " ütles Magnus . Pärast seda avaldust ei öelnud ta enam musta ega valget . " Läheks kuhugi ? " küsis ta , ent istus endistviisi pingil . " Kas sinna midagi kaasa ka võtta ? " esitas ta varsti uue küsimuse . " Kahjuks ei sisalda mu külmkapp midagi peale pudeli " Viru Kange " . Oleks vaja millegagi segada . " " Ahvatled mind jooma , nagu seda siin veel vähe tehtaks , " süüdistasin . Magnus krabistas taskus . " Näe , praegu annan sulle hoopis küpsist . " Vikerkaare " küpsised on muide märksa paremad kui ülejäänud : odavamad ja ka värskemad . " Näksisin tujutult küpsist . Siis märkasin Tamjärve , mingit naist ja Ronaldit linna poolt tulevat . Seltskond vajus meie kõrvale . Naise mõlemas käes oli viinapudel kollaka vedelikuga . " See on õuna-viinamarjamahlaga segatud piiritus , " ütles Ronald , " vähemalt viiskümmend kraadi . " " Kuule , sina , omanik , kas ma võin su jooki maitsta ? " elavnes Magnus . Tamjärv mõmises joobnult ja hullas naisega , kes oli pudelid käest pannud . Ronald ei pööranud neile tähelepanu . Ta näis murelik . Viimasel ajal olin teda purjusolevana õige tihti näinud . " Ronald ei suuda enam joomata koju minna , " sosistas Magnus , " ja maksmata võlgade pärast saadetakse ta varsti Siberisse . " Sellegipoolest ei paistnud Ronald juues raha lugevat ega raha puudumise pärast joomata jätvat . " Gerda , kuule , " võttis ta mul ümbert kinni . " Mul on sulle üks jutt . Sa ei kujuta ette , kuidas ma praegu tahaksin keppi saada . Sa ei oskagi seda ette kujutada . Aga mõtle hästi järele , kas sul on siin ühikas või üleüldse linnas mõni sõbranna , kelle juurde võiksid mu täna õhtul viia . Ma ei tee talle last ega midagi , ta võib täitsa rahulik olla . Mõtle palun . Teen sulle selle eest kas või pühapäeva õhtul " Tarvases " välja . Sina oled Magnuse armuke ja sind ma ei puutu . " Ronald uuris mind , otsekui oleksin tõepoolest keegi , kes kingib talle õnne ja vabadust , mida ta hing näis otsivat . Teadsin isegi , et vaesus ja võlad muutsid elu romantiliseks mänguks , milles olid võimalikud nii võit kui kaotus ; juhuslik võit oli väärtuslikum kui mistahes viisil väljaarvestatu . " Armas Ronald ... " Nõnda kõneldes jalutasime videoteegi poole . " Ma ei saa sind kuidagi aidata . " " Kuradi kurat ! " kirus Ronald , " oleksid mõned mu enese tuttavad linnas ! Aga lähim neist , oh sa türi-paide , elab Pärnus . Peaksin talle helistama , aga praegu sinna minna ... " Tamjärv ja naisterahvas olid kadunud . " Pagana Tamjärv ! " vihastas Ronald . " Kuhu nad võisid minna ? Mis mind praegu lülib : et nad kadusid koos minu likööriga . " " Aitäh , Ronald . Andsid hea idee , " ütles Magnus . Jätsime Ronaldi , et minna üles Magnuse juurde viina õunamahlaga segama . " Naine läks vanematele külla , " selgitas Magnus , kui toas ringi vaatasin . " Kui kaua te abielus olete ? " " Varsti saab kolm aastat . " " Miks su naine Madisega ei abiellunud ? " " Madise lähenemine naisterahvastele on omapärane . Ta on hea sõber . Võib-olla oleks see naine mõnes mõttes õnnega koos , kes ta lõpuks endale saaks , aga ma näiteks ei kujuta ette Madist kellelegi armastust avaldamas . Madis meeldis minu naisele ka vahepeal päris hästi , ta on rääkinud . " " Kas praadida mune või teha purgisuppi ? Või mõlemat ? " küsis Magnus , kui kõlas arglik koputus . Õhtul olin kavatsenud tegelikult Madisega ujuma minna . " Saage tuttavaks , " ütles Magnus . " Gerda ja Priit . Mõlemad huvitavad inimesed . " Tüsedat linalakka noormeest olin videoteegis näinud . Priit istus . Magnus ulatas talle klaasi . Hakkas igav . Ütlesin , et pean oma toas käima . Seal segas Madis süvenenult kaarte . " Noh , kas lähme ujuma ? " " Võib kah , " arvas Madis ja vinnas koti õlale . " Lasksin Magnuse juurest jalga . " " Soo-soo . Eks ta ole , " ütles Madis . " Tea , kas <arv> tahab ka ujuma tulla . " Vladimir ja Tarmo pidasid videvikku . Muusika mängis tasa . " Ei tule ma kuhugi ujuma , " ütles Vladimir . Tarmo oli kohe nõus . Vesi oli jahe ja mõjus kainestavalt . " Kuidas on , kas mõtled ühikasse jääda ? " küsis Madis . " Lähen vaatan . Ütlen Magnusele , et ei jää jooma . " Madis muigas . Ütlesin ennastõigustavalt : " Ma ei taha Magnusega tülli minna . " " Seda sul karta pole . Magnus tahab sinuga nagunii suhelda , kuigi oled nii sageli ütelnud " kohe tulen " ja olnud seejärel mitu päeva kadunud . " Ma ei leidnud Magnust ega Priitu . Ega ma neid otsinudki . Läksin Madise erakasse kohvi jooma . Kui minema hakkasin , küsis Madis , kas arvan , et Magnus mind enam ei otsi . Avaldasin lootust , et ta on vahepeal magama läinud . Konspiraator ja Mirjam magasid . Vajutasin laualambi lülitile . Käis nõrk sähvatus . Taipasin , et pirn põles läbi . Ma ei viitsinud hakata uut otsima . Riietusin lahti . Siis kuuldus koridoris hääli . Keegi vajus hooga vastu ust . Olin selle õnneks lukustanud . Häälte järgi tundsin ära Magnuse ja Priidu . Konspiraator ägises läbi une . Sisistasin , et ta mind ei reedaks . Magnus ja Priit läksid minema . Panin riidesse ja keerasin ukse hiljukesi lahti . Lukustasin enda järel toa . Hiilisin mööda koridori , seljas seelik ja kerge särk . Turtsatasin . Magnus kuulis selle ära : nad olid Priiduga kõigest liftini jõudnud . Konspiraator , kes lärmi tõttu und ei saanud , kuulis samuti Magnuse ennastunustavat kiljatust . " Mida kevad mõne inimesega küll teha võib , " ütles ta järgmisel päeval irooniliselt . Midagi muud ta ei kuulnud ja kuna keegi tagasi ei tulnud , jäi ta uuesti magama . Seisime liftis . Magnus tegi katse mind emmata : " Kus sa olid ? " " Käisin Madise ja Tarmoga ujumas . " " Meie sõitsime taksoga mööda Tartu linna . " Priit tõmbas põuest " Lõunamaise " . " Mis me nüüd teeme ? " oli Magnus nõutu . " Sõidame üheksandale ? " " Kas sa tahad juua või ei taha ? Ei või jah ? " painas Priit . Magnus tammus otsustusvõimetuna ringi . Priit valas välja ja jõi ahnelt , öeldes sealjuures : " Teie terviseks . " Siis pistis ta pudeli põue ja tõusis . " Joon selle sinuga homme õhtul ära , " lubas Magnus . " Ka mina lähen nüüd , " ütlesin . " Tead , parem ära mine , " ütles Magnus . " Mulle ei meeldi , et sa praegu minu üle ilmselt irvitad . " " Ei irvita praegu . " " Sul võib elus väga halvasti minna , " ütles Magnus , " mina seda muidugi ei taha - , aga see juhtub minust olenemata - tegelikult olen üsna tark ja tean inimestest seda , mida nad ise ei tea ... " " Hea , et endal mõistus peas , " ütlesin ja läksin ära . Jooksin kuuendale mööda treppe . Teisel päeval kuulsin Tarmolt , et Magnus käis <arv>-s mind otsimas . Enda arust lukustas Tarmo magama minnes ukse . Korraga oli Magnus toas ja pani tule põlema . Vaatas voodialused läbi , viimaks küsis millegipärast Joogat . Ta oli tõesti õnnetu , konstateeris Tarmo . " Mul on palju uudiseid ! " hõikas Merit . " Oled kindlasti kuulnud ? Ivo abiellub , Tamur abiellub , Tarmo , Vladimir ja Tamur on jälle eksmatitud ! " " Pole aimugi . " Pea käis ringi pikkadest loengutest umbsetes auditooriumides . Ma ei teadnud , miks seal veel käin . Tüdrukute toas seitsmendal korrusel joodi mitmendat päeva ; huvi pärast käisin sealgi . Tundsin ennast nende hulgas võõramana kui kusagil mujal . Ma ei kuulunud kuhugi ega olnud kunagi kuulunud ; olin kogu aeg olnud väljas . " Gerda , koolis ka käid ? " küsis Merit . Ta oli seda ka varem küsinud . Hommik oli erakordselt selge ja rahulik . <arv> oli rahvast täis . Tarmo oli maalt äsja kohale jõudnud . Kui välja läksin , järgnes ta mulle . " Kuidas oleks kohvi ja jäätisega - ja tead isegi - kusagil pärastlõunal ? " " Miks mitte . Olen <arv>-s . " Istusime " Kaunase " restoranis paar tundi ja jõime " Vana Tallinnat " . Pärast seda läksin oma tuppa ja Tarmo <arv>. Madis tegi õhtul ettepaneku enda poole minna . Meiega liitus pisut heitunud Tarmo . " Oleksin kohe koju sõitnud , kui Madis poleks tulnud . " Ja ta kohendas prille . " Mis siis juhtus ? " " Kuulasin rõdul " Sex Pistolsit " , kui kuulsin katkendit Tamuri ja Vladimiri jutust . Keegi ütles midagi niisugust , et Tarmo on hulluks läinud . Kui tuppa tagasi läksin , hüüdis Tamur imeliku näoga : ta tuleb , ta tuleb . Ta ei märganudki , et õlu jookseb avatud pudelist välja . Kõik jäid vait . " Madis pakkus kohvi ja hakkas Tarmo arvutil , mis oli jälle tema juures , mängima . Mõne aja pärast kostis vaikne koputus . Uksel seisis Vladimir . Ta jälgis tujutult , kuidas Madis helikoptereid pommitas . Istusime kõrvuti diivanil . Mul hakkas soe . Toetusin Vladimiri käsivarrele , mille ta diivani seljatoele sirutas . Ta ei tõmmanud kätt ära ; see oli kuum . " Istud jälle mu seeliku peal ! " ütlesin . Pahura urahtusega lükkas Vladimir riide mulle sülle . Varsti muutus ta rõõmsamaks ega võtnud enda kohta käivaid märkusi niisuguse vanainimeseliku süngusega nagu varem . Kesköö paiku lahkusime Madise juurest . " Miks sa nii kurb oled ? " küsis Tarmo Vladimirilt . Ilmad läksid erakordselt soojaks . Pesin pesu ja riputasin rõdule kuivama . Pealelõunal tuli Vladimir . " Kus Tarmo on ? " " Ei tea . " " Kus üldse kogu see kompanii on ? " " Tamur on ilmselt erakas . Istu , aja juttu . " " Ei jaksa . Lähen sööma . " Kuulatasin samme koridoris , vajudes une ja ärkveloleku piiriseisundisse . Keegi kobistas ukse taga . Sellele eelnes veesolin kraanikausi juures , mille tähendust ma ei suutnud mõistatada . Vladimiril oli ühes käes paberisse mähitud ese , teises limonaadipudel veega . " Keeksi tahad ? Kas nuga on ? " Näitasin Vladimirile viimastel päevadel ostetud raamatuid . Vladimir sirvis neid ja teatas , et läheb magama . " Mis sa magad kogu aeg ! " " Olen muuseas n ühikut vähem maganud kui sina , kiisu , " ütles Vladimir . Laud oli tühi . Hetke kahtlesin , kas keegi oligi käinud . Igatahes ei kohtunud ta Konspiraatori ja Mirjamiga . " Kas head pliiatsit tahad ? Sa nagu inimene , kellele meeldib vahete-vahel igasuguseid jooni tõmmata ? " küsis Konspiraator . Jooksin koridori , liftideni , uksest välja , teadamata , mida püüan tabada ; kedagi ega midagi ei olnud . Roosi tänava alguses rippus õhus hall tolmupilv , mis vähehaaval hajus . Vladimir tuias koridoris . " Lähed kuhugi või ? " küsis ta . " Eriti kuhugi . Mis siis ? " <arv>-s luges Ivo värsket ajalehte . Tema sigareti mustal filtril oli kaks kuldset triipu . Laual oli suitsupakk - harilik " Leek " , aga kõik suitsud olid musta filtriga . " Tere , Bond . " " Tere , lilleke . " Ivo luges edasi . Vladimir heitis pikali . " Ma ei saa aru , mis sa magad , " kaebasin . Vladimir ei liigutanud oimugi . Veerand tunni pärast proovis Ivo teda üles ajada . Seisin voodi juures . " Mis sa tahad ? " küsis Vladimir . " Tule . Kui sa ei tule , siis ... " Tõmbasin Vladimirile huulepulgaga põsele kriipsu . Vladimir lõi mul pulga välkkiirelt käest , see lendas lakke ja jäi lambikupli külge kinni . Ma ei jõudnud midagi mõelda , kui uue õnnetusena saabus Jooga . " Näed välja nagu läbisõidul viibiv riigiametnik , " ütlesin suusoojaks . " Olengi seda , " nõustus Jooga , " töötan nimelt sotsioloogiainstituudis . Avaliku arvamuse uurimise sektor ! " lõpetas ta võidukalt . " Hakkaks jooma ! " " Raha pole , " vastasin . " Kõrvalühikast saab laenata . Suitsu on kellelegi ? " Jooga võttis Ivo pakist paar suitsu ja kadus . Meil hakkas kiire . " Kus teised on ? " küsis Ivo . " Tamuri erakas . " Tamur lõi tihedalt täis kirjutatud vihikusse pilke heites mingit teksti arvutisse . " Kui mul peaks kunagi tekkima tahtmine romaani kirjutada , palkan su massistseene tegema . " " Kirjutan selliseid asju ilma rahata , " lubas Tamur . " Lase mind parem mängima , " ütles Vladimir , " ja lõpetage oma filoloogiline loba . " " Kas sul midagi süüa on , Tamur . " " Aga palun : leib , sai , majonees , juust ... Mul on maasikamoosi ka . " Tamur oli kodus märksa sõbralikum kui ühikas . " Ära näe moosiga vaeva . " " Ei , toon ikka , see on väga hea moos . " Keha kinnitanud , vaatasin Tamuri korteris ringi . Nagis rippus kaitsevärvi jope . Köögis pliidi ees ajalehehunnik ja mõned halud . Ämber veega . Suures toas voodi ja tume vanaaegne riidekapp . Riiulitel plaate , kassette ja raamatuid . Suured aknad olid tänava poole ; et oli väga soe , olid need avatud . Ühel aknal istus liikumatult Tarmo ja suitsetas . Tamuri korter oli teisel korrusel ja sealt avanes meeldiv vaade ümberkaudsele agulile . Tamur , otsustanud , et kirjutamisest ei tule nagunii midagi välja , küsis , kas meil raha on . Ütlesin , et ühikas joob Jooga - sellepärast jalga lasksimegi . Minul oli kaks rubla ja Vladimiri juures pisut krediiti . Kui raha kokku lugesime , jäi taksoviinast viis rubla puudu . Meenutasin , et laenu saab Madiselt . Suundusime Raekoja platsi taksopeatusesse , kaasas nii raha kui Madis . Oli läinud pimedaks . Tarmo ja Tamur istusid taksosse . See sööstis paigalt . Ootasime vaikides , võtnud istet platsi piiraval kõnniteeserval . Siis ütles Madis : " Äkki läksid nad ühikasse ? Tuleks sinna liikuda . " " Vaevalt . " " Mis me siin passime ? Niikuinii on ühiselamus , " kordas Madis varsti . Vladimir tõusis ja läks pika sammuga üle tänava sillani . Sillal seisid Tamur ja Tarmo . Sõnatult võtsime suuna Tamuri eraka poole . Minu kõrvale nihkunud Tarmo päris , ega mul külm ole . Tamur muigas , näol kerge tüdimus . Vladimir hoidis omaette . Me ei märganud kohe , et ta pööras ühiselamu poole . " Vladimir ! " röögatas Tamur . " Ei lähe midagi ühikasse ! " Hüütav tuli vaikides tagasi . Ta läks meist paarsada meetrit ette ja kadus . Tamur ja Tarmo ajasid juttu ega märganud midagi . Kohas , kus Vladimir nurga taha läks , polnud kedagi . Arvasime , et ta ootab meid järele , kuigi Tamur polnud põrmugi üllatunud . Hüüdsime Vladimirit . Keegi ei vastanud . " Lähme kammime igaks juhuks hoovid ja kõrvaltänava läbi . Sina , Madis , võiksid siin nurgal olla , sina , Filoloog , niisamuti , " jagas Tamur korraldusi . Tarmo vaatas mulle otsa , enne kui Tamuriga pimedusse sukeldus . " Igatahes käime erakas ära . " ütles Tamur uuesti nähtavale ilmudes . " Kui teda seal ka ei ole , lähme ühikasse . On täiesti loogiline , et temaga ei juhtunud midagi , aga muretsed - Sanghai ikkagi . " " Ta oli juba enne siiatuleku vastu , " meenutas Tarmo Tammsaare . " Ütles , et ei maksa , kui viina läksime tegema . Ta on juba sihuke . " Vladimir seisis hiirvaikselt Tamuri hooviväravas . Keegi ei öelnud midagi . Mulle näis , et ka teised olid mingil hetkel tundnud hirmu . Vladimir heitis Tamuri kusetile ja jäi magama . Ajasime ta õhtusöögiks üles , kuid viinast ta keeldus . Kõige nähtavamal kohal Kala riiulil oli ümbrik kutsega Tamuri pulma . Mina kutset ei saanud . Mõtlesin sel ajal ära sõita , et kellelegi minu olemasolu ei meenuks . Ühel päeval kavatsesime paadi laenata ja Emajõele sõitma minna . Tamuril oli kummipaat . Paate laenutatigi , aga aerusid ei olnud . Tuli niisama mööda kallast lonkida ja vaadata , kuidas Tamur ja Vladimir kummipaadiga sõidavad . Vladimir ei olnud eriti õnneliku näoga ja keeldus kategooriliselt riideid seljast võtmast ja vette minemast . " Huvitav , kes küll Filoloogi pulma kaasa võtaks ? " küsis Tamur . " Filoloog ei tule , " ütlesin . " Siis peab Filoloogile vist kutse andma , " pomises Tamur . Madis oli söögikraami hankinud , meie Tarmo Tammsaarega ajalehti ja sigarette . Heitsime varjulisse kohta ja peesitasime seal päikeseloojanguni . Tamur ja Vladimir olid ammu ära läinud . " Kas oled nädalavahetusel ühikas ? " küsis Tarmo . " Mul oli üks mõte , aga ... " " Mis aga ? " " Et minu juurde minna . " " Seda võib kaaluda . " " Siis võiks kümne minuti pärast liikuda , " ütles Tarmo , jätmata mingit aega järele mõelda . Tormasin koti järele . Meie lahkumisel ei olnud tunnistajaid . " Ära neile homme ütle , et taksoga tulime , " soovitas Tarmo , kui auto kilomeetri jagu enne talu kusagil metsa vahel peatus . Mets kohises jubedalt . Komistasin igal sammul , sest Tarmo pidas õigemaks teha väike jalutuskäik , et jõuaksime tallu siis , kui kõik on juba magama heitnud . Kui kaunil varahommikul Tarmoga ühika poole läksime , tundsime sirelite lõhna . <arv>-s oli kõigi märkide järgi eelmisel õhtul joodud . Neli riiulit olid täis tühje õllepudeleid . Jooga magas kõrvuti asetatud toolidel . Jooga voodis magas Hirm . Tarmo omas Mell . Meie toas polnud kedagi . Tarmo heitis minu voodisse , mina Kala omasse . Lõuna paiku tuli Madis . Olin silmad lahti saanud ja näinud , et Tarmo on läinud . " Tere , Madis . " Madis seisis voodi ja kapi vahel . Tal oli kummaline ilme . Tõmbasin pluusi paljale ihule ning tõusin . " Mis uudist ? " " Ei midagi . Kus sina siis olid ? Peaaegu nädal aega kadunud . " " Tarmo juures . " " Kõik teadsid , et sa Tarmo juures oled . Juba arutati , et tuleks helistada . " " Jah ? Ma ei öelnud kellelegi . Ma ei teadnud , et sinna lähen . Tuli lihtsalt idee minna ja ... " Sain isegi aru , et mu jutt kõlab imelikult . " Te kadusite ju ühel ajal. " Merit vaatas mind nagu viirastust : " Noh ? Kuidas elad ? Puhkasid hästi ? " " Puhkasin ? Kas - ? " " Siin räägiti jah üht-teist . " " Seda ma vaatan . " " Vladimir ja Mell olid eile purjus ja rääkisid , et oled Tarmo juures . Põhiline , et kõik küsivad , kas Tamuri pulma lähen . Mind pole ju keegi kutsunud . " " Kas Tamuri pulma lähed ? " küsis Konspiraator minult . " Ma ei ole kutset saanud . Ju siis ei lähe . " " Võib-olla on ohjad naise käes ? " oletas Konspiraator . " Minu meelest pole õige , et Tamur kogu viimase nädala on pidevalt ühikas joonud , " ütles Mirjam . " Naine istub üksinda kodus . Kuidas nii saab ? " " Eks iga inimene ise teab , " arvasin . " Tere , Gerda . " " Tere , Kala . " " Sa näed tunduvalt parem välja kui viimati , kui sind nägin . " " Ah nii . " " Kas oled rahuldatud ? " " Mis mõttes ? " " Ise seletasid ükskord , et lilla värvi kandmine näitab seksuaalset rahuldamatust . Kui sul olid lillad sukad . " " Need on ju punased . " " Seda ma küsingi , kas oled rahuldamatusest üle saanud . " Vladimir lisas külmalt : " Preili Gerda ! Tuhka ei raputata sussi sisse ! " " Ma ei raputanudki . " " Või nii , " ütles Vladimir kättemaksuhimuliselt . " Mis te norite ! Tulin ühikasse ja ei mingit külalislahkust ! " " Sa ära pane tähele , " ütles Kala mahedalt . " Olen hulk aega metsas olnud ja täiesti võõrdunud inimestega suhtlemast . " Viskasin koni prügikasti ja vaatasin Vladimiri poole . See jälgis mind taunivalt . Uksel tuli vastu Martin . Mind nähes hakkas ta naerma . " Mis sa naerad ? " " Ah , ei midagi . " Tamur hammustas kurki ja ütles mulle midagi järele . " Ei saanud aru . " " Ma ütlesin , et kui saaks nii , et siin ei suitsetaks . " " Võin ka väljas suitsu teha . " Suitsetasin köögis järjest mitu sigaretti . Toauks ei olnudki lukus . Konspiraator ja Mirjam magasid . Hiir krabistas prügikastis . Koridorist kostsid vaiksed sammud . WC ukse kolksatus . Kala astus tuppa ja muigas . Vahetasime paar lauset . Keerasin raamatul uue lehekülje . Suitsud olid otsa saanud . Seisin seljaga vastu valgust . Üritasin sigaretti põlema saada . Linn paistis loojangukumas punasena . Juustest kukkus roosa kamm , tikud pudenesid sillutisele . Tarmo hoidis käsi ümber mu sõrmede , et tikk ei kustuks . Kummardusin sigaretiga tule kohale ja märkasin , et ta käed värisevad . Lonkisime aeglaselt edasi , vahetades harvu lauseid . Peatusin raamatupoe vitriini ees . Minu peegelpilt tolmusel aknal oli noor ja reibas . Oleksin soovinud lõhkuda maailma selle igavese vaikeluga , episoodiga paradiisiaiast ja algavast suvest . " Sõidan vist õhtul koju , " ütles Tarmo . " Et natuke raha ühes võtta ja Tamurile pulma videokaamera . " Tarmo jäi mulle ootavalt otsa vaatama . " Ahah , " vastasin ja süütasin uue sigareti . Olin hajameelne ja väsinud , mitte nagu peeglitüdruk . Tarmo vaatas kella . " Lõpuks ometi , " ütles Tamur resigneerunult . " Kus sa olid terve päeva ? " Tarmo heitis pilgu minu poole ja ütles : " Sõidan vist koju . Käisin vennale helistamas . Tead , see , millest juttu oli . " " Millal sa tagasi tuled ? Oleks veel üht-teist teha . Reede õhtul peaksin heameelega ühe poissmeheõhtu . " " Arvatavasti homme hommikul . " Vladimir konutas mornilt akna all ega teinud Tarmot ega mind märkama . Kala tegi näo , nagu loeks lehte , libistades vahetevahel pilgu üle toa . " Noh , mis te nii ilusal õhtul toas konutate ? Kivi poes on üle hulga aja õlut , " teatas Plumbum ukselt . Ta valge särk oli mustem kui eales , aga heledas habemeorases täiskuunägu säras heameelest . " Ega sul äkki suitsu ole ? " küsis Vladimir . Plumbum laiutas käsi . Tarmo võttis paki taskust välja . Vladimir ignoreeris seda ja läks välja . Tamur uuris , kas keegi ei saaks talle õlleraha laenata . Kala teoretiseeris suitsu , viina ja naiste kahjulikkuse üle . Vladimir tuli tagasi ja pakkus Tarmole vastavatud " Tallinna " -pakist suitsu . Tarmo seletas hoogsalt , et komisjonipoes maksis triikraud ainult kaks tuhat rubla . " Oli ju ? " pöördus ta kinnituse saamiseks minu poole . Piirdusin noogutusega . Vladimir hüppas mulle peale : " Ütle siis , et oli ! " " Mis sa karjud ! " " Ma ei karju ! Sinult küsitakse ! " " Vladimir ! Oled kullatükk ! " naeris Tarmo . " Võiks kohvi juua . " Vladimir jäi vait . " Miks mitte , " nõustusin . " No mine too siis vett ! Kähku ! " karjus Vladimir . " Ütlesin , et ära karju . " Tarmo läks veekannuga välja . Vaatasime Vladimiriga vihaselt tõtt . Tal oli naiivne nägu . Ma ei usaldanud seda põrmugi . Kohv auras tassides ja mina suitsetasin , kui Vladimir välkkiire liigutusega mul suitsuotsa ära lõikas . See lendas sädemeid pildudes aknalauale . Süütasin selle , mis sigaretist alles oli jäänud . Vladimir lõi selle mul suust , nii et käsi läks vastu huuli . Olin liikumatu . " Reeglina pannakse selliste asjade eest vastu tatti , " ütles Tarmo . Vladimir noogutas ja arvas : " Küllap on tal siis midagi viga , kui ta midagi enesekaitseks ei tee . " " Kust sa tead , et ei tee , " vastasin lõdvalt . " Oled sa valmis , Tarts ? " ilmus uksele vend , " tee siva , olen niigi hilja peale jäänud . " Kõik valmistusid Tallinna sõitma . Vladimir laenas paberit ja värvipliiatsid . " On sul rongisõiduplaani ? On sul musta pastakat ? On sul suitsu ? " Vladimir seisis keset tuba . Andsin pliiatsitopsi ja " Opali " paki . " Aitäh , " ütles Vladimir . Merit sai kutse ja sõitis Tallinna . Madis kavatses minna ilma kutseta . " Kas sa ei liigu Tallinna poole ? " küsis ta . " Ei . On muid kavatsusi . " Oli sadama hakanud . <arv>-s valitses vaikus . Jälgisin uksest möödudes varjude liikumist . Varsti kuulsin koridoris Hirmu ja Jooga hääli . Korjasin asjad kotti . Seadsin lauale avatud raamatu , et jätta mulje , nagu tuleksin kohe tagasi . Ühiselamu jäi kiiresti selja taha . Ometi oli tunne , et olen kellelegi võlgu ja et linn võib ükskord hakata võlgu tagasi nõudma - lugematuid tunde , mil esinesin kellegi teisena - ning et ta nõuab võlad sisse kõrge protsendiga . Pühapäevavabadust nautivad koolilapsed olid tuttavad nagu ka jäätiseputkad ja poed . Lonkisin mööda Viljandi peatänavat ega tahtnud lahkuda . Kusagil ei oodatud - kui sellele mõelda . Otsisin taskust kommi . Möödujate nägudel peegeldusid usk ja lootus , turuputkad ja pargis mängivad lapsed , põõsa taga õlut joovad mehed ja turistid raskete kottidega autodesse ronimas . Läksin lossivaremetesse . Müürijupp jalgade all muutus ohtlikult kitsaks . Hoidsin käega hõlmu üleval ja laskusin madalamale , ent takerdusin müürijalamil kasvava puu haardesse . Vabastasin end järsu tõmbega , kuuldes midagi purunevat . Pool kaelakeest jäi kätte , kuid ülejäänu libises rohu sisse . Oleksin tahtnud jääda varemetesse mitmeks päevaks , kuid äkki tuli tüdimus . Mõtlesin , kas jõuan kunagi õigesse linna . Tõmbasin mantli tihedalt ümber ja kõndisin vilust tuulest aetuna kiiresti bussijaama . Kummaline , et teadsin : võin olla ükskõikne , otsus minu kohta on valmis , lähen sellele formaalset allkirja andma . Nagu nöörist tõmmatud . Bussini oli aega neli tundi . Suundusin linnast välja : hääletama . Olin kõndinud viis kilomeetrit , kui tolmune taaraauto peale võttis . Kaks minuvanust poissi avasid pudeleid ja käisid peale , et nendega jooksin . Viisakusest tegin seda . Pidasin paremaks vaikselt minema hiilida , kui poisid teeäärsesse tallu läksid piiritust ostma . Valge furgoon peatus enne , kui jõudsin hääletada . Autos istusid kolm meest . Üks oli minust noorem , kuid rohkem purjus kui ülejäänud kaks . Mulle pakuti veini , kuid ei pandud pahaks , kui keeldusin . Mehed rääkisid rahast . Poiss jorutas roppe laule . Lükkasin järsult ta käe ära , kui see mulle põlvele libistati . Poiss tegi solvunud näo . Tartuni oli vähe jäänud . " Peame ühes talus käima . " ütles äkki see , kes istus rooli taga . " Tema , näe , tahab meil talu osta . " Ta osutas poisile . See naeris . " Pool tundi . Ega sul kiire ole ? " Mind jäeti autosse . Jutud pererahvaga ei saanud poole tunniga otsa ja mind kutsuti : " Tule aja ka natuke juttu . Kohe sõidame edasi . " Tee tallu oli pikk ja käänuline ; polnud aimugi , kus parasjagu viibin . See tegi närviliseks . Maja ees joodi õlut . Üks autosolnutest ulatas kannu : " Joo , joo , mis sa pirtsutad . " Õlu oli vastik . " Võta kala kah , " ütles sama mees . Oli näha , et ta sõna maksab . " Hakkan vist minema , " ütlesin . " Kuhu sa lähed ? Oota , viime su ära . Sa ei oskagi siit üksi kuhugi minna . " Pererahvas seisis tuimalt omaette . Jutt veeres loiult ja mõtteta . Koerad jooksid õuel ringi , korjates laisalt üles kuivatatud kala , mida mehed neile loopisid . Lõpuks roniti autosse . Furgoon rappus viletsal teel . Päike loojus metsa taha . Ma ei osanud üllatudagi , kui auto kusagil otse heinamaale pööras . Nägin aegluubis , kuidas kõrge rohi rataste all kooldus . Kui mind pikali lükati ja lõug valusa kolksuga vastu põrandat käis , olin valmis kõige hullemaks . Kuid kuulsin ainult ärevat sosinat ; meestel hakkas kiire . Võib-olla kuulsid või nägid nad midagi . Tahtsin tõusta , kuid mind virutati selili räpasele autopõrandale . Rohkem ei pööratud mulle tähelepanu ; kästi esiistmele juhi kõrvale istuda . " Sõidan tihti seda teed , " ütles see vaikselt , " kui kunagi veel hääletad , siis räägime ... räägime . Panen su nüüd suurele teele jõudes maha . " " Kui õnnestub , " kahtlesin . " Ma ei saa nende vastu midagi teha . " Mehed vaikisid , olid kaineks saanud . Keeldusin sigaretist . Pimedal ristteel auto peatus . " Astu nüüd välja , " ütles kamba juht , " sul on ainult kolmkümmend kilomeetrit minna . " Hakkasin astuma . Varsti õnnestus auto peatada . Juht imestas : " Kas sellisel kellaajal hääletada ei karda ? Kuidas oleks sõidu eest tasumisega ? Kas arvad , et midagi saab muidu ? " Hakkasin nutma . " Tegin ju ainult nalja , " seletas mees . " Kohe oleme linnas . Kuhupoole preili soovib ? " ( " Sa ei oska nutta ! Need , kes seal on õppinud , ei oska nutta ! " karjus purjus nooruk vihkavalt . " Ma tean , tean küll , mida teile seal õpetatakse , igasugused filoloogid ja psühholoogid ! " ) " Mul puudub huumorimeel . " " Viin teid koju . Kus te elate ? " " Pole vaja , saan isegi . " " Kas teil on teravatest elamustest veel vähe ? " " Vabandage . Olen meeleheitel . Olen kaksteist tundi teel olnud . " " Ärge siis kahtlustage mind . " " Mul on poolik pudel , " ütles Madis , kes polnud magama heitnud . Kui tema juurest ühikasse jõudsin , tundsin , et olen purjus . Selleks polnud eriti palju alkoholi kulunud . <arv>-s istus Vladimir . Küsisin tikke . Ta näitas riiuli poole . Tõmbasin tiku aeglaselt põlema , süütasin sigareti ja läksin välja . Võib-olla see ainult tundus nõnda - Vladimir näis tahtvat mulle kallale tulla . Heitsin voodisse ja jäin kohe magama . Tamur käis pärast pulmi korralikult koolis ja elas naisega erakas . Muud vahet polnud . Tarmo magas lõunani , ärgates sageli alles siis , kui teised koolist tulid . Ta väitis , et magu piinab . Ühel soojal ennelõunal tuli Tarmo ja kutsus mind Kivi poodi kommi ostma . Teel kohtusime Tamuriga . " Vaadake , kas õlut ka on , " soovitas ta . Tarmo ostis neli " Gladiaatori " õlut , kuus pudelit " Eripruuli " ja pool kilo " Teekonna " kommi . Vahepeal oli Vladimir koolist tulnud . Meie saabudes kadus ta magamistuppa , aga kui Tamuri poole minema hakkasime , tuli ta kaasa . Tamur ja Vladimir hakkasid füüsikaülesandeid lahendama . Meid saadeti veel poodi saia , leiva ja suitsu järele . Igal pool oli kas sanitaarpäev või pikk järjekord . Sillal tulid vastu Mell ja Martin . Nad olid muretud ja rõõmsad . " Kuhu teie siis lähete ? " " Saia ja leiba ostma . " Tamur pani kartulid keema , avas kalakonservi ja segas hapukoorest ja majoneesist kastme kõrvale . Vladimir keeldus õllest . Tarmo käis talle peale , kuni Vladimir püsti tõusis ja rõhuga ütles : " Aitäh , Tarmo . " Tamur seiras teda ehmunult . " Sa tead , mul ei ole raha . " Ka Tarmo tõusis , kuid ei öelnud midagi . " Kuulsid , et õppemaks tuleb ? " püüdsin juttu mujale juhtida . " Kust ma võtan selle raha ? " küsis Vladimir . " Laenad riigilt . Tööle minnes maksad tagasi . Muutud automaatselt sunnismaiseks . Vanemad toetavad , " ütles Tamur . Ta lükkas taldriku kõrvale ja hakkas kaarte panema . Vladimir lesis voodil , õllepudel kõhu peal . Tarmo tiirles närviliselt mööda tuba . " Peaminister Savisaar esitas haridusministeeriumile seaduseelnõu , kus tegi ettepaneku lõpetada tudengitele stipendiumi maksmine . Esialgu lükati eelnõu tagasi . Füüsikute esimesed kursused paigutatakse ümber filoloogide ühiselamusse ! " rääkis Tamur , kelle ema töötas salaluures . " Mina pooldan siiski Savisaart ja tema kabinetti . On vaja kiireid muutusi ! See on riigi seisukohalt väga vajalik . Me peame kõik Savisaart toetama , " ütles Tarmo . " Mul on sellest riigist siiber ! Saad aru , mis see minu asi on , mis sellest riigist saab ! Mis minust saab ? Minu õppimise aeg langeb selle aja sisse , kus me ootama peame ! Mina ei usu ! Mulle läheb korda ainult minu enese elu , ja ma ei saa seda elada . Mul ei ole raha , et õppida ! " karjus Vladimir . " Ma ei imestaks sugugi , kui paari aasta pärast sellised head inimesed nagu Tarmo Tammsaare lihtsalt helistavad kuhugi ja teatavad minusugustest sinna kuhu vaja , " ütles Tamur sapiselt . Ruumi sigines vaikus . Tarmo kõõlus tooliga ja ütles tasa : " See oli solvang . " " Saad aru , Tarmo , sorry , tahtsin sind lihtsalt vaidlema provotseerida . Äkki suudad mind ümber veenda ? " Tarmo ja Tamur üritasid kõigest väest vastastikku naeratada . Varsti läks jutt tagasi vanale teemale . " Mul läheb viisteist rubla nädalas , " ütles Vladimir . " Polegi vaja iga päev restoranis söömas käia . Käid kaks korda all sööklas ja ostad poest koju . " " Keegi ei käigi restoranis , " ägestus Vladimir . " Helistasin hommikul tund aega igasugustesse koolidesse . Igal pool - maal ! - tahetakse ainult kõrgharidusega õpetajaid , " ütles Tamur . Keskööl jõudsime ühikasse . Kala teatas , et Tallinnas tahtsid mingid inimesed riigipööret teha . " Eks meil , noortel meestel , tuleb minna ja poliitikute väärarvestused oma vere ja kontidega kinni maksta , " arvas Kala . " Savisaarele tuleks atentaat teha , " ütles Vladimir kurjalt . " Nüüd lähebki nii , " muigas Kala , " nagu ütles keegi poliitik , kes nimetas ennast Nugiseks : praegu on igaühe enda teha , kuidas ta läbi lööb ; kes seda ei suuda , sellest on ka pohui . " " Kas pole õudselt solvav , et on keegi , kellel on sinust pohui ? " küsis Vladimir . " Säärasele automaadivalang makku , teine pähe , eks vaatame , kas minust on veel pohui või polegi enam nii väga . " " Hommikul võtsin sööklas kõigest omleti ja pudru , " rääkis Vladimir , " arve tuli aga üle rubla . Siin ei jää muud üle , kui ise tapma hakata või lasta ennast tappa . " " Tasa ! " röögatas Tamur . " Kuulake ! " Köögiaknast kostis selgesti müra . " Raekoja platsil käib mäsu ! " kuulutas Tamur õhinal . " Tuleb vaatama minna , " otsustasime . " Pärast meie lahkumist valitses platsil täielik vaikus - tõsi küll , ka meie saabudes ei sündinud seal midagi , " konstateeris Tamur . Kala ja Vladimir ootasid meid ühikas . " Noh ? ! " " Sillal nõuti dokumente . Me ei saanudki kesklinna , " valetasin . " Platsil käis kõva lööming , " täiendas Tamur . Kui poes käisin , nägin isegi , et inimesed ostavad kokku kuivaineid : jahu , tangu , soola , tikke , küpsiseid . Võid anti igaühele pakk . Midagi muud leiva peale panna ei olnudki . " On sul süüa ? " küsis Magnus . Ta tuli raudteejaamast : oli naisel rongi vastas käinud , kuid naine ei tulnud . " Mul on üksteist kopikat ja tükk leiba . " " Mul on üks muna . " " Eks söö ta siis ära . " " Leiba peaks muidugi ka olema . Ja midagi külmkapis . Naine pidi maalt süüa tooma , aga ta ei tulnud . " Magnusel oli suur tükk juustu , pasteeti , mida ta süüa ei julgenud , kartes selle halvaks läinud olevat ( sõin selle ära ) , lihakonserv , leiba , majoneesi , kuivanud saia ja moosi . " Mida sa selles <arv> seltskonnas küll leiad ? " imestas Magnus . Kevad oli täies hoos . Õhtuti , enne magamajäämist armastas Kala lobiseda . Olin tihti ainus kuulaja . Konspiraator ja Mirjam olid kaua väljas , vahel aga ei ööbinud üldse ühikas . Madis suhtles Plumbumi ja viimase sõprade keemikutega ning viibis peaasjalikult erakas . Kala rääkis ajast , kui ta karsklane ei olnud . Ta oli üksi restoranis istunud ja tundide kaupa inimesi uurinud . " Kellega sa jõid ? " küsisin . " Enne keskkooli endast kümme aastat vanematega . Sellest ajast pärinevad ka mu esimesed seksuaalkogemused endast palju vanema naisterahvaga , mis jäid hulgaks ajaks viimasteks . Kala oli tõepoolest naistevihkaja , kuna tema meelest oli naistega läbikäimises midagi niivõrd jälki ja ebameeldivat ... kuni Hele , minu naisega kohtumiseni . Keskkoolis jõin peamiselt klassivendadega . Tõõtasin aasta saekaatris . See oli nii , et hommikul ajas ema üles , pistis hapukurgi pihku ja võileiva tasku ; tööl läks peaparandamiseks . Nii õhtuni . Ma ei napsitanud nii , nagu praegu siin mõni mees ; kolm päeva nädalas oli mul mäluauk . Siin olen paljudega joonud - aga väga sageli ka üksi . Hommikul läksin " Humalasse " , öösel tulin . Minu rekord oli kolmkümmend kannu . See oli aga enna Helega tuttavaks saamist , kui teda unes nägin . Oli suveõhtu . Istusin koos mingi naisterahvaga põlluserval . " Hele , " ütlesin , vaadates taevasse . " Vaata , need on uuemad vene pommitajad . " Ma ei teadnud siis Helest midagi . Seda situatsiooni ei ole veel tulnud . Mälu on kohutavalt kehvaks jäänud . Enne võisin astuda suvalisse tuppa ja pärast sealt lahkumist ütelda , kus miski asi asus . Mis järjekorras olid raamatud riiulis . Kõik loetu jäi meelde . Mulle sai harjumuseks vaadata tänaval autonumbreid . Restoranis meeldis mulle lihtsalt inimesi vaadata : ära arvata , kes keegi on ja mida ta tellib . " " Alguses ei olnud ma üldse vaimustatud sinu siiajäämisest . Kui kedagi tänama pead , siis ainult Konspiraatorit . Kui probleem , mida sinuga teha , päevakorrale kerkis , arvas tema , et kuidas ta ikka ära läheb , nii kaua juba siin elanud . See oli umbes paar nädalat peale sinu tulekut . Praegu on muidugi hea - vanasti ei tohtinud ühikas juua ning komandant korraldas öiseid kontrollkäike . Partisanina kusagil pikemat aega elada oli mõeldamatu . Partisanid olid absoluutsed lindpriid . Ühe füüsiku skisofreenia sai alguse jälitamisluulust : ta oli partisan ning komandant ajas teda sõna otseses mõttes mööda maja taga . Tegelikult oleksin tahtnud hoopis mõnel muul ajal elada , " tunnistas Kala , " olla kerjusmunk või röövel . Tead küll , lõkketuled ja maanteed . Kui füüsika läbi saan , lähen koju , hakkan talu pidama . Järves löövad lupsu karpkalad , võib-olla isegi forellid . Haned , nutriad , jänesed . Kindlasti ehitan majja kamina . Talvel on hea selle ees õlut rüübata . On igasugust õlut . Mõni vaat maassekaevatuna laagerdumas ... " " Ja kui ma kunagi juhtun sinnakanti tulema ... " " Oled alati teretulnud . " Ükskord oli Tamuri juures ka tema " preili abikaasa " , nagu Tamur teda seljataga kutsus . See oli kleenuke ja ülimalt tagasihoidlik tütarlaps , kes kandis avarat heledat kampsunit ja pikka lillemustrilist seelikut . " Tamur on meie siinoleku üle pigem rõõmus , " arvas Tarmo suitsu ostmas käies . " Enne pulmi eelistas ta igal õhtul meie seltskonda . Ei märganud , et ta abikaasa järele erilist puudust oleks tundnud . " " Kas kuulsid , et Madis kavatseb pooleks aastaks Moskvasse minna ? " Tarmo ega Tamur ei olnud sellest midagi kuulnud . Soome-Eesti ehitusfirma vajas töölisi . Maaler-Tarmo - ühiselamu neljakümnendates aastates joodikust remondimees - ajas kokku tudengeid , kes oleksid nõus Moskvasse minema . Kuupalk pidi olema <arv> rubla , toit oli firma poolt . Tööpäev kestis <arv> tundi , laupäev ja pühapäev pidid olema vabad . Tamur irvitas : " Tulen ka . " " Oled sa kindel , et eksmati saad ? " küsis Vladimir . Kui Kala erakasse jõudis , sedastas Tamur : " Kuus inimest ! Siin näeb välja nagu ühikas ! " Sedasama näis arvavat Tamuri abikaasa , kes , muidu vaikides akna all istunud , tõusis ning Tamurile midagi kõrva sosistas . Nad läksid kööki . Tamur tuli üksi tagasi ; abikaasat me sel õhtul enam ei näinud . Tarmo oletas , et väike neiu sõitis Tallinna . Moskva-jutt oli ta mõtlikuks muutnud . Tarmo mainis , et tahab Madisega sel teemal rääkida . " See selgub homme , " ütles Madis , kui Tarmo täpsemat infot tahtis saada . " Süüa tahaks , " ütles Vladimir . " Just käisin söömas , " ütles Kala rahulolevalt . " Kus ? " " Naise juures . " " Nojah , " ütlesin löödult . Kala lahkus . " Lähme sööma , " tegin Vladimirile ettepaneku . " Raha pole . " " Mul on kolmekas . " Lifti poole minnes arutasime , mis kohad on lahti . Meiega liitus Martin , kes teadis , et " Tempo " söökla kesklinnas on avatud . Teel jutustas Vladimir , kuidas ta hommikul ühika sööklas kõigest kotleti ja supi võttis , aga arve tuli kaks rubla . Pilve vahelt piilus päike . Raekoja platsil oli soojem kui teisel pool jõge . Ütlesin , et kui ülikooli läbi saan , siis kirjutan romaani - nagu Tamur . Millest , huvitus Martin . Tegelikult on see näidend , täpsustasin , ja see jutustab minu suhetest emaga . Umbes nagu " Oidipus " . Sööklasaba ei olnud pikk . Võtsime maksakastet ja kohupiima kisselliga . Maksin ka Vladimiri eest . Pärast otsisime vaba pingi ja süütasime sigaretid . " Sööbeseisund teeb meele heaks , " ütles Vladimir . " Tead , kuidas ma ükspäev sinu peale vihastasin , " ütlesin talle . " Ma ei mäleta . " " Mõtlesin , et ei räägi sinuga enam sõnagi ... " " Sorry , see polnud nii mõeldud . " " Mis teie arvate , " küsis Martin , kes oli seni vaikinud , " kas on võimalik kahte korraga armastada ? Teoreetiliselt ju on , aga praktiliselt ? Nimelt üks neiu ja tema sõbranna ... " Vladimir hakkas naerma , heites pilgu minu poole : " Naistega pole üldse aega tegeleda . " Martin juhtis jutu raamatutele . See ei viinud kaugemale . " Jõudsin talvega läbi lugeda täpselt kolm raamatut , " meenutas Vladimir . " Poe' novellid , Lindgreni " Röövlitütre Ronja " ja Goldingi " Kärbeste Jumala " . " " Seltskond läheb laiali . Elu pole enam see , mis varem . Pole , kellega suhelda , " kurtis Vladimir . " Iga inimene teeb endale niisuguse maailma , milles tal on hea . " arvas Martin . " Kunagi ei saa olla kõik läbi . Mul ei ole ka praegu raha , et suitsu osta . Ükskord elasin kaks kuud ilma rahata . Süüa saab alati . " " Jah , võib ju olla . Aga piinlik on . " " See on ka ainus . " " Mis siis , et ainus . Sina võib-olla jah saad üle ! " " Võib ju mõelda , et maailm on kuri ja vaenulik ; võib ka mõelda , et elada on väga ilus . Ühtviisi valed on need mõtted mõlemad . Aga miks siis mitte ennast petta ? Kui end nagunii petad ? " " Raha oleks vaja , et plaane realiseerida . " " Milleks sul raha vaja ? " " Tahaksin vähegi korralikku helitehnikat soetada ; ainus asi , millest vahel veel lohutust leiad . " " Kas sa tead , kui palju maksab Buhhaara turul suupill ? " " Praegu ehitan endale aparatuuri , aga selleks on raha tarvis . " " Kuidas sul kooliga on ? " " Mis ta on . Rabelen . Ühikas ei saa õppida , kodus ei saa keskenduda , erakas lendas õhku . Selle vanamuti tütar sünnitas talvel ; väikese tüdruku sünnitas , ja on nüüd seal . Aga mina olen seal ju täiesti võõras . " " Niisuguses seisundis sessi ei tee , " nõustus Martin . Läksime ühikasse . Jäime Vladimiriga kööki . " Ei suuda midagi teha , " ütles Vladimir . " Jooga on toas . " " Kui sa sessi tahad ära teha , tuleb olla rohkem üksi , " õpetasin . " On inimesi , kes ei suuda olla üksi . " " Sina ei suuda ? " imestasin . Mulle oli jäänud vastupidine mulje . " Ma ei räägi endast ; mina suudan . Aga näiteks Tarmo ... " Vladimir vaatas aknast tänavale . " Enamusel on teataval määral närvid läbi , " ütlesin . " Kas tahad öelda , et Tarmol ? " " Ma ei mõelnud nii . " " Millised on sümptomid ? " pinnis Vladimir . " Istutakse seltskonnas , kus kõik on kõigile üleliigsed , lüüakse aega surnuks . On näha , et keegi ei tunne ennast hästi , aga midagi ette ei võeta - võib-olla pole isegi selle peale mõeldud , et seal tegelikult ei meeldi , et midagi peaks muutuma ... " " Mis nad peaksid siis tegema ? " Kehitasin õlgu . " Kusagil nurgas istuma ja vaikselt mediteerima ? " ründas Vladimir . Keegi tuli kööki . See oli Martin . " Peate plaani , jah ? " Vladimir tõusis . " Sa ei pea sugugi ära minema , " ütlesin . " Olen üleliigne . " " Las läheb . See on tema puhul loomulik , " ütles Martin lohutavalt . Pimedas ei olnud ta ilmet näha . " Sina siis muudkui joonistad , " istus ta lähemale . " Kunagi , kui eraka saan , kutsun tuttavad seda kujundama . Kui kaua sa muide veel oma korrapäratuid eluviise kavatsed jätkata ? " " Mõtlesin sügisel uuesti sisse astuda . " " Kuhu ? " " Võib-olla psühholoogiasse . " " Üks minu tuttav neiu teeb sedasama . Võib-olla oled siin tema nime kuulnud : Ingrid . " Uurisin Martinit , niipalju kui pime köök seda võimaldas . " Kõik nad on ühed hädavaresed , " ütles ta pärast pausi kibestunult . " Mina päris nii ei ütleks , " arvasin . " Kui Ingridil tema kodus väikelinnas külas käisin , siis tuli mööda koridore hiilida ja hoiduda sellest , et äkki keegi näeb . See on mingi eriline provintsi fenomen . Tegin ükskord testi , mille järgi tuli välja , et elan pidevas stressis . Koleerik , nagu ma olen - selle puhul on see eriti õudne . Tarmole käin ma vahel päris närvidele . " " Kes ei oleks stressis . " " Millest jutt käib ? Ega suitsu ei ole ? Laenasin Tamurilt viis rubla , aga kulutasin kõik raamatute peale ja suitsu jaoks ei jätkunud , " ütles Kala , kes , raamat kaenla all , kööki astus . " Provintsist ärge Kalale rääkige , ta on ise sealt . " " Kala ei ole oma kodukoha patrioot . " " Ma ei suhtle enam klassivendadega . Nendega pole millestki rääkida . Kui jutt on pool tundi kestnud , on selge , kuidas see jätkub . Mulle meeldib olla individualist . " " Individualism ei toida . " " Ei toida tõesti , " ütles Kala ja läks . " Üks mu tuttav on paari abieluaastaga kohutavalt muutunud . Tal on perekond ning igasugused mured . Ta on alati kuidagi sünge ; " rääkis Martin . Ma ei osanud midagi kosta - minul selliseid tuttavaid ei olnud . Martin naeris lühidalt ja jätkas : " Tundub , et peale keskkooli pole ma enam absoluutselt arenenud . " " Lugesin sel ajal hirmus palju , " meenutasin . " Kõike elasid hoopis intensiivsemalt läbi , tänu millele jäi see palju paremini meelde . Proovid ka praegu midagi teha , aga kõik voolab sõrmede vahelt läbi ja kaob . Mõne aasta pärast meenutad praegust ja näed , et pihud on veel tühjemad . Iseenda jaoks on pilt ähmaseks muutunud . Enam ei tea , mida tahad . Keskkoolis olin raudselt kindel , et tahan füüsikat õppida . Ka esimesel semestril läks kõik kuidagi väga ladusalt . Mitte sugugi kehvade tulemustega . " " Olen sinu matriklit näinud . " " Jajah . Ja siis tuli kevad . Ingrid söödi oma toast lihtsalt välja . Seda tegi Merit . Olin ta peale vahepeal väga tige . Alati , kui kusagil nägin , sõimasin nägumikuks . " " Ma ei usu , et armastuslood ühikas on üldse võimalikud . " " Meie olime veel viiekesi toas . Tamur oli mu peale hulk aega tige , sest lõin ka temalt Ingridi üle . Tüdruk ise valis . Mina polnud süüdi . " " Mis edasi sai ? " " Ah , " lõi Martin käega . " Sel talvel põdesid siin ka kõik ja nutsid teineteise rinnal , " vahetasin teemat . " Ivo jõi kohutavalt enne seda , kui ta hakkas Ainikiga koos elama . Nii et Ainikist oli kasugi . " " Eelmisel aastal oli Ivol samuti hingeline kriis ja ta jõi kogu aeg . On inimesi , kes absoluutselt ei sobi ühikaeluks . Näiteks Tarmo . Vladimir . Madis tunneb ennast siin hästi . Tema on muidugi omaette mees . Siin tekib suletud ring : õppida ei saa ja tegelikult ei tahagi . Pidev stress , lõpetamata tegevused . Kõige arukam oleks erakas muretseda ja ühikast suure kaarega mööda käia . Mõtlesime Tarmoga kahe peale eraka võtta , aga nüüd sõidab ta Moskvasse . " Martini jutt tuli mulle üllatusena . Teadsin , et üksvahe elas ta koos Joogaga , aga temagi ei suutnud seda kaua . Ma ei teadnud Martinist midagi . " Ei usu , et Tarmo ülikooli tagasi tuleb , " arvasin . " Ehk ikka . Ei tea . Tarmol on tohutud illusioonid . Vahel ajab see mind õudselt närvi : ta ei saa ise üldse aru , kui ebareaalsed on tema kavatsused . Näiteks peab ta ennast juba paari aasta pärast miljonäriks ja räägib , et tema pilt trükitakse raha peale . Tal pole kõige parem pea , kuid ta jõuaks edasi , kui ennast käsile võtaks . Vladimir on ennast ka täiesti käest lasknud . Nad kõik on ainult kari hädavareseid . Tegelikult hoian ma ühikast nii kaugele kui võimalik . " " Jooksin ka hiljuti siit ära lihtsalt seepärast , et äkki sai kõrini . Esmaspäeva hommikul oli näiteks meie toas selline pilt : Kala , Mell ja Tamur mängisid kaarte , Mirjam kommenteeris seda , Vladimir tinistas kitarri , mina lugesin , Madis lõi niisama aega surnuks . Tegelikult on mõnes mõttes hea , et Madise ja Tarmo Moskvasse-sõit edasi lükkub . " " Miks ? " küsis Martin teravalt . " Mõtlesin algul , et oleks parem , kui nad kohe läheksid - teiselt poolt - , " kogelesin . " Saab otsustamist edasi lükata ? " Kui õhtul <arv> sisse astusin , oli Tarmo seal . Taipasin , kuhu ta vahepeal kadus : ta käis lihtsalt õlle järel . Ta ulatas mulle täis pudeli nagu omanik . Sain vaevalt istuda , kui tuppa astus musta mantlit kandev Tamjärv . " Juba Filoloogi juuresolek võtaks mul õlleisu ära , " ütles ta alustuseks . " Võiksid sõnu valida ja üldse parem inimene olla , " ütlesin . " Ta solvas mind . Kuulsite kõik ? Sind tuleks Maaler-Tarmo juurde saata . Ta nikuks sind nii , et teaksid . Ausõna , oleksin valmis maksma <arv> rubla minuti eest , kui saaksin seda pilti näha ! " " Okei , " ütlesin külmalt . " Tee , kui julged . " " Okei . Raha lauale . " Tamjärv läks kõrvaltuppa ja naases rahakotiga , kust võttis rohelise viiekümnese . " Narr , ega seda siis minutiga tehta . " Tamjärv tõmbas välja teise ja kolmanda viiekümnese . " Rohkem mul viiekümneseid pole , ainult kahekümneviiesed . " Ta hoidis raha lehvikuna käes ja tegi sellega endale tuult . Kõigi pilgud peatusid hetkeks rahapaberitel . " Noh ? " küsis Tamjärv . " Jah ? " Mul polnud õrna aimugi , mida edasi teha . Tamjärv tõstis häält : " Nüüd istub maha ja - ! " " " Ei , seda tahaksin ka mina näha , kuidas Tarmo Filoloogi kepib , " arvas Tamur käsi hõõrudes . " Mis ma sust ikka koorin , Tamjärv . Vaata , kui vähe raha sul on . Kuigi on vist sinustki vaesemaid , " ütlesin . Tamjärv lahkus ust paugutades ja toppis raha käigupealt kotti . " Oled ikka loll , Filoloog , nii hea teenimisvõimaluse lasksid käest , " arvas Tamur naerdes , " ega sinul ka kõige kõvem puts ole ! " Suitsetasin vaikides ja püüdsin peatada käte värisemist . Vladimir oli muutunud surmtõsiseks . Tarmo põrnitses enda ette ja rüüpas õlut , kõõludes tooliga , ilma et oleks ise seda märganud . Tamur libistas pilgu ühelt teisele ja karjus : " Mis siis nüüd lahti on ? Mina tahan Filoloogi maha parseldada ja kõik on vihased ? Meie ainukest eesti filoloogi ! " " Mis sul viga on ? " küsisin . " Mis mul viga on ? ! Ma olen purjus ! " " On aga kuradi mees . Tuleb siia oma rahaga vehkima ! " ütles Tamur . Varsti läks jutt poliitikale . Tamur ja Tarmo hakkasid vaidlema , kas sokimajandus parandab olukorda või ei . Tarmo jõi kiiresti ära kolm pudelit õlut . " Savisaar annab toitlustusettevõtted eraisikutele , samal ajal tõusevad toiduainete hinnad . Oodakem järgmist viieteistkümnendat maid ! Rahvas saab seda vaimustusega vastu võtma ! " röökis Tamur . " Tuleb uue õlle järele minna , " arvas Vladimir . " Miks te peate täna jooma , " ei taibanud mina . " Nii väga ei tahaks kaine olla , " ütles Tamur . " I fack you ! Praegusega saavad varsti rahul olla ainult aatemehed ja kukrumehed . " " Miks te kõik nii sünged olete ? On teil äkki suitsu ? " küsis koputamata sisse astunud Merit . " Ei võta ! " karjatas Tamur . " Siin on ainult üks suits ! " " Jäi veel kolm . " " Hea seegi . " Merit polnud veel sigaretti süüdanud , kui saabus Tamjärv . " Mul läks täna õudselt hea äri nurja , " ütles ta . " On sul äkki korralikku suitsu ? " tundis Merit huvi . " On . Toas . See oli tõesti hea kaup , aga paraku jäi katki . " " Väga provotseerivad vihjed , eks ju ? " ütles Tarmo . " Mis kaup see siis oli ? " küsis Merit . " Tohib , võtan suitsu , " ütlesin vaikselt Tamurile . " Ei tohi ! " möirgas see . " Küsi Tamjärvelt , " andis Merit nõu . " Kas sul on üks sigaret ? " küsisin väikese kaalumise järel . Tamjärv tegi suured silmad : " Miks sa mu peale vihane oled ? " " Ma ei ole vihane . " " Kuulake , kuidas ta ütleb : " Mina ? !!! Ma ei ole vihane !!! " " Merit naeris . " Kas kellelgi on suitsu või lähen mujalt küsima ? " " Tarmo annab sulle oma suitsu , " ütles Tamur . Hakkasin jalgade ja tühja taara vahel laveerides ukse poole liikuma . Keegi haaras mul käest . Tõmbasin käe ära . Olin uksel , kui tühi pudel vastu seina kildudeks lendas . " Olen sinus pettunud , Tarmo , " ütles Tamur justkui iseendale , " et see sind nii väga ärritab , kui ma Filoloogist räägin . Ükskõik , Savisaarest või Filoloogist . " Tamjärv ulatas mulle sigareti . " Palun . " Ta hääl oli veidi jahmunud . Naersin ja võtsin suitsu vastu . " Teil on siin juba pudeleid katki läinud , " sedastas Madis . Talle ei vastatud . Tarmo läks kapi taha , andes mulle märku järgneda . " Pea valutab , " kurtis ta . " Siin see peavalu üle ei lähe . Võta jope , lähme välja . " " Kuhu nüüd ? " küsis Tamur , kui väljusime . Ma ei kuulnud Tarmo vastust . " Kunagi , kui olin mitu ööd järjest arvuti taga istunud , saatis isa mu öösel metsa . Läksin ka , aga kujutad ette , vaatasin kogu aeg kella . Kuigi ei olnud kuhugi kiire . " Öö oli väga soe . " Jooga tiris ka mind oma seltskonda : kõik need vitsakeerutamised ja varemetejutud , " rääkis Tarmo , kui mööda Toomemäge jalutasime . " Ükskord tõusin lihtsalt püsti ja ütlesin : " Ma nüüd lähen . " Jooga oli pärast tõeliselt nõutu . Aga kui Tamuri juurde tagasi minna , siis paljasjalgsed on praegu kõige ohtlikum kiht . Kas ei ole ? " " Siis olen ka mina paljasjalgne . " " Ah , jäta . Muidugi on Tamur kogu toimuva seisukohalt absoluutne tühisus . Ja sina . Me kõik . Hea tahtmise korral ei oleks raske endale ja Vladimirile organiseerida stipendiumit , aga see pole ometi peamine , selles ei ole asi . " Läksime aeglaselt mäest alla . Ülikool helendas pimedas ja oli üleni kaetud punaste plekkidega , otsekui oleks sadanud verist vihma . Teel vestlesid kaks noorukit . Olime neist möödas , kui Tarmole tundus , et nad rääkisid temast . Enne , kui jõudsin takistada , karjus ta meeleheitlikult : " Mine putsi ! " Ta sammus otsustavalt poiste juurde . Need mõõtsid Tarmot vihaste pilkudega . Küsisin tähelepanu mujale juhtimiseks suitsule tuld . " Pole suitsumees , " ütles üks ägestudes . Tulime ära . " Sa , Gerda , käid ringi nagu õnnetu majavaim , " arvas Kala . " Ja kas just õnnetu , aga ... " " Naise õnn on tema lastes . Gerda ei saa kuidagi õnnelik olla , " mõtiskles Tamur . " Olen väsinud . Heidaksin kuhugi pikali , aga asi on selles , et ma ei saa seda oma toas teha . " " Mine minu voodisse , " lubas Tamur . " Vladimiri omasse võid ka minna . " " Siin on Vladimir ees . " " Mis siis . " " Tamuri voodis on padi ja tekk ka , " ütles Vladimir ennast liigutamata . Varsti ilmus Tamur kapi taha : " Kus mu padi on ? " Mina aga magasin juba . Kui ärkasin , ei olnud Vladimirit naabervoodis . Meie toas luges Kala . Varsti koputati . " Tere , Kala . Muide , on sul aega ? " küsis Ronald . " Aega ? " " Oleks tarvis laev teise kohta transportida . Vittu , aga ma ei tunne end just päris kindlana seda üksi tehes . " " Hea küll , oota , panen midagi selga . " " Meie lollused pole midagi Ronaldi lolluste kõrval , " ütles Kala ja läks . " Tunneb end kuradi koduselt , " arvas Vladimir . " Kas sul lõigati koos juustega mõistus ära ? " " Tahan koristada . Kes ütles , et ma ei oska naistega ümber käia ? Out ! " " Eesti keeles öeldakse : palun . " " Välja ! " " Võtan lehe kaasa . Toon pärast tagasi . Ahjaa , Vladimir . oled mulle viis rubla võlgu . " Põlesin soovist Vladimirile koht kätte näidata , kuid läksin ära . Varsti saabus täiesti märg Kala . " Ronald on kellegagi kolme peale laeva ostnud - täielik vrakk ! - ega oska sellega nüüd midagi peale hakata . Sain täitsa märjaks . " " Kust Ronald nii palju raha sai ? " " Ah , laeva ostsid nad ammu . Ronald tegi ristsõnu ja müüs neid vähemalt viiesaja rubla eest maha ; ostiski laeva . Ise rääkis , kui hea on selle laevaga siis mööda Emajõge purjetada ja õlut juua , ja sel ajal , kui teised õlut joovad , kepib tema ühes teatavas kajutis kaasavõetud naisterahvaid . Sellest , mis viisil ta seda teeb , oli päris pikalt juttu . " Uksele ilmus Vladimir : " Palun vabandust . " " Jah , võta heaks , " ütles Kala . " Läksin vist liiale , " ütles Vladimir . Kala tõstis käed üles ja hüüdis : " Armastage üksteist ja ärge tülitsege ! Miks sul veeklaas kaasas on ? Tahad sa teed ? " " Ei , " ütles Vladimir ja istus . Kala pomises midagi . Vladimir tegi järsu liigutuse ja oleks oma klaasi peaaegu laualt maha ajanud . Olin sünge . " Kas sul suitsu on ? " küsisin Vladimirilt . Ta tõusis ja lahkus . Järgnesin talle <arv>. Jooga luges noorteajakirja . " Filoloog on elus ! " " Mis see sinusse puutub ! " kähvasin . Vladimir viitas suitsupakile laual ja hõikas kapi taha : " Tarmo , tee on valmis ! " " Tahad ka ? " küsis siis minult . Noogutasin . Jooga läks ära . Vladimir leidis kapist leiba , vorsti , sidruni , pasteedi ja küpsiseid . " See kõik tuleb ära süüa enne , kui Jooga tagasi tuleb , " ütles ta . " Teate , mis juhtus ? " küsis Vladimir , heites mulle uudishimulikke pilke . Tarmo katkestas söömise . Vaatasin ehmunult Vladimirit . Ta naeratas : " Hea küll . " " Mõtled muidu nädalavahetusel siin olla ? " küsis Tarmo , kui Vladimir läks käsi pesema . " Ei tea . Mõtlen veel . " " " Pane mu jope nagisse , " ütles Vladimir mind üksisilmi vaadates . Võtsin jope ja riputasin naela otsa . " Aga mis ma selle eest saan ? " " Pai saad . " Ta tõmbas mul põgusalt üle juuste . " Kas midagi on lahti ? " küsis ta äkki Tarmolt . " Ei midagi . " " Millise bussiga sa lähed ? " " Kolmveerand tunni pärast . " " Juba nii ruttu . Milleks ? " Tarmo kehitas lõbusalt õlgu . " Mul oli nii hea olla , " ütles Vladimir nukralt . Madis pidi Tarmole helistama kohe , kui selgub ehitusele mineku tähtaeg . Selle päeva kindlaks määramine venis ja Madis ei helistanud . <arv>-s istusid Tamur ja Vladimir . Pärastlõunal tegin Konspiraatori ja Mirjami vihjeid ära ootamata minekut . Kuulasin videoteegis muusikat ja vaatasin filme . Õhtul ilmus sinna ka Madis , kes oli teel kesklinna . Ta lubas Tarmole helistada , kuid nõudis , et ise räägiksin . " Millal Tartusse tuled ? " küsisin . " Paari tunni pärast , " vastas Tarmo . " Küsi , kas ta midagi kaasa ka võtab ? " ei jätnud Madis mu hinge rahule . Tarmo tuli , kotis kaks viina . Istusin <arv>-s . Kui Tarmo tuli , ajas ka Kala ennast Tamuri voodist üles : " Kas lähete Tamuri juurde ? Mõtlesin , et tuleks õige kaasa . " " Madis on erakas , " ütlesin . " Ehk tuleks siis hoopis sinna minna , " ütles Tarmo . Madis , Mell ja Plumbum olid paraja auru all . Veini oli järel kaks liitrit . " Sul on väga seksikas kampsun , " ütles Plumbum sõbralikult . " Näita Tarmole plakatit , mille eile tõin , " soovitas Madis ja ulatas suure kriitpaberilehe , millel olid kujutatud kõikvõimalikud voodipoosid . " Vaata , kui sina , Gerda , oleksid see , ja sina , Tarmo , too , siis kumb teist peaks olema jooga ? " küsis Mell . " See kampsun pole veel midagi . Eelmisel kolmapäeval või millal polnud sul ju peaaegu midagi seljas , " ütles Madis . Tarmo korkis viina lahti , aga peale tema enda ei ilmutanud keegi soovi seda juua . Joodi endiselt veini . Mell oli sigareti kõrva taha pistnud ja küsis suitsu . Pakkusin talle ja Mell ütles : " Pakk lauale ! " Kui viivitasin , kordas ta : " Pakk lauale ! " " Mulle meenus midagi . Kunagi <arv>-s küsisin sinult suitsu ja sina andsid , öeldes , et mul ei ole kunagi . " Viskasin suitsud lauale . " Ei mäleta . Küsin ise ka sageli . <arv>-s pole harilikult kellelgi raha . Olen sealt lahkunud ühegi sigaretita taskus , raha selleks ka enam pole . Alandav on öelda . Arvatakse , et olen ülbe . Võib-olla olengi , aga uhkus ei luba kunagi näidata , et suitsu ei ole . Olen pidevalt püüdnud jätta mulje , et mul on alati . " Mell toetus rääkides Tarmo põlvele ja tema sõnad voolasid mulle ühtlaselt kõrva . Tarmo küünitas üle Melli Plumbumiga rääkima . " Algul , kui ma <arv>-ga tuttavaks sain , meeldis mulle õudselt nende pohuism . Et joome hommikust õhtuni ja teeme mida kuradit . Aga kui talvine sess tuli ja nemad , teist aastat rebased , seda minuga võrreldes kehvemini teevad , siis ... Tamurist pean ma tõesti lugu - tark mees , olgugi literaat . " " Tamuril on hea maitse : üsna kena nukukese on naiseks võtnud , " leidis Plumbum ja tõusis . " Pean nüüd minema füüsikat õppima . " Mell tõusis samuti . " Tuleta meelde , et homme ühest asjast räägiksin , " palus Tarmo mind . " Praegu ma lihtsalt ei saa ... ei oska . Olen kindel , et sõnadega ei saa iialgi kõike öelda . Sügisel käis Ingrid siin . Ma ei tahaks praegu enam temaga kohtuda . Hästi , sügisel ta käis , olin just päeval Püssirohukeldrist piletid toonud , andsin need täitsa hea meelega Tamurile . Sa tunned kõiki minu sõpru . Tahtsin öelda , et sa oled üks mu lähedasemaid inimesi . " Jõime . Tarmo kogus end ja jätkas kiirustades , nagu mõtleks keegi temaga vaielda : " Lähen Moskvasse , sest elementaarne summa iseseisva elu alustamiseks peab olema . Vanemate juures ei tahaks ma elada . Kui õnnestuks kirjutada arvutimäng , võiks see päris korraliku papi sisse tuua . Ütleme , et minu eesmärk on : kaheksatoaline korter New-Yorgi äärelinnas . " Sel ajal , kui Tarmo kiitles , käis Madis telegraafis mingile tütarlapsele helistamas . Tagasi tuli ta äärmiselt tujutuna . Kõnelus oli sellegipoolest aset leidnud . Madis põrnitses põrandalaudu ega joonud . Seda nähes hakkasime minema . Kala istus Tamuri juures . Laual vedeles kaarte , kassette , tühje sigaretikarpe . " Pane kingad jumalapärast jalga , Filoloog . Otsin kohe pitsid , " ütles Tamur . " Filoloog kui naisterahvas teeb ehk laua puhtaks . " Pärast esimest pitsi hakkas Tarmol halb . Vingus näoga Vladimir soovitas tal minna värsket õhku võtma . Vladimir oli jope selga pannud ja näis kavatsevat kohe lahkuda . Tamur hakkas meile ilmselt parimate kavatsustega oma uuemat loomingut ette lugema . Tarmo viipas mulle , et kööki läheksin . " Mäletad , pidin sulle midagi ütlema ? Ma vist armastan sind ! " Tarmo haaras mu sülle ja loopis õhku . Mõtlesin , kas seda teises toas ka on kuulda . Tegin ettepaneku tuppa tagasi minna . Tarmo istus voodile ja püüdis jätta muljet enesega rahulolust , kuigi mõjus väga närvilisena . Mööda tuba sibas Tamuri rott . Kõik vaatasid mujale , kui Tarmo loomakesega mängis . Vladimir heitis aeg-ajalt minu poole pilke , millest otsisin asjatult arusaamist või heakskiitu . Viina oli järel , kui suitsud otsa lõppesid . Liikusime ühikasse . Jätsin asjad <arv> ja läksin Tarmoga taksosuitsu otsima . Päike tõusis , ilm oli juba üsna soe . Lonkisime taksopeatusesse ja istusime taksot ootama . " Arvan , et sõidame hommikul kohe minu juurde . " " Sõidame pealegi . " Üksteisel ümbert kinni hoides läksime ühikasse . Liftid ei töötanud . <arv>-s istusid Tamur , Vladimir ja Jooga . " Miks Filoloog hingeldab , Tarmo ? " küsis Jooga sapiselt . " Proovi ise kuuendale jala tulla , " soovitasin . Äkki seisid Vladimir ja Jooga vastamisi ning Vladimir karjus Jooga peale arusaamatuid lauseid . " Tee , et siit kaod , kurat , mis sa veel tahad , mis sa seletad veel , ole hea , kasi minema ja igaveseks ! Oled sa idioot või ! Kurat , ütlesin : välja ! " " Okei . Lähen . Aga ... " Jooga värises vihast . Tarmo astus vahele : " Kuulge , jätke nüüd . " " Sina ole päris vait , sinult ei küsinud keegi . Sa ei tea midagi ! " Vladimir raputas end lahti . Tamur seisis vaikides seina ääres , käed rinnal risti . Tõmbasin Tarmo toast välja . Karjumine jätkus , nüüd sekkus ka Tamur . " Kardan , et meiegi oleme asjasse segatud , " ütlesin Tarmole . " Tundub , et Jooga organiseeris meelega konflikti . Talle oli seda millegipärast tarvis . Tahtis kõiki , keda annab , omavahel tülli ajada . " Vladimir ilmus koridori , seisatas süngelt akna all ja pöördus siis trepist alla minema . " Oota , Vladimir , seleta , mis lahti , " palusin . " Oled sa idioot või , et ise aru ei saa ? " " Ei saagi , küllap olengi ; seleta ikka . " " Oled sa surmanuhtluse säilitamise poolt , Tarmo ? " " Olen . " " Sellele mehele ... ma ei tea ! " Vladimir turtsus vihaselt . Siis läks ta <arv> tagasi . Koridori ilmus Jooga . " Äkki seletad sina , Jooga , mis juhtus ? " küsisin lootusrikkalt . Jooga hingas kiiresti ja ebakorrapäraselt . Ta surus läbi hammaste : " Oleksin võinud nad kõik põrmustada ! Kui ma ainult oleksin tahtnud vaeva näha . Kui oleksin tahtnud , poleks nad enam tõusnud . " " Oh ! Teed endale illusioone ! " " Käin korraks toas ära , siis räägime edasi , " ütles Jooga . Mõne aja pärast saabus ta taas . Tarmo küsis temalt suitsu , ise Jooga poole vaatamata . Jooga võttis sisse kaitseasendi , käed rinnal rusikas . Tarmo kordas seda märkamata küsimust . Jooga ulatas sigareti ja kadus , soovitanud mul enne teatavasse kohta minna . Meie toas magati . Keetsin kanget piparmünditeed ja pesin pea ära . " Mispärast nad eile kõik nagu marutõbised koerad olid ? Mine mehele , Gerda , ära tee nende hulludega enam tegemist , " arvas Kala . Lonkisin mööda koridori . Liftist väljus Merit . " Sain praegu eksamil suhu . Tead , kui hea meel mul on ! Ma polnud üldse õppinud . Mis sina siin veel teed ? Ma hääletan kohe Tallinna . " Läksime <arv>. Mul oli kaks kommi . Pakkusin üht Meritile , teist Tarmole . " Vladimir , sa ei taha ? " küsis Tarmo . Vladimir raputas pead . " Meie teeme pooleks , " ütles Merit . Vladimir võttis pakutud poole vastu ja hakkas Meritiga viimase eksamist rääkima . Läksin välja . Tarmo järgnes peatselt . " Kui toast väljusin , küsis Vladimir , kuhu ma lähen . Suitsu tegema , ütlesin . " Oh Tarmo , Tarmo . Mul ei ole palju aega , muidu ütleksin sulle midagi . " " " Pakin asju . Varsti tuleb ühikast ära kolida . " " Mul on siin paar raamatut , rohkem asju ei olegi . Mul on tegelikult paar konstruktiivset mõtet eraka suhtes . On nimelt tuttav , kellelt saaks toa üürida . Kui Moskvasse-sõit ära jääb , siis võiks minna Tallinna . Kas leiaksid endale seal tööd ? Mina leian ; majanduslikke muresid küll ei oleks . " " Huvitav , kas Tamur ja Vladimir on mõne arvestusega juba maha saanud ? " küsis Madis . " Käisin dekanaadis ja võtsin akadeemilise . " " Pole kuulnud , " vastasin . " Vladimir oli muide nädalavahetusel siin . Sina olid Tarmo juures või ? Vladimir kurtis , et pole sittagi teha . Pool seitse käisin , tinistas kitarri , pool kümme käisin , ikka tinistas kitarri . " Õhtu oli erakordselt soe ja ilus . Selges taevas ujus roosa pilveke . Tarmo aga kurtis , et on raskesti haige , kõik kohad valutavad . Madis andis nõu Magnuse naiselt ravimeid küsida . Magnuse naine oli hajameelne ; tablette leidmata saatis ta meid Ronaldi naise juurde . Antibiootikumide asemel saime soovituse süüa küüslauku . Tarmol oli juba parem hakanud . Ta pillas ülemeelikult , et hakkab õhtul Vladimiri närvidel mängima . " See on pikk ja kurb lugu . Pärast räägin , " ütles ta . Püüdsin kaugemale lükata hetke , mil oleksin pidanud Tarmoga minema <arv> või põhjendama , miks ma seda teha ei taha . " Sa oled närvis . Miks ? " küsis Tarmo . " Ei ole midagi . " " Sa oled ju närvis . Mis on lahti ? Räägi palun . " Vaikisin . " Minu meelest on enesestmõistetav täielik usaldus . Sa ei ole ju minu peale tige ? Olen sind ainult üks kord niisugusena näinud . " " Ma ei saa teie tuppa tulla . Vladimir ... " " Seda ma arvasin . Ei oleks tohtinud sulle rääkida . See on terve päeva mindki vihale ajanud . " " Mõtlesin Vladimiriga rääkida . " " Mis sa idioodiga räägid . " " Arutame seda hommikul . " " Teeme meie rõdul suitsu ja lähme laiali , " arvas Tarmo . Rõdul olid Tamur ja Vladimir . Viimane läks meid nähes ära . Siis tuli ta rõduuksele seisma . Kõik vaikisid , näol lõbus muie . Hommikuks oli Tarmo siiski haigeks jäänud . " Mul on ettepanek , " sosistas ta . " Kui sul midagi selle vastu pole ? Keedaks teed ? Ma ei jäänud kuueni magama . Enne anti mõista , et kõik oleks endine , kui : " jää iseendaks ja kõik on korras . " Jube ! Miski pole muutunud . Mul on nii paha olla . " Kui teeveega tuppa läksin , tulid teised koolist . " Kas Tarmo on haige ? " uuris Vladimir poolihääli . Noogutasin . Tamur ja Vladimir seadsid end istuma Tarmo kõrvalvoodile ja vaatasid sõpra murelikult . " Tee ruumi , " ütlesin Vladimirile ja istusin ta kõrvale . Tarmo oli kurva pilguga . " Tuleks õlle järele minna , " arvas Tamur . " Mina lähen linna peale , " ütlesin . " Millal tagasi jõuad ? " küsis Tarmo . " Tunni aja pärast . " Müksasin Vladimirit . Varsti ilmus ta kööki , kuhu olin varjunud . " Tahaksin sinuga rääkida . Miks sa midagi ei tee ? " " Igaühel on oma tee , igaüks peab ise otsustama . " " Kas ma olen sulle midagi halba teinud ? " " Jah . " " Mida ? Ütle ? " " Ei ... ma ei tea , mida räägin . Loomulikult ei ole . " Pöörasin pea ära . " Ära nüüd nutma hakka . " Pisarad tilkusid riiete peale ; taskurätik oli naeruväärselt väike . " Ega sa ära ei lähe ? " " Oota , ma kogun ennast . Miks sa oma eksameid ära ei tee ? " " Kas sa sellest tahtsidki rääkida ? " " Oletame . Sa oled nii agressiivne . " " Ma ei ole agressiivne . Sa tahad teada , miks ma sind vihkan ? Ma ei vihka . Pealegi , põhjuseid peaksid ise paremini teadma , kui küsid , mida sa teinud oled . " " Tahan sinu käest teada . " " Miks ma peaksin seda ütlema . Ma ei taha sellest rääkida . " " Taha siis , palun , ole hea , rääkida tahta . " Vladimir naeris . " Tarmo oli eile endast väljas , sest sa olid talle öelnud - " " Mida ta sulle rääkis ? Seda , mida sinu kohta rääkisin ? " erutus Vladimir . " Ei . " " Kuule , mina olen Tarmo tuttav kaks aastat , sina kõigest aasta . On absurdne arvata , et Tarmo võiks kellegagi kaklema minna . Sa ei saa aru ... Milline pudru on sellest kokku keedetud ! Põhjust pole ollagi . " " Kas kõik on siis korras ? " " Ei . " " Milles mina süüdi olen ? " " Ma ei oska seletada , mis on sinu juures häiriv . Näide ? Mäletad , kui meie toas kohvi jõime ? Sa lased endaga ükskõik mida teha . Korraldasin näitliku mõnitamise . Sul oli võimalus blokeerida . Aga sa kas ei oska või ... pareerimist ei saa õpetada . Sa ei ole ilmselt kuigi palju enne siiasattumist suhelnud . Püüad end vahel kellenagi välja mängida , aga kui sind läbi nähakse , kukub see imelikult välja . Sa ei tunne kombeid . Raputad tuhka toapõrandale . " " Sul näib puuduvat arusaamine autundest , " jätkas Vladimir . Kuulasin teda , suu ammuli . " Üldse , meie arusaamad on nii erinevad , et on mõttetu seletada . Kas ma solvasin sind ? " Madis tuli , nagu mõnikord juhtus , täiesti õigel ajal. Ta oli ostnud saia , leiba ja konserve . Vladimir tuli meie tuppa sööma ; mingit vestlust poleks justkui kunagi aset leidnud . <arv>-s istusid Kala ja Vladimir . Esimene ütles : " Tähendab nii , Gerda . Su asjad võivad toas olla , aga oleks hea , kui sind ennast võrdlemisi vähe . Minu naisega võib muidu pahandusi tulla . Need härrad ehk annavad sulle oma toa võtme , kui sa neile hästi räägid . " Vladimir naeratas . Kala toon ja nägu ei meeldinud mulle põrmugi . Ukse taga ütlesin Tarmole : " Vladimiriga rääkimisest oli ometi kasu : vähemalt suitsu võtab vastu . " " Minu käest ta näiteks suitsu vastu ei võta . Isegi siis , kui kahekesi oleme . Läheb maja peale laenama . Tal on muidugi piisavalt põhjusi närviline olla : täiesti reaalne eksmatt . " Tarmot ennast oli see juba tabanud . " Miks Tamur üldse abiellus ? " " Naine ootab last , " ütles Tarmo . " Kui Tamur ja Vladimir omavahel räägivad , ei jõua nad kaugeltki kõiges kokkuleppele . Neil on küllalt erinevad arusaamad . Üleeile söandas Tamur minult küsida : " On see armastus kahepoolne ? " See lõi mulle nagu puuga pähe . Kui vastasin , et on küll , rahunes Tamur maha . Siis on ju kõik korras , ütles ta . Aga Vladimir ei rahunenud absoluutselt . Pigem ärritus veel hullemini . " " Oled sa endas kindel ? " " Jah , " vastas Tarmo ja jäi mind vaatama . " Mina ei ole . Endas . Sinus küll . Aga see ei loe . " " Jah , tõsi küll , sa ei ole ju ka öelnud , et mind armastad . " " Kas ootad , et seda praegu ütleksin ? " ärritusin . " Armumine on pime , armastus minu meelest mitte . " " Me tõstsime su asjad üldiselt siia riiulile , " teatas Kala . " Viin need varsti minema . Mis muidu uudist ? " " Suurt midagi . Ühikas tühjeneb . Põhimõtteliselt sa ei pretendeeri enam voodile meie toas , ega ju , Gerda ? " " Ei , " vastasin ja läksin välja . " Oled morniks muutunud , " leidis Tarmo . " Mis lahti ? " " Ei midagi . Sõidan homme ära . " " Kohe hommikul ? " " Ei . Teen seda pealelõunal . " " Kas ei saaks mõni päev hiljem ? " " Võin homme kella seitsmeni Tartus olla ; hiljem ei tasu lihtsalt hääletama hakata . " " Väga kuum . " " Mul ei ole kusagil ööbida . " <arv> oli ülerahvastatud . Tamur oli laua kööki vedanud , nüüd õpiti seal . Käisime Tarmoga kommi ja limonaadi ostmas . Otsisin välja oma viimased kohvioad ja laenasin Tamjärvelt veski . Tamur arvas , et oskan head kohvi keeta . Teised õppisid köögis , meie ajasime Tamuriga vooditel lesides juttu . Küsisin : " Mis on armastus ? " " Füüsilise vajaduse moraalne põhjendus . Absoluutset armastust pole olemas . " " Millest te räägite ? " tundis Tarmo huvi . " Eimillestki , " ütlesin ja tõusin : " Sul oli ennist idee ? " " Räägi , kus sa elama hakkad ? " küsis Tarmo . " Küll tühje maju leiab . " " Ära räägi lolli juttu , " ütles Tarmo tigedalt . Ukse vahele ilmus Martini hele pea : " Kas teie juures on vaba voodit ? " " Ei ! " röögatas Tarmo . Läksin Martiniga koridori . " Sellest pole vahel sugugi kasu , sellest üleliigsest aususest . Väike pettus on mõnikord õigem . Midagi sellist , mis teil siin juhtuma hakkab , aimasin juba sügisel . Kuigi ma ei tea täpselt , mis teil siin toimub . Tarmo kujutab endale õudselt palju ette . Sedagi oli ette näha , et nad jälle eksmati saavad . Kui see eelmisel kevadel juhtus , oli kõigil mõte sügisel hoopis midagi muud hakata õppima . Aga sügisel ei viitsinud keegi vaeva näha . " Martin leidis lukustamata toa , kus polnud hingelistki . Laual vedeles pakk " Rumbat " , teine küpsiseid . Vabu voodeid oli neli . Päike hakkas jälle tõusma . Und ei tulnud . Martiniga rääkides sain aru , et on olemas muudki peale ühiselamu . " Vladimir on väga muutunud . Eelmisel aastal elas ta Parmuga ühes toas . Sageli käskis Parm tal uttu tõmmata , kui oma neiukesega tahtis kahekesi jääda . Vladimir käis siis õnnetult mööda maja ega osanud midagi teha , " ütles Martin . Ärgates nägin , et Martin on lahkunud . Tamur pakkis asju . Magamistuba oli ära lammutatud , riiulid tõstetud seina äärde . Lugesin kopikad kokku ja avastasin , et mul on kaks rubla . " Leninakani " poe poole jalutades märkasin Tamurit ja Vladimirit . Ma ei teinud neid esialgu nägema . Kui vahemaa oli tühine , jäin ootama . Poisid läksid poodi , mina jäin kaljasappa . Tamur arvas , et võtab samuti kalja . Olin kioskist ostnud kamasokolaadi . Sõime seda poe ees kolmekesi . " Kuhu me üldse läheme ? " küsisin , kui Tamur otsustavalt liikuma hakkas . " " Toome " poodi torti ostma . " " Nalja teed ? " " Ei . Kas Tarmo sõitis koju ? " " Ta läks Joogaga linna peale . Õhtul pidi kohal olema , " teadis Vladimir . " Väga hea . Tuleks ta täna jooma meelitada . Kaine peaga ei saa ma talle öelda , et tulgu ikka füüsikasse tagasi . Solvub veel . Tahaks viimast korda ühe ilusa õhtu teha . " " Kui te nelja mehega pooleteisest viinast jagu ei saanud ... " " Ma ei taipa , miks sa just seda õhtut meelde tuletad . Kari närvilisi mehi ! " " Tahtsin su reaktsiooni näha , " ütlesin Tamurile . " Mis sa sellisest kirjanikust nagu Vello Lattik arvad , Filoloog ? " " Ei midagi . " " Lattik on , mis ta on , aga tal on ideed . Aga sulle meeldib muidugi Unt . Ma ei imesta ! Ehtfiloloogiline targutamine ja oma haritusega edvistamine . Mingit ideed ei ole ! Kunstis peetakse fotorealismi teatavasti üsna ammendatuks . " Tamur jõudis lemmikteemani : teaduslik-tehniline progress . Arvasin , et see on saatanast . Tamur arvas , et ma pole veel pooli asjugi näinud , mida kahekümnes sajand võib tuua . Vladimir vaikis . Tordi saime linna teisest otsast ; ostsime ka kaks liitrit piima . <arv>-s istusid Tarmo ja Jooga . Tarmo keeldus tordist . " Sa ju tead , et ma ei söö magusat ! " pahvatas ta vihaselt . Joogale Tamur ei pakkunud . " Helista vennale , " soovitas Tamur . " Läheks sinu juurde . Lahkumispidu . Enne Moskvat . " Mõne tunni pärast oli vend kohal . " Ema saab krambid , kui näeb , et auto ei paista isegi läbi , " ütles Tarmo . " Mida see peaks tähendama ? " küsis isa , kes esikus vastu tuli . Ta ei olnud eriti rõõmus . Tarmo närveeris . Poisid kogunesid arvuti taha . Vaatasin pealt . Tarmo rahustas teises toas vanemaid . Tamur tegi vihjeid söögile . Tarmo tuli tagasi ja avas viinapudeli . Tõime väga vaikselt sektsioonkapist pitsid , et vanemad aru ei saaks , et juuakse . Vladimir ei joonudki . Tamur tahtis aga pidevalt millegi terviseks klaase kokku lüüa . " Joome eesti kirjanduse terviseks ! Joome , Tarmo ! " Vladimir uuris arvutimänge ega pööranud ümbritsevale mingisugust tähelepanu . Tarmo vend ei joonud samuti . Kui Tarmo tahtis temaga sõrme vedada , nõustus ta seda tegema . Tarmo lendas toa teise otsa . Varsti oli Tarmo seltskonnast kadunud . Vend käis imeliku näoga ringi . Siis küsis ta minult : " Kuhu Tarmo läks ? " " Kas ta lauta ei läinud ? Ta rääkis enne , et öösel hakkab lehm poegima . " " Tead , mul on hirm . Ta oli niisuguse näoga ... " Välisuksel tuli ema vastu . Küsisin : " Kas Tarmo läks lauta ? " " Ei . " Vaatasin väljas ringi , aga oli pime ja ma ei osanud kusagilt otsida . Läksin tuppa tagasi . Vend küsis murelikult : " Ei olnud ? " ja tõmbas pikad püksid jalga , sest väljas oli jahe . Tarmo tuli sauna poolt . Vend hakkas midagi seletama . " Mis sa enam tahad ! " karjatas Tarmo . Läksime tuppa . Tarmo äsas mul ümbert kinni ja keerutas mööda tuba . Kõik vaatasid seda ehmunult , seejärel jõid . Tarmo tõi välja uued pudelid . Ma ei märganudki , kui äkki oli nii tema kui ka Vladimir kadunud . " Need kaks meest küll teineteisele midagi selgeks ei tee , " arvas Tamur . " Milleks oli seda viimaste kuude jama vaja ? " " Miks siis mitte armuda Filoloogi ? " küsis väga purjus Tamur vastu . " Tarmo puhul ma väga ei imestagi . Seda oli juba talvel näha . Kui mina ütlesin , et Filoloog on loll sel ja teisel põhjusel , Vladimir ütles , et hoopis tol põhjusel , siis Tarmo reserveeris endale alati oma seisukoha . Ei öelnud midagi , aga nõus ta ka ei olnud . Mina panen sulle süüks ainult kahte asja : sa valetad süstemaatiliselt - eriti puudutab see sinu suhteid meestega - ning üritad näida tark . " Uksele ilmus Vladimir . Meid nähes läks ta teise tuppa . Tarmo tahtis rääkida ja juua . Jätsin ta Tamuriga ja lipsasin kõrvaltuppa , mis oli pime , ainult helendav arvutiekraan , mida vaatas üksisilmi Vladimir . " Vladimir , Vladimir , ega sa ei rääkinud Tarmole sellest , mida me tookord köögis rääkisime ? " " Ei rääkinud . " Seejärel läksin Tarmoga välja jalutama ja uurisin : " Mida te Vladimiriga rääkisite ? Kas minust ei olnud juttu ? " " Ei . Mul on paha olla . " " Kuulge , rahvas , see asi läheb nüüd juba liiale . Milles siis asi , Tarmo , kas sa ei julge üksi enam kodus ollagi või ? " Isa jutu ajal oli Tarmo püsti tõusnud . Ta kadus isaga ukse taha . " Hakkaks minema , " arvas Tamur , kui Tarmo jälle tuli . Ema pakkis Tarmo asju . " Õmble pluusile nööbid ette , " käskis ta . " Ja mida sa ise tegema hakkad ? " " Küll ma hakkama saan ; täpselt pole veel mõelnud . " Kuigi Tarmo pidi paari päeva pärast Moskvasse sõitma , oli terve suvi veel ees . Ärasõiduhommikul meenus Tarmole , et ta on midagi ühiselamusse unustanud . Vend viis meid autoga Tartusse . Liftid ei töötanud . Hingeldades jõudsime kuuendale . Läksin oma tuppa . Seal polnud kedagi . Võtsin mõned asjad ja jooksin <arv>. Tamur ja Kala istusid laua taga . Vladimir oli pikali heitnud . " On sul suitsu , Gerda ? " küsis Kala . " Palun . " " Anna Tamurile , " ütles Kala , " ega sul äkki rohkem suitsu ole ? Äkki jätad veel paar ? " Tema toonis oli midagi solvavat . Viskasin paki lauale ja läksin Tarmo järel välja . Vend oli ootamisest närviliseks muutunud . Ta lootis meid panna bussi peale , mitte bensiinikriisi ajal ise Tallinnasse sõita . Buss oli ära läinud . Vend viis meid lennujaamani . Kell oli pool üheksa hommikul , puhus tugev tuul . Madis ja Tamjärv ootasid Tarmot raudteejaamas . Rongi väljumiseni seisin perroonil ja suitsetasin . Seejärel lonkisin kesklinna . Kell kuus pidin Raekoja platsil kohtuma Martiniga . Sõitsime tema vanemate suvilasse , kus oli piisavalt süüa terveks nädalaks . Jalutasime keskööl mööda magavat suvilakooperatiivi . Martin tahtis , et räägiksin lugusid , mis olid minuga talvel juhtunud . Enamuse neist mõtlen ma välja , arvas ta . Kõik asjad mahtusid kohvrisse , mille tõin nädal hiljem Tartust ära . Möödus nädalaid , mille vältel hakkasin kahtlema möödunud aasta tõelisuses . Minuni jõudsid kuuldused , et ema on lubanud : " Kui ma teada saan , kus Gerda elab ja töötab , lähen talle järele ja teen kõik maatasa ! " Ma ei püsinud kusagil kaua ; suvi möödus rännates mööda maanteid , tihti tühja kõhuga ja külmetades , kuid vahel ka lõkketule ääres juttu vestes . Kõik on jäänud lootusetu rajajoone taha . Selle nimi võis olla suvi , aga võib-olla midagi muud . Varasem on väike ja tähtsusetu . Vahel küsisin endalt , kas midagi üldse juhtus väljaspool minu kujutlusi . Võib-olla oli kogu elu uni , mis oli kestnud vahedeta umbes kakskümmend aastat . Surnud ununesid , otsekui ei oleks nad kunagi elanud . Unustamine ei toonud kaasa süümepiinu : mälu ja mäletamine olid kadunud aja troonilt tõugatud jumalad . Nende võim oli murtud . Vanad inimesed soovisid mäletada . Võib-olla keegi võttis nende soove tõsiselt . Halb mälu muutis mulle keelte õppimise piinaks . Kevadel pabereid ülikoolist välja võttes olin rõõmus , et saksa keele eksam vajus möödanikku . Martin oskas mitut keelt ja õppis neid juurde ; arvasin põhjuseks , et Martin kartis mõelda hetkele , mil pole teha muud , kui endalt küsida , kui palju aega on veel jäänud , kui mitu keelt ta jõuab veel selgeks õppida . Kuid igaüks ei tunne hirmu . Nimed hauakividel olid tuttavad kooliraamatutest . Mõni muugi asi oli nii , nagu kirjeldasid raamatud . Ehk oli ette määratud , et viskan nurka lapsepõlveunistused ja õpikud . Et nõidusest vabaneda , tuli hulkuda kodutuna mööda ilma ja leida eesmärk . Sest kuigi teadsin , et ka mina varjan endas ja võõraste eest midagi , ei teadnud ma , mis see on . Seadsin ennast Tallinnas nii hästi kui võimalik sisse . Lombakas korteriperenaine saatis mind mõnikord poodi ja prügiämbrit välja viima . Luiskasin , et olen pärit Tartust ja õpin Tallinnas õpetajaks . Leidsin ajutist tööd kunstikoolis aktimodellina . Sinna soovitas minna onupoeg . Septembri alguses kohtusin tänaval Hirmuga . Ta töötas Tallinnas elektrikuna . Hirm kandis mantliga ühte tooni halli kaabut . Meid ümbritses tihe vihmasadu . Hirm tunnistas : " Olen mõnevõrra kooner , kuna pole veel palka saanud . " " Kas kunagi Tartusse ka sõidad ? " " Võib-olla ei sõida . Kas sa Tarmo Tammsaarest oled kuulnud ? Ta olla Moskvast tagasi . " Helistasin Tarmole . " Oli mõte korraldada väike pidu - nädalavahetusel . Kõik tulevad . Tamur on endiselt ühikas , aga ei ela enam <arv>-s ja Jooga samuti mitte . Vladimirist pole midagi kuulnud . Kala ja Tamuri naised sünnitasid hiljaaegu . " " Mina tean ainult ühte - täna kavatsen ma ennast umbalt täis juua , " ütles Tarmo , kes sai kahekümne ühe aastaseks . Ema muigas ja tõmbas peoga üle poja karmide juuste . Tarmo oli juuksuris käinud . Riides oli ta vanamoodi : helehallid püksid ja sinine särk . " Katame elutuppa laua kuuele , " ütles ema mulle . Isa võttis viinad külmast . Serviis toodi kapist lagedale . Nõud olid tolmused ja tahtsid üle pühkida . Lauale ilmusid salatikausid ja praevaagnad . Tarmo istus minu vastas teisel pool lauda . Tema kõrval oli koht lapsepõlvesõbrale Oskarile . " Tal on mulle suur mõju olnud , " sosistas Tarmo erutatult . Oskar oli tähelepanuväärselt ilus noormees . Ta elas pealinnas ning käis kodukandis harva . Tarmo vanemad pakkusid talle teineteise võidu sööke ja jooke . " Kas sa piiblit oled lugenud ? " küsis isa Oskarilt . Oskar noogutas mõtlikult . Süütasin sigareti . Söömise lõpetanud Tarmo ja Oskar suitsetasid juba mõnda aega . Tarmo isa sirutas käe , et mul suits suust ära tõmmata . Ema sõi hea isuga . Pöörasin pea ära ja tegin suitsu rahulikult lõpuni . Vanemad läksid magama ja Tarmo hakkas Oskariga täiesti legaalselt viina viskama . " Poisid tulevad homme , " ütles Tarmo minu üllatuseks . Poole öö ajal ronis ta voodisse ja küsis : " Kas sulle ka tundub , et ma olen skisofreenik ? " Ütlesin , et ei tundu . " Tahaksin sind viia triangulatsioonitorni juurde , " unistas Tarmo . " Sinna võib juba homme minna . See on lihtsam , kui sa arvad . Võtame pikksilma kaasa ; vend võib meid ära visata ... " Nägin unes , et olemegi teel torni juurde maasikaid korjama . Leidsime torni kahe viiekorruselise maja vahelt . Tuul keerutas üles nii paksu tolmu , et torn kadus paiguti tihedasse pilve . Isegi nõnda oli selge , et torn on maha jäetud ja laguneb . Maasikad olid kestva põua tõttu muutunud väikesteks pruunideks kribalateks ; ainult lõhn oli tugev ning kuidagi eksitav . Järgmisel päeval tegin võileibu , kui Tarmo vanemad kööki tulid . Nad ei öelnud midagi . Oli hämar ja köögiaken paistis süütamata lambi tõttu väikese helendava ruuduna ; seinad olid mustad . Saabusid külalised . Ivo ja Ainiki ulatasid Tarmole roosikimbu ja kringli . " Su koer pissis mulle jala peale ja tal on kirbud ! " teatas Ainiki rõõmsalt . " Maaelu on tore , " nentis ka Ivo . Kutsikas kilas esikus . Tarmo läks teda õue laskma . Ta libastus loigus ja oleks äärepealt pikali lennanud . " Ta ei pea ju veel ! Kes on see idioot , kes ta sisse laskis ? " Tamur seisis ukse juures , nagu häbeneks edasi astuda . Vladimirit ei olnud . Keegi ei saanud midagi öelda , kui tulid koputamata kaks nahktagis meest , kellega koos Tarmo õue läks . Ta oli ära veerand tundi . Siis tormas ta tuppa , otsis mingit paberit , pöörates kõik riiulid pahupidi , ja kadus taas . Tarmo ema istus köögilaua taga ega tundnud külaliste vastu mingit huvi . Tarmo saabus väljast närvilisena ja kõndis mitu tiiru mööda tuba , otsekui viibiks ihuüksi . " Kus Vladimir on ? " küsis ta siis . " Ta läks Tallinna õppima , " ütles Tamur . Läksime kõik tuppa . " Vaene Vladimir oli tõesti põrmus , sest sai elu esimese stipi . See tähendab , et veel pole kätte saanud . Ta ütles , et kui raha käes , tuleb ta kohe Tartusse seda maha jooma . Lennukiga . " " Nii et Vladimirit võib siis Tallinnas kohata ? " küsisin . " Ja muide , Jooga ei tee enam sigadusi . Ta on nüüd üsna tihedalt seotud usuühinguga " Elu Sõna " , " teadis Tamur . " Noh , rääkige siis , kuidas teil läheb ? " " Mina olen värske lapsevanem , " ütles Tamur . " Meie elame erakas ; mina otsustasin minna majandusteaduskonda , " ütles Ainiki . " Minul õnnestus tuba üürida . Käin tööl ... " " Miks õieti juuakse ? " " Juuakse sellepärast , et barjäärid kaoksid . Et inimene saaks öelda seda , mis tal hinge peal . Inimese olemus jääb purjus olles täpselt samaks kui kainena . " " Kus sa ise töötad ? " küsis Ainiki . " Kunstikoolis . Esimest kuud . Modellina . " Tekkis vaikus , mille katkestas sampanjapudeli avanemisheli . " Sa oled moralist , " ütlesin Tamurile nelja silma all . Ta ei olnud rahul minu töökohaga . " Tarmo on suurem moralist kui mina , " arvas Tamur , " ja te mõlemad olete ühtemoodi ebastabiilsed inimesed . Minu naise jaoks on tema ema väga suur autoriteet . Metsavaht , täiskarsklane . Abikaasal on kogu aeg kahju , et ma joon . Tema ei lubaks endale iialgi mingit abiellu mitte mahtuvat tegu . Põhimõtte pärast . " Ivo oli Ainiki teise tuppa magama jätnud ja tuli meie juurde , käigupealt pluusinööpe kinni pusides . Ta hakkas anekdoote rääkima . Võtsin endale meeleldi perenaiserolli , sest olin tema lugusid juba kuulnud ühel neist pikkadest öödest <arv>-s , kui Ivo meil ööbis . " Kas olen üleliigne ? " oletasin köögist hunniku võileibadega poiste juurde jõudes . " Ikkagi kolm vana sõpra . " " Ära nüüd põe , " ütles Ivo . " Ära iial hirmu tunne , " ütles Tarmo . " Oeh ! Mis ma ütlesin ! Hirmu ! " Pidasime aru , kas juua viin ära või heita magama . Tamur oli edasijoomise poolt . Tarmo heitis diivanile ja teeskles magajat . Ivo läks Ainiki juurde . " Mäletad , Tarmo ütles sulle , et sa homme midagi meelde tuletaksid ? " " Ma arvan , et ta tahtis mu abikaasast rääkida . " " Või minu töökohast . " " Minu asi see üldiselt ei ole . Oled vaba inimene ja tead ise , mis teed . Kui tahad kellelegi midagi tõestada , siis ole lahke . Kui räägin Tarmo seisukohalt , siis ei saa ma seda heaks kiita . Vladimir on kindlasti veel suurem moralist kui mina . Samas - ma ei mõista . Kui sa kõike üsna pohuistlikult võtad , mis loeb siis kellegi arvamus ? Need on kaks täiesti ühendamatut külge sinus . Vladimir rääkis mingist vestlusest , kui sa nutma olid hakanud . Ma ei saa aru , miks sa tema arvamust nii oluliseks pead ? " " Saime talvel üsna hästi läbi . " " Vladimir püüdis sind võib-olla päästa , " muigas Tamur . " Millest ? " " Sinu kohta käivatest hinnangutest . Mina ei usu , et mehe ja naise vahel võiks erilist sõprust tekkida . Ma ei taha halvasti öelda , kuid seksuaalselt ei ole sa mind kunagi huvitanud . Võib-olla kevadel ma üritasin sulle siinsamas Tarmo juures midagi tõestada . Ei mäleta ; midagi ma rääkisin . " " Ega see hea ole . Öö on ikka magamiseks , " vaatas isa ukse vahelt tuppa ja läks sama targalt minema . " Mida sa kavatsed teha ? " küsisin Tamurilt . " Magama ei tahaks heita . Pean homme kindlasti Tartusse jõudma . Lähen mängin arvutiga . " " Kes sa siis õieti oled ? " küsis Tarmo ema . " Naabrid juba küsivad . kas mul on minia kodus . " " Me oleme sõbrad , " seletasin ebakindlalt , laual vedelevaid musti nõusid kokku korjates . " Nagu Tamur ja Vladimir ja ... " " Mulle hakkavad juba närvidele käima need Tarmo sõbrad . Nad segavad meie elu . Maal on oma tööd ja tegemised ; nemad on linnainimesed ja siis suhelgugi omavahel . Mis neil Tarmoga ühist on ? Tarmo ju ei õpi enam . Ei need sõbrad tal kuhugi kao ... " Põgenesin tuppa Tamuri juurde . " Mäletad , kui kevadel tuli Tarmo isa teie siin olles ja tegi märkuse ? " " Sõimas läbi , " ütles Tamur pilku ekraanilt pööramata . " Sain tookord üsna pahaseks . Siis , kui on tarvis kedagi heina tegema , oleme vajalikud , aga kui niisama tuleme - tuleme ju Tarmo , mitte arvuti pärast - , tehakse nägu , et ei saada aru , mis nendel siia asja on . " " Kui kuuled samme , mis ei kuulu mulle ega vennale , võta mänguketas välja ja lükka teine sisse , ütles Tarmo minule . Pärast seda ma polegi enam mängida tahtnud . " " Lõppkokkuvõttes oli see suur viga , et selline tugev maapoiss nagu Tarmo sattus Tartu Ülikooli füüsikat õppima ja sai endale arvuti . " " Kuule , Tamur , kaua sa lobised seal ? Äkki teeksid seda kusagil mujal ? " pomises Ivo uniselt . Varsti Ivo tõusis . Väljas koitis juba . " Gerda , äkki leiad mulle kiiresti kusagilt piima ? " küsis ta . " Külmkapis ei ole . Tead , lauda juurde ma parem ei läheks . Ei ole erilist isu Tarmo vanematega kohtuda . " " Ah , ära mine siis jah , " heitis Ivo hajameelselt käega . " Kas nad ei salli sind või ? " märkas ta siis küsida . " Ah , lihtsalt niisama , " ütlesin muiates . " Mul oli Tarmo pärast aasta tagasi täitsa mure : ta nuttis iga asja peale . Tahtsin temaga arsti juurde minna , " rääkis ema . " Siis käisin ühe kaardipanija juures . Too ennustas , et perekonnas on varsti matus . Minu kohta ütles , et elan kõrge vanuseni . Ma kardan nii väga Tarmo pärast . Ära ainult talle seda räägi . " " Kauaks sa kavatsed maale jääda ? " küsisin Tarmolt , kui viimane külaline oli lahkunud . " Kõige rohkem paariks kuuks . <arv> rubla on veel järel . " " Millest sa elad ? " " Ah , ega ei kulu ka kusagil . Kas panen sauna kütte ? Sa joonista seni . " " Panid kindlasti tähele , et kui sa üleeile tulid , ei ilmutanud ma erilist rõõmu , " küsis Tarmo saunas . " Olin ju vägagi vaoshoitud ? Olin juba harjunud mõttega , et meie suhted on lõppenud . " " Ma ei saanud tegelikult midagi aru . " " Räägi oma viimase aja kõige positiivsemast elamusest . " " Aga sinu viimase aja kõige negatiivsem elamus ? " " Millise viimase aja ? " " Selline , millest sa veel vaba ei ole . " " Hea küll , ma räägin , aga enne lobise kümme minutit sel teemal , millel soovisin . Ükskõik millest , peaasi , et räägiksid . " " Sa oled väga terav ? " " Ma ei oska sellist küsimust muuga seletada , kui pahatahtlikkusega . Olin kõik juba unustanud ; nüüd meenus detailideni . Olla osaline lõbusa grupieksperimentaatori lõbusas grupieksperimendis ! Jah , võis ju ka nii ! " " Ma ei saanud aru . " " Ja kõigil oli naljakas ! " " Minul ei olnud . " " Hea küll . Võibolla kuulub see eksperimendi juurde . See meid eristabki : mina olen nii hea , sina paha . " " Kohati mind lausa ehmatab , kui sarnased me oleme , kuigi ma ei tea sinust midai , ega sina minust . Oleme endast teineteisele ehk rohkem rääkinud , kui kellelegi muule , aga ei tunne teineteist . Ega Tamurit ega Vladimirit ... " " Nüüd ma tean , mis see on , " mõtlesin , kuid ütlesin seda vist valjusti , sest Tarmo lausus õnnelikult : " Tead , sa ütlesid kõvasti NÜÜD MA TEAN , MIS ASI SEE ON sel hetkel , kui mina mõtlesin ja rõhuga öelda tahtsin : nüüd ma tean , mis see on . " Ta vaatas mulle väga lähedalt otsa ja naeris . Naersin igaks juhuks kaasa . " Enda arust ütlesin seda mõttes . " " Jah , ja nii vaikselt , et sellest hakkavad hambad õrnalt tuikama ; mina tean ... veel eriti hästi ... kui naljakas ... see on . " Tarmo uuris mind imeliku pilguga ja lisas : " Vaata , nüüd olen mina sinust pool punkti ees . " " No mida ma siis ütlesin ? " ei taibanud ma . " Kontrollid mind , jah ? " " Tunni aja pärast tuleb minema hakata . " " Jah , tund on julgelt aega . " Istusime laua taga ja sõime . " Kas kõik on korras ? Ega sa millestki närvis ole ? " küsis Tarmo . " Ühesõnaga , helistad niipea , kui jälle Tartusse jõuad ? Või varem . " Jõudsin Tallinna , kui päike loojus . " Kahju jah , et Tarmo nii vara ära läks . Mõnes mõttes hakkas alles pärast seda nalja saama . Meie Tamjärvega hakkasime vaikselt napsitama . Kõik sai alguse odavast viskist . Teiselt poolt : Tarmo tuli ära õigel ajal. Sügis on ehitusel kõige hullem aeg . Alatasa sajab , aga just sajuga on välistööd . Kui ilus ilm oli , tehti siseviimistlust . Tarmol hakkas tervis jantima . Võib täitsa kindlalt öelda , et tegelikult tegi ta seda ise . Mängis meelega tervisega , sest tahtis ära sõita . Käis paljajalu läbi lompide . " Madis istus vanematekodu pehmes tugitoolis ja rüüpas viskit . Vanemad olid suvilasse sõitnud , kuigi valitses südatalv . " Kõik läheb mööda . Ainult mälestus jääb . Ma ei usu , et kunagi näiteks üheksakümnendate muusikat niimoodi kuulan . Muidugi on jäänud ka ebameeldivaid mälestusi . Ükskord läksime Ronaldiga kahekesi korraks poodi . Kui tagasi tulime , ütles valvur , et keegi hüppas jälle alla . Füüsikute ühikast on ikka vahetevahel hüpatud . Seekord oli Koidu . " " Mis temast sai ? " " Mis sai ? Nädala pärast olid matused . Inimene oli kaheksandat kuud rase . Veidi aega abielus . Keegi ei tea ... " Madis lõi käega . " Tamur astus kaitseliitu , " ütlesin . " Ja mina ise taastasin ennast filoloogiateaduskonna kaugõppesse . " " Peaksin ka Tartusse tulema , aga puhkan paar kuud , " leidis Madis . " Sain vahepealt Magnuse naiselt kirja . Näe , loe . " Uurisin aadressi . " See ei ole Tartust ! " " Ei olegi . Magnuse naine lõpetas ülikooli ja läks Magnusest lahku ; nüüd on mingis maakoolis õpetaja . " " Tere . Mõtisklesin hulk aega tühja lehe ees . Igasugused mõtted kihutasid läbi pea . Võta kinni , mis mõtted need täpselt olid . See oli kuidagi kõigega seoses : sarnasuste ja erinevuste ja olemasolu ja selle mõtte ja ikkagi praktilise , reaalselt eksisteeriva kapsasaba , turvalisusevajaduse , vanuse , töökohtade , üksluisuse , mittetahtmise , jätkamise , eesmärgipäratuse , mineku , abielusõrmuse , absoluudieituse ja -ihaluse , tagasipöördumiste , ringtunnelite , vanade mälestuste , uute mälestuste ja ilmselt millegagi veel . Õigupoolest ei tea ma täpselt , kas Sina oledki olemas , ja Jooga ja Hirm ja Ronald ja Gerda ja tuba <arv> ja Tartu linngi . Ja kui te siiski olete ( isegi Magnus ) , kas siis praegu või ainult minu unenäos , või mina teie omas ? Teid on aga liiga palju , kes näevad mind unes , nii et küllap on pigem vastupidi . Tajun seda kõike hulleminigi , aga Sina ära pane tähele . Kirjuta mulle , kas minust ka räägitakse . Mida võisin küll ise rääkida ? On kindel , et päris kõike ei mäleta . Aga samas ei pruugigi see olla oluline , ah , küllap on see ükskõik ! Kui siia kooli tulin , ei suutnud ma kuidagi õpetajarolli omaks võtta . Käisin pahategelikult itsitades mööda koolimaja ja ei saanud kuidagi tunde antud . Tüdinesin juba <arv> minutit pärast tunni algust ja saatsin seltskonna minema . Olin tõsiselt hämmeldunud , avastades , et nii teiste õpetajate kui ka õpilaste jaoks olin täiesti loogiline nähtus omal kohal . Ainult ma ise ei saanud sellest kuidagi aru . Mul oli tunne , nagu oleksin kusagil ebareaalses maailmas , kus kõik peale minu teavad mängureegleid . Tean küll reegleid , aga ei saa aru nende mõttest . Kõik asjad on mitmetised . Püüdsin end siis tagasi Tartusse mõelda . Seegi pole reaalsus , võib-olla hoopis mõni neljas maailm , aga mitte reaalsus . Hakkasin juba asjade käiguga leppima , et " vana maailm " on kaotsi läinud ja tühja kah , aga täna tunnen , et olen midagi segi ajanud . Ma tean , et ei taha olla õpetaja ja ma ei taha veel paljut muudki . Aga ma ei tea ei seda , mida tahaksin või kuidas seda saada , mida ma ei tea ennast tahtvat - ega tea isegi seda , kuidas üldse midagi muuta ! Muutumine on raske ka ja mulle ei meeldi teha raskeid asju . Kogu see kaos pole ometi meeldiv , on hirmutav . Kogu aeg oleks nagu midagi puudu . On veebruari algus . Ehk läheb järgmiseks korraks üle ? Kirjuta mulle , kirjuta kõigest ja palju ja eeldades , et risti oli trump ja Sina praegu võitsid : küsi ja küllap ma juba vastan . " Panin kirja käest . " Kui kaua sa kavatsed modellina tõõtada ? " küsis Madis . " Suveni . Praegu ei ole eriti lihtne tööd saada . " " Missugust tööd sa üldse tahaksid ? " " Ma ei tea . Riided tunduvad äärmiselt ebamugavad ja rasked , kui suurem osa päevast mööda saata alasti . " " Vladimir on Tallinnast jalga lasknud . Käisin teda otsimas , öeldi , et ei ole ja ei tule . Arvata võib , et jättis kooli pooleli . " " Ka mulle tundub vahel , et ma ei saagi täiskasvanuks . " " Kas sa Tarmoga abielluda ei kavatse ? " küsis Madis . " Me ei ole tükk aega kohtunud . Käisin aastavahetusel tema juures . Minu teada on ta endiselt maal ja sinna ei taha ma minna . " " Kas sa Gabrielist oled midagi kuulnud ? Kas ta elab ikka seitsmendal ? " " Ka Tamur mainis Tarmo sünnipäeval seda nime , aga ma ei tunne teda . Kas see on keegi Plumbumi sõber ? " " Gabriel , " ütles Madis , " on seesama , kellega koos me " Tähesõdasid " käisime vaatamas , mina ja Kala ja ... " Madise jutt uinutas . Kuulasin teda vaevalt , sest ei mäletanud sündmusi , millest ta rääkis . Mulle meenus hoopis viimane kord Tarmo juures . Olin pooleldi haige , näljane ja lootusetu . Soojendasin köögis pliidi kohal käsi . Tarmo lõikas lõhnavast suitsusingist värskele leivale pakse viilakaid . Must kass ronis mulle sülle . Istusin pliidi ees , juuksed nägu varjamas . Kui ütlesin , et pean lahkuma , väitis Tarmo , et haigena minna oleks enesetapp ja tänamatu . Tema raviks mind terveks , kui jääksin . Lasksin ennast veenda . Hirm oma mitte midagi maksva elu pärast tuli tagasi . Aga tervis läks kehvemaks , kui oli saabudes ; ma ei tõusnud voodist ega tahtnud süüa . Nägin und : seisime keset metsa . Puutüved olid varjupoolel süsimustad , varjust väljas olid need lumivalged ja helendasid . Kas näed nüüd udu , küsis Tarmo . Nägin : see hiilis puude vahelt lähemale ning oli niiske ja vatjas . Hakkasime kuhugipoole liikuma , võib-olla jõe äärde . Mõtlesin , et üksi oleksin vaevalt kodu üles leidnud , kui tuttavaid maju nägin . Teele paistsid kolm valgustatud akent . Hakkasin minema . Kuigi see oli uni , läksin nagu mitu korda varem ilmsi . Äkki märkasin , et Tarmo pole enam minu kõrval . Minu õnn ei jätnud mind maha , sest enne hoovile jõudmist ärkasin . Olin lühikese aja jooksul tajunud , et ees ootab tühi ja õudne maja , mille tulesäras akende taga liikuvad kolme inimese siluetid ei kuulu elavatele isikutele . Rääkisin unenäost Tarmole , kes ei öelnud selle peale midagi . Ja kas pidigi ? Palju asju näisid reaalsetena , aga siis kustus nende tähendus samamoodi , nagu tuhmusid vana-aasta õhtul taevasse lennutatud raketid . Ilmaasjata , mõtlesin , kui kogu ümbrus rohelistest ja punastest tuledest säras - ei neid ega meid näe keegi , keegi ei mõtle meie peale , oleksime justkui maailma serval , kuigi kõik ilmakaared on olemas ja Tarmo võis seletada , mis kuhupoole jääb . " Mis kell teie seal magama heitsite ? " küsis Kala , kui jäime kahekesi . " Hommikul kaheteistkümne paiku . Mell pidi kooli minema . " " Seda ma arvasin , et teil jälle jorutamiseks läheb . Pool seitse ärkasin ja läksin rõdule . Nägin , et kangesti tuttav mees läheb bussijaama poole . Tarmo siis oligi . " " Hakkasime Melliga teisi taga rääkima . Muu hulgas ütlesin , et Tarmo püüab hüpata üle oma varju . Mell oli nõus . Arvasime , et Tarmo magab . Aga tema palus jätkata juttu võimaluse korral siis , kui teda enam ruumis pole . Küsisin , miks . Tarmo tõusis , ajas kampsuni selga ja kõndis minema . Meil ei tulnud pähegi talle järele joosta . " Selle asemel küsisin magavalt Tamurilt ettevaatuse mõttes : " Tamur ! Kas sa kuuled meid ? " Tamur norskas vastuseks . " Läheb veel see ka minema ! " " Kuhu tal oma toast minna . " Istusime <arv>-s , Tamuri uues toas , mida ta mõnikord jagas Vladimiriga . " Kuhu ma jäingi ? Ah jaa , piinlik on niimoodi elada . Näe , võtan vanematelt halastamatult raha vastu , väites , et mul on pruut , kellele kolm korda nädalas lilli kingin . Lilled on kallid . Mis teha , kui ta nii väga neid armastab . Elu on selline - keeruline - ongi nii , et ise mõtled , et on ühtmoodi , aga tegelikult ... ega , jah , ei ole nii , " hakkas Mell naerma . Olime palju joonud . " Einoh , poisid võtavad sind kui omasugust . Kuigi Tamuriga suhtled sa ikka natuke teistmoodi kui Vladimiriga . Ja Tarmoga teil ikka midagi oli ? " " Ega sul suitsu ei ole ? " " Toas peaks olema . Oota , käin ära . " Mell tuli kohe . " See on iseenesest tähelepanuväärne , et seda tegin . Võta üks suits . " Pakki jäi veel mõni , kui Mell kooli läks . Korjasin oma kassetid kokku , võtsin Kalalt laenatud kohvimasina ning järelejäänud oad ja mõtlesin lahkuda , kui Tamur end oiates voodist üles ajas . " Taipaks komandant praegu sisse astuda . " " Aitan sul koristada , " lubasin ja jäin paigale . " Ometi kord üks õhtu , kus mingeid põdemisi polnud , " märkis Tamur heatujuliselt . " Läksin vist Tarmoga tülli . " " Millest siis need ekstsessid teil jälle ? " Tamur ei tahtnudki vastust teada . Ütlesin , et lähen alla ja magan välja . " Võid seda ka siin teha , " ütles Tamur . Panin " Abba " mängima ja heitsin riietes magama . Kui ärkasin , polnud Tamurit . Keegi koputas . Avasin ja nägin neljasaja rublases dressis paljast kõhtu sügavat Tamjärve . " Kus Tarmo on ? " küsis ta . " Sõitis hommikul ära , " ütlesin . Olin täiesti ära ehmatanud . Tamjärv läks minema . " Huvitaval kombel fakt , et Tarmo pitsi põrandale viskas , meile kõigepealt ei meenunudki , " ütles Tamur , kui hiljem eelmist õhtut uuesti analüüsisime . " Ühelt poolt olen samuti Tarmo selliste tegudega juba harjunud . Teiselt poolt ei saanud ma tol momendil üldse aru , mis põhjus oli pitsi maha visata . " " Mingi põhjus kindlasti oli . " " Magan alati kõige olulisemad asjad maha . " " Mehed läksid soo peale . Täna öösel hakkavad vist jälle jooma , " teatas Madis . " Soo peale ? " " Emarebaste juurde . " Madis oli jõudnud ennast kiirest ühikaeluga kurssi viia . " Tamjärv küsis ükspäev : kas lähme soo peale sigu nikkuma ? Nüüd kutsutaksegi rebaste tuba nii . " Panin öösärgi selga ja hakkasin voodit üles tegema . " Väga kena sinust , et mulle voodit teed , " arvas Mell tuppa astudes . " Kavatsen siia muuseas ise heita . Mis mees sa oled : lähed soo peale ja tuled pärast poiste tuppa magama . Endal veel erakas . Tõesti imelik . " " Jätan oma portu siia . Tulen siis kaheksa paiku läbi , " ütles Mell häbelikult . " Tead , Tamur , sa võta mu portu füssahoonesse kaasa , kui hommikul tuled . Siis ma ei hakka üldse siia tulema . " Küsisin Madiselt , kas kusagil tüdrukute toas ei ole vaba voodit : Tamuri toas oli elu liiga närviline . Madis oli kuulnud , et Merit on Tallinna sõitnud . Tema toas elas ainult pikkade pähkelpruunide juustega keemiarebane Annabel . " Ühika pank , " ütles Madis . Annabelil olid vesihallid silmad ning ta meenutas metshaldjat . Palusin Madist , et ta Annabelist rohkem räägiks . Madis puikles : " Seda teavad kõik , nii Kala , Tamur kui Vladimir , ja teised ka , aga teatavatel põhjustel ma seda infot ei avalda . See ei ole veel nii-öelda avaldamiskõlbulik . " Igavus viis mind varsti Tamuri tuppa , kuid ukse avas Vladimir . Olin nohus ; juuksed pealigi kammitud ja tagant paelaga kokku seotud . Tuka panin roosa kammiga üles . " Sa oled tõeline ootamatus . Mis sa teed siin siis ? Jood jälle ? " " Mitte sinnapoolegi . Olin haige ja tulin Tartusse puhkama , " ütlesin . " Millal sa tulid ? " " Tudengipäevade alguses jõudsin kohale . " " Kus sa ööbid ? " " Meriti toas . " Vladimiri põsenukid punetasid . Istusime laua taga teineteise vastas . " See sall läheb hästi su silmadega kokku . Ja pluusi helesinine . " " Ma tean , " ütlesin rõõmustades . " Kas sulle on seda ka varem öeldud ? " " Mõni on . Annabel rääkis teist igasuguseid asju . Olid paar korda nende toas imelikult käitunud . Tema voodis maganud . " Tuba oli vaikne ja soe . " Ma ei saa aru , kuhu sa ikkagi sihid , " ütles Vladimir . " Võime rääkida tikutoosist - sellest siin . Minu meelest on sel ääretult ebailusad värvid . Mis siis , et Kalevi laev ja puha . Ka sellest tikutoosist võib rääkida . Näe , kui ilus vanamees siin peal on . Mis siis , et primitiivne . Ikkagi sümboliseerib tuld . " Ta kummardus üle laua ja küsis , nägu näo vastas : " See on ainult näide teemast . Mis sind vaevab ? " " Kui sa pead kusagil ära käima , käi ära . " Olin märganud , et Vladimir vaatab kella . " Istud siin ? " " Istun siin . " Riiulil oli väike ümmargune peegel . Vaatasin ennast . Silmad hiilgasid . Makk jäi seisma . Vajutasin valele nupule , ketas jättis tiirlemise , kuid makk urises tasa . Vladimir tuli ja nägi uut linti peale pannes , et miski on viltu . " Naine laevas , laev põhjas , " pomises ta . Nihkusin tooliga kaugemale . " Kas kardad mind või ? " " Ei . " " Ei karda ? Ikka tõesti ei karda ? Räägi siis midagi . Ütle midagi . Ütle ükski sõna . " Ta vaatas mulle otsa ja ohkas : " Ei ütle . Vaata : paberist lennuk . Kuhu jäi aplaus ? " " See ei ole tõsiselt võetav . Kui ma üksi plaksutan . " " On küll . Võin ise ka pärast plaksutada . Siis oled nõus ? " " Hea küll . " Punastasin . " Räägi midagi . Võid näiteks minu kohta midagi head öelda . Või siis : millised on minu negatiivsed jooned . Ei olegi ? " Tundsin ennast nagu ametiasutuses , ees ankeet , mida ma ei oska täita . Oli öö . Aga võib-olla ei olnud ka , sest keegi koputas . Vladimir laskis tuppa Madise . " Kus Tamur on ? " küsis see . " Pidi homme tulema . " " Anna süüa . " " Ei anna . " " Anna süüa . Ma tean , et sul on . Ära tule rääkima , et tulid kodunt ega toonud süüa kaasa . Mis sul seal kotis siis on ? " " Raamatud . Tõin kodust raamatuid . Annan sulle lugeda , kui tahad . " Vladimir tõstis koti laua alla ja hakkas kaarte laduma . " Ega sul see pasjanss nagunii välja tule , " arvas Madis . " Ja sina süüa ei saa . " " Enne ma ära ei lähe , kui süüa annad . " " Kui välja tuleb , siis saad süüa . " " See kaart ei käi sinna , " õpetas Madis . " Sina ära õpeta siin , raisk . Kui välja tuleb , siis ikka ei saa süüa . Mul ei olegi . " " On küll . " " Ei ole ! Säh ! Söö ! " Vladimir torkas kaardipaki Madisele nina alla . Seejärel võttis ta koti ja hakkas sealt välja laduma igasuguseid karpe ja purgikesi söögiga . Madis röhitses heameelest . " Sündi hääled . " " Süldi hääled jah . " Madis lahkus täissöönuna . Vladimir vaatas mind : " Tahad veel süüa ? " " Kui sa just peale käid . " " Kas sul homseks suitsu on ? " Vladimir mängis tikutoosiga . " On . Ja kui ei oleks ? " " Oleksin soovitanud poest osta . " " Kelleks sa mind pead ! " " Mõtlesin lihtsalt pisut inimlikku hoolt üles näidata . " " Tahaksin midagi küsida . " " Räägi ! Või muidu hakkan ma endast liiga hästi arvama ! " " Võib-olla on see liiga pikk lugu . " " Sissejuhatuse järgi otsustades küll . " " Sa räägid sellest Tamurile . " " Ei , " ütles Vladimir . " Ükskord rääkisid . Eelmisel kevadel . Te olite ebaadekvaatsed ! " " Tamur ka ? " " Veidi vähem . " " Vaata . Asi ei olnud selge . Sina ei olnud eriti populaarne kuju . Tarmo oli sinusse armunud . Meie ei saanud aru , mis on lahti . Tarmo kõhkles . Ja sinu eksperimendid - " " Ei ! " ' " Ma tahaksin - ma ei tea - kas või paluda . Kui saad , ära enam midagi sellist tee . " " Ei saa nii lõpetada . " " Miks ei saa . Võta minust eeskuju , " ütles Vladimir kergelt . " Ma ei helista Tarmole enam , " ütlesin pärast pikemat pausi . " See pole hea lahendus . Ta ei saaks aru , miks sa seda teed . Süüdistaks ennast . Ja kui ta sind kusagil näeks ? Kui te äkki kohtuksite ? " " Kui me äkki kohtuksime ? " " Tuleks talle kõik jälle meelde ja ta tunneks jälle ... sedasama . Ma ei tunne ennast kindlana , kui keskkonnas , kus ma elan , liigub isikuid , kelle käitumine on absoluutselt etteaimamatu . Mina olen huvitatud sellest , et Tarmo Tammsaaret tihedamini ühikas näha ja temaga vahetevahel koos tina panna . Tarmo on alati väga arvestanud sõprade arvamusega , aga ta on emotsionaalne inimene . " " Kas mina pean talle ütlema , et ta sõbrad tahavad teda tihedamini näha ? " " Võib-olla ei olegi ülikool talle kõige õigem lahendus , kõik läheks samamoodi nagu varem . Maale ta mädaneb lihtsalt aja jooksul ära ja sellest on kahju . Mul on üks mõte , mida sa võiksid teha . Aga ma ei tea - see võib tekitada küsimusi . Ma ei tea , kuidas see läheb kokku sellise mõistega nagu eneseuhkus . Võib-olla on teatav risk . - Võiksid lihtsalt tema ees vabandada . " " Olen sellele isegi mõelnud , " ütlesin . Seejärel tõusin ja ütlesin head ööd . " Sinu vabandamine annaks talle võimaluse . Võimaluse aru saada , et tema pole süüdi , et probleem pole tema võimetuses . Võiksid vabandada , kuigi keegi ei ütle , et sa oled süüdi . Ma ei tea , kuidas see sul õnnestub ; ma ei taha päriselt vastutust enda peale võtta kui millegi soovitaja . " Madis laotas Soomest toodud plaadid voodile . Oli ime , et Madise ühiselamust leidsin ; ta oli käinud Soomes ja kavatsenud minna tagasi Tallinna . Nüüd oli ta siiski Tartusse kolinud . Keegi ei teadnud , mida ta teeb . Nagu harilikult , ei huvitanudki see kedagi . Panin pudeli lauale . Seal see seisis paar päeva , kuni tulid Tamur ja Gabriel . Gabriel oli hästi riides ; selle järgi tundsin ta ära . Ta oli eelmisel aastal paar korda <arv>-s käinud õpikuid või konspekte laenamas . Ta kandis kaitsevärvi pükse ja lühikeste varrukatega särki ; lai rihm , hele teksajakk . Ehmusin , sest ta oli väga sale ja kaunis . Gabrieli helesinised silmad olid nii läbitungivad , et ma ei söandanud tema poole vaadata . Ta võttis naeratades istet . Olin mitme käest kuulnud , et Tamur on närviliseks muutunud ; nüüd nägin seda oma silmaga . " Filoloog , vahetame kohad ! Siis saan sellest pederastist ehk rahu ! " osutas Tamur Gabrielile . Viimane muigas . Tema unisus oli näiline ; tajusin temas midagi kiiret ja valvast . Kohad jäid vahetamata . Tuppa koperdas purjus Tamjärv , keda otsustasin rünnata esimesena : " Tamjärv on ainus mees , kellega olen ühes voodis maganud ja ikka hästi läbi ei saa . " " Teistega saad , kellega maganud oled ? " tundis Gabriel huvi . " Ühes voodis , " ütlesin tarbetult . " Gabriel püüab sind tabada , " ütles Tamur . Vladimir uuris meist välja tegemata Madise plaate . Ta oli hajameelne ja tusane . Keegi ei pakkunud talle juua ja ta ei küsinud ka ise - vastupidiselt Gabrielile . Olin kuulnud , et nad on tülis . Gabriel kiitis aga Vladimiri joonistusi . " Miks sina täna siis nii vaikne oled ? " küsis Vladimir minult . Ma ei suutnud otsustada , kas jääda poistega jooma või mitte : miski segas . Poisid arutasid , kust saada viinatalonge . Madis saatis mu Kala otsima . Kala elas nüüd üheksandal korrusel koos naise ja lapsega . Kui Kala leidmata tagasi jõudsin , tegi Kala rõdul suitsu . " Otsisin sind just . " " Ja kas sa leidsid mu ? " " Raha viinatalongide eest on minu käes . " " Mehed läksid uurima , mis numbriga talongid on . Tuleb oodata . " Koristasin toa ära ; mul ei olnud raha , aga õnneks ei küsinud seda keegi . Laual olid neli põhjanivõtmata pitsi . Saabus värviplekilistes tunkedes Tamur : " Meil tuleb ilmselt järele minna . " " Meil ? " " See tähendab , sinul ja minul . Sina ostad välja , sest mina olen tööriietuses , ma ei viitsi riideid vahetada . " Sammusime mööda kevadist agulit ja möödusime Tamuri eelmise aasta erakast . " Praegu võiks mu abikaasa vastu tulla . Kaks pudelit viina põhjendaks talle veel kuidagi ära , aga miks ma võõra naisega olen ? Ma pole siiamaani aru saanud , mida tähendab abielurikkumine . Naine suhtuks juba sellesse väga halvasti , kui mõne teise naisega räägiksin . Lapsega mulle täitsa meeldib koos olla . " " Aga kui naine teataks , et kavatseb peole minna ja jääda mitmeks päevaks ? " " Väga hea . Las läheb . " " Mida ta oleks peale hakanud , kui sa ei oleks temaga abiellunud ? " " Ma kujutan ette , et ta oleks abordi teinud . " Ühikas andis Tamur pudelid minu kätte . Võpatasin , kui mulle keset koridori näpud ribidesse torgati . " Käib ringi , pudelid käes ! " naeris Gabriel . Madise tuppa me tagasi ei läinud . Sõitsime üheksandale . Tamuril olid erineva suurusega pitsid . Õiget tuju ei olnud . Jõime vähe , kuigi Gabriel meid tagant torkis . Juhtusime temaga koos kraani juurde ; tahtsin vett võtta , et keeta teed . Gabriel võttis kannusangast ühe näpuga , mina teisega . Nõu oli räpane , esimesed kannutäied tuli kraanikausist alla valada . Vesi oli juba puhas . kuid valasin nõu ikkagi tühjaks . Järgmise kannutäie valas Gabriel mulle kaela , ise mind teise käega kinni hoides . Tema haare oli nõtke , kuid mitte eriti tugev . Põgenesin kriisates tuppa . " Mitte siin ! " hoiatas Tamur . " Tule välja ! " Gabriel tiris mu ukse taha . See meenutas veesõda Tamuri ja Vladimiriga . Vladimir laskis mulle pihustist vett krae vahele ning Tamur jälitas kolmeliitrise purgi ning vett täis kilekotiga . " Sektsioon ! " röögatas Tamur toast . " Lapp on seal . Koristage parem ära . Mul on naabrid . " Gabriel viskas lapi põrandale . Seda jalaga lükates hoidis ta mind samal ajal kinni . Ma ei teinud katsetki ära joosta . Põrand sai kuivaks ja Gabriel haaras mul ümbert kinni ja proovis suudelda . Ta oli vilunud ja enesekindel . Sain igasugustest vihjetest allest tagantjärele aru . Gabrielil olid tugevad siledad käsivarred ; siis meenus mulle , mida Kala või Tamur toas võivad mõelda , ning ma hõikasin : " Reeturid ! Miks te appi ei tule ! " Gabriel laskis mind otsekohe lahti . Varsti lõppesid sigaretid . Gabriel väitis , et tal on toas - mida ta jagas Tamjärvega - pakk filtriga sigarette . Ta vaatas mulle otsa . Tõusin nagu hüpnotiseeritult : " Läheks tooks ära . " Gabriel võttis mul sallist kinni , kuid uksel libises siidsall tal käest . Lasksin uksel tema järel sneprisse langeda ning istusin Tamuri naeru saatel laua taha . Ent olin ärevil . Viie minuti pärast ilmus Gabriel suitsudega . Avasin ukse . " Kogu tee irvitasin omaette , " teatas ta . " Arva ära , miks . " Ta toetas pea kätele ja näis magavat . Kuulasin Tamuri ja Kala vestlust . Tasahilju läks pimedaks . " Kuulasin teie juttu juba pikemat aega pealt , " väitis Gabriel ärgates , " aga ei viitsinud endast märku anda . " " Mida sa naisele ütled , kui temaga magada tahad ? " küsis Kala . " Eesti keeles puudub neutraalne väljend . Astume seksuaalvahekorda , " arvas Tamur . " Mina ütlen küll oma naisele üpris rahvalikult : kas teeme nikku ka ? " teatas Kala naeru pugistades . " Läheks soo peale , " pani Tamur ette . Poisid haarasid nurgast rapiirid ja kadusid tüdrukute korrusele . Siirdusin Madise tuppa ja Kala läks naise juurde . Varsti olid Tamur ja Gabriel ukse taga . " Süüa tahad ? " küsis Gabriel ja vaatas mulle süütusilmselt otsa . Noogutasin . Gabriel läks oma tuppa toidunõusid tooma . Tamuri tuba nägi välja nagu lahinguväli . Mõtlesin seda koristada . Enne , kui mõtet teostada jõudsin , tuli Gabriel ja haaras mu ebakindlasse embusesse . Tamur aitas teda , võttes mul kaela ümbert kinni ja hakates suudlema . Oleksin peaaegu pillanud neli puhtakspestud pitsi ja põleva sigareti . Makaronid keesid mulinal . Poisid lasksid mind lahti , et saaksin pitsid riiulisse panna . Hommikul imestas Tamur , kes seda küll on teinud . Itsitasime üksteise embuses Tamuri voodil . Olin enda meelest kaineks saanud . Tamurgi polnud purjus . Mida Gabriel tundis , selle peale ei tahtnud ma mõelda : see mees oli ohtlik iga naise hingerahule . Hetkel ma ei muretsenud : Gabriel lesis voodil ega pööranud mulle rohkem tähelepanu kui seinapraole või rõdul hüplevale kajakale . Makaronid said valmis . Ilmus Kala , kes sapise muigega kommenteeris : " Kunagi olin ka mina teiesugune joodik . " Tamur segas makarone ja riivis juustu . " Võiksin sind asendada , " pakkusin , sest ei talunud enam Gabrieli seltskonda . Tamur loovutas meeleldi koha pliidi ääres . Ketsup oli jäänud Gabrieli tuppa . " Kas sa kardad mind ? Miks ? " küsis Gabriel liftis . Ta vajutas nupule , nii et lift jäi seisma , ning hakkas mind ägedalt suudlema . Vajutasin lifti liikuma . " Sa vaatad mind nagu rahvavaenlast , " ütles Gabriel . Mõtlesin hoopis , et kahjuks kestab ketsupi toomine ainult viis minutit . Kui Gabriel minu kohale kummardus , nägin sügavalt avatud särgikaelusest tema rinnal peene siidnööri küljes rippuvat talismani . Viskusin Gabrielile kaela ; lift peatus jälle ja Gabriel juhtis mind vaikselt ja kindlalt oma toa poole . Ma ei osutanud vastupanu , aga toas hakkasin naerma : tundusin endale väga kavalana Tamurit ja Kala ninapidi vedades . Tamuri hea tuju oli täielikult kadunud . Söök oli valmis . Gabriel laskis kõigil endale tõsta ja pani meie ühisele taldrikule ülejäänud makaronid , mida maitsestasid juust , küpsetatud liha ja sibulad . Oma sõnade kohaselt ei olnud Gabriel terve päeva söönud , kuid nüüd ta üksnes näkitses , samal ajal kui mina endale toitu sisse toppisin . " Kas saadan sind magama ? " küsis Gabriel mesiselt . Lubasin tal seda teha , otsekui poleks meie vahel midagi juhtunud . Läksime hoopis kööki , kuid pink , mis kandis aasta eest mind ja Vladmirit , vajus meie all kokku . Gabriel parandas pingi ära . Teatasin kategooriliselt - kuulsin koridoris samme , mis enne köögini jõudmist peatusid - , et ma ei astu kellegagi sellest seltskonnast seksuaalvahekorda . Gabriel küsis , kas mind on vaja toani saata . Mul ei olnud selle vastu midagi . " Tõin öömajalise , " ütles Gabriel Madisele irooniliselt . Võtsin uimasena kapist puhtad linad . Madise voodi poolt kostis juba nohisemist . Järgmine päev oli loid ja unine - madalrõhkkond . Madis läks varakult välja . Tamur kavatses minna stipi järele . Jäin tuba valvama . Lugesin ja tundsin , nagu elaksin juba päevi ühiselamus . See ei olnud ebameeldiv tunne . Tagasi tuli Tamur koos Gabrieliga . Lauale tekkis söögikraam : viis pudelit limonaadi , kolm karpi kalapulki , juusturõngas , leivapäts , hapukurgid . Gabriel heitis Tamuri voodisse . Ma ei vaadanud teda nii pikalt , et oleksin aru saanud , kas ta magab või mitte . Väljas sadas õrna kevadvihma . Õhtul sadu lakkas . Gabriel pani makaronid keema . Seekord sõime neid lisanditeta . Gabriel silitas mu pikaks kasvanud juukseid : " Prantsuse soeng . " Ta lõhnas sama habemeajamisvee järele , mida kasutas Tamur - nägin neid koos odekolonni peale määrimas . " See on sama odekolonn , mis sinu ja Vladimiri meelest nii jubedalt haises , et te kellegi välja viskasite , " ütles Madis . Tal oli komme mäletada asju , millest kellelgi teisel aimugi ei olnud . Võib-olla polnud seda iial juhtunud . Väga tõenäoliselt ei olnud . Odekolonni mõrkjas lõhn saatis mind päevi bussis , tänaval , poes , külmadel hiliskevadistel õhtutel . See polnud tabamatu nukrus , mis oli tuttav ja kuulus talve juurde , vaid ilus ja noor ja elu kaduvusele mõtlema sundiv lõhn ... Ei unustata midagi ega kedagi . Kõik on korraga meeles . Nad istusid kuuekesi laua taga ja sõid praemune ja hapukapsasuppi . " Võta , " ulatasin Gabrielile pooliku sigareti ; tema loovutas lusika ja koha . " Naised eelisjärjekorras uksest välja , " ütles Tamur . " Ära kogu liha ära söö , Gabrielile peab ka midagi jääma , " ütles Madis . Gabriel tuli , käes taldrik keedetud munade ja suitsuvorstiga . " Kas tohin võtta ? " küsisin igaks juhuks . " Ainult Tarmo on see , kes alati küsib , kas ta tohib , " mäletas Madis . Gabriel tükeldas vorsti supi sisse . " Kas said " Teadusest " filosoofia ajaloo kaks köidet ? " küsis ta minult . Ma ei olnud veel poodi jõudnud ; raamatuid olin näinud Tamuri riiulis . " Ma ei saa aru , mida nad kõik põevad , " ütles Madis , kui seltskond oli läinud . " Olgu , teed midagi , aga mõttetu on seda pärast kahetseda . " " Tegelikult ma ei tulnud siia sööma . Tahtsin minna kõrvalühika baari kohvi jooma . " Supp sai otsa . Rahakott oli jäänud Tamuri tuppa . Koridoris jalutas Gabriel . " Ega sa suitsu taha ? Lähme siis minu juurde . Mul on ka külma kohvi . " " Sitt koht see ühikas . Vanasti ei intrigeeritud niimoodi , " ütles Gabriel . Mind üllatas , et ta suudab ka millestki muust peale söögi rääkida . " Kõik koguvad kõigi kohta infot . Kes vastu ei hammusta , sellele astutakse peale . Meie - mina , Tamur , Vladimir - oleme järgmisel aastal isad . Kuid kuhu me oleme jõudnud ? Kas lõpuni ? Ei , kõik jääb samamoodi kestma . See , kes vastu ei pea , lahkub mõneks ajaks või igaveseks . Lahkub , et tugevana tagasi tulla ja jätkata . " Mulle tuli millegipärast meelde tüdruk , kellest talvel rääkis Madis . " Kas sa oled luuletusi kirjutanud ? " küsis Gabriel . " Mina olen . Kuidas sina defineerid armastust ? " " Arvan , et see peaks olema miski , mis võimaldab suuremat vabadust kui muud tunded . Võimaldab vaba olla , " arvasin . Meid katkestas koputus uksele . Tuppa piilus tütarlaps ja tõmbas kohe pea tagasi . Otsustasin suitsu lõpetada ja ära minna . Gabriel küsis : " Sul pidi kofeiini olema ? " Läksime koos Tamuri tuppa , kus olid mu asjad . Vladimir üritas Tamurilt raha laenata . Tamur ei kiirustanud raha välja otsima . Vladimir tüdines ja läks ära . Tamur hakkas ükskõikselt riiedeid vahetama . " Filoloog , kas sa jääd siia või ? " küsis ta ennast peeglist uurides . " Kas tassi kohvi teete välja ? " " Teadagi . " Siirdusime kõrvalühika baari . Gabriel tellis kõigile kohvi ja kokteilid . Tamur ostis paki india sigarette . Esimesest hetkest peale oli midagi viltu , nagu oleks keegi meid ära kaetanud . Tamuri süngus oli silmatorkav . Võib-olla mõtles ta , et peaks olema Tallinnas abikaasa ja lapse juures . Võib-olla oli kombinesooni vahetamine võidunud teksade vastu suunanud Tamuri mõtted ebameeldivatele radadele : teksad olid abikaasa meelest viisakam riietus kui kombinesoon . Otsisin jutuainet , kuid Tamur välistas kõik minu ilusad algused . Ta koukis taskust inglisekeelse Asimovi ja teeskles , et loeb , kuigi tema senist meeleolu arvestades näis uskumatu , et ta suudab millelegi keskenduda . " Kas tahad veel midagi ? " küsis Gabriel , kes kuidagi oma kohalolust märku ei andnud . Tajusin teda niigi enda kõrval istumas ja olin seetõttu meeldivalt lõdvestunud . Tahtsin kohvi . Baari sulgemiseni oli pool tundi . Ka Tamur tellis kohvi ; kokteili ta ei puudutanud . Gabrieli ees oli kolm tühja kokteiliklaasi . " Kokteili tahad ? " küsis ta minult . " Kui tahad , siis mine too , too kaks , sest mulle ta enam ei anna . Mulle sajane . " Tellisin kaks sajast , kuigi ise juua ei tahtnud . Kui poisid väljas suitsu tegid , valasin joogi nende klaasidesse . Seisin uksel ega mõelnud millelegi . Õhtu lõppes liiga vara . Kui suits oli tehtud ja baari tagasi pöördusin , tulid poisid vastu . Ilm oli pilvine ja jahe , park haljendas . Tamur meenutas , et eelmisel aastal samal ajal käisime ujumas . Gabriel kinkis mulle peotäie baarilaudadelt korjatud lilli . Lifti me ei oodanud . Gabriel kadus tüdrukute korrusele . Märkasin , et Tamur on täiesti kaine . " Ma ei saa aru , miks te nii närvilised olete ? " küsis ta õigustamatult . " Gabriel jõi ennast juba mitmendat korda järjest purju ja käitus imelikult . Millegipärast on ta Vladimiriga tülis ja eile nad pidid peaaegu kaklema . " Magasin Tamuri toas vabas voodis . Kell oli kaheksa läbi , kui kellegi koputus mind esimest korda äratas . Nägin pidzaamas Tamurit vaikselt kirudes ust sulgemas . Pool kümme klopiti uuesti . Magasin alasti ega saanud seetõttu ise ust lahti teha . Pealegi oli Tamuri voodi uksele lähemal . Tamur laskis Gabrieli sisse . Gabriel oli nailondressis , kammimata peaga ; ühes käes kõlkus tal poolik sampanjapudel . " Tahad ? " Tamur ei tahtnud , mina samuti mitte . Ometi rüüpasin lonksu liisunud jooki . " Lase jalga , Gabriel , " palus Tamur uuesti voodisse ronides . Gabriel süütas sigareti . " Paku mulle ka üks , " ütles Tamur . " Tõuse üles , hakkame jooma . " " Ei viitsi . " " Aga tunni aja pärast ? " " Ma ütlesin üks kord juba ! " " Tead , Tamur , soo peal pipardavad . Ma ei saa aru , mis põhjusel ? " " Ja mis siis , " kehitas Tamur õlgu . " Varem on nad olnud hoopis vastutulelikumad . Eile õhtul saatis üks mu tuppa . Õieti olin nii purjus , et tuli talle toetuda - ma ei mäleta isegi , milline neist see oli - , aga ikka pidin üksi ööbima ! " Gabriel vaatas mind kirjeldamatu muigega ülalt alla ja kõverdas huuli : " Mis kell sa magama heitsid ? Ei mäleta , jah ? Ei mäleta ? " Tema sinised silmad oleksid võinud taevast lennuki alla tulistada . Tõmbasin teki lõuani ja naersin , aga võib-olla olin ka kurb . Kostis koputus . " Uks on lahti ! " röögatas Tamur . " Ma tahtsin küsida , ega kellelgi daamidest ja härradest ei juhtu suitsu olema ? " küsis Kala . Tamur osutas Gabrielile : " Ja kui te Gabrieliga välja lähete , vajutage palun uks - uks ! - sneprisse . " Seda nad tegidki . " Kas sa magad ? " küsisin Tamurilt . " Ei . Mõtlen . " " Ahah . Kas sa hambaid pesema ei tahaks minna ? " " Hm . " " Et ma saaksin riidesse panna . " " Hm . Hm ? " " Kurat , soe vesi on jälle ära võetud ! " Tamur torkas hambaharja kappi , räti nagisse , võttis riiulilt kaks pokaali , avas limonaadipudeli ja valas joogi pokaalidesse . " Kas sa koolis enam ei käigi ? " küsisin Tamurilt . " Kuidas sa selle peale tuled ? " " Vahel tuleb igasugusid mõtteid . " " Minu eraelu kohta ? " " See on ju nii huvitav . " " Kahtlemata . Nüüd pole mul enam mingeid muresid . Pidin ma ometi naise võtma ! Teist korda ma seda enam ei tee . Mis ei tähenda , et oma naisega elu lõpuni koos elan . " " Kuidas su kirjatööd edenevad ? " " Mul ei ole praegu masinat . " Vladimir astus koputamata sisse . " Tulen koolist , " ütles ta rõhuga . Ta nägi vaevatud välja . Vladimir vaatas Tamurile võidukalt otsa : " Ostsin ikkagi selle kasseti ära . " " Rõõm kuulda . " " Mis teie siin teete ? " " Sööme , magame , kuulame intellektuaalset muusikat , räägime minu abielust ... " Aeg veeres märkamatult lõunasse . Soovitasin Tamurile minna Vladimiri erakasse õppima , sest sel nädalal oli ühikas kaks sünnipäeva . See koht tõotas muutuda tõeliseks hullumajaks . Pidin isegi otsustama , sokid jalga tõmbama , minema . " Jooks tassi teed enne teeleminekut . " " Melli sünnipäevale ei jää ? " imestas Tamur . " Ei . " Rüüpasin teed , kui Vladimir mind rapiiriga torkas . " Sina seal , võta mask maha ! " " Toas mitte ! " hüüdis Tamur , kui teise rapiiri haarasin . " Käige koridori ! " Tamur hakkas peegli ees habet ajama , karjudes samal ajal : " Ei lõhu mu viimaseid nõusid ära ! Koridoris on ruumi küll ! " " Temast hakkab asja saama , " märkis Vladimir , kes samal ajal väänas mul rapiiri käest . Haarasin tooli kõrval vedeleva kepi ja ründasin Vladimirit . Kepp laksatas mulle rabeluse käigus valusalt vastu parema käe keskmisi sõrmi . Lasksin käe alla . Vladimir kangestus , võpatas ja krimpsutas nägu . " Milline nägu sul oli ? " imestasin . " Mul ei olnudki valus ! " Panin mantli selga . See oli üpris kulunud . " Palun , " ulatas Vladimir juukseklambri , mille külge oli kinnitatud hõbepabeririba . Olin selle kunagi kaotanud . " Pean velvetpüksid ostma , " ütles Tamur , " ja valge pusa . " " Seal läheb rohelise mantliga joodik ! " hõikas keegi Tamurile , kui läbi pargi linna läksime . Tamur urises : " Lähme sinna - aga mitte üle muru . " Hõikaja oli Gabriel . Ta oli helesinistes teksades ning toetus kõveraks kasvanud puule , rüübates hooletult otse pudelist sampust . Tema jalgade ees rohus vedeles paar tühja pudelit . Mell rüüpas mõtlikult pokaalist ja muigas endamisi . Puu otsas kihistasid kaks tüdrukut " soost " . Gabriel pööras neile vaevalt tähelepanu . " Gerda , kas sa mind mäletad ? " küsis ilus punapäine tüdruk . " Oled vist Kristiina , " oletasin . Tütarlaps noogutas . Tema punased lokid hüplesid õlgadel . " Kas sa tahad öelda , et oleme ühes koolis käinud ? " " Õppealajuhatajat mäletad ? Ta oli mu tädi . Sind ma mäletan ka päris hästi . " Gabriel lahkus koos teise tüdrukuga . Teised läksid linna . Jäime Kristiinaga kahekesi . " Miks teid " sooks " kutsutakse ? " küsisin temalt . " Ma ei tea sellest midagi . " " Keegi teist oli Gabrieli öösel tuppa saatnud . " " Kas ta ütles ka , kes see oli ? " " Ei . " " See olin mina . " " Näe , Gabriel tulebki . " " Hoidsin talle sigareti . " Kristiina jooksis Gabrielile vastu ja pakkus : " Võin sinuga ühikasse kaasa tulla . " Nad läksid . Taevast kukkusid üksikud piisad ja tuul sundis mantlit koomale tõmbama . Varsti tulid Gabriel ja Kristiina tagasi . Ilm läks jälle ilusamaks . Gabriel komistas rohus vedelevale pokaalile . See purunes . Kristiina avas suu etteheiteks . Gabriel oli kiirem ja astus peale ka tervele pokaalile . Sellest ei jäänud midagi järele . Kristiina hurjutas Gabrieli ja peitis ülejäänud sampusepudelid oma selja taha . Üks oli ikkagi Gabrieli kätte jäänud . Tüdrukud kogunesid kobarasse puu alla . Gabriel seisis meie kõvera puu juures , nõjatus tüvele ja rüüpas kiirustamata sampanjat . Küsisin , mida ta taotleb , kuigi see oli niigi selge . " Mis nad seal itsitavad ja käivad ja ära ka ei lähe ! Kas nad pole naljakad ? Mida nad endast arvavad ? " osutas ta tüdrukutele . Jäin vastuse võlgu ; minulgi oli esinenud nõrkusehetki . " Näe , Tamur tuleb , " ütlesin hoopis . Tamur ja Vladimir istusid murule ja uurisid ostetud plaate . Gabriel heitis pikali . Ta lamas keset lopsakat noort rohtu , kaunis ja sihvakas , ning naeris , käed üle pea heidetud . Päike sädeles ümber ta kaela seotud sinise siidräti narmastel . Maailm näis tema ümber ringi käivat . Kuigi olin vähe joonud , tundsin peapööritust . Tamur seiras Gabrieli kadedalt ; pidas aru ja ronis puu otsa . Keegi ei pannud tähele , kust tuli kogukas vanamutt . " Kas teie võtate pudeleid ? " küsis ta . " Võtame küll , aga ei anna midagi ära ! " vastas Vladimir muiates . Eit seisis nagu maa külge naelutatult . Gabriel tõusis ja ladus neli tühja pudelit eide räpasesse kotti . Mutike kaugenes arusaamatu pomina saatel . " Kui madalale võib langeda ? " küsis Gabriel ja vaatas meile ükshaaval otsa . Vladimir muigas ja sülitas . Tajusin , et Vladimiril on kindel põhjus Gabrieli vihata . Tamur luges . " Kui mina sulle pudelit pakuksin , kas võtaksid vastu ? " pöördus Gabriel Melli poole . " Võtaksin küll , et rõdult alla visata . " " Ta teeb Kristiinast välja ainult siis , kui on purjus , " ütles mulle nukunäoga tüdruk . Ta oli nii vaikselt lähenenud , et ma ei märganud seda . " Sa vaatad mind nagu rahvavaenlast , " kuulsin Gabrieli Kristiinale ütlevat . " Siin on ainult kaks inimest : Tamur ja mina . Tamur ! Lähme sampuse järele ! " Tamur raputas pead : " Sa tead ju , et ma ei joo sampust . See teeb mind uimaseks . " Vladimir seisis minu kõrval . Vahetasin temaga harvu lauseid . Vladimir andis mulle sigareti . Torkasin teda juuksenõelga . Meie vahel oli midagi tavalisest teisiti ; ma ei tundnud ennast halvasti , olin kuidagi hajali . Kõik tundus lagunevat ja käest pudenevat . Segi tegi pigem rõõmu , kui kurvastas . Tahtsin olla juba Tallinnas või kusagil mujal , kuid ei suutnud pargist lahkuda . Alles siis , kui Tamur asutas ühikasse minema , et plaadid ja raamatud tuppa viia , ning muu seltskond sööma läks , võtsin portfelli , ütlesin head aega , mida vaevalt keegi kuulis , ja kõndisin üle silla , bussipeatusesse , kus jäin bussi oodates jõe vastaskallast silmitsema , lootes näha tuttavaid kujusid . " Ükspuha , mida me ka ei päriks õnnelt , me võtame selle tõrjututelt . Nad pidid meile jätma idee , mille muudab täiuslikuks surm . " Tamur lõi inglisekeelse Elioti kinni . " Kui tahad , Filoloog , et ma sulle ka edaspidi midagi tõlgiksin , siis tule küsi . " Istusin kirjutusmasina taga ja tegin kursusetööd . Masina laenasin Meritilt . Kapis oli pudel aperitiivi ; teisel pool lahtitõmmatud lauda lahendas Vladimir ülesandeid . Oli üsna igav . " Hakkame jooma , Tamur , " ärgitas Madis . " Miks mitte , " nõustus Tamur , aga luges edasi . Vladimir läks Kristiinalt konspekti laenama . Saabudes ütles ta : " Gabriel täna enam ei tule . " " Mis nad teevad siis seal " soo peal " ? " küsis Tamur . " Magavad . Kolmkümmend kolm protsenti loeb . " " Kes loeb ? " " Ah , ma ei mäleta tõesti ... <arv>,<arv> % . " " Kui <arv>,<arv> % loeb , siis võib ju ka , et kaks loevad ja neli magavad , või et kolm loevad ja kuus magavad , " arvasin . Tamur selgitas välja , et Kristiina läks Gabrieliga raamatukokku , ja tegi järelduse , et küllap kepivad . Vladimir oli püsimatu . Tamur mõjus jälle kuidagi kahtlustavana ; meie öised jutuajamised olid küll pikad , kuid mul polnud aimugi , mis Tamurit tegelikult kiusab . Nägin ühel päeval Vladimirit ja Kristiinat kusagilt tulemas . Lugesin nende nägudelt ühise saladuse : mõlemad olid keskendunud ja pisut endast väljas , aga Kristiina punased juuksed särasid sellegipoolest . Töötasin terve öö . Järgmistel päevadel istusin raamatukogus . Siis käisin Tallinnas palgaraha järel ja ostsin endale uusi riideid . Tallinnas ei olnud enam midagi teha . Ütlesin korteri üles ja viisin asjad suveks tuttava juurde . Ega mul midagi peale riiete ja raamatute olnudki . Eelmise aastaga võrreldes oli raamatuid juurde tulnud . Kohver sai raske . Ärkasin unest ja sain aru , et pean Tartusse sõitma . Ööbisin tuttava juures tööl . Olin uue ameti leidnud , aga suvepuhkuste tõttu pidi ettevalmistus algama sügisel . Kella kaheksaks jõudsin Tartusse . Mind pandi maha linnaservas . Otsisin mingisugusel ringteel kaua bussipeatust . Viimaks leidsin selle mitmekorruseliste valgete majade külje alt . Päike loojus minu selja taga , kui pingil istusin ja mõtteid kogusin . Süütasin kalli sigareti - välismaal käinud tuttav oli neid jätnud mitu pakki - ning hakkasin juba külmetama , kui buss ette veeres . Tartu oli vahepeal võõraks muutunud . Suvi kestis juba tükk aega , kuigi jaanipäevani oli nädal . Madise toas ei olnud kedagi . Üheksandal istusid Kala , Annabel ja Tamur ning mängisid kaarte . " Muuseas , Gerda , ega sul juhuslikult suitsu ole ? " küsis Kala , kui koti voodile viskasin ja ise selle kõrvale vajusin . Võtsin kotist " John Playeri " . " Ohhoo ! " ütles Tamur . " Ega sa pakki taha mulle kinkida ? Kui see tühjaks saab . " Üleni musta paki keskel helendasid hõbedased initsiaalid JPS . " Vaatan , et oled ennast riidesse pannud , " märkis Tamur tunnustavalt . Kandsin musti teksaseid ja sama värvi batmani-särki . " Keedaks makarone ? " vaatas Gabriel tuppa . " Laenan Annabelilt pliidi , siis võiks ka , " ütles Tamur . Kõik läksid välja . Tamur hakkas süüa tegema . Arvasin , et teised tulevad varsti . Toit saigi valmis . Tamur pani lauale kaks tassi , taldrikud , noad ja kahvlid . Jahmusin : " Kas meid rohkem sööma ei tulegi ? " " Ei , rohkem ei tule . " Äkki märkasime , et istume pimedas toas . Aknale langesid üksikud piisad , tuul tugevnes . Oli kuulda , kuidas lahtised aknad köögis ja koridoris pauguga kinni langesid . Müristas ja lõi välku . Tamur läks elektrikitarriga rõdule . Äike rullus vihmavalingutena üle linna . Kui torm päris pea kohal möllas , võtsid ühikas maad pimedus ja vaikus . Andsin Tamurile nõu kitarr seinast välja tõmmata . Seda ta ka tegi . Üle juudi surnuaia kõrgete puude veeres nagu hiiglaslik teerull . Oli kottpime . Tamuri pettumuseks jäi ühikas püsti . Varsti võis maki sisse lülitada . Seisime rõdul ja jälgisime sadu . " Nüüd võiks suudelda , " arvas Tamur . " Oota , teen suitsu lõpuni . " " Suudleme , " ütles Tamur uuesti ja viskas sigareti mu sõrmede vahelt minema . Äike ei kestnud enam kaua . Me ei pannud tuld põlema . " Ei tea , kus see Annabel nüüd väriseb ? Kuhugi voodi alla pugenud ? " ütles Tamur . " Lähme otsime ta üles . " Annabel kössitas Meriti toas ja oli tõepoolest hirmunud . Läksime koos vaatama , mida teeb Kala . Kala ja Gabriel seisid rõdul . Tamur seisis nende vahel ja köhatas . Ta vaatas rõdult alla ja ütles : " Kui siit üheksandalt korruselt neid nukumaju vaatan , mõtlen alati , et ei saa sinna enam tagasi pöörduda , nagu ei saa tagasi pöörduda lapsepõlve , mis möödus samasuguses nukumajas . Väraval oli silt " Ettevaatust , kuri koer " . Kui liftiga alla sõidan , siis mõtlen iga kord , et tagasi pöörduda on võimatu . " Kala ja Gabriel vahetasid hämmeldunud pilke . " Tänasel ööl tõuseb eesti rahva iive kindlasti , " arvas Kala . " Ja ükski koer ei haugu , " lisasin , pidades silmas naabermaja koera , keda äike ehmatas , sest alaline ulgumine oli lakanud . Kala turtsatas . Tamur vaatas sügavmõtteliselt öhe ja kadus toast . " Mis temaga lahti on ? " küsis Kala . " Tead , ma ütlen sulle ja ainult sulle , " sosistasin , sest kiusatus oli liiga suur . " Tead , me suudlesime ! Tema soovil . " " Oh issand ! " oigas Kala . Läksime Tamuri tuppa , sest minu asjad , sealhulgas suitsud olid sinna jäänud . Tuba oli lukus . Kala ja Gabriel tahtsid samuti suitsu . Seiklesime koridorides . Lift oli katki ja vastu suve ei parandanud seda keegi . Koridorid kumasid kollakalt ; ma ei olnud selle paigaga enam seotud . Ühiselamu oli muutunud irreaalseks nagu võõras planeet . Jõudsime jälle Tamuri toani . Uks oli lahti . Vladimir ja Tamur istusid laua taga , nagu poleks midagi juhtunud . Vladimir uuris " John Playeri " pakki . " Anna see mulle . " " Lubasin juba Tamurile . Võid mõne teise saada . " Vladimir proovis mu tagi selga . See oli talle naeruväärselt lühike . Olin kaasa tõmmatud millessegi imelikku , tundsin äkki seal istudes . Meenus , kuidas ringteel bussi ootasin . Peatuses olid mõned noorukid . Me ei seganud üksteist . Suitsetasin ega mõelnud eriti millelegi . Oli hea olla . Kuhugi polnud kiiret . Midagi ei olnud toimunud . Annabeli hääl värises . " Mul on natuke kohvi , " pani ta oad lauale . Ta tõmbus voodil kerra ja uuris meid suurte silmadega . Vladimir sikutas teda patsist . Annabel hüüatas : " Tamur , jäta järele ! " Hakkasime naerma . Sellest saimegi idee nimed ära vahetada . Muutusin Annabeliks ja Annabel Gerdaks , Kala Madiseks ja Madis Kalaks , Tamur Vladimiriks ja vastupidi . " Kõik on hulluks läinud , " kordas Kala , kes ei taibanud midagi . Tamur hakkas Annabeli pikkadest juustest soengut tegema . Madis istus vaikides nurgas . Temast polnud seltskonda . Tema vaikimisest oli viimasel ajal ääretult raske läbi murda . Lobisesin Vladimiriga . Annabel ja Tamur läksid käsikäes välja . " Arvasin alguses , et nad lihtsalt lollitavad , aga nüüd ei oska ma midagi öelda . Nad tulevad minu tuppa ja annavad mõista , et ma omaenese toast jalga laseksin ! " Kala kõigutas närviliselt jalga . Tamur marssis võidukalt tuppa , haaras sõnagi lausumata voodilt teki , padja ja linad . " Ma ei saa nüüd aru , " alustas Kala . " Tuleb ilmselt Tamuri toas ööbida , " nentisin . " Vladimir läks vist erakasse , " ütles Kala ja sulges ukse . " Hoidku jumal , et keegi sellest , mis siin täna sündis , kusagil ei räägiks . Mulle aitab . Puudub veel , et minu kohta jutud liikvele läheksid ja naine teada saaks . Esimesel võimalusel viin ta siit hullumajast minema . Kohe , kui ta tagasi tuleb . " Kostis nõrk koputus . " Arvasin , et läksid ära , " ütles Kala Vladimirit sisse lastes pettunud häälega . Madis oli endiselt nii tasa , et vahepeal tundus , otsekui teda ei olekski . Ometi lahkus ta nüüd koos Kalaga . " Heameelega ei läheks erakasse , " ütles Vladimir . Ta hakkas Tamuri kassette lappama . " Tahaksin magada , aga und ei tule . Ei saa üksi olla . " Heitsin Tamuri voodile . " Võid siia jääda . Mul ükskõik , kas heidan magama või ei . Võime juttu rääkida . " " Kas kõik naised on ühesugused ? " " Kas miski muutub , kui me naiste suhtes kokkuleppele jõuame ? " Vladimir kehitas õlgu . " Miks sa küsid siis asju , mis sind tegelikult ei huvita ? " " Et millestki rääkida . " " Mulle muide tundus , et nägin sind talvel Tallinnas . Tulid vastu , aga mind ei näinud . Ma ei julgenud tere öelda . Pärast mõtlesin , et ju siis ei olnud sina . " " Millal see oli ? " " Märtsi lõpus . " " Kas mul oli müts peas ? " " Ei . Kas see oli keegi teine ? " " Ah ... " " Mõned ütlesid , et oled armunud . Oled kuidagi muutunud . " Vladmir naeratas . " Olen viimasel ajal liiga palju suitsetama hakanud . Närvid on läbi . Ei saa keskenduda , " ütles ta ohates . " Lootsin , et saan sinuga Tallinnas kokku . Tegelikult uskusin , et mind ei ole sinu jaoks mingil põhjusel olemas . Käisin mere ääres jalutamas . Mäletad , sa ütlesid : " Tee nagu mina . " Mäletad ? " " Jah . Aga mille kohta ? " " Rääkisime Tarmost . Ütlesin , et suhet ei saa päevapealt lõpetada . Vastasid , et tehku ma nagu sina . Mõtlesin , et nii peabki . Et lahti saada . Sain , vähemalt arvasin , et saan . Kui sina saad . " " Kuidas ma võisin midagi niisugust öelda ? Nüüd oleks viina vaja . Kuidas tahaks küll juua ! " ütles Vladimir . " Praegu ei saa kusagilt , " ütlesin . Mul oli sellest tõesti kahju . " Kas sa seletada ei taha ? Kardad piiri ületada ? " " Ma ei oska seletada . " " Mida sa arvad mind sinult ootavat ? " " Mulle näib , et ootad midagi . Peaksin nagu midagi sinu heaks tegema . " " Sa eksid . " " Aga kahjuks ma ei tea , mida teha ... " " Ma ei saa aru . Me võime ju ... piirist hoolimata suhelda . Kõik võib selguda siis , kui ollakse juba kauem ... tuttavad . Kas sa oled " Idiooti " lugenud ? " " Ka Tamur soovitab seda ; ei ole . " " Seal on üks mees , kellele kõik inimesed paistavad erakordsed ja väärtuslikud . Aga tegelikult on nad samasugused nagu - Ah , see ei puutu ju tegelikult sinusse , Vladimir , hoopis üks teine asi on oluline . Ma ei saa aru , miks ? " " Mina armastan inimesi ! Sina lihtsalt vaatled neid ! " purskas Vladimir . " Ma ei oska seisukohta võtta . Sina oled vaatleja . Sa meeldid mulle rohkem kui mõni teine siin , aga ära taha minult seisukohti . Ma ei ole mõistnud , mis on sinu telg . Kui üldse on . " Vaikisime . Midagi tilkus esikus . Päike tõusis , kuid aknale olid oranzid kardinad ette tõmmatud . " Mina olen surnud , " ütles Vladimir aeglaselt . " Ma ei taha , et sa muutuksid samasuguseks kui mina . Ma ei taha , et sa sureksid . " Mul oli tunne , nagu oleksin haige ja näeksin tuba esimest korda . " Võib-olla keedaks teed ja kuulaks midagi , " pakkus Vladimir . Ta vahetas makil lindi . " Kas tuleb tuttav ette ? Tead , mis see on ? " " Jah . Kuulasin seda terve sügise . " " Ära nuta . Ma ei talu , kui inimesed nutavad . " Pühkisin silmad kuivaks . " Mul ei olnud oma makki . Läksin tuttava juurde ja kuulasin seal . Kui lahkusin , oli juba pime , sadas . Seisin bussipeatuses ja tuletasin meelde . Hakkasin igasuguseid asju nägema . Vältisin inimesi . Nädalavahetusel võtsin sõbratariga viina . Ta kirjutas telediktorile armastuskirju ega saanud kunagi vastust . " " Kunagi sa mõtled , kui suur siga ma ikka olin , " ütles Vladimir . " Miks ? " " Ma ei oska seda seletada . " Taevas oli kohutavalt sinine ja sinine oli ka Vladimiri nägu . Seisime ühika ees . " Millal sa tuled ? Kas sa mõtled , et . Sa ei pea kartma . " " Sa ei usu mind ikka . " " Usun . " " Kunagi tulen . Sa tead ju . Nagu Karlsson . " Kui silmad avasin , nägin kõrvalvoodis Tamurit . Jäin uuesti magama . Hommikul saabus Kala ja võttis Tamuri kaasa . Pidin lahkudes võtme ukse kohale riiulile teekarpi panema . Asjad jätsin Tamuri tuppa . Käisin paaris loengus ; kui ühikasse jõudsin , oli Tamuri toa uks poikvel . Astusin koputamata sisse . Pikkade tumedate juustega tütarlaps seisis nõutult keset tuba . Pidin peaaegu ütlema : " Tere , Annabel ! " , kuid sain sõnal sabast kinni . Seisin vastamisi Tamuri abikaasaga . " Tulin koti järele . Tamur on minust kindlasti rääkinud . Oleme vist kunagi kohtunud . " Tütarlaps noogutas . " Kas ma võin koti veel natukeseks ajaks siia jätta ? Pean nimelt uurima . Oled sa täna siin ? " " Lähen tegelikult kohe ära , " tunnistas neiu . " Õhtul olen küll siin , aga praegu lähen linna . " Tormasin Annabeli tuppa . Annabel magas , pikad juuksed voodilt alla rippumas . Minu tuleku peale ümises ta midagi läbi une . " Kuule , Tamuri naine tuli . Kas ma võin oma asjad sinu tuppa tuua ? " Annabel pomises nõusoleku . Päike paistis ja taevas ujusid kerged pilved . Heitsin pikali , aga und ei tulnud . Kõiges oli mingi loogikaviga . " Kala , sa tuled just õigel ajal. Siin on mitu naisterahvast , keda sa peaksid rahustama , " ütlesin Kalale . " Kus Tamur on ? Kohtusin just üleval tema abikaasaga . " " Oh , " ütles Kala . " Tamur seda veel küll ei tea . Nüüd ma tean , keda ma järgmisena pean rahustama . " " Sisse , " ütles Tamur . " Tere . Tulin vaatama , millega tegeled . " " Nagu näed . " " Magasin ja kui ärkasin , oli tuba tühi . Arvasin , et kõik mängivad sinu juures kaarte . Jätsin vist välgumihkli siia ? " " Jah . Seal riiulis . Kuhu nad siis kadusid ? " " Kalal ja Vladimiril oli mingi asi ajada . " " Mis Vladimiriga lahti on ? " küsis Tamur . " Ei tea . Minult ka juba küsiti , miks ma sellise näoga ringi käin . Ei tea . " " Mu süda on vaevas , süda on ärevil ... " Mulle löödi vastu kätt . Kui silmad avasin , ei seisnud ega liikunud lähikonnas kedagi . Meelepette keel : ärgata ja ära minna . Maa oli pikk , ma ei tahtnud kohale jõuda . Võti oli olemas . Viitsin aega hämaras inimtühjas raamatukaupluses . Toidupoest lahkusin ruttu : kõik seal müüdav oli söögiks kõlbmatu , mulaaz . Olin süüdi , et ei suutnud süüa ; olin süüdi , et puudus raha ; tume vari vilksatas ukseavas otsekui vihje : tuleb põgeneda poest , sellelt tänavalt , kesklinna - kus on söödavad toidud . Kus võis raha laenata neilt , kes sellele tänavale iialgi ei eksinud . Ja millega minulgi , kui järele mõelda , asja ei olnud ; ei olnud võlgu , kuigi uks löödi mu ees klaasiklirinal kinni . Ime , et katki ei läinud . Inimesed , kes olid läbi klaasi hästi näha , uurisid mind kahtlustades ; lugesin sellest naeruvääristamist ja vaenu . Nad olid katkestanud oma tegevuse või jutu , et järele vaadata kellelegi , keda ma ei näinud . Iga samm viis sillale lähemale . Teisel pool jõge oli teistsugune maailm , jõgi lahutas mind halbadest ennetest ja imelikust saatusest , aga miski kiskus sinna nagu magnet , oli juba varem kutsunud , siis , kui olin võõras , häbenesin suudki lahti teha , sest kartsin paista rumalana . Tallinnas ei leidnud ma kedagi tuttavatest kodust . Võtsin lõpuarve välja . Õhtul proovisin onupoja telefoninumbrit . See ei vastanud . Kell kümme õhtul otsustasin Tartusse hääletada , sest bussid ei liikunud . Kui kunstikooli juures linnaserva viivat linnaliini bussi ootasin , kadus " Viru " hotell mõne minuti jooksul valgesse uttu . Keegi peale minu ei paistnud seda tähele panevat . Mind valdas üha suurem ängistus . Buss oli inimesi täis . Vajusin asjadega üksikule vabale istmele . Keegi kinkis pileti ja keeldus selle eest raha võtmast . Teeristil muutus udu hõredamaks . Kahe paiku öösel jõudsin ühiselamusse . Tamur oli üleval . Olin vaevalt istunud , kui tuli Vladimir . " Ei suutnud enam üksi olla . " " Heidan kohe magama , " ütles Tamur . " Küllap võid Tamuri toas õppida , " arvas Vladmir . " Kuhu sul minna on . Kas on midagi viga ? " Väljas oli pime , sadas vihma . " Jätsin vihmavarju Tamuri juurde . Sa saad märjaks , " ütles Vladimir . " Mis siis , " ütlesin mornilt . Jõudsime madala majani . Elupuuoksad kriipisid mu nägu . Vladimir avas ukse . " Siia võid mantli riputada . Mul on natuke koristamata . " " Ma ei jää kauaks . Sa tahad õppima hakata . Sul on homme eksam . " " Ülehomme . " " Ma ei teagi , mida ma rääkida tahtsin . Nii et sa ... elad siin . Kas suitsetada tohib ? " " Jah , ole lahke . " " Ma võtan ennast tõsiselt , aga sa ei näi seda uskuvat , " ütlesin , suitsu sügavale kopsudesse tõmmates . Vladimir tõstis tooli minu selja taha : " Tarmot mäletad ? " " Mäletan küll Tarmot . " " Meie vahe on selles , et mina suudan olukorda kõrvalt jälgida , sina ei suuda . " " Miks sa nii arvad ? " " Võib-olla see öö oli viga . Aga kui sa selle kunagi läbi elad , võib-olla see muudab sind . Paremaks . " " Läbi elan ? ! " märkisin sapiselt . Vladimir mõõtis närviliste sammudega tuba : " Ma kardan , et . Ma ei tahaks , et sa minu pärast midagi teed . Mida ma pean sinuga tegema ? " " Midagi ei pea . " " Ma ei tea . Ma ei oska midagi teha . " " Ma ei taha kaastunnet . Sa räägid praegu minuga kaastundest ! " " Ei . - Süüa tahad ? Mina küll tahan . Kohvi või teed ? Sina tahad vist kohvi , " oletas Vladimir . " Tead , mis tunne on kui pole kogu elu millessegi uskunud ? " " Usud sa nüüd ? " Vladimir tõstis pliidi juurest ämbrist kopsikuga vett kannu ja pistis spiraali seina . " Midagi on siiski ka päriselt olemas ! " " Mine nende juurde , kellel on rist kaelas , kui sa teada tahad . Nemad ütlevad sulle . Kui elul pole mingit mõtet , miks sa siis suitsiidi ei soorita ? " " See ei ole üldse kerge . " " See on vastupidi väga lihtne . Lähed rõdule ja teed paar sammu . Ma ei saa aru , miks sa küsid minu käest asju , mis on kõik raamatutes ära seletatud . " " Tahan teada , mida sina neist arvad . " " Mis tähtsus on minu arvamisel ? Sa otsid universaalset valemit eluks ! " " Jah . Ega sa ei pea seda nii tõsiselt võtma , et . " " Mulle tundub , et tahad lahendust . " " Sinult ? " Vladimir kehitas õlgu . " Elasin oma muinasjutus ja nüüd hakkad sina seda lõhkuma . Aga võib-olla ei olegi see minu muinasjutt . Mul on tunne , et sa võtad kõik tagasi ja tühistad . " " Kas mina usun millessegi ? " " Ei tea , " ütlesin ; olin väsinud . " Ma ju seletasin sulle ! " Laenasin Tamurilt sirmi ja suundusin raamatukokku . Kohtusin kursusekaaslasega . Istusin hilisõhtuni tema pool ja lobisesin . " Ära üle Toome küll mine , " hoiatas kursusekaaslane . Oli pime , aga ei sadanud . Väga selged pildid jooksid silmade eest läbi . Meenus samasugune öö . Sirelite rasked kobarad valendasid hämaruses ja painajalik ootus - kuid ma ei teadnud , mille järele - sundis hulkuma mööda linna . Hoiatada ei saanud millegi eest . Tundsin ennast hiiglasliku kummist seintega ruumina , millesse mahuvad kõik pildid - need käivad minus ringi , moodustades kaose , ning kui mõni neist vastu seina puutub , on valus . Annabelile oli sugenenud uus üleolev hoiak , mis mulle ei meeldinud . Ta ilmus uksele , viskas koti hooga põrandale ja teatas , et läheb dusi alla . Kala tegi rahustavat teed . " Tegin eile õudse lolluse , " ütles Annabel , aga ei seletanud , milles see seisnes . Vaevalt oli ta kitli selga tõmmanud , kui tuli Tamur , kes kutsus ta bridzi mängima . Uudishimu ajas mind Tamuri tuppa , kuid kaardimäng oli lõppenud . Kala ja Annabel istusid küünlavalgel ja ennustasid tulevikku . " Oled kellelegi armukade , " ütles Kala . " Gerdale ? No lubage naerda . " Annabel veetis pikki tunde päevikut kirjutades . Vihik oli <arv> kraadise nurga võrra normaalseks peetavast asendist nihkunud , read jooksid vertikaalselt . Annabel oli kirjutamisega alustanud aprillis pärast oma sünnipäeva . " Vahepeal ma ei pidanud päevikut : ema leidis selle üles ja luges . " " Kas sa välja ei taha minna , näiteks jalutama ? " küsis Annabel . " Ei tea . " Ma ei viitsinud eriti . Annabel ajas aga juba teisi riideid selga : nappi punasetäpilist sitsseelikut ja käisteta valget pluusi . " Kui ema mind näeks ! Ta saaks kreepsu , et ma rinnahoidjat ei kanna ! Kujuta ette , talvel ma tegin seda veel ! " " Mulle meeldib siin - kogu see elu . Kui ma kusagil väljas , kas või raamatukogus olen , tundub kogu aeg , et peaks ühikasse minema ; nagu võiksin millestki , mis vahepeal juhtub , ilma jääda , " tunnistas Annabel . Ühiselamu ees tuli vastu Vladimir . " Kuhu te lähete ? " " Jalutama . Ega sa ära ei sõida ? " Vladimir kehitas õlgu . " Ära sõida ! " hõikasin talle järele . Lonkisime Roosi tänavast üles . Annabel muutus sõnakehvaks . " Ma ei teagi , miks sind välja vedasin . Mul on süümepiinad . Kala pani kaarte ja rääkis , et rikun kümmet käsku . Ta küsis minu käest kolm küsimust : mis on armastus , mis on vabadus ja mis on vihkamine . Ma ei osanud midagi vastata . Kala ütles , et olen Tamuri kõrval teine inimene , kellega suhtlemine talle kohutavalt istub ja kes teda iialgi ei ärrita . Ta ennustas mulle minevikku , olevikku ja tulevikku . Ja ühte päeva minu enda vabal valikul tulevikus . " " Ja mida sa teada said ? " " Kala soovitas kuuendat käsku meelde tuletada . " " Abielus on ju ainult tema . Ja Tamur . " Jõudsime Annelinna algusesse , kus ma ei olnud kunagi käinud . Ajaleheputkad ja viiekorruselised majad nagu igas linnas . Seisatasime ristteel . Aeg seisis paigal . Avardunud silmapiir . Akende taga , mis olid õhtuti üksainus tulemeri , elasid tuhanded õnnelikud inimesed ; võib-olla sellest rääkis Annabel , kui vaatasime räpast kanalit ja vee piiril seisvaid paare , võib-olla oli nende pilk samade mõtetega suunatud akende poole ; öö muudab meid nähtamatuks . Seisvas ajas kuulsin oma häält , nappe vastuseid Annabeli monoloogile . Annabeli pikad paljad jalad ja linnas rinnahoidjata käimise vabadus tegi millegipärast haiget . Ehk haigetsaamise pärast , suurema haigetsaamise lootuses lugesin Annabeli päevikut - ta ise luges sealt ette terveid lõike ja lehekülgi ega peitnud seda ; päevik oli riiulis loengukonspektide vahel . Kui Annabel oli ära , lõin selle kord keskelt lahti . Seal oli lause minu kohta . Jätsin selle meelde ja panin päeviku vanasse kohta tagasi . Mõnda akent ei varjanud kardin ja vahest ei olnud midagi varjata : kas õnnelik-olemist ? Oli rohelist ja lilli ja raamaturiiuleid ja maakera akna peal . Olin väsinud , aga Annabeli jutt voolas nagu meetrid jalgade all ; jõudis kätte õrn suveõhtu . Kõrvalühika baar oli suletud . Kesklinna kaubahalli kohvikus leidsime vaba laua . Vaatlesime kundesid . Annabel oli ennast tühjaks rääkinud . " Mõnda see ärritab , kui ma sõnagi lausumata istun , " ütles ta . " Järgmisel nädalal olen juba Hiiumaal vanaema juures . Ma ei ole seal üle kuu aja käinud . Nüüd ei pääse ma sealt suve lõpuni . " " Võib-olla sa ei tahagi sealt välja tulla , kui jääd . " Laudade vahel tatsas aastane laps . " Minu sõbratar tegi kevadel abordi . Kui oleksin lastekaitsepäeval siin olnud , siis ei oleks ma seda kohe kindlasti talle mainimata jätnud , " ütles Annabel kurjalt . " Kas ta rääkis abordist veel kellelegi ? " " See on avalik saladus . Vladimir küsis kunagi , milline on minu suhtumine , mida mina sel juhul teeksin . Ka tema peab seda lubamatuks . Poisid olid üsna ärevil , " rääkis Annabel . " Annan sulle oma Hiiumaa aadressi . Küllap õpin suvel autoga sõitma . Auto on nimelt minu kaasavara , " ütles Annabel , kui lauast tõusime . Pool üksteist lõin konspekti kinni . Ütlesin Annabelile , et tulen veerand tunni pärast . Ma ei olnud üldse kindel , et õige maja leian . Poolel teel tuli vastu laps , kes hoidis kätt suu ees , justkui oleks haiget saanud . Tema kannul jooksid mingist hoovist välja kaks väikest poissi , kellest üks haises kusest ; püksitagumik oli värvi kaotanud , kange nagu present . Poiss ei hoolinud sellest ; olin seisatanud , kuid kiirustasin edasi , et nad mind ei vaataks . Mõni maja oli heki taga , seejärel tuli krohvist koorduvaid mitmekorruselisi kõledaid hooneid . Läksin ettevaatlikult väikesest väravast sisse ja koputasin hoovimaja uksele . Vladimir pistis pea ukse vahelt välja , särginööbid püksirihmani lahti . " Mis on juhtunud ? " " Ei midagi . Juhtusin mööda minema . Mõtlesin , et astun korraks läbi . " " Mul ... ei ole praegu aega . Tõesti on kiire . " Ta oli täiesti endast väljas ; kartsin , et ta hakkab karjuma . " Sul pole aega väljas suitsu teha ? " " Kas tahad suitsu ? " " Ei . Mul on endal . " " Milles siis küsimus ? " " Nojah . Head aega . " Jooksin mäest alla , kuni avastasin , et juuksed kipuvad silmade ette ; pael oli lahti tulnud . Läksin tuldud teed tagasi ; lint vedeles tänavaristil . Olin tikud ühiselamusse unustanud . Möödujaid , kellelt tuld küsida , ei olnud . Ma ei mäletanud majanumbrit ; polnud seda kunagi teadnud . Tänava lõpp kadus halli tolmu ja videvikku , mis kiirelt linnale laskus . Ebaloomulikult kirgastes värvides piltpostkaart samast tänavast nädal varem ujus läbi mälu - petis kuldkala , kes lubas täita soovid , kuid osutus meelepetteks . Olin eksinud kõrvaltänavale , tiirlesin labürindis . See oli juunikuu viimane päev . Poisid said raha ja hakkasid jooma . Räägiti Kalast . " Sel mehel oli kunagi loogiline mõtlemine . Praegu ei tunne ma teda ära . Ta on kahtlemata minust suurem moralist . Viimasel ajal on ta hakanud välja mõtlema tohutult keerulisi süsteeme , millesse näib ise uskuvat : skeeme oma eraelus rakendamiseks . Ma ei saa aru , mida ta kardab ? " imestas Tamur . Madis niheles rahutult ja läks välja . " Sinuga ma juua ei tahagi , " teatas üsna purjus Tamur . " Esiteks : sina hakkad targutama . Kui olen purjus , ei ole mul mingit isu targutada . Teiseks pole sel targutamisel mõtet . Kolmandaks : sa levitad kuulujutte . Kas ma olen tõesti püüdnud sulle külge lüüa ? " " Hea küll , Tamur , Püüan sulle meele järele olla . Räägi siis millestki sellisest , mida kõik teada tohivad . " Hakkasin Tamuriga võrdses tempos jooma . Madis tuli tagasi koos Gabrieliga . Jutt läks korteriremondile . Viin sai otsa . Poisid läksid uue järele . Tagasi tulnud , võttis Gabriel hõlma alt " Tuljaku " . Madis läks minema . Gabriel valas teeklaasi " Tuljakut " ja näitas käega , et talle järgneksin . Jätsin Meriti toa võtme ja rahakoti riiulile ning võtsin suitsud kaasa . Läksime Gabrieli tuppa . Enamus asju olid kottidesse pakitud . Keerasin ukse meie järel lukku . Tegin õigesti , sest koputamas käidi mitu korda . Jõime kaasatoodud joogi ära ja panime ennast riidesse . " Viina oleks vaja , tõenäoliselt isegi kaks pudelit , " ütles Gabriel . " Äkki laenad kelleltki ? " Annabel mängis Tamuri toas kaarte . Sain Annabelilt <arv> rubla . Gabriel arvas , et Kristiinalt tuleks juurde laenata . Riivasin liiga äkilise liigutusega taldrikut . See kukkus laualt kildudeks . Hakkasin naerma . " Vähemalt ei pea sa seda koju kaasa võtma , " ütlesin . Gabrieli see eriti ei rõõmustanud . Madis tuli koridoris vastu ja ütles vihaselt : " Nii ! Selle eest te veel vastutate ! " " Mis on lahti ? " " Kus on " Tuljak " ? " " Meie võtsime ainult klaasitäie . " Põgenesin Madise viha eest Gabrieli tuppa . See oli tühi . Olukord tekitas nõutust . Laual oli konjakipudel . Istusin . Kõlas koputus . Merit võttis viimase " Kleopatra " -sigareti . Nentisin , et ühiselamus valitsev imelik õhkkond käib juba mullegi närvidele . " Ma ei ole sinu kohta midagi halba kuulnud , mitte mingeid jutte , mis oleksid halvasti mõeldud . Aga mida sa siin toas praegu teed ? " " Enne arvasin , et ootan Gabrieli . " " Ah nii on lood , " venitas Merit . " Ma muidugi ei uuri midagi . Sa oled väga erinev . Isegi sõnavara on sul teistsugune . " Ukse taga kobistati . " Lahti on , " hõikasin . Sisse astus punases kleidis Kristiina . " Ma ei taha magama minna . Hommikul läheb buss , ma ei suuda nii vara ärgata , " kurtis ta . " Tulid ka Gabrieli ootama ? " torkasin . " Ei ; ta on viienda korruse köögis ja püüab mingit neiukest hoovi tõmmata , " ütles Kristiina , aga istus , otsekui elaks temagi selles toas . Merit läks ära . Istusime öö läbi Gabrieli toas , kuulasime tema muusikat ja sõime tema sööke . Ka mina ei kavatsenud lahkuda . Seisime rõdul ja imetlesime sooja ööd . Ühika ees seisis auto . Kristiina lehvitas . Auto juurest lehvitati vastu ja kutsuti sõitma . Läksime millegipärast välja , kolme meest nähes pagesime uuesti ühikasse . Hiilisime tasa trepist üles ; mehed sõitsid liftiga meid otsima - arvatavasti Gabrieli toast , kui suutsid selle kindlaks määrata . Madis ja Gabriel jõid õlut . Kui Madis välja läks , põgenesime rõdule . Päike paistis ja inimesed kõndisid tänaval edasi-tagasi . Püksirihma asemel kandis Gabriel kulunud nöörijuppi . Madis oli eelmisel päeval rõdule madratsid lohistanud , et oleks parem juua . Gabriel jäi lõpuks magama . Läksin uurima , kuhu jäi Madis . Madis oli vahepeal hakanud Tamuriga kartuleid praadima . " Tere , Filoloog ! Sind me ootasimegi ! Juba mõtlesime , kuhu sa kadusid , " ütles Tamur , ma ei saanud aru , kas irooniliselt . Madis , Kala ja Annabel istusid ümber laua nagu vandemehed . Atmosfäär oli mõraline , mina ei saanud enam midagi rikkuda , kuigi Annabel näis arvavat , et rikun . Tamur oli äärmiselt rahutu . " Plumbum tunneb ennast kodutuna , " ütlesin . " Gabriel magab toas ega lase teda pruudiga keppida . " " Ei tea , miks mina ei võiks ennast kodutuna tunda ? " turtsatas Madis , kelle initsiatiivil oli jooma hakatud . " Kas juua on ? " küsisin , sest palavus tegi liiga . " Vett , " ütles Tamur . " Mis seal kannus keeb ? " " Selle veega pesen pükse , " ütles Tamur . " Ilmaasjata . Õhk on niivõrd niiske , et nagunii ära ei kuiva , " ütlesin . Tamur võttis raamatu , sigaretid ja tikud : " Lähen maalriruumi lugema . " " Pane uks kinni , " ütles Kala mulle ja muigas . Tema pilgus oli mingi tagamõte . Annabel vaatas nõutute silmadega ühelt teisele . " Kas keegi teed tahab ? " küsis Kala . Annabel ja Madis raputasid pead . Jõime siis kahekesi . " Mul tuli millegipärast õudne retsimise tuju ! " ütles Annabel . " Jah ? ! " Kala lausa hüppas kohal . " Võiks ennustada , " ütles Annabel . " Minu naisel on ühed täiesti uued kaardid , " ütles Kala . " Toon need . Ennustama peab kaartidega , millega ei ole veel mängitud . Vanad hakkavad valetama . " " Nüüd , Gerda , kisun ma sul trussikud ka jalast ! " ütles Kala , kes oli kaartidega tagasi tulnud . " Seda peaks sinu naine kuulma . " " Tõmban need sul vaimses mõttes jalast ära . Tõsta . Ja vali kolm kaarti . " " Räägi siis mulle , mida tulevik toob . " " Kaardid hakkavad valetama , kui liiga tihti tulevikku küsida . Nii . Investeeringud mingile armastusele olid kasutud . Kuigi väikesed . Praeguses vääringus umbes kümme rubla . Ega sa eksamil tala pole saanud ? Või oli muid pahandusi ? Igatahes on need möödas . Hinge peal on sul - oh seda kevadet ! - jälle armastus . " Kui tal midagi oli veel öelda , jäi see ütlemata . Tonksasin teda laua alt jalaga ja tõusin : " Lähen õppima . " Enne juunit jõuan mere ääres käia , hiljem pole aega - kõik on lõplik , lõppenud ; nagu elulugu kokku võttev lause nekroloogis , ei mingit mõtet ümber lükata . Ühiselamus pole kesksuvel kedagi , üksnes tolmused peeglid tühjades tubades . Suvel tekivad sõpradel saladused . Kui kohtutakse , ei tunne keegi ennast vabalt . Juuakse odavat viina ja meenutatakse talve ; talvel oli viin kallis ja tee kange . Aknad olid kardinateta . Hommikupoole ööd poevad kõik oma kujutluste telki ; mõni , õnnelik , seal ka ärkab . Tarmo oli ostnud piletid Rock Summerile . Olin ebakindel , lobisesin pikalt igasuguseid mõttetusi , kuigi oli kaugekõne . Sain Tamuri Tallinna-aadressi . Pidime enne kontserti tema poissmehe-elamises kokku saama . Ajamata habemega Tamur konutas diivanil . Ta oli väsinud ja närviline . " Informatsioon on selline : Tarmo ja ta vend parandavad Ivo juures autot . " Tamur kiindus pilguga venekeelsesse raamatusse ja ühmas : " Võid ju sinna minna , kui tahad . " Väljast kostis hääli . Koos Tarmo ja ta vennaga saabus Tamuri abikaasa . Tarmo lonkas kõvasti : paar päeva tagasi kukkus talle mitmekümnekilone relee jala peale . Jalg oli kipsis . " Tühiasi , " ütles Tarmo ja lõi vilet . Tema juuksed olid heledamaks pleekinud ; üleskääritud käised paljastasid kõhnad soonilised käsivarred . Vabast riietusest hoolimata oli ta pinevil . Prilliklaasid välgatasid tumedalt . Tamuri habras ja kaitsetu naine hoidus Tarmo selja taha . Vladimir liitus meiega lauluväljaku merepoolse värava juures . Tamuri sisemine raev oli nakkav ; vaikides trügisime läbi kirju rahvamassi , heites aeg-ajalt vastastikku kontrollivaid pilke . Tamuri naine kippus maha jääma . Tamur ei märganud seda . Naise väike iseteadlik nägu oli suletud ega naeratanud . Äkki olime Tarmoga kahekesi jäänud . Tarmo käed ei saanud rahu , pöörates lakkamatult taskuid pahupidi , näperades kellarihma ja torkides hambaid . Viimaks märkas ta mind ja tegi imestunud näo . Tegime linnale mitu tiiru peale . Rääkisin , et Mustamäele saab Tondilt , aga Vladimir soovitas mul lõuad pidada . " Ära mölise , " ütles ta huumorivaeselt . Hakkasin kogelema . " Ütlesin , et ole vait . " Istusin Tarmo venna kõrval , kes autot juhtis . Süütasin sigareti ja pakkusin ka vennale tuld . " Sulle öeldakse , et ära suitseta siin , " torkas Vladimir . Jõudsime Madise majani . Vladimir läks üles ja saabus löödult : " Kedagi ei ole . " Näis , et miski on viltu . Läksime Tamuri poissmehekorterisse . Kell sai kaks , viinapood oli suletud . Tarmole tuli meelde , et kuulis Tamuri naist küsimas : " Kas tuled täna minu juurde ? " ja kategoorilist vastust : " Ei tule . " Konserve oli , aga saia ja leiba mitte . Vladimir tõi lagedale kommikarbi . Istusin kaugemal ja suitsetasin . Tarmo tõi autost minu asjad ära . Vladimir tegi kaminasse tule . See vindus vaevaliselt ja kustus lõpuks sootumaks . Vennal tekkis idee kasutada autosoendust . " Vaja pole sooja , vaja on tuld , " ütles Vladimir . Mulle tundus , et ka tuld ei ole vaja . Vend sõi sokolaadi . Vladimir sõrmitses kitarri . Tarmo istus autos . Vaikisime pisut . " Millal ma jälle Vladimirit näha tahan , " ütles Tarmo . " Võib-olla said valesti aru . " " Ole rahulik . Ta oli õel . Ta oli kõigiga selline . " Tarmo laskis istmed alla . Vennal polnud ilmselt midagi selle vastu , et me vabale voodile ei pretendeerinud . Ärkasin masendavast unenäost . Kuid uni oli piisavalt sügav , et ma ei kuuleks oma naeru ega ehmuks sellest üles , mitte sellest , vaid millestki muust , mida ärgates enam ei mäletanud . Vaatasin kella , kuid oli ükskõik , mida see näitas - aeg tuli välja kannatada , ilma et midagi juhtuks ; aeg oli pikk . Ent naernud ma olin ja nii võikalt , et Tarmo arvas , et tõsimeeli ja nimme tahtsin sellega kellelegi hirmu nahka ajada . Hiilisin majja . Vladimir ja vend ei liigutanud , kui koti ja pooliku " Ekstra " -paki võtsin . Bussipeatus oli lähedal , ei tulnud kaua oodata . Käisin onupoja juures vannis ja sõin hommikust . Võib-olla oli viga minna lõunaks lauluväljakule , kuid midagi muud mulle pähe ei tulnud . Läksin jala pika tee läbi kuuma rahvarohke linna . " Kaoma " ajaks jõudsin pärale . Jälgisin pingiotsal inimesi , meeles lihtne reegel : kui püsida ühe koha peal , satub tõenäoliselt varsti vaatevälja mõni tuttav . Kedagi ei sattunud . Läksin jäätist ostma . Järjekorras seistes kuulsin Ivo häält : " Tere , lilleke . " Ivoga koos olid Ainiki ja neiu lapsega . Lapsele osteti jäätis , teised loobusid kokkuhoiu mõttes . Ivo ei tahtnud Tamurist rääkida . Ligi loivas Madis , käevangus Kristiina toakaaslane . Kristiina ja neli tema sõbratari ööbivad tema juures , seletas ta . " Rahvas võiks külla tulla . Kui kedagi näed , ütle edasi . " Jätsin ütlemata , et olime eelmisel õhtul käinud teda otsimas . Madise idee ei vaimustanud Tarmot : " Mul on tänaseks ööks juba koht olemas . Onutütrel pole vanemaid kodus . " " Tõenäoliselt ma enne poolt kahte koju ei jõua , " ütles Madis . Kaotasime Vladimiri silmist seejärel , kui Tarmo märkas , et ma vaevu üle inimeste peade lava näen , ja mu kukile tõstis . Ta pani mind varsti maha , aga Vladimir oli kadunud . Trügisime lavale lähemale . Me ei leidnud kedagi enne järgmist kokkulepitud kellaaega . Tamur oli väsinud ja ütles , et sõidab naise juurde Mustamäele . Ta ei võtnud pakutud õlut vastu . Mahtusime kõik autosse . " Sina istud esimesena , " ütles Vladimir mulle vaidlemist välistavalt . Seejärel istus ta ise , Tarmo ja Tamur naisega . Mõtlesin , et sõit võiks kaua kesta . Kõik oli mingil määral ebausutav . " Ei joo siin midagi , " võttis Vladimir minult õllepudeli . Naersin , kuid meenus Vladimiri pilk päeval : see oli mulle suunatud ja täis vihkamist . See ei olnud ettekujutus . " Pea lõuad . Ära mölise , " vastasin . Vladimiri hea tuju oli võlts - otsekui mängiks ta seda . Mida rohkem ma jõin , seda külmem mul oli . Kristiina ootas Madise ukse taga . Haigutasin . Suitsud olid lõppemas . " Ega sa magama jää ? " küsis Vladimir . " Mina ? " Lootsin , et ta veel midagi ütleb . Ta osutas sigaretile . " Kuni haigutad , võiksid selle mulle anda . " Keegi leidis limonaadi ja saia , Vladimiril oli sinki . Trepp oli täis kohupiima ja saiapuru . Vladimir ja Tarmo läksid vaikselt kõneldes õue . Küsisin , kuidas Kristiina suvi möödus , et millestki rääkida . " Ütlesid tookord Gabrieli toas , et see sõit peaks muutma . Aga mind eriti ei muutnud . Eestis on ainult palju vastikum . Üks Soome noormees tahtis mind kohe naiseks võtta . Aga siia ta mingil juhul ei tuleks . Oleksin sinna jäänud küll , aga poiss ei meeldinud . Nad ei söönud üldse liha . Kui koju jõudsin , lõikasin kohe endale eesti juustu ja vorsti , tegin suure võileiva . " " Kas Vladimirile ka ennustati ? " küsis Kristiina , kui rääkisin viimastest päevadest ühikas . " Minu juuresolekul mitte . Kala kindlasti ennustas . Ta tegi seda kõigile . " Midagi muud ei olnudki ju enam teha . " Kas Kala ei öelnud midagi möödaläinud armastuse kohta ? Kas teised ei rääkinud ? On nii huvitav teada , mida teistele ennustatakse , " arvas Kristiina . Aga ma ei mäletanud . Mul hakkas süda veidi valutama . Madis tüdrukutega saabus enne kolme . Korteris oli piisavalt sigarette , viina ja toitu . Vladimir tõmbas Kristiina teise toanurka ja hakkas midagi seletama . Kristiina naeris muretult . Kuulsin lausekatkeid . " Kas sind miski üldse huvitab ? " küsis Vladimir . " Mulle ei meeldi sinu küsimused ! Ei huvita ! " naeris Kristiina . " Kui lame ! Sul jääb üle mürki võtta . " " Sul on endal midagi viga . " " Minul ? Midagi ! Ma tegelen ainult sellega , mis mind huvitab ! " Põgenesin kööki . Varsti sattusid sinna Kristiina ja Vladimir . Viimane seiras mind umbusklikult . Madis lobises teises toas tüdrukutega . Oleksime kolmekesi võinud tundide kaupa vaikida , kui Tarmo poleks tulnud . Ta lootis leida vaikset kohta , kus kipsjalga saaks puhata . Kristiina lipsas tuppa . Vladimir ei mõelnudki talle järgneda , vaid võttis sisse positsiooni aknalaual ning pööras pilgu öhe . " Kas midagi on näha , Vladimir ? " küsis Tarmo soojalt . " Ei , " vastas Vladimir rõhuga . " Kahekümne esimene sajand tuleb müstika sajand . Kedagi ei huvita enam kuu ja päikese pooldumine , " ütles Tarmo . " Kas sa tahtsid mulle midagi rääkida , Vladimir ? " Vladimir tegi köögis rahutuid ringe . Ta ütles , nagu oleks minu asemel õhk : " Lähme tuppa ja võtame viina . " " Too siia , " soovitas Tarmo lahkelt . Vladimir kõhkles . " Ei viitsi tulla . Siin on palju parem , " ütles sõber . Vaikisin , et rõhutada , kes tegelikult otsustab . Vladimir tammus jalalt jalale : " Seal on mugavam , tulge ... " Tarmo ilme muutus tõrjuvaks . " Lähme võtame siis natuke , " ütlesin kergelt . Riiuli serval seisis viis udust pitsi . Madis lesis põigiti voodil , Kristiina istus tema kõrval . Vladimir heitis pikali . Istusin teise voodinurka . Tarmo leidis tooli . Tüdrukud magasid elutoas , meile neljale tõmbas Madis diivani lahti . Ta ise magas voodis kapi taga . Kell oli viis läbi , väljas täiesti valge . Kõik olid juba teki all . Ringlesin toa ja köögi ja vannitoa ja rõdu vahet , aga ei saanud seda lõpmatuseni teha . Ma ei mõelnud midagi , ma ei olnud valmis ennast analüüsima . Tahtsin teada , millised võiksid olla unenäod . Vladimir ja Kristiina naersid ja nihelesid . Madis meenutas , et on olemas ka naabrid . Otsustasime Tarmoga Madise voodisse minna . " Sallin ainult ühte teist , kui üldse , " ütles Madis . Läksime teiste juurde tagasi , vihma kätte , räästa alla . Makk jäi vait . " Keera kassetil teine pool ! " hõikas Vladimir Madisele . " Naabrid , " ütles Madis . " Lähen püüan teda füüsiliste argumentidega veenda , " tõusin . Kasutasin mingit veidrat keelt , kasutasin nende keelt . Tekk ümber , kadusin itsitamise saatel kapi taha . " Palun pane makk mängima , " ütlesin . " Võiks naabritel ka elada lasta , " kostis Madis . Mõne minuti pärast jäi teises voodis vaikseks . Ärkasin heas tujus , aga siis taipasin , et olen Madise juures . Kuulsin kapi tagant Vladimiri , Kristiina ja Tarmo juttu . Madis magas . Teised riietusid ja läksid kööki . Tõusin istukile ja nägin halli päevavalgust . Sadas . Sosistasin : " Ei taha ärgata . " Tõmbasin teki tihedalt ümber ja ootasin und . Mõne aja pärast Madis tõusis . Panin riidesse ; kõik olid üleval . Oli raske taluda oma õigete tegude tagajärgi . Istusime köögis ja sõime võileibu . Õhtul olin vähemalt liitri kohvi joonud . Võib-olla sellest oligi süda paha . Kristiina sõbratarid lahkusid ükshaaval . " Küll Vladimir sinu eest hoolt kannab , " ütles üks . Poisid lugesid raha . Ka minu käsi liikus kotini , aga viimasel hetkel mõtlesin ümber . Sõitsime lauluväljakule . Tamur ja Ivo pidid õhtuks viina hankima . Tarmo sai vennalt <arv> rubla ja ostis selle eest limonaadi ja pirukaid . Kell kuus saime puu juures kokku . Tamur istus abikaasa kõrval ja luges vene laulja Võssotski elulugu . Tarmo vend ütles , et peab koju sõitma . Tarmo kõhkles , aga ütles siis , et sõidame . Sõitsin nendega kesklinna . Tarmo pidi Tamuri juurest jopi võtma . " Saan siit jala . " " Eks näeme mõnikord , " ütles Tarmo . Nad jäid auto juurde nokitsema . Möödusin neist bussiga , aga nad ei vaadanud selle poolegi . Tee oli täis väikesi kive ja Tarmo paljajalu . Tee viis mööda peedipõllust . Põllu serval küürutas Tarmo isa . Tarmo oli tema surma unes näinud . Isa tervis oli viimasel ajal läinud kehvaks : ta oli kogu aeg väsinud , ema jättis ta hommikul kauemaks magama , kui ise lauta läks . Järgmisel teeristil pööras Tarmo kodu poole . Teadsin , et ta järele ei vaata , armastuskirju ei saada . Suurel teel oli tuuline ja jahe . Olin viimane võõras , kes lahkus . Sünnipäevapidu oli lõppenud . Tarmo jäi . Mind ärritasid liivased põllud ja tolmav tee . Siunasin ennast , et andsin järele Madisele , sest ilma temata ei oleks ma Tarmo juurde sattunud . Kohtusin Madisega Raekoja platsil . Langesime teineteisele kaela , kuigi olime näinud paari kuu eest Rock Summeril . Madis oli kõhn ja karvakasvanud ; tema silmi piirasid tumedad rõngad . Ta ei lasknud mul minna , vaid kordas : " Tahan sulle oma naist näidata . " Naise nimi oli Riiva . Leidsime ta ühiselamus voodil lesimas ning halvastilõhnavat paberossi suitsetamas . Mind nähes ajas ta end istukile : " Madis on sinust palju rääkinud . " Ta oli pikk ja kauni kaelaga , meenutades luike ; juuksed süsimustad , kuklas krunniks keeratud . Ümarad puusad , jalas heledad , põlvede kohalt narmendavad teksad . Püksid ja roosa pluus olid ühtemoodi võidunud , aga tütarlaps oli verinoor ja silmipimestavalt ilus . Madis võttis õlakotist pätsi tumedat leiba . " Palju järele jäi ? " küsis Riiva huuli kõverdades . " Kuus rubla , " ütles Madis . Ta läks rõdule ja silmitses katuseid . " Äkki sööd , " ütles ta , selg Riiva poole . Ma ei näinud peale leiva midagi . " Kas meil moosi on ? " küsis Riiva . " Kas te teate , et täna on Tarmo sünnipäev ? " küsisin rohkem selleks , et piinlikkust hajutada . " Meil on kahe peale seitse rubla , " ütles Riiva . " Kes on Tarmo ? " " Madis on kindlasti temast rääkinud . " " See , kellel on arvuti . Kes elas maal . " Vaatasin toas ringi . Vooditel vedelesid hunnikus naiseriided . Igal pool oli kotte ja kaste . Näis , nagu hakataks kohe kolima . " Otsime tuba , " seletas Madis . " Sügisel peame siit lahkuma . Riiva tahtis ülikooli astuda , aga ei saanud sel aastal sisse . Ka filoloogiks . " " Võiks viina kaasa võtta , " arvas Riiva . " Seda on ainult pool pudelit , " kõhkles Madis , " aga olgu . Sa siis tahad minna ? " Riiva kammis vaikides oma pikki ilusaid juukseid . " Millal buss läheb ? " Teadsin , et peale viit . Bussis hakkasin kaasavõetud raamatut lugema , et armastajad saaksid olla omaette . Peale meie oli bussis ainult kaks inimest . " Mine küsi juhilt , mis kell buss kohale jõuab , " sundis Madis mind . Heitsin pilgu aknast välja : võõras kuppelmaastik . " Elvasse ? " imestas bussijuht . " Siis olete küll valesse bussi istunud . " Akna tagant vilksatasid aeg-ajalt mööda viidad " Elva <arv> " , " Elva <arv> " ja " Elva <arv> " . Madis läks omakorda juhiga vestlema , aga targemaks ta ei saanud . Näis , et juhil on õigus , kui ta soovitab meil Otepääle sõita . Leppisime olukorraga . Otepääl tahtis Riiva juukseid kammida ja läks kohvikusse seda tegema . Kui Riiva ära oli , võttis Madis mul hajameelselt käest kinni . Ta ärkas alles Riiva küsimuse peale : " Mis teil on tunded või ? " Arvasin , et enne kui kuhugi sõita proovime , võiksin helistada . " Pangu sünnipäevatoidud valmis , " lisas Riiva . " Rõõmusta neid teatega , et mul ei ole kodus üldse alkoholi , " ütles Tarmo . Riiva otsustas kaasasoleva viina ära juua . Mul ei olnud selle vastu midagi . Madis torises vastu , aga me ei kuulanud teda . Bussis tuli tal meie ette istuda , et juht peeglist midagi ei märkaks . Olime ülevas meeleolus . Hoidsime üksteisel käest kinni ja asusime teele . Linn lõppes ja meie ees avanes maantee . " Suvi hakkab lõppema , " ütles Madis . Järgnesime talle mäest alla . Naersin ja kilkasin nagu väike laps . Murdsime teeäärsest hekist kibuvitsaoksi . Et külm ei hakkaks , rüüpasime aeg-ajalt pudelist . Oli täiesti pime , kui kohale jõudsime . Korraga jäi kõik vaikseks . Meie ees teel helendas miski . Pidasin seda alguses postkastiks . Pimedusest ilmusid kolm inimest . Kui nad olid vaikides möödunud , hüüatasin : " Segi olete või ? " Need olid Annabel , Tamur ja Vladimir . Nad pöörasid aeglaselt ringi . " Miks te tere ei ütle ? " imestasin . " Mis on ? " küsis Vladimir . " Kuhu te lähete ? Bussid ei sõida enam . " " Sõidavad küll , " ütles Tamur . " Tulge tagasi , kui te minema ei saa . " Nad rühkisid kindlameelselt bussipeatuse poole . Sinnagi oli palju maad . Riiva jutt oli katkenud poolelt sõnalt . Tal ei olnud ruttu seda jätkata . Mul tuli võimatu , uskumatu mõte . Madis võttis pudeli ja jõi ahnelt , siis ulatas Riivale . Laias kaares viskas Riiva tühja pudeli põllule . " Mul on vaja fakte , " ütlesin eikellelegi . " Jah ? " ütles Riiva kõlatult . Tarmo oli kodus ja juhatas meid tahatuppa diivanile . Ma ei märganud kusagil sünnipäevatoite . Veerand tunni pärast saabusid Tamur , Annabel ja Vladimir .