kirjak	ilu_kanep.tasak.ela	VAHUR AFANASJEV Caution ! Attenzione ! Hoiatus ! Käesoleva jutukogu peamised alustekstid on Aapo Ilvese " Ema on kajaka juures " , Andres Ehini " Ajaviite peerud lausa lähvad lõkendama " ja Väikese Juudi " Piibel " . Kõik viited reaalsetele isikutele ja sündmustele on juhuslikud ega pretendeeri dokumentaalsele tõepärale . Juturaamat Irboska Teataja Kirjastus <arv> Tartu-Riga-Warszawa Blanko-idosseeritud puhas Pardakonossment <arv> Linnaliigutajad <arv> Ravimatu haige <arv> Energiat säästes <arv> Tomatikasvataja meelespea <arv> Sigade kuningas <arv> Narkoäri <arv> Bi-<arv> <arv> Käsi taskust , kui inimesega räägid ! <arv> Hammasrattad <arv> Operatsioon <arv> Liivlane ja karjalane <arv> Nooruses ollakse võimelised tegema <arv> Vabakutseline naistepsühholoog <arv> Bulgakov : samuti surnud <arv> Padrunipide <arv> Rallilehmad <arv> Limonaad <arv> Mu venda pole enam <arv> Spiritistid <arv> Oravajaht Poolas <arv> Lõbu küsis , et millal need lambad <arv> Viimane jõuluöö <arv> Kahe saia vahel <arv> Soomusrong <arv> LifeSim II <arv> Ajakirjanikud kosmosebaari pidu jätkama <arv> Paberiasjad ehk LSD lühikonspekt <arv> Mis koolis te käisitegi ? <arv> Näppajad Veeriku poes <arv> Vaesteabi sabas uuriti anatoomiat <arv> Kongol <arv> Ööliblika püüdlus <arv> Armsad kõrvad <arv> Tekstikriitiliselt talitledes <arv> Jõgevamaal elavatele kurvitsatele <arv> Kord hakkas Krissu novelli kirjutama <arv> Puuduvad aktid Mercast <arv> Põim ja Krissu tulid kolmekesi külla <arv> Tallinna Peded I ja II <arv> Silver , kuidas öö möödus ? <arv> Surnud mees <arv> Janune kägu <arv> Aga kuumsuitsu seapõske ? <arv> Minu esimene jaanilugu <arv> Retseptiraamat <arv> Türi raamatukogu . Aeglane arvuti <arv> Ostumaania <arv> Lühike värviõpetus <arv> Mõned Aafrika riigid <arv> Piibuga pühameeste taimelava <arv> Its a must ... you know you enemy 'pon this time . See Babylon come like snake 'pon the grass ... Watch a dem come , see a dem flex . I close my eyes – the wicked man thought that I was sleeping , but what him dont know – that I was praying . Being a witness to this craziness bring I and I distress and unhappiness ... ( Ajahny ) Bring I and I deep breaths and the stress I lay back beneath my breath . Always blessed - consciousness keeps me out of the mess . ( Z Monroe ) Where yo got yor gun from ? Where yo got yor thoughts from ? ( Kali Ranks ) Read all about " vahur afanasjev " at Lycos news . Search and bid on " vahur afanasjev " at eBay ! Find the " vahur afanasjev " you need in the Lycos Yellow Pages . ( Lycos.com ) Päev on määratud hävingule . Seda ennustavad kajakad , need kiledalt kõõksujad veepinna kohal , seda ennustavad poripritsmetes autod , tülpinud näod tuuleklaasi varjus , seda ennustad ka sina , mu kallim , kes sa serveerid hommikukohvi nii sombusel ilmel – kõik . Nõnda ei hakka ma erilisi plaane tegema . Torkan tagasihoidliku lehekotikese taskusse , võtan paki köhakomme ühes – suu hakkab ju kuivama – ning jalutan õppehoonesse . Teel peatun hetkeks . Seljatagune ei tundu just puhas , aga töötada võib . Nendes tingimustes . Kohe . Pärast viskan köhakommi keelele ja ületan tänava . Nendin , et õppehoone uksele on tekkinud idiootide levila . Ja leviala . Kaardistan . Seda . Eemalt . Õnneks ei pea neist kedagi tervitama . Tervis on inimese kalleim vara . Priisata ei maksa , sest vähesed tasuvad . Sestap loen kaitseloitsu ja astun territooriumile . Pole hull ühti , ajati on hulga hullem , ajati on lausa nii , et ... Aga sellest me parem ei räägi . Muidu äkki ... Kusjuures sellest , mis võib äkki olla , sellest ei saaks halvemal juhul ka kõssata . Ja üldse . Juhe juba koos . Teise korruse koridoris valitseb hämarus – ja nii kui nurga tagant välja astun , saan tere kirja . Mida muud oodata oli , kuid ikkagi üllatun ebameeldivalt . Liigutan huuli . Piparmünt . Kas temal või minul ? Minul . Liigun valguses . Jah <arv> , Jah tha God . Ailand . Jah . Dõnga-dõnga-tõhh , dõnga-dõnga-tõhh , sukeldun põhja , tõusen puristades pinnale . Link . Seob . Mind . Maa . Ilm . Aga . " Tervist ! " pigistan reipalt . Õppejõud naeratab . Hea mõte , kõik on korras , naer tuleb terviseks . Lihased töötavad , puhutakse õhku , paelad vibreerivad – hääl ? Loomulikult . Ning dõnga-dõnga- tõhh , saan aistuma , hia . Rasta . " Mul tekkis siin mõningaid küsimusi " " Jah ? " " Teie tööga seoses " Seoses ? Mõistan . Asjad on ju seotud ja selged , muuseas , as-jah-d , jah , rasta , jaa . N-dimensionaalne ruum , kohtumine seitsmendas . Tere . Hommikust Eesti , Soome ja Setumaa . Üks Paabel kõik , peaks märkima . Märgin , aga tasa , taza-taza . Jah . " Kust te need küsimused saite ? Asi on selles , et kui ma õigesti mäletan , siis küsisin neid asju eelmisel aastal . " Ta mäletab ! As-jah-u ! Ai . Dõnga-dõnga-tõhh . " Paberil ju olid küll nagu , noh , et jagasite kätte ja ? " " Vaadake , ma olen laisk inimene . Ülesande tekst kattus põhimõtteliselt mullusega , kuid küsimused muutsin siiski ära . Arvud , muuseas , vahetasin omavahel . Iseenesestmõistetavalt ei kahtlusta ma teid milleski – vastupidi , võisin ise teile kogemata vana eksamipileti poetada " " Nii et ? " ( Dõnga-dõnga-tõhh ) . " Nii et mul on ainult üks küsimus . " ( Dõnga-dõnga-tõhh ) . " Selgitage palun lühidalt , mis on blanko-idosseeritud puhas Pardakonossment ! " NAERATAN . Tean . Ütlen : " See on see ! " Ja dõnga-dõnga-tõhh , dõnga-dõnga-tõhh , dõnga-dõnga-tõhh funkavad pakid lauale : puupildiga punased , taluga rohelised ja pakk siniseid , pankrannikuga . " Õige vastus ! " naeratab õppejõud . Päev on hävitatud . " Aitäh , " ütleb Sadu . " Võta heaks , " pigistan kurgust . Täis kopsudega on imelik rääkida . Ebareaalne kevadpäike ripub linna kohal . Läbi raagus võrade jõuavad munaploomikollased kiired kõikjale . Üks eriti põnev kiirtekimp tantsiskleb mu kaaslase näol . Suits , mille ta nüüd maailma kauneimate huulte vahelt loodusse puhub , ühineb päikesevalgusega , et moodustada mõned keerukad pöördvormid . Jälgin neid hetkelise elueaga pilvekesi ning imestan , kuivõrd jätkusuutmatu on kõik ilus . Või kuivõrd ilus on kõik jätkusuutmatu <arv>. Oleneb vaatepunktist . Meie vaatepunkt on kõrgel . Võtan piibu vastu , tühjendades samaaegselt kopsud . " See on täpselt õige asi . " Sadu naeratab . " Jah , " kinnitan köhahoogu maha surudes . Hall puupink on suunatud avarusse , kus lesib minu sulalumine kodulinn . Näen raekoda , kirikute torne ja kümneid punaseid kivikatuseid . Muruplatsil mitukümmend meetrit allpool võib märgata viimaseid valgeid laike . " Valged laigud meie kevade ajaloos , " mõtlen sõbralikult muiates . " Oi , nüüd on küll hea olla . Ma tunnen , kuidas järjest paremaks läheb ! " Noogutan kaaslasele . Tahan küsida , kas suitsetame veel , kuid jään lause vormistamisel hätta . Mõte on olemas , kuid välja öelda ei saa . Hingan sulahõngulist õhku . Ikka ei miskit . Võtan kotikese ühte , piibu teise kätte , imiteerin kaevamisliigutusi . Sadu mõistab , kehitab õlgu . Heakskiitvalt . Ilmselt . Topin piibu täis . Pakun esimest mahvi kaaslasele , kuid ta keeldub . Süütan ise . Piipu edasi andes jään vastuvõtjat imetlema . Nendin vist sajandat korda , et tunnen selle ilusa , targa , hapra , särasilmse ja kokkuvõttes kohutavalt seksapiilse tüdruku vastu puhast sõbralikkust . Ei mingeid kiimaseid varjundeid – visioon on sama puhas ja õhuline kui tüdruk ise . Pühak . Teist sõna ei eksisteeri . Pühak . Koputan piibu tühjaks . Linn kümbleb päikeses . Vaatame Saduga teineteisele otsa , naeratame . Soe valgus peletab meie kehadest viimsegi talverõskuse . Näen , kuidas naha pinnalt tõuseb auru otsekui ahjule kuivama riputatud pesust . Tõusen pingilt . Minus on nii palju ürgjõudu , et paigalpüsimiseks pean haarama tumedast raudvõrest , mis lahutab vaateplatvormi linnast . Surun teravatipulised võrepulgad pihkudesse . Linttraktor . Tank . Juhtkangid . Või –hoovad ? Juhikud ? Pööran linnapanoraami aeglaselt vasemale , siis tagasi paremale , kuidas süda aga lustib . Lustib küll . Naeratan . Naeran . Avalalt nagu laps . Siiralt nagu laps . Nagu laps . Laps . Nagu . Sadu . " See on minu linn ! " nendin hääletult huuli liigutades tõika . Siis pöördun Sadu poole . Näen , et momendil on temagi õnnelik . Et kindlustada tema õnne , kontrollin ümbrust . Kõik on korras , paar koolilast jalutab mööda , tõsine noormees ületab mäge , konspektimärss tihedalt kaenlasse surutud , ning sekundi murdosa vältel tundub mulle , et silman eemal , sünnitusmaja nurga juures , vana aednikku . Pole paha . Vaid päris kaugel , järgmisel vaateplatvormil seisavad heledates riietes kogud . Pigistan pihkudes võrepulki . Pööran linna vasemale , kasutan ära inertsi ja juba kulgebki panoraam minu poole . Veel üks kiire tõmme juhikutega , siis on tundmatud siinsamas . " Tere , " ütleb üks neist . Ehmatan . Momendiks . " Kuidas te saate minuga rääkida ? " " Aga kuidas sa ise saad ? " " Ma pöörasin linna , tõmbasin lähemale ja ... " " Loomulikult . Nüüd on siis teada " " Midagi ei ole teada " " Muidugi ei ole teada , " puhkevad tundmatud naerma . " Peale selle , et meie pöörasime ka ! Kas pole lõbus ! Kui kaks inimest pööravad , liigub kokkuvõttes mitte ainult pilt , vaid ka reaalsus . Katsu mind ! " Katsun . " Noh ? " " Paistab , et ongi nii . Kas te käite ammu nõndaviisi linna liigutamas ? " Tundmatud teevad rinna kohal kõigetähendusliku žesti . Sõnad on otsas , kuid kevadvärsked dimensioonid kombatud ja salvestatud . Võõrad pöörduvad minekule ; lahkun minagi . " Vaata , vikerkaar tuli välja ! " sosistab särasilmne Sadu . Uskumatu küll , kuid sulalumise linna kohal , munaploomikollase päikese kiireteravikes sillerdab värske ja puhas spektrikimbuke . " Aitäh ! Sa tegid ilusa vikerkaare " Sadu naeratab . Ravimatu haigena saabusin vanematekodu uksele ! See kõlab hästi , ehkki vastab tõele halvasti . Kuidas tõele hästi vastata ? Aga kui õde küsib ? Jah , yar me sista , Jahve , sa oled mu õde , võimas lause , kas pole , tiksub . " Kes on ? " " Mina " Uks avaneb . Ravimatu haigena koridoris : kingad jalast , õlg vastu seina , tasakaal veab alt , miks alt , aga veab , ülalt ka , tiksub . Jälle . Leitmotiiv . Et tiksub ja et segadust jätkub kauemaks . " V naših karmanah tolko põl ot travõ<arv> . " Rasta Orchestral , kogu kollektiivil , ilmselt , kuid minul mitte , minul on ilgelt palju . Kahtlane värk , muuseas . " Kas Tallinnas käisid ära ? " " Jaa , oli küll nii " Räägin . Endast . Et kuidas oli ja miks ma ikka veel tööd pole saanud . Tean , et tahtmise korral oleks uus töökoht hommepäev reaalne – aga tooge üks mõjuv põhjus , miks ei peaks võimalikult kaua edasi lükkama Paabeli teenimist ? Nende ahvatlused ei tööta , ema . Kuid seda ma sulle ei ütle . Seni , kuni süüa vaaritatakse , vaatan tubades ringi . Kõik on tuttav , ainult see uus laud , see on küll pisut kahtlane . Muuseas . Ning ei maksa unustada tõika , et mul on ilgelt palju ja veel nii vaigust , et tilgub ning ajab kohe ilgelt köhima . Peaaegu tükk , julgeksin väita . Samas , ega ikka ei julge küll . Ja see uus laud , see ... Mõtlen muule . " Meil polnud üldse plaanis , aga üleeile vaatasime Turu tänava mööblipoodi ja ... " Ema on ootamatult tuppa hiilinud . Põnev . Tarbimistungi avaldumine . Paabeli ahvatlused , muuseas , paeluvad kõiki . Eriti kui soodsalt saab . Teatud kahtlus siiski jääb . Katkestan tarbimisahela kirjeldamise : " Ema ? " " Jah ? " ( Jah ! ) " Viitsid vaadata , mis seal sahtlis on ? " Läheb . Õnge . Ning alt ka , loomulikult . Ema pean silmas , sest juba ta lähenebki uuele lauale , avab kahtlase sahtli ja vaatab järgi . Krapsti ! olen laua juures . Nõõksti ! lükkan sahtli kinni , jättes paraja pilu , et tal õhku jätkuks . Võtan jalad selga , torman kööki . See värk on tõesti vastikult tükkis . Köhides mõtlen , et blanko-idosseeritud puhas Pardakonossment on tõesti halb sõna ning et just taolisi asju võib Paabelilt oodata . Daba-daba-daa . Hakkab pihta . Apostel Solomon Jabby , " Kuningas Taaveti daab . " Daab-daba-dap . Hakkab , muuseas , hullult . Et mis ? Pelgan , et viimaks ei saa piip tühjaks . Kogu edasiseks eluks jääb tulemasin sõrmi kõrvetama . Halb . AGA SIIS MA TUNNEN ! Et kahtlused on kadunud ja seal , eespool , ootab mind , sind , meid SIION . Kuid nemad , sulejoped seljas , pingviinidena paterdamas , küünarnukid harali , käelabad rusikasse kangestunud , silmad kilamas , kaubanduskeskuse avamisel , televiisor kaenlas , auto ja muusikakeskus liisinguga , grillipeol kolm õlut , veendumused normaalsed , noh , nagu kõigil , vihakobarate maik tundmatu , suitsetamine võõras ja kahjulik , kooli hooldekogus ja lastevanemate koosolekul , vanemast peast ehk lausa kirikuski , miks mitte , normaalne , jah , nemad , koolane kool suust nõrgumas , juuksed pöetud ja burger suus , nemad ei jõu iialgi Siionisse . SEST NEMAD ON PAABEL ! Lasen ema sahtlist välja . Toimunut adumata jätkab ta juttu . Kuulan . Siis naeratan . Toit saab valmis . Söön . Hea . Kiidan . " Ahah , et isa on tööl , noh eks ma tulen mõnipäev jälle . " Klõps . Ravitud haigena lahkun vanematekodu ukselt . Aiamajakeses oli ainult üks voodi . Pakkusin Osiliusele välja , et alguses magan mina voodis ja tema autos , pärast aga vastupidi . Ning kogu aeg magab voodis Kristi . " See kulutab ju hullult energiat ! " ehmatas Osilius . " Nojah , " jäin minagi mõtlema . " Lähme tuppa tagasi ja vaatame " Kristi prullakas tagumik toetus pingikesele , ta ise vaatas aga korstnassekaduvaid sädemeid ning segas kaminas sütt . Seejuures ei kasutanud tütarlaps abivahendeid . Uhkest kõõrdpilgust adusin , et ta soovis meid sel viisil üllatada . Kahjuks tuli tal pettuda . Korduvalt . " Ma ei tea , ma segaks küll parem kühvliga , " arvas Osilius valkjaspunaselt hõõguvat söetükki pöidla ja nimetissõrme varal piibukahasse surudes . Ruumi täitis igituttav kulupõletushõng . Plaan <arv> oli päris hea . Mõistsin , et üle ühe piibu ei tasuks teha . Kuid samas , plaani ületamine toob lisapunkte . Või siis mitte . Vahet pole . " Vahelik on ka tore seen , " sõnas Osilius . " Vahel ikka on ka toores een , " täiendasin omalt poolt . " Issand , ta olete täitsa lollid , " nentis Kristi . Vaatasime teineteisele otsa , meie Osiliusega , ning muigasime . Kui naeruhoog vaibus , läksime veelkord autosse . Eelnevalt kustutasime aiamajakeses tuled . Kristi vangutas pead . Õues lõhnas õunte järele . See oli kahtlane . Osilius avas pakiruumi . Rabasin kiiresti kilekoti , kus krabisesid šokolaaditahvlid ja pungitas suur koolapudel . " Oota , " peatas Osilius mind uksel . Ta võttis kotist kaks tahvlit šokolaadi ja viskas autoistmele . Andsin talle silmade abil märku . Sõber noogutas . Sisenesime . " Kuule , Kristikene , meil jäi midagi autosse , " ütlesin murduval häälel . " Aga jumalasta nii ongi , et ära tuua ei saa . Ole hea inimene ! " " Issand , ta olete ikka tõesti purulollid , " tõdes tütarlaps väljudes . Tegelikult oli tal endal võrdlemisi nüri ilme . Pole viga , küll targemaks saab . Väga palju ja kohe . Noogutasin . Osilius keeras ukse lukku . Avasin akna . Hõikasin : " Hei , Kristi , kuule , et ma ei tea , et sa magad vist autos " " MIDA ! " Kuid aiamajakeses valitses vaikus . Mina ja Osilius säästsime energiat . Põhimõtteliselt – mul on poogens , kuidas sa kasvatad . Ja kus . Ja mis sa nendega teed , kuigi tomatiäritsemine pole ilus tegu . Kultuurne inimene kasvatab kultuurtaimi omaks tarbeks . Sest kes sa vastasel juhul oled ? Mingi diiler või ? Konkurents on tihe , vahendeid ei valita : lähed turule , tulevad mehed , teed hinnapakkumise ja kõik , purgis . Pärast istud eeluurimisest ja seletad , miks ja kellele . Nii et vaata ise , mina õpetama ei hakka . Seemned leiad näiteks klaasitäiest . Sobrad sees ja olemas . Laevast võib ka näkata , ehkki väikemüüjatel on heaks tooniks seemned enne turustamist ära korjata . Kanaarilinnutoit pidi ka hea olema ; keskpärase sativa seemned naksti käes . Võimalusi on sadu . Nii et ära paanitse , küll kuidagi ikka saab . Ja temperatuur kasvukohas olgu minimaalselt <arv> kraadi . Plussi , loomulikult . <arv> h . Ise ma alla <arv> kraadi proovima ei hakkaks , ning üle <arv> kõrbevad juba ära . Kasvupinnas peaks olema mõnus ja kobe , nõrga pH-ga . Vaata , et niiskust parasjagu oleks . Kõrbeda ei tohi , aga uputamine on veel hullem . Võid mõelda nii , et ise oledki mulla sees ja mis sulle seal hea on , mis mitte . Valgust peab jätkuma . Valguseta pole elu . Ning kõige paremad lambid on <arv>vatised tänavavalgustuse omad . Need on gaaslahenduslambid , tomatite jaoks ideaalse spektriga . Energia ja luumenite suhe on ka üle prahi – need juba naljalt taimi ei kõrveta . Tavaliste päevavalgustorude spekter kõlbab raudteejaama peldikusse , mitte tomatitele . Nii et kui tänavavalguslampi ei saa , oleks targem juba tavalisi pirne kasutada . Kusjuures lamp kütab ka ruumi – kinnise ruumi puhul , kasvuhoones mängivad muud tegurid . Esimene kuu aega peaks tomatitele umbes <arv>st vatist piisama . Muuseas , mõned fooliumist reflektorid seintel võivad luumenitega imet teha . Põhimõtteliselt , tee kuidas tahad , aga mina paneksin valgusallika taime tipust <arv>-<arv> cm kaugusele . Hingata sulle ikka meeldib ? Nii persses ka olla ei tohi , et hingata ei meeldi . Teeme nii , et meeldib . Ja tomatitele meeldib ka , usu mind . Mistõttu peaks kasvatusruumi iga nädal pisut tuulutama . Kui sa trepialuses või keldris või kuskil kasvatad , siis pakub see tüki nussi , kuid kellele tükk ei meeldiks ? Ja funkab ja tunga-tunga—õll—tera . Elik natuke aega pean kirjutamisel vahet . Vastasel juhul ja dõng-tunga-dõng . Olemas . Nii . Ida . Nd . Nda . Ndaa . Mine ... ! Seemne idandusest niipalju , et lase neil <arv>h leige või sooja vee sees liguneda ( á la herned á la d'estonie või mida iganes ) ja seejärel pane nad märja villase riide sisse . Ära riiet <arv> üle ujuta , kuid täielik kuivamine ajab poisid hauda . Sobstvenno soovitan tolle villase riide pambu alustassile panna ning joogiklaasi tagurpidi peale asetada <arv>. Idud lase pambu sees umbes <arv>cm pikkuseks , muidu lähevad läbi riide . Noh , eks pärast idandamist lükkad seemne mulda . Selleks tee pulga abil mulla sisse augud ja topi seemned <arv> <arv>-<arv>cm sügavusele . Las idanevad seal paar päeva – kui kohe ei lähe , ära heida meelt – nad võivad nädala aja pärast ka minna . Maapinnale tõusmine võtab as well paar päeva aega . Äsjaistutatud tomatite potid võid saiakilega kinni katta , aga ära hingamist unusta – ise ega tomatite osas , elik siis pliitsiga tuleb kilesse õhuauguke lükata – kui just ilgelt sageli ruumi tuulutada ei viitsi – ja kui vars kahe lehega väljas on , tuleb kile eemaldada . Tomatite vegetatsiooniperiood kestab <arv>,<arv> kuni <arv> kuud . Sel ajal võib valgus pidevalt põleda , miinimum on <arv>-<arv>h . Pidev põlemine kiirendab kasvu päris mehiselt . Kui sa just teada tahad , siis mina tegin nii , et kustutasin lambi päeval ära ja lasin öösel põleda . Taimi võib iga päev kergelt raputada või puhuda , siis kasvab tugev vars . Ja keppima peab ka . Nagu herneid . Vajadusel . Mõnel sordil on tugev , peaaegu puidune vars – too keppigu üksi . Okei ? Ja üldse võib kepi panemine taime ära hellitada . Vaata pärast ise , kuhu oma peene ja nõrga varre topid . Vajub longu ja ongi . Persses ? Vaevalt . Noh , siuke värk siis oligi . Et kui tahad , pane tomatid hakkama . Samas , regulaarsel tomatitarvitamisel on miinused ka . Allergia ? Näiteks . Kuigi kuulnud pole . Kuulsin hoopis seda , et ilma tomatita elajatel kasvavad värdjatest lapsed . Või lastest värdjad . Vaata ise . Ja maasikat võid ka kasvatada , kui tunned noorust ja oled armunud ja vars vajab kandmiseks emotsioone . Põhimõtteliselt – mul on poogens , kuidas sa kasvatad . Ja kus . Aga kui me tänaval kohtume , siis vaata mulle silma . Edasised juhtnöörid sarvkestal . Esimeses bensiinijaamas teeme peatuse . Tuul toob Tallinna pealt merelõhna . Ootan autos . See on küll vana romu , kuid ikkagi Mercedes . Kadestan omanikust idiooti . Samas , miski vägi ei pane mind paarikümmet tuhandet loovutama , et taolist sõiduvahendit omada . Istun rooli taha . Idioodid pidid hamburgerit sööma , niisiis on mul aega . Sõtkun pedaale , vahetan käike . " Noh , meeldib või ? " kõlab järsku valjuhäälne küsimus . Idioodid on vargsi naasnud . Sülitan nahkistmele . Mõttes . " Ei , aga teil on ju bokoskoobid <arv> kaasas ! " leebun kohe . " Tahad ka ? " " Mmm ... Mingi kolm tükki võiks küll ... " " Mul ainult neli on , " kahetseb idioot . " Fifti-fifti " Seame end masinasse ja jätkame reisi . Panen bokoskoobi ette . Loodus vihiseb mööda . Violetsed pilved laotusel , tumekollased rapsipõllud selle all – mis võiks veel nauditavam olla , kui sul on esimene pudel poole peal , teine aga alles korgi all ? Meenub , kuidas Aapo teatas , et sõidab aferistiga diagonaalis läbi Eestis . Nad jõudsid tookord Pärnusse . Mina ... Mina ei jõua . Pigem Tartusse , aga loomulikult ei või üdini kindel olla . Isegi kui lavakujunduses poleks poolteist bokoskoopi , kaks idiooti ja Mercedes , võiks planeeritud ja reaalne sihtkoht mitteidentseks osutuda . Viskan pudeli . Aknast . Välja . " Hull , " avaldab parempoolne idioot arvamust . " Jah , viivitamatult , " lasen tal juhtme kokku . Salongis levib kärsahais . Kärsad , muidugi . Sõidame . Vaikides edasi . Täiesti mõttetus punktis enne Põltsamaad keerame haruteele . Uurin . Öeldakse , et kusepeatus . Nõustun . Uksed pauguvad , uriin voolab . Eemal , vanal raudteesillal lõpetan teise bokoskoobi . " Ega me ise ei tahakski ju midagi , aga Enn käskis meil ... " hakkab idioot veeretama . Mõtlen , et purgis . Ja et oleksin pidanud teadma , kes kellega seotud on . Maailm koosneb kiirtest ; absoluudi puudumise tõttu pole need sirged , vaid terake kõverad . Mingis punktis kiired lõikuvad ja oh seda odavat pahandust siis . Tegelikult juba praegu . " Kuidas sellega jääb's ? " uurib teine idioot . Või esimene . Vahet pole , ühed kärsad kõik . Jalg võdiseb . Temal , mitte minul . " Ma ei tea , " kehitan õlga . Vasakut . " Siis peab vist ... " tõmbab idioot käe rusikasse . Vaatan selja taha – sild on pikk , aga ei vii kuhugi . Noh , et oleks mõni kõrgem koht , kus ... Võta näpust . " Kuule , aga teeks enne ühe õlle veel ? " pakun sõbralikult . " Ma ei tea , " kehitab idioot õlga . Paremat . " Las joob , ega ta ... " arvab teine vastane . Ja ulatab pudeli . Naeratan . Mitte väga laialt , sest muidu nad saaksid ju pihta , et mis värk on ja kuidas need asjad käivad . " Oot , ma teen lahti " " Oh , küll ma ise , " ütlen pudelikaelast kõvasti kinni haarates . Enne , kui nad jõuavad kõssata , on lähemalviibijal klaasikillud peas . Teine ehmatab , liigub edasi , tõukan , pääsen liikuma , jooksen , istun autosse – võtmeid ei ole . Väljun sõidukist . Mõlemad on jalul , mõlemad lähenevad . Kiiresti . Telefon . Helistan . " Tere , " ütleb Aapo . " Kuule , ma saan kohe peksa . Diagonaalis . Ja läbi Eesti ka . " Sõnum läbib tühjust , tühjus toimib meediumina . " Ahah . Nüüd on siis teada " " Ei , tõsiselt noh , kuskil enne Põltsamaad ... " Torkan telefoni taskusse . Idioodid on kohal . Esimene hoiab pead taskurätiga kinni . Või teine . Vahet pole . Veri niriseb tatise räbala alt T-särgile . Teen tõsise näo – või mis seal teha , asi ongi parasjagu ... " Vaata , mis sa tegid ! " kurjustab idioot . " Ma suren nüüd ära ! " Tal on pisarad kurgus . " Sured sa jee , " rahustan idiooti . " Ma niisama õpetuseks " Kumbki ei jõua reageerida , kui rebin taskurätti haavale suruva käe kõrvale ja puudutan vigastatud pead . Millimeetrised karvaudemed torgivad vastikult pihku , kuid ilma ei saa . Nii . Eemaldan käe . Pea on terve . " Issand , " ütleb teine idioot . Või esimene . Vahet pole . Ja nad küsivad : " Kes sa oled ? " Ja mina vastan : " Sigade kuningas " Ja me jätkame teekonda . Taas on reede õhtu , taas mängin peitust . Kustutan korteris tuled , keeran mõlemad välisuksed lukku , tõmban ketigi ette . Siis poen elutoa diivanil teki alla , sulen silmad ja kuulan Akvariumit . " Kümme noolt " on minu lemmikalbum . Mõtlen pehme valge lume akna taha langema – nii valge , et autojuhid võiksid pimendatud laternatega võidusõitu teha . Kassett lõppeb ; poolt ei viitsi vahetada . Eesti poisid , tulge üle ? Jõe ja jõuluks kodus . Leban pimeduses . Silmalaugudel keerlevad ja põimuvad mustrid . Uinun . Väljas langeb endiselt rammusaid lumehelbeid , värvilt identseid baieri tõugu albiinoveistega . Kuigi baieri tõugu albiinoveised on vist aretamata . Veel ? Pöördun külili . Kõht puudutab eesti tõugu tütarlapse kõhtu , lumena heledat . Paar juuksekarva trügib mulle suhu , kui suudlen põski , tuhmide tedretähnidega kaetuid . Võluvõimete varal juhatan tütarlapse õigele teele . Noored huuled on minetti tehes veidi arad , kuid siiski ülimalt asjakohased . Täitun juurteni helinaga . See on lauatelefon , mis teises toas pröökab . Tulesid süütamata kiirustan kommunikeeruma . Jõuan liiga hilja , helin lakkab enne kui toru tõstetud saab . Piilun aknast välja . Tänav on tühi . Hingan . Kergendustundega . Pikkamisi taastub ruumitaju . Lähen tagasi elutuppa , heidan diivanile . Lootusrikkalt sulen silmad , kuid võta näpust , tüdrukut pole . Läinud . Telefon heliseb uuesti . Nüüd olen kiirem . " Jähh ? " Ise mõtlen , et küprokit , küprokit oskan küll hästi panna . Ja korra jõin kasti õlut ära . Järjest . Ongi idioot . Mitte mina , vaid liini teises otsas . " Tere , sina või ? " uurib idioot . Ei ? Jaa . Pigem ikka mina . " Nojähh . " Nüüd tuleb kohustuslik osa . Et kuidas mul ... Vastan , ja siis on tal minuga üks jutt . Loomulikult . Idiootidel on ju alati . Parem üks kui mitu . " Kuule , ega sul ei ole ? Seda , noh . Poisid tahaks siin suitsetada , tead küll " " Mida ? " " Noh , et ... Misasja ? " Plaks ! Olemas . Juhe koos . Uurin , kas tal ema on . Tuleb välja , et on . Kiidan heaks . Tema ei kiida , tahab hoopis teada , mis ma jaman . Kas tal ema teab , millega poiss tegeleb ? Täpsemini , idioot ? " Ei tea " " Ähäh . No siis on hea . Palju ? " " Poisid tahtsid mingi kaks grammi " " Ähah . Sott gramm . Poole tunni pärast oled siin . Üksi ! " Ikka veel tuld süütamata hiilin kööki . Nüüd on vaja . Midagi . Väiksemas soolatoosis elab sool , suuremas ... Võtan . Topin kilekotti . Minigrip . Sobib . Aga parem oleks , kui oleksid hoopis pirukad . Olnud . Annaks rasvases kotis ja ütleks , et vaigune , peaaegu tükk . Sõlm peale , tipa-tapa koridori . Mobiil näitab , et jõuab . Avan ukse , õhk puhas , lähen tipa-tapa poolkorruse trepimademele . Aknalaul seisab plekkpurk , tuhatoosi alaline kohusetäitja . Vedurijuhist naabril , mitte minul . Korteris röögatab telefon . Kiirustan tagasi . Klient on kohal . " Üks hetk . " Piilun õue . Mõistagi seisab tühermaa veeres auto , muusika müdiseb , juht läidab sigaretti . Mõtlen , et bingo . Ütlen , et c<arv>y . Uksekood . Kähku koridori , kuulan . Sammud . Ootan . Nüüd . Sosistan : " Oota , ära üles tule ! " Jälle olemas , juhe nimelt . Isolatsioon sulab . " Mingi naine või ? " " Ei , niisama . Tee kähku " Värisevad sõrmed ulatavad kaks räsitud sajakroonist . Huvitav , kas nad üritasid ekstaatilise alkoholihulluse hoos Koidulat läbi keppida ? Mõtlen , et vaevalt . Ütlen , et purk . Seesütlevas käändes . Idioot pilgutab silma ! Mäng läheb täie ette . Idioot läheb ära . " Teinekord räägime " Lukustan ukse ja kiirustan aknale . Kui autorataste alt paiskunud porikämbud on taas tühermaaga terviku moodustanud , süütan korteris tuled . Tipa-tapa suundun kööki . Sinine kruus lauale , soolatoosist näputäis hakitud pärnaõisi sisse , gaasile tuli külge . Peagi istun arvuti taga , pool liitrit auravat teed käeulatuses . Hõrku taimeleotist rüübates adun sõrmeotstes pinget . Suisa omatahtsi funkavad tähemärgid ekraanile : " Juhiksin tähelepanu faktile , et algdefinitsioonis teatud psühhopatoloogilist status quo'd märkiv nimisõna idioot ei pruugi laiemas määratluses pelgalt füüsilist isikut tähendada . Antud mõiste võib hõlmata ka suuremaid inimhulki – siis nimetatakse tulemit osalusdemokraatiaks , kodanikuühiskonnaks , proletariaadi diktatuuriks , vabaks turumajanduseks , rahvuslikuks ühtsuseks , fašismiks , natsismiks või islami fundamentalismiks . Käesoleva uurimistöö raames kogutud empiirilise materjali analüüsil ei ilmnenud idioodi hulga ja manipuleeritavuse vahel statistiliselt olulist korrelatsiooni ( t=<arv> , <arv> , p &lt; <arv> , <arv> ) . Sarnast tõika on nenditud ka varasemate uuringute puhul , millest kõige ulatuslikuma valimiga ja seetõttu usaldusväärseim Meltzinger Study of Major Tendencies in Intrapersonal , National , International and Global Idiotism pakub käojaani retsipiendi manipuleeritavuse peamiseks mõjuriks kommunikaatori seksuaalse šankra arengut ning üldist intelligentsitaset . Kokkuvõttes – hea tsaabi sain , mis muud " " Tere , ma olen siin parasjagu reanimatsioonis ja , " ütleb sensei . Hääl kähiseb . Teadagi . " Ahah . No tule siis kähku siia " Nende sõnadega katkestan kõne . Ta on ju alati hakkama saanud . Võlur . Oma suure sisemise vabadusega – ning muud asjad ka . Suured , ehkki mind see huvitada ei tohiks . Sõrmi pean silmas , mööda bassi , dõnga-dõnga-tõhh , pöial ludiseb keelejurakatel , dung-dung-dung , dung ja torm . Viis minutit varem : inimene astub poest välja , inimesel on kaks õlut , ja enne kui inimene millestki aru saab , saadetakse ta selges eesti keeles putsi , lööb ta pudeliga , pettub , et pildis ei toimunud muudatusi – ja saab ise ära . Näkku . Inimene tõmbub kerra ja ootab . Need kaks sekundit , kui jalad pole veel kohale jõudnud , on väga pikad . Tunnen muret . Helistan uuesti . " No nii . Ma olen nüüd elus , " teatab sensei . " Kohe tulen sinna . " Peagi käib uks . Tuttavad sammud võõral trepil . " Teate mis , ma sain äsja peksa ! " " Välja küll ei paista " Sensei pöörab huult . Katki . " Olin kenasti keras ja ootasin jalgu , aga jalad ei tulnud ! Jalad ei tule , aga võitlus käib edasi ! Ja mina olen selle asja keskel , midagi ei juhtu , asi toimub ilma minuta ! " Ning siis oli keegi teda õlast puudutanud . Rahulikult . Täie ettevaatusega rullis sensei end lahti , avas silmad – prillid olid imekombel pähe jäänud – ja nägi venelasi . Rusikad märjad , kaelasooned erutusest pungis . Maagiline vormel hüppas sensei huultelt : " Bi-<arv> " " Tvoi telefon ? " küsis venelane . Sõber katsus taskuid . Jah , oli küll välja lennanud . Järelikult – " Moi " . Venelane ulatas aparaadi . Side maailmaga taastatud , korkis sensei terve õlle lahti . " Aga nad olid nii head mehed , et ei võtnud õlut vastu ! " torgib ta öeldu rõhutamiseks oma suure nimetissõrmega õhku . " Mõ eto ne za dengi , saad aru , mõ videli zto ... , noh , nad lihtsalt ootasid seal , kuni idioodid mõnele heale mehele liiga teevad ja lendasid ise peale ! Ilma nende venelasteta oleks ma päriselt ka reanimatsioonis ! " " Aga Bi-<arv> ? Kas nad said aru ? " kahtlen jutustust katkestades . Mõnikord on ju nii , et inimene arvab liiga palju . Või liiga vähe ; näiteks mina . Praegu . " Jah , muidugi nad said ! Nad olid lihtsalt nii head mehed ja loomulikult said . Suured linnad , polkovnik ja kohe . Meie . Ise . Saad ise ka aru ? Pole ju mõtet . Viivitada . Milleks ? Mõtle nüüd . Kiiresti . Noh ? Lugesid välja ? Süsteem andis ju märgi . Nii ? Said , said küll . Jah ? Väga hea . Just . Niisiis , raisk , ei mingeid piire enam , raisk , ei mingeid ! " " Just . Täpselt . Kaua võib ! " " Ei võigi ! " " RAISK ! " " EI MINGEID PIIRE ! " Ning sealsamas , keset tühje õllepudeleid , küdeva ahju ees , toasviibijate pilgud pakatamas resignatsioonist ja mõistmatusest , katkestame viimase sideme . Sellest hetkest ei saa me enam iial teha nägu , et võitluseni jääb veel aega , et sümbioos idiootide ühiskonnaga on võimalik , et värdjatest on võimalik mööda kõndida , et teine põsk on olemas , et Eduard Limonov on maniakist grafomaan , et punane on must ja valget ei ole , et tuletikud sisaldavad väävlit , et padruneid müüakse ainult retseptiga , et aspiriin põhjustab neerupuudulikkust , et Eesti Telefon on maaväline organism , et koera ei saa tappa käsitsi , et Gulsarõ ruunati asjatult , et Mumuu uppus ära , et Sõpruse ringil kasvavad kadakad , et pitsamees tuleb jala , et luulet loetakse üksinda , et mauseri manifest on võimatu , et sõnade tulv ei lakka , et pole teist jumalat , ega ka esimest , et päike on lamp ja kuu särab peeglis , et Pisara Park asub New Yorgis , et Yoko Ono hävitas biitlid , et ... , et ... , et ... ! Jüriöö tulede lõõm lõkendab läbi ajaloo . Kuumem mikrolainetest , kuivatab see kahtluse idud . Meie nahk muutub pärgamendiks . Koorime selle maha , laotame põrandale – skalpellteravate esihammastega lõikame sõrmedelt otsad ; tumedat , peaaegu musta verd nõriseb haavadest , ning tuhat korda püsikestvamalt kui keemilise pliiatsiga jäädvustuvad võõrad sõnad tuttavale materjalile : On suured linnad ja nii tühjad rongid ka . Ei põhja märgata teel kallast mööda alla . Võib veri jäätuda . Külm sõda . Hanged maas . Ei teadnud miskit sa . Ei hulluks läinud tema . Polkovnik ju ei saa sult kirju ! Polkovnikuga sa ei harju ! Surm rindejoonel ja nii tühjad linnad ka . Neis pole käinud sa , ei iialgi saa käia . Kord rongid põrkuvad su peene keelega . Ei tea ju miskit sa . Ei hulluks lähe tema . Polkovnik ju ei saa sult kirju ! Polkovnikuga sa ei harju ! Ljova Bi &amp; Šura Bi " Käsi taskust , kui inimesega räägid ! " kamandas turva . Võtsin kämbla taskust . Ise mõtlesin , et mis siis , kui nad teaks taskunoast , mida pool tundi pihus soojendanud olin . Kas neil oleks piisavalt mune , et see mulle silma suruda ? Vaevalt . Naeratasin turvamehele ja tahtsin seletust jätkata , kuid minuga ei oldud veel rahul . Ootasin . Turvamees sisenes intiimtsooni ning sisistas : " Seisa valvel ! Käed külgedele ! " Alternatiivi polnud . Surusin käed taskuõmblustele . " Mine munni , " mõtlesin seejuures . " Laske mul , palun , selgitada ! " ütlesin valjusti . Või mis ütlesin – see on palumine . Hala . Sest nad olid mul hirmu nahka ajanud . Peremees noogutas . Jätkasin : " Noh , saage ometi aru , ega ma teie kohta öelnud . Ma ei pidanud seda siin silmas , ausalt , noh ! Täitsa teisest asjast rääkisin ! Olin ükskord sõbra pool ja siis tuli hommik ja ta panni kannu tulele ja keetis vee ära ja võttis kapist mingit ilget lahustuvat kohvi ja pani tassi ja valas kuuma vee peale . Noh , selle kohta ma ütlesingi , et sitt kohv . Teie kohv on hea ! Teil on üldse hästi vahva baar ! Mulle väga meeldib siin , noh . Palun , saage aru ! " Peremees vaikis . Jäin ise ka vait . Õhk surises . Peremees noogutas turvamehele . Kult kulges leti juurde . Baarimees ulatas tuliuue kaardipaki . Turva rebis kile ümbert ja segas kaarte . Viiskümmend üks lehte . Kuidagi napilt ? Pingutasin kolmandat silma – jah , tõesti , ruutu seitse puudus . Ja turvamees oli segamist lõpetamas . Tegutsesin välkkiirelt . Olemas . Teenistusvalmilt silmi pilgutades astus turva peremehe ette . Käsi kaardipakiga sirutus ette , ning ma nägin , et kuldi küünealused olid mustad . Oleks seal küüned , jne ... " Tak , " ütles peremees kaalukalt ning võttis kaardi . Õhk surises lausa kõrvulukustavalt . Ma polnud sugugi kindel , kas tühjale kohale sai õige kaart . Mistõttu kaalusin juba , et ehk aitaks täiskusemine . Enda . Ja kiiresti . Õnneks surin lakkas . Nagu noaga lõigatult . Ehkki võiks , ning just nimelt noaga . Peremees ulatas kaardi turvamehele . Kaua demonstreeriti ärtuemandat , kaua . Ning naeratades , kuna just seda kaarti peremees minu ainsaks indulgentsiks pidaski . Vastasel juhul grillituks edasi . Mind . Elik on ikka emand see , kes jne. " Okei . Seekord . A kui veel minu baaris selline asi toimub , lähed karjääri ! " Peremees köhatas ähvardavalt . Siis laksatas hele kõrvakiil . Teist põske ma ei pööranud . Peremehele piisas ühest . Kuradi kalvinist selline . Kõige pealt hoiab kokku . No pohhui . Kuraas tuli pikkamööda tagasi . Uks avanes ja turvamees andis sõbraliku müksu tagumikku . Saapaga . Värdjas . Torkasin käe taskusse ja mõtlesin , et kui torkaks . Aga sitta ma torkasin . " Mis tehti ? " küsis sõber , kes mind nurga taga ootas . " Ah , ei midagi , " vastasin paremat kätt taskus hoides . Mõnel hommikul on tunne , et ärkan täiesti uude maailma . Ja et organism , mida nimetatakse ühiskonnaks , funktsioneerib sümbiootiliselt . Elik sobib mulle nagu suhkur kohvisse . Või rohi piipu . Või või saiale . Tunne on petlik , tegelikkus annab kiiresti põske . Ja hea veel , kui põske . Võib ka nii , et pärasoolde ja kurguni välja . Nuta või naera ? Parem neelan , kui valida lubatakse . Tõsi küll , süsteemi väline atribuutika võib vormiliselt kohanduda . Saavutus omaette . Aga ei kepi . Mind . Kuna ühiskonna atribuutikast on mulle olulisemad kallima kuldkõrvarõngad ja nahktagi , mida ma talle veel kinkinud pole . Kunagi ehk kingin , kuid võib osutuda , et mitte talle . Samuti võib osutuda , et olen jälle peol ja kallim sosistab : " Ära vaata tagasi ! Need mehed on siin " Ma ei vaata . Võtan hoopis prillid eest . Äkki on nemad mind prillide järgi fikseerinud ja nüüd ei märka ? Vaevalt . Pintsakut küll aknakardina taha ei viska . Kuid siiski , on neil mu nägu meeles ? Pigem on . " Lähme parem tantsima , " pakub kallim . Kõlab mõistlikult . Mõistuse piirides . Aga mõistus siin ei mängi , kahjuks . Proovime siiski , sest eks ole ju rahvast tihedalt . Massi töötlevad hammasrattad sitemini . Võib suisa juhtuda , et jätavad töötlemata . Liigume ukse suunas . Võpatan ainult sisemiselt , kui mul vasak käsi seljale väänatakse . Meeldiv jõhkrus . See õigustab edasist , aga esialgu olen ikkagi lolli moodi vahel . Purgis . <arv> : <arv> Paabeli kasuks . " Rahu , rahu , ma tulen ise , " luban alustamata keskharidusega atleedile . Ja mõtlen , et kui käed raudu panevad , on neil juba <arv> : <arv> edumaa . Istume džiipi . " Kuhu me sõidame ? " " Sinna kuhu vaja , " viskab alustamata keskharidus . Üle õla . Värdjas . Ise palub ja paras talle siis . Ettevaatlikult surun käe taskusse . Vahend suriseb . Võtan vahendi välja . Auto ületab ristmiku . Tänavalõik on pime . Varsti . Kohe . Nüüd . Tümaki ! Džiibi nina paindub ümber põlise tamme , klaasid mõranevad . Paiskun vastu esiistet , kuid olen selleks valmistunud . Nemad ei ole . Mootor töötab veel . Huvitav . Taon kinnikiilunud ust jalaga , aga see ei anna järele . " Egas' midagi , " pomisen parempoolse kongiakna jäänuseid raamist välja lükates . Jalad ees ronin välja , hüppan niiskele mullale . Saapataldade all kõdunevad lehed , veerevad tammetõrud . Üks asi jääb veel teha . Ajan käe esiistmele . Kõik ei mahu taskusse , aga piskustki piisab . Kiirustan paar kvartalit eemale , mööda hoove , ning helistan kallimale . Varsti istume käsikäes diivanil . Suudlen teda , kuni õhk lõpeb . Vaatan talle sügavale silmisse ja sosistan : " Tead , mul on sulle väike suveniir ka " " Seda poleks küll vaja ! Hea , et ise ... " " Noh , ega head asjad üksteist sega . " Võtan taskust kingituse . Kallima nägu lööb särama . " ISSAND , MA OLEN ELUAEG SELLIST KÄEKELLA TAHTNUD ! " Agendiks värvati mind <arv>nda aasta suvel . Nad tulid soomlastena minu lauda . Lasin õlut välja teha . Lootsin , et nad ei ole pederastid . Tundus , et ei ole ning kui ongi , siis purupurjus ja ohutud . Läksime edasi , olime , toole tõsteti laudadele , lahkusime , võtsime Herne poest juurde . Botaanikaaias valitses vaikus , varahommiku heleroheline neoonkuma palistas lehestikku . Kuselt tulles leidsin nad täiesti kainetena . Imestasin . Nad käskisid mul enam mitte kunagi imestada . Ja siis kuulsin ma ettepanekut . Tänini pole ma mõistnud , mis kasu nad minust saavad . Salajasele teabele ligi ei pääse , leiutisi ei tee , masse ei mõjuta – isegi kõige igapäevasemates asjades ilmutan lausa professionaalset tähelepanematust . Koodide murdmises pole ma iial tugev olnud , ammugi siis tütarlaste salakeele lennult haaramisest . Üks mittemõistmise juhtum on mul eriti jäävalt hallollusesse süüvinud . See juhtus detsembris , mitu aastat pärast värbamist . Võtsime köögis pruukosti , kallim ja mina , kui ta äkitselt kõhuvalust juttu tegi . Puhtsüdamlikult uurisin , ehk on neiu miskit paha söönud . " Gripiviirus liigub kah ringi , " teatasin tagatipuks . " Võimalik . Aga varsti hakkab veel rohkem valutama " Lõin käega . Väljas langesid pehmed lumeräitsmed , toas oli aga soe , küdes teevesi ja mängis Akvarium . Boriss Grebentšikovi mahe , kuid jõuline hääl lõi erootilise fooni , milles piprasemadki piigad elu üle järgi mõtlema hakkavad . Kallim ei mõelnud , ja nagu hiljem selgus , kohe üldse mitte . Asja aeti ja asjaosalised rõõmustasid , kuid mõne nädala pärast ilmnes , et seisame teeristil . Kuidas me ka alternatiivseid lahendusi ei otsinud , ikka jäi vaid kaks minekusuunda . Huvitaval kombel läbisid mõlemad naistekliinikut . Vahe oli vaid selles , et ühe variandi puhul tuli käia hulga lühem tee , kuid see-eest olulisel määral ebameeldivam . Või mine sa tea ? Ehk polnud teine tee , millel muuhulgas terendas õnnepalee beež kivikuup , samuti küünlaid väärt ? Otsustasin lähtuda kallima ettekujutusest . Haarasin kindluse mõttes tema soojad käelabad pihkudesse , surusin pilgu sügavale silma ning sosistasin : " Ma ei hajuta vastutust , aga mis sulle endale meeldiks ? " " Ausalt , musike , ma tõesti ei tea ! " sõnas kallim rahulikult . Üleliia rahulikult , kui minult küsite . " Võib-olla me ei ole selleks veel valmis ? " " Võimalik " " Aga kuidas sa ise tunned ? Sest teisest küljest ... " " Issand , ma juba ütlesin , et ei tea . Ükskõik " Seepeale ei osanud ma enam midagi küsida . Läksin kööki ja panin vee tulele . Kaalusin , kas teha teed või kohvi . Teed jõime me siis , kui ... Aga kohv ei ole ehk hea , nüüd , kui asjad sedapsi on ? Otsustasin tee kasuks . Ülejäänud õhtu hoidsin suu lukus . Igaks juhuks . Hommikul ütles kallim , et sõidab korraks vanematekoju , talvenukrasse suvepealinna . Lubadus järgmisel päeval tagasi tulla rahustas mind . Suundusin raamatukokku , kus sukeldusin samakulujoonte , ristelastsuste ja asendusefektide jahedasse ookeani . Kõrgkooliõpingutest räigemat droogi ei eksisteeri . Teaduskirjanduses trippimine annab eriti ägeda paugu ja sa unustad muu maailma . Nuusutage korra raamatukoguõhku - imal-terav mõttetöö hais ühes seda saatva looduslike kõvaketaste surinaga tasalülitavad reaalsuse . Selliste mõtete saatel lahkusin õhtuhakul raamatukogust . Iseenesest kerkisid mu teele kesklinna juveelipoed . Piilusin ettevaatlikult sõrmuseid ; kuna kallima näpu ümbermõõt oli mulle saladuseks , selgitasin ka parajakstegemise võimalusi . Kõike ei saa teada , ja edasised arengud jäid tol hetkel just sinna ei-tea-piirkonda . Teise päeva veetsin üldjoontes sama skeemi kohaselt . Kõrgharidus kohises veenides ning indiviid , st mina , kaotas huvi tuleviku vastu . Raamatukogust väljusin veel poolenisti paukuspäi , kuid niiske tuul kainestas mind kiiresti . Trepist üles marssisin juba täiesti selgena . Keerasin võtit , lükkasin korteriukse valla ja ennäe , tagasi mu kallim oligi . " Tere , tulevane ! " Saatsin öeldut põsemusiga . Põsk värahtas , otsekui puudutanuks seda üleelusuuruses kärnkonn . " Kuule , mul ei ole naljatuju , eks. " " Mis juhtus ? " " Ma käisin operatsioonil ära " Istusin maha . Sinnasamma esikupõrandale , kõiges mantli ja saabastega . Nagu idioot . Või lihtsalt , idioot , ilma naguta . Kõik koodid , mille olemasolu ma enne kahtlustanudki polnud , said hoobilt selgeks . Kui kallim magama läks , passisin veidike köögis . Telefon piuksatas . Sõnum . Lugesin : " Operatsioon sooritatud <arv>igeaegselt . Uued ylesanded v<arv>imalikud l<arv>hiajal . Saatja : HIM Everyday.com " Mäletan toda vatist hommikut , kui päikese sirged või kiired – aga pigem lõigud – läbistasid mind , kes ma lamasin lahtikäival diivanil , tsiviliseeritud maailma koledaim pohmell käeulatuses . Mäletan , kuidas sa kilkasid : " Cheer up ! The problem has gone ! " Mäletan , et minu jaoks eksisteerisid kõikvõimalikud probleemid edasi . Ning veel mäletan , et seda oli tõesti vähe , mida tol korral mäletasin . " Kas sul vatti on ? " küsis tavatult rõõmus sina . Suutmatu vastata , sulgesin sinu ja päikese ja maailma ees silmad . Tekk , mis mult rebiti , oli higist läbimärg . Seda kõledam tundus tuulepuhang laastatud kehal . " Issand , see ei ole õiglane ! " vilksatas jõuetu mõte . Kärmed sõrmed kiskusid mu silmalaud paokile . Naeratavad huuled sosistasid : " Kuulsid või ? Mul on vatti vaja " " Jumal küll , pood on viis korrust allpool , " kähistasin vastuseks . " Noh , eks ma vist pean siis ära käima , " arvasid naeratavad huuled , mis õigupärast enam nii naeratavad ei olnudki , pigem virilad . Huulte vahelt välgatasid lumekarva hambad . Vaimusilmas nägin , kuidas need elusat liha läbistavad ning suure verise tüki rebivad , mälumaks seda peeneks ja sülitamaks mulle näkku . Liigutasin pead . Hoide , vältimaks valupainet . Jõud koondus , vastus tekkis . " Anna andeks , ma tõesti ei jõua poest asju tuua praegu . Muidugi oleks minust kena , aga ... " " Vaata ette , " hoiatasid sina . Snepper klõpsatas . " That was close , " nentisin istuli tõustes . See oli tõesti lähedal viibinud . Meenutasin , kuidas karjalane oli selgitanud , miks ta Viljandi folgile ei jõudnud . Olukord polnud väga sarnane , aga toimunu juured peitusid samas mullas . Natuke odavat Ungari veini – või siis Eesti õlut , Vene viina , Läti likööri , misjärel ... Ma ei tea , kui kaugele karjalane ja liivlane jõuda kavatsesid , kuid jõudsid nad igatahes selleni , et hambad suruti reide ja karjalane ei tulnud folgile . Tol hommikul , kui sa vihaselt poodi läksid , olin õnnetust intsidendist juba kuulnud . Tõsi küll , teave pärines teisastest allikatest ega andnud edasi situatsiooni traagilisi aspekte . Inimene , kes karjalase ja liivlase juhtumist kõneles , võttis toimunut humoorika vahepalana . Kui ma paar nädalat hiljem karjalasega linnast välja sõitsin , kui automakilt laulis Joan Baez , kui karjalane jõe ääres viivitamatult alastust ei häbenenud ja kui ta seejärel liivlasega juhtunut kirjeldas , tungis intsidendi mõttetus jääkülma käena mu kõhuõõnde . Mäletan , et vatisel hommikul , mil valgus joonistas sirglõike minu ja päikese vahele , suutsin peaaegu vahetult hirmusähvatuse järel omaette itsitama hakata . Mäletan , et kujutasin ette , kuidas liivlane ei peatu esimeste soojade nirede tajumisel , vaid jätkab ekstaatilist hammustamist , jõuab suuremate soonteni , vallandab aastatuhandetega tumedaks ja soolaseks praavinud põhjamaise vere , imeb karjalase tilgatumaks ning jätab pabervalge keha kuivana lebama . Mäletan , et enne , kui sa poest tagasi jõudsid , ümisesin laulu isandast ja teenijast , ning asendasin selle tegelased vastavalt liivlase ja karjalasega – või vastupidi , sest seda oli tõesti vähe , mida tollest korrast mäletan . Nooruses ollakse võimelised tegema päris hulle asju . Näiteks passima mitu tundi koridoris ning küsima kõigilt vastujuhtuvatelt ühikaelanikelt , kas nad tunnevad tüdrukut nimega ... Või kõndima üle Kaarsilla , ühe käes kitarr , teises veerand pudelit Sovetskoje Šampanskojet . Seda viimast pole ma teinud , sest a ) mulle ei meeldi teha seda , mida kõik teevad ; b ) Kaarsillal on ohtlik ronida . Mitte et kopeerimisoht või oht üleüldse mind või kedagi teist segaks , aga kuidagi piinlik on enda ja pealtvaatajate ees . Äkki neid segab ? Niisiis ollakse nooruses valmis tegema peaaegu kõike . Piinlikuks muutub asi alles siis , kui ühtäkki ei olda võimelised , aga tegema peaks . Eks tule sedagi nooruses ette , mis parata . Juhtus minulgi kord , et pidin ühe tüdrukuga , kellega hästi läbi saime , väikese kõrvalpõike füüsiliste armurõõmude maailma tegema . Kuid võta näpust ... Või millest tahes – ikka ei aita . Korter kuulus vanemale meesterahvale , kelle isiklik voodi oli diivanist veel kitsam . Niisiis valisime magamispaigaks just nimelt diivani , rohelise ja lahtitõmmatava . Siis vaatasime veidike telekat , misjärel võtsime diivanil horisontaalasendi . Mina polnud veel õieti aru saanud , et nüüd oleks aeg tegutsema hakata , kui tütarlaps surus mu argliku käe oma rinnale . Seejuures sõnas ta sulnjalt : " Noh ! Ja ole vait , eks ! " Tütarlapse avaldusest segadusse aetuna hakkasin nibu lappama . Täheldasin huviga , et võin pöidla ja pikk-peetri abil mõlemat isuäratavat tippu korraga masseerida . See oli kahjuks ka peamine asi , mida tol korral võisin . " Kuule , seda et , ... , mmm , et kas tuleb jaht või ei tule ? " päris tütarlaps veerandtunni möödudes . Mühatasin talle kõigetähenduslikult vastuseks ning jätkasin tegevust . Viimased hilbud maandusid põrandale . " Noh ? " Tütarlaps hingas sügavalt ja hakkas juba pahuraks muutuma . Pöörasin end tema peale ning jäin mõttesse . Midagi ei juhtunud . Tundsin , kuidas kiired sõrmed uurivad olukorda . " Blokid või ? " tundis tütarlaps huvi . " Nojah . Vist küll " " Teinekord siis ? " " Minuga pole seda varem ... " valetasin moepärast . " Ja-hah , " ümises tütarlaps mornilt ning uinus . Järgmisel hommikul otsustasin , et kui kunagi ka peaksin üle Kaarsilla minema , valin hetke , mil keegi ei näe . Ja kui ma siis otsustaval hetkel mõistan , et see on veel üks hull asi , mida ei olda nooruseski võimelised tegema , jääb tegematajätmine ainult minu teada . " Kaarsild pole teatavastki elusolend , " lõpetasin arutelu . Õppejõud pani jälle üle aja . Otsustasin seekord nahaalsust mitte varjata . Lükkasin konspekti portfelli , korkisin pastaka kinni ja lülitasin telefonil hääle tagasi . Oleksin demonstratiivselt käekella vaadanud , kuid kahjuks täidab mul antud inimesemanuse rolli Nokia <arv> , mille piidlemises ei pruugi eakad kodanikud vihjet aduda . Õppejõud jätkas . " Kaks minutit üle ! " sosistasin naabrile kõrva . Päris mõnus kõrv oli . Puhas , ilma vaigu ja liigsete aukudeta . Paar rõngakest küll rippus , aga need mõjusid eesmärgipäraselt , st erutavalt . Enne , kui jõudsin talle veel midagi sosistada , sõnas õppejõud : " Kas küsimusi on ? " See tähendas lõppu . Hõrk kõrvanibu jäi huultega puudutamata . " Noh , eks jõuab , " lohutasin end auditooriumist väljudes . Kuna esimese korruse peldik mulle ei meeldi , läksin joonelt trepi juurde ning hakkasin üles liikuma . Teise ja kolmanda korruse vahel kohtasin Merikest . Pomisesin midagi tervituseks ja libisesin järgmisele trepilõigule . " Kuule , kuhu sa lähed ? " hõikas Merike . " Arvutiklassi , " valetasin kiiresti . Miskipärast ei jätkunud mul sisemist vabadust tegeliku sihtpunkti avalikustamiseks . Kahetsesin seda kohe , sest tütarlaps küsis , ega ma ei tahaks tulla kohvikusse tassikest teed jooma . Vandesõnu neelates nõustusin . Arutasin veel , et kui ta küsis , et kas " ei " , ja mina vastasin , et " jaa " , siis tegelikult tähendab see ikkagi , et " ei " , aga samas ka mitte ja semantika on üldse üks keerukas asi ning kui tulnukad meile satuksid , võtaks keele peensuste mõistmine nad küll võhmale . " Kuidas sul siis läheb ? " küsis Merike kohvikus . " Hästi . Või noh ... Inimesed ju vastavad alati selliste küsimuste peale " hästi " , kuigi tegelikult läheb ikka normaalselt või ... Ma ise põhimõtteliselt hea meelega väldiksin selle küsimuse küsimist ; õigupoolest olen juba ammu otsustanud , et ei küsi seda teistelt , kuna niikuinii nad ei mõista miskit mõistlikku kosta , aga olen ma jee ülejäänud inimestest parem , elik siis kuidas sul endal läheb ? " " Mida ? " " Ah , mida iganes . Pole tükk aega näinud ... Töötad ministeeriumis edasi või ? " " Ei , tead , sealt ma tulin ikka augustis ära , aga jäin kohe haigeks . Ega ma nüüdki päris terve ole " " Nojah , ega mulgi viga ole " " Mhüh . Hästi paha on haige olla . Mitte midagi ei saa teha , aga nagu ei oska niisama ka olla . Või noh , mingi esimene nädal pärast tööd oli päris lahe , lihtsalt vedelesid kodus diivanil ja ... " Lülitasin masina välja . Protsess oli käivitatud . Rohkem polnud vaja pingutada . Mõtlesin oma asjadest – näiteks sellest , kuidas kirjutada karjalase tehtud rõdufotode juurde tõsise vormiga , kuid sisemiselt absurdne tekst ning avaldada see mõnes koduajakirjas . Või panna lausa näitus püsti . Näitusega on küll see halb asi , et külastaja ei viitsi tavaliselt pikki pildiallkirju lugeda , aga sõnaline tekst on sellise asja juures rohkem kui pool teksti . Kui Merike oli suu kuivaks rääkinud ja tee ära joonud , selgus tõik , et meil mõlemal on loengud läbi . Väljusime õppehoonest . Põlispuud heitsid jõeäärsele pargisiilule kollaseid lehti . Õhus heljus kõdunemise lehk ja ennäe – kerget uduvinetki võis silmata põõsastevahelisel muruplatsil . Loomulikult ei suutnud ma sisemisest metsloomast võitu saada , ning selmet minna otse koju , jalutasin Merikesega kesklinna . " Kuhu me läheme ? " " Ei tea " " Nii hea on mõnikord sihitult minna . Eriti kui juhe koos " " Jah . Ega mõistust küll ei ole , " nentisin tõika . Jalakäijate sillal tuli karjalane vastu . Vestlesime veidi aega meie ühisprojektist ning Kultuurkapitalist , mis ei andnud talle raamatu väljaandmiseks raha . Karjalane toetus jalgratta lenkstangile ja ütles mõne inimese kohta ilusti . Ma ei saanud tema seisukohtadega täiel määral nõustuda , mida talle ka teada andsin . Kui olime jõudnud kompromissini , vaatasin telefoni pealt kella ja jätsin hüvasti . Merike oli kogu aja vaikides seisnud . Seda enam rääkis ta siis , kui edasi liikusime . Nõustusin kõigega , mida ta ütles . Maailm oli pehme ja vatti täis , ning selles maailmas käivitati argipäevane pettusskeem . Rüütli ja Ülikooli tänava nurgal seisatasime . Hingasin sisse . Vaatasin kurakaarde . " Paremale , vasakule või otse ? " " Sinna ! " osutas Merike õiges suunas . Hingasin välja . Kui minu poole jõudsime , panin hakatuseks teevee keema . Siis vabandasin ja jooksin peldikusse . Naastes täheldasin , et Merike on äraolev . Istusin tema kõrvale diivanile ja asetasin käe seljanõkku <arv>. " Tead , mul on õudne mure ! " sosistas tütarlaps . " Sa võid mulle rääkida " " Ah , ega see on jumalast tavaline asi ... Kogu aeg on mul koolis normaalselt läinud , aga nüüd on siuke tunne , noh , et lihtsalt siuke tunne on , et ma kardan , et ei jõua sel aastal bakalaureust ära teha ... " Merikese kallistus oli abiotsiv , kuid tugev . Mõnda aega tunnetasin kahe ihaldusväärse kõrgendiku survet oma rinnakorvi alaosal . Siis andsid organid signaali . Silitasin vasema käega tütarlapse pead , paremaga lükkasin aga juuksed kõrvale . Siin see oligi – siledanahkne ja isuäratav kael . " Ei mingeid maasikaid , " mõtlesin esimest ettevaatlikku suudlust paigaldades . " Aron <arv> ! " ütles tütarlaps halvakspanev-üllatunult . " Oi , sorry , ma ei tea , mis mulle sisse läks , " vabandasin hetkeks eemale tõmbudes . Tegelikult teadsin küll . Ja seda ka , mis talle läheb . Peagi võisin nentida , et Merikese huuleläige mekib õliselt . Paha . " Lõug on piir . Allpool kosmeetikat olla ei tohiks , kui küünelakk välja arvata , " tuletasin meelde positiivseid kogemusi . Ja puurisin keele hammastetagusesse regiooni . " Ah , " ütles Merike , kui tema suu hetkeks vabanes . " Mmm , " tegi ta siis , kui suu uuesti hõivati . " Kurat , " võpatasin pool tundi hiljem . " Kohvikann on vist lolliks kõrbenud ! " " Las olla , " avaldas Merike arvamust . Tal olid nüüd närvid korras . Korstendest kerkivad helesinised suitsud taevasse , kuhu mujale . Lapsest saati olen armastanud seda ainulaadset talvelõhna , mis levib linnas otsustavate miinuskraadide puhul . Selles on omajagu villaste käpikute ja Salvo-kelgu tunnet , aga kindlasti ka pimestavat päikest , kiiskavat lund , briketitahma ja söepuru . Viimast loobiti veel kümnekonna aasta eest kõnniteedele , kus nüüd troonivad liiv ja kruusapudi . Kaugeltki mitte kümme aastat , aga meievanuste kodanike jaoks ometi igavikupikkune aeg on möödas päevast , mil leidsin öökapilt sinu meigikoti ning sain aru , et see ongi sinu kapp . Ja teisest päevast , kui hunnik majandusteaduse konspekte Supilinna kolis . Maja , mille tädi sulle pärandas , seisab linna piiril . Kutsun seda mõttes Marginaalmajaks , kättesaadavate unistuste piirväärtuseks . Niipaljukest majandustudengi-ülbust mul siiski jätkub , et sind , filoloogi , naljadega samaväärsuskõveratest ja tasakaalulahenditest mitte tüüdata . Kuigi võiks . Mõnikord . Termomeeter näitab viit külmapügalat . Astun õue . Värava ette on tuul öö jooksul kõvasti lund kogunud . Et autot kätte saada , toon kuurist vineeritüki ja lükkan lume hunnikusse . Rabades hakkan higistama , jahedus poeb käistest ja kaelusest sisse . Nendin , et üle kahe minuti kestev talv on jäle . Ära peaks keelama . Organiseerida rahvahääletus ja . Põt-põt-põt . Tagurdan auto tänavale . Jalgraja oleksin pidanud ka puhtaks lükkama . Sul on madalad saapad ning juba trepikoja ees pudisevad need lund täis . Autos kisud sa saapad jalast , klopid tühjaks . Nagu elav etteheide . Kuniks , jumal paraku . " Heiki ütles , et Unt hakkab " Meistrit ja Margaritat " tegema . Vanemuises . " Seda öeldes oled sa täiesti rahulik . Liiga ? Vist küll . " Hmm . Bulgakovi romaanist näidend teha – selleks peab vähemalt Unt olema , " arendan teemat . " Tead ikka , et mul on Bulgakov lugemata ? " " Tõsi ka või ? Loe kähku läbi ! " " Seda minagi ... Päris kähku peaks lugema " Jumal küll , nii ma seda küll ei mõelnud ! Ta muidugi teab , et ma ei mõelnud , aga kõhedaks võtab ikka . Esimesed analüüsid võisid jama näidata , kuid kurat seda teab ... Halbu endeid ja keelevääratusi pole vaja . Ehk üldse mitte , aga praegu kindlasti . Raadiopaneel on ka koju ununenud , ning vaikust , mis nüüd tekib , on raske taluda . Pidin ma auto välja ajama ! Jalgsi käies saaks maju , aedu , inimesi vahtida . Ja kommenteerida . Et idioodid ja . Kurat . Onkoloogiahaiglasse pääsemiseks tuleb Barclay hotelli juurest üles keerata . Või ümber Toomemäe ringi minna . Ei lähe ringi . Mingu nad ise . Pööran hotelli juurest ära – ja mis ma näen – kena latakas telliskivimärk punetab tänava alguses . Kärbseseen . Härjale . Kirun . Mitte et seadus oleks minu jaoks püha , kuid hele talvepäev ei kutsu seda avalikult rikkuma . " Mis ma nüüd teen ? " küsin sinult . Retooriliselt . " Vahet pole , " vastad sa veelgi retoorilisemalt . Noh , et miks ma küsin , niikuinii sõidan läbi . Või kui ei sõida , siis mis mees ma üldse olen . Egas' midagi , käik sisse , sidur vabaks ! Gaasi läheb pisut üleliia , inimesed pööravad pead , kui märgi alt läbi tõmban . Las pööravad . Idioodid , nagu öeldud . Sest neil ei ole sellist asja , et on kaaslane , elu- , ja siis ühel päeval teatab too , et mul on pissi sees verd . Ja nad ei võta seda teadet ükskõikselt vastu , sest vast-mingi-naiste-asi ja kunagi-sittusin-ise-verd-aga-need-olid-maohaavad-nagu-hiljem-selgus . Ja pärast ei ole neil , idiootidel , vaja viia elukaaslast teistkordse analüüsi tulemusi teada saama . Raginal keeran lumevallist üles , parkimisplatsile . Sa väljud . Küsin , et kas ootan seal . Ütled , et pole vaja , ja ma luban raamatukogus passida , kuni helistad , et valmis . Jälgin , kuidas sa lähed , punane kott õlal ja samm kiire , haigla poole . Hetkeks tõuseb minus paanika , et libised tihedakstambitud lumel . Luumurdu pole küll vaja . Absoluutselt mitte . Ja veel mõtlen , et tuleks hunnik kanepit ( või suisa tükki ) muretseda , kui proov positiivne on . Tähendab , sisuliselt võttes oleks see muidugi negatiivne . Ehk halb . Tulemus . Panen suitsu ette , vaatan mujale . Mujal terendab keelumärk . Otsin kindalaekast märkmiku ja kirjutan : " Meie vanuses pidanuks keelumärk ometi toimima . Suured jumalad , kes te olemas ei ole – te ju teadsite , mida teilt palun ! See oli teie šanss panna mind uskuma . Kuid juba siis , tol ainulaadsel talvelõhnalisel päeval , kui suitsud tõusid sirgelt taevasse , teadsin , et te ei võta mind kuulda " Seejärel suundun raamatukokku ja laenutan " Meistri ja Margarita " . Tipa-tapa . Tapa . Bulgakov väljub rongist – küll mitte Tapal ega õieti ka mitte rongist , kuid lahti ma temast saan . Kaua võib kannatada , et mees on pool sajandit surnud ja passib sul kodus . Okei , raamatukogu saab laiba tagasi , tseremoonia kastab minuti , rituaal möödub valutult . Nüüd on Bulgakov ka minu jaoks surnud . Nagu paljud . Kesklinna tuleb lonkida . Muidu pole küllalt kurb . Nukker . Veenev . Veniv . Aga kui pikkamisi sa ka ei longiks , kohale jõuad ikkagi . Sitt lugu . Ainus variant on see , et longid küll , aga vales suunas . Või õiges . Hoopis . Sest kui sa ei taha kesklinna jõuda , on vale suund õige . Budismis oli mingi taoline asi , mingi suur vool ja väike vool . Sedakanti värk , noh . Kokkuvõttes jõuad sa ikka välja – kuhu täpselt , pole ju tähtis . Sest sa oled ja oled väljas ja see on asja point . Asja punkt on muidugi selles , et ma vihkan sind . Kui õpiksin veel keskkoolis , astuksin nüüd keldribaari ja telliksin pitsi " Vana Tallinna " . Ja kohvi . Kohvi võiks jätta ta tellimata , võtta parem kaks likööri . Või siis unustada liköör samuti kus kurat ja võtta poest poolik viin . Või peet . Või või , leib ja vorsti . Keegi ei keela . Mõelda . Näiteks seda , et mõtlesin eelnevad kolm lõiku raamatukogu ees seistes ja et nüüd tuleb küll minema hakata . Muidu arvavad , et ootan kedagi . Pole vaja . Pööran vasemale ja liigutan jalgu . Toimib . Ehkki suitsetama peaks vähem . Muidu on kogu aeg nii nagu praegu . Kahtlane . Sest taipan äkitselt , millest tuleb kesklinna jõudmiseks mööduda ! Onkoloogiahaiglast , mis muud . Muigan . Kui asjad oleksid päriselt ka sedapsi , nagu hetkel mängin , ütleksin ma endale , et ei saa ju elu lõpuni kummitusi peljata . Peljaku parem nemad . Ja läheksin Tiigi ja Vallikraavi tänavat ühendavast trepist alla . Kusjuures lähengi . Ngi-ngi-ngi . Kajab . Trepi nime aga ei tea . Halb . Okei , mitte halb , vaid paha . On . Ilmselt olemas ja nimelt nimi . Trepil , kust mees ja naine üles kiirustavad , sinine lapsevanker kahevahel . " Vaatan , te olete varemgi siit vankrit üles vedanud , " ütleb mees . " Tuleb ette , " sõnab naine . " Muskel kasvab ja " " Mhõh . Trenn " Nad naeravad hingeldades . Otsekui oleks nüüdsama üksteise otsast maha roninud . Noh , et akt ja sugu ja tore . Tõsi küll , nad näikse võõrad olevat – ning võõraste puhul selline naer kõne alla ei tule . Või siis tuleb just . Jälgi ei jää , sidet ei jää , hirmu ei tunta . Mõeldav . Aga see pole küll normaalne ega mõeldav , et Eesti Vabariigis on lapsekärurelsid ära kaotatud . Nõukogude ajal kärutati mind relssemööda Toomele ja raamatukokku ja . Raamatukokku ? Vaevalt . Nii intelligentne ma ka ei ole , seda enam , et raamatukogu õhk ajab mind öökima , liiati siis lapsena ... Aga Tiigi tänavas me elasime ja see trepp võis kasutusel olla küll . Kuid keldribaari , kuhu nüüd sisse astun , polnud vanasti olemas . Tellin kohvi . Liköörita . Poosid on toredad asjad , aga nende lõhkumine pakub hoidmisest suuremat naudingut . Üldse on ilgelt lahe lammutada , möllata , dekonstrueerida ja molli ja kohe . Sest ma vihkan sind . Kasvõi ainult raamatukogus juhtunu pärast – ma vihkan sind . See oli nii : Parim enne ammu möödas , klõbistas mutt klahve . Kahel asjal , seejuures , ja kõvasti . Temal ja Bulgakovil . " Ai-ai , nüüd tuleb viivist maksta . Kes siis tohib pool aastat võlgu jääda ! " Issand , kuidas oleksin tahtnud mõrult muiata ! Tunda endas täielikku õigust mutt putsi saata , sest inimene , kellele raamatu laenutasin , suri ära . Suri pool aastat järjest . Valud , operatsioonid , kiiritamine , tabletid , valuvaigistid , kanep ja kogu muu pull . Täismäng ühes matustega . Aga ei , tuli primitiivselt pigistada : " Mul oli tegemist " " Eks te ise tea . Kui juba nii kaua üle läks , oleksite võinud semestri lõpu ära oodata – siis võtame raamatuid viiviseta tagasi " " Ah , saab kaelast ära , " viskasin käega . Need on vihakobarad , mis tulvavad meenutades kõrri ! Vaata , päike , mu käelaba muutus rusikaks ! Ja kui on püssirohtu , anna tuld . Jooksen joonelt peldikusse . Müta-tümp ! Saepuruplaadist sein kõmiseb õõnsalt . Lasen kraanist külma vett sõrmenukkidele . Sitta see aitab , paistetus tuleb üles ja kõik . Samas , mängu dekoratsioonina töötavad paistes nukid ilgelt hästi . Ilgelt okeilt . Jee . Naksan mõttelõnga läbi . Purustan sõnakudumi . Lasen vaimselt kõhu peale , muidu tuleb mingi asi . Ja tüdruk tuleb ka , uksest . Mõtlen , et taha ja kohe . Tuttav nägu , punased põsed , kuhu võiks ju samuti ? Põsed pungis , seisab õrn alaealine tütarlaps leti ees . Silmis veiklevad sädemekesed , pöidlake libiseb suhu – ajukoore elektrokeemia pragiseb täie hooga , kui kevadiselt prink keha endale jooki valib . " Vabandust , preili , kui te kahtlete , mida valida , siis soovitaksin kokteili " New Orleans " . Uskuge mind , see sobib ideaalselt aastaaja ning teie kauni huuleläikega ! " Saadab ta mind pikalt ? Jätkub tal mõistust ? Maailm hoiab hinge kinni , Tokyos peatuvad elektrirongid , New Yorgi börsil tehakse kohvipaus – ja ta reageerib . Idioot . Armas idioot ? " Oh , ärge meelitage . Ja me oleme ju varem kohtunud ... " Tellime kokteilid . Tõden , et töötab . Masin . Sest on kuulda , kuidas hammasrattad väntavad . Väntavad ? Ehk hoopis keerlevad , pöörlevad või käivad ? Ringi . Muuseas , ringikujulist trajektoori asub läbima ka tuba , tublisti hiljem , pärast keskööd või lausa vastu hommikut , jah , viimane variant on tõesem . Kus ma olen ? Ahjaa , loomulikult sinu pool . Kokteilide järel tulid uued kokteilid , millele järgnes pangaautomaat ja tõdemus , et tegelikult saab õlut ka juua ning ohtralt . Ahtralt . Kas sa oled aher ? Loodan . Ja veel oleks väga hea , kui sina , keda ma juba sinaks nimetan , ei oleks jälle sina . Sest ei tohi ju olla nii , et kõik tüdrukud , kellega Suures Voolus põrkun , hakkavad automaatselt sinuks . Sest ma vihkan sind ! Ma vihkan sind , kes sa andsid kaks korda proove , kuna esimene osutus positiivseks – ja mina valmistusin elama üle kohutavat hingelist draamat , suisa tragöödiat , traumaatilist kriisi , mis lubaks edaspidi kõiki väärkäitumisi põhjendada . Minu väärkäitumisi . Pole paremat argumenti , kui surnud elukaaslane , nooruspõlvekallim . Lapsepõlvest kelleta iganes –see lunastaks tuleviku . Kusjuures , Luna on mõnedes keeltes kuu . Niisiis , see muudaks tuleviku kuuks . Kuu-sarnaseks vähemalt . Ning piki kuuvalguse rada tõuseksin ma Juudamaa prokuraatori ratsanik Pontius Pilatuse eeskujul taevasse . Minu kõrval kõnniks neljakäpakil ainus inimene , kellest olen elu jooksul lohutust ja tuge leidnud – Mihhail Afanasjevitš Bulgakov . Aga võta näpust : arstid on asjatundlikud , healoomuline tsüst eemaldatakse ( vist vasemast munajuhast , mina neid asju ei jaga ) , inimene lubatakse viivitamatult koju , linnaäärsesse Marginaalmajja , ning kodu läheb viivitamatult tühjaks , minust , sest nii pole ju asjal mõtet . Ma vihkan sind , kallim , kuni sa elad . " Okei siis , homseni ! " Pillates otsekui juhukombel kuulsaid nimesid <arv> , viitan hakatuseks William Goldingile . Tal on üks üpris skemaatiline ja kuulus raamat kärbeste religioossete veendumuste teemal . Palju vähem teatakse , et Golding kirjutas ka ( pseudo ) biograafilise romaani " Vaba langemine " – muuseas , see on ilmus omal ajal Loomingu Raamatukogu sarjas . Teiste huvitavate mõtete seas kinnitas autor , et ei vastuta selle eest , kes oli laps ja kandis tema nime . Nõustun selle mõttega . Enamgi veel , ajati kipun kahtlustama Goldingit vaimse omandi näppamises . Tõsi küll , mina , Aron , olen mainitud kirjanikust mõnevõrra noorem . Kuid millisest punktist alates vastutan ma oma tegude eest ? Mis hetkel sündis mina ? Hea vanglakaplan , sina oled ainus inimene , kes seda kirjandit loeb . Tahaksin sulle ausa ja selge vastuse anda , kuid võta näpust . Järgmine kord . Sest kui sa veel mu õlga puudutad , torkan sul pastakaga silma peast välja . Pärast ütlen , et kogemata . Või ei vasta üldse midagi konkreetset , vaid räägin pisukese mõistuloo ühest võimalikust punktist , mille läbinult hakkasin ennast endana tundma . Ükssuvi olime onu Mardi juures Põlvamaal . Tal on seal vaba-aja-talu pika vana majaga , mille keskel on nii suur ahi , et Mart-onu tahab tolle asemele tuba ehitada . Ümber maja kasvavad okasroosid ja muud vastikud põõsad . Helistada saab ainult redeliga katusele ronides . Üleval on kõik ümberkaudne silma all : viljapõllud , heinamaad ja naabritalu . Käisime naabrite poolt äsjalüpstud piima toomas . Mul läks sooja lehma lõhnast süda pahaks , aga onutütar Anni tormas nagu kass mannergu kallale ning jõi päris põhjaliku janu . Tagasiteel kõndis ta paar sammu eespool . Vaatasin , kuidas tuuleõhk tema seelikut vastu jalgu surus ning mul tekkis selline kahtlane tunne , nagu oleksin parasjagu emaga saunas või sõidaksin karussellil . Õhtul istusime maja ees . Suured võtsid viina ning lasid onu püstolist lagunenud sauna pihta märki . Kui taevas punaseks tõmbas , olid kõik purjus , onu kõlksutas pideme padrunitest tühjaks , torkas tagasi ja viskas relva mulle . " Las lats kah pruuv ! " kõneles ta sinnajuurde . Kas mind laoti nüüd tõesti vastutajate hulka ? Vahtisin enda kätte usaldatud vahendit , ega mõistnud miskit teha . " Ooda , ma näütä . " Mart-onu võttis pideme välja ja lükkas sisse , välja-sisse , välja-sisse ... " Niimuudu taa käügi " " Mis sa tsurgit umma riista , " koketeeris keegi naistest . Onu irvitas kohmetult ja valas uued pitsid . Mina istusin trepile . Püstol oli noore käe jaoks liialt raske , mistõttu pidin selle põlvedele toetama . Vedasin kelgu ettevaatlikult tagasi ja ajasin sõrmed pära alumise otsa ligi . Veidikese pusimisega sain pideme kätte , siis lükkasin jälle klõpsuga paigale , nagu onu oli teinud . Anni libises tasa minu kõrvale , meie puusad puutusid kokku . Võlutuna jälgis tütarlaps , kuidas mängisin Kaitseliidu varaga . Tundus , et see ongi kõige õigem viis elada ja olla . Just siin , joonel tema ja mina vahel . Parem külg kuumas onutütre dressipluusi puudutusest . Eemal lõkerdasid naised ja kõlisesid tühjad pudelid . Päris pimedas ei jaksanud ma enam üleval püsida , silmad vajusid iseenesest kinni . Anni oli juba magama viidud . Panin püstoli köögilauale ja ronisin voodisse . Eestoas räägiti sosinal . Vestlejad tundusid vaidlevat , kuid kes kellega , jäi arusaamatuks . Sekundiks süüdati tuli ja kohmitseti riiete kallal . Siis taastus pimedus . Kikitasin kõrvu , et vaidluse tagajärgi mõista , kuid tüdisin peagi . Kui õues käivitati auto ja jäeti kohe uuesti seisma , langesin mittemärkamise ookeani . Liiv oli puistatud õigesse jõkke . Seos maailmaga katkes , et taastuda hommiku saabudes . Kuigi päevased sündmused paistsid üürikeselt ajadistantsilt vaadatuna rutiinsed , olid unenäod seda imelikumad . Üht-teist olin ma ju enne toda ööd alateadvuslikel rännakutel kohanud , aga nüüdsed pildid mõjusid ilmutuslikena . Hakatuseks nägin Annit , kes jooksis nagu kass mööda hoovi ringi . Ma pole küll näinud ühtki kassi sihitult sportimas , kuid eks oli Anni jooksulgi mingi eesmärk . Ega siis korralik eesti tütarlaps tiiruta niisama õuemurul , ise täitsa paljas ja roosa , sile kõht päikeses läikimas . Mina , unenäokangelane , seisin majauksel , padrunipide ühes , püstol teises käes . Minu jalge all surises ja sumises maailm . Surin imendus taldadesse , sumin hiilis reiearterit pidi üles ning järsku taipasin ma , et see pole enam püstol , mida käes hoian . Istusin rabatuna trepile . Jah , see oli Anni . Kogu maailma suminas ja surinas , tundmatu rännusihi tuksuvas igatsuses süttis lillakaspunane nelk . Sügavale pinnasesse kinnitunud juurtest ilmus valguskoonus . Sädelev lill suunas end eesmärgile . Anni silmad olid poolkinni ning nahk jooksmisest niiske , soe , lausa põletavalt kuum . Hoidsin tütarlast kõvasti põlvede peal , ajasin sõrmed alumise otsa ligi , torkasin vasema käega pideme sisse ja tõmbasin välja , sisse ja välja , sisse ja välja ... Tuhanded eksinud footonid taaskohtusid , muutes valguskoonuse jäigaks ja paindumatuks . Klombina tõusis pinge juurtest maailma keskpunkti poole . Närvilõpmed põlesid läbi . Lillakaspunane õis plahvatas . Vaikus saabus . Avastasin end lamamas teki all , oimetu ja tühi . Õues siristasid esimesed rohuritsikad . Ausalt öeldes ei mäletagi ma teist nii rammestavsinise taevaga suve . Jah , tüsket rohelust , juuli keskpaigale ainuomast lõtva nukrust , unenäoliselt kergeid tuulekeeriseid ning kahvatuvalget lendliiva olen hiljem puhuti kohanud , kuid taolist taevast – ei iial enam . Nüüd , paljude aastate järel , on raske kõigutamatult väita , kas asfaldi kohal värelesid tihenenud õhust seinad – igatahes istusin vanemate Zaporosetsi tagaistmel ja uudistasin ümbritsevat . Toona kehtis piirkiirus <arv> km/h , kuid meie auto tehnilised võimed soodustasid suisa kuuekümnega kulgemist . Seda parem oli lapsel elunähtusi talletada ja kommenteerida . Nõnda täheldasin Leningradi maantee viieteistkümnendal kilomeetril välja olemasolu . Väli oli lai . Seda kattis tume , peaaegu sinine rohi . Ja lehmad . Viiekümnepealine kolhoosikari napsas oma ilaste mokkadega rammusat rohelust , mäletses , produtseeris lehmakooke ja lasi vett . Peissaaži täiendas kollane lehmajoogitünn , äravahetamiseni sarnane nüüdseks aja sügavikku uppunud kaljavaatidega . Välja kohal kummus taevas , just nii rammestav ja sinine , kui võib aimata käesoleva aruande esimesest lausest . Kuid tagasi lehmade juurde , kellest ma õigupoolest jutustada tahangi . Nimelt polnud tegu pelgalt veisekarjaga , vaid markeeritud <arv> isenditega , kes seeläbi teiste liigikaaslaste seast esile tõusid . Iga lehma küljele oli valge värviga võõbatud number . Kohtasin ühes arengupsühholoogia õpikus kontseptsiooni , mis väitis , et lapse õpiprotsess toimub eelkõige seoste loomise abil . Minagi lõin seose , teades samas hästi , et tegu pole tõiga , vaid teravmeelse võrdlusega . " Issi , emme , vaadake – rallilehmad ! " " Ja-jah , rallilehmad muidugi . Ja lähevad kalja ostma ka , " mühatas isa jooginõule osutades . " Lehmad ei rallita , " selgitas ema . Püüdsin kinnitada , et olen sellest teadlik , kuid sõnad rööviti mul suust . " Ära nüüd rumalusi ka räägi , " noomis isa . " Rallilehmi ei ole olemas . Need on niisama lehmad , " sekundeeris ema . Siis jätkasid nad poolelijäänud arutelu ega pööranud mulle rohkem tähelepanu . Ometi ei reisinud rallilehmade juhtum seeläbi kadunud ajaloosündmuste riiki . Ei , otse vastupidi ! Veel kaua kasutas ema mu kalambuuri töökaaslaste ja sugulaste lõbustamiseks . Aastaid hiljem viibisime perega suguvõsakokkutulekul . Konformselt rõõmsameelne taasühinemine leidis aset väikeses Eesti linnas , mille peamiseks majandusharuks on tekstiilitööstus , kauneimaks vaatamisväärsuseks aga vana räpane vaksal ja peene kivisöepuruga kaetud kõnniteed lumises võsapargis . Koolimaja sööklas olid üles seatud lauad , millel ilutsesid salatikausid , morsikannud , vaagnad singi , vorsti ja juustuga , heeringaliuad , võitoosid , nõukesed seente , marineeritud kõrvitsa , mädarõika , kurkide ja paradiisiõuntega – ning loomulikult läbipaistvad viinapudelid vaheldumisi " Vana Tallinna " tõmmude tornikestega . Ajasin head-paremat näost sisse , jookidega olin aga ettevaatlik . Seda viimast nii vanemate silma all olemise kui tuju puudumise tõttu . Kuna kippusin toona kergesti purju jääma , tuli ettevaatus ainult kasuks . Söömine tasus end kuhjaga ära , sest füüsilise naudingu kõrval võimaldas see vältida vastamist kuidas-Aronil-siis-läheb-küsimustele , mis sugulaste meelest ülimalt vajalikud ja comme il faut on . Katsusin just välja nuputada tegevuskava seks puhuks , kui loodus toidumanustamise piire meelde tuletab – ning äkitselt hakkas lõiguke hõrku seatagumikku , mida tuhandete imepisikeste maitseretseptorite abil nautisin , suus ringi käima . Mõned tublid meetrid vasemalt kandusid mu kuulmisaparaati " rallilehmad " , " issand jah " , " arvas et " , " küll need lapsed ikka " ... Pöörasin ettevaatlikult pead . Tõepoolest , seal mu ema istuski , võidurõõmus naeratus näol mänglemas , ning muudkui vestis ja vestis toredaid lugusid . " Kah mul aruandekohuslane , " turtsatasin omaette ning jätkasin söömist . Kui toidunõud ära koristati ja tõsiselt viina võtma hakati , andis isa lahkumismärguande . Me ei kavatsenud selles toredas linnakeses ööbida ; olin igati päri . Oleksime komplikatsioonideta lahkunud , kui ootamatult poleks peole saabunud tädipoeg . " Kas mäletad veel ? Nemad on Tartust , " pidas tädi vajalikuks selgitada . " Mäletan , mäletan , kuis ma siis ... Tere ! Kuidas teil läheb ? " Tädipoeg surus vanemate käsi . Sulgesin hetkeks silmad , kuid juba olidki mu sõrmed raudsete pihtide vahele haaratud . Kätt raputades müristas tädipoeg : " KUIDAS SUL LÄHEB ! KAS TÄHED SELGED ! " " No kuidas muidu , " ütlesin talle silma vaadates . " Aga ega ma päris suur ja tark veel ei ole . Näiteks ei saa ma aru , et kas see on rallilehm või ole ? " Osutasin numbriga <arv> markeeritud särki kandvale naiskorvpallurile , kes tädipoja käevangus rippus . Kojusõidul ei öelnud ema sõnagi . Minu vanaisa nimi oli Dmitri Veinštein . Ta sattus teise maailmasõja lõpus Eestisse ja abiellus minu vanaemaga . Minu isa sündis <arv>ndal aastal . Mõni aeg hiljem astus Dmitri Leningradi rongile . Kaua ei teadnud siin keegi , on ta elus või surnud . Praegu võin selles peaaegu kindel olla . Pikaealisus ei kuulu minu suguvõsa heade omaduste loetellu . Kolm ülejäänud vanavanemat on surnud ning ma arvan , et tema pole erand . Millalgi <arv>ndate keskpaigas sai vanaema kirja Dmitri uuelt naiselt . Või mis uuelt – tuli välja , et vanaisa oli juba sõja alguses abiellunud . Sõjaväepiletisse perekonnaseisu ei märgitud . Nii sai vanaisa polügaami mängida . Mind jätab see külmaks . Dmitri tegi võimalikuks minu . Sellest piisab . Kui olen temalt midagi pärinud , siis on see joonistusoskus . Perekonna arhiivis leidub tema pliiatsijoonistus vanaemast , tõetruu ja elav . Vist selle koltunud joonistuse pärast , aga ka sentimentaalsusevaba seiklusjanu ajel asusin <arv>ndate lõpul oma juuri otsima . Roots , bloody roots . Kirjutades pea nelikümmend aastat vanal aadressil , ei lootnud ma vastust saada , ning saati oli mul siis plaanis vastusega miskit pihta hakata . Ometi vastus tuli . Imestan , et mu vigases vene keeles ridu üldse mõisteti , prügikastist säästeti . Jah , Veinšteinid olid tolles korteris elanud . " Seitsmekümne kuuendal sõitsid nad ära , Põhja , ja meie kolisime sisse " kirjutas Marina Petrovna Karõgina . Teadsin vanaisa naise kirjast , et mul on pooltädi . Karõgina oli teda kohanud Ermitaaži ees <arv>ndal või <arv>ndal . Tädi olnud seal kooliõpilaste grupiga – vist Arhangelskist , Karõgina ei mäletanud täpselt . Nad olid kümmekond minutit vestelnud ja sellest jäi Karõginale meelde , et minu pooltädi vennapoeg on kunstnikuna kuulsaks saanud . Vennapoja perekonnanimi – ning järelikult ka tädi neiupõlvenimi – kõlab veidralt , mittevenelikult – Bleze . Nimemaagiast võlutuna jälgis Karõgina kunstnik Bleze tegemisi ning teadis öelda , et tolle tütar Jelizaveta Bleze elab kokku tuntud kirjaniku ja poliitiku Eduard Limonoviga . Viimase kaudu soovitaski lahke vastaja otsinguid jätkata . Limonov osutus lühikeseks kärsituks meesterahvaks . Ajakirjandus nimetab teda <arv>aastaseks noorukiks ( tegelikult läheneb ta kuuekümnele ) – must särk , must nahktagi ja teravaninalised kingad petavad . Limonovi juuksed on tuhkhallid , silmad paksude pruunide prilliklaaside taga väsinud , heitlikult hüplevad . Silmanurgad kortsulised . Käepigistus närviline . " Kutsuge mind Ediks , " annab Limonov käsu . Tahab ta rõhutada avatust , nooruslikkust ? Hästi siis , Ed . Editška . Parafraseerin tema esimese , Ameerikas kirjutatud romaani pealkirja : " See oletegi siis teie – Editška " " Olete lugenud ? " naeratab kirjanik . " Raskustega , aga olen , " valetan viisakalt . " Mu vene keel pole suurem asi " " No mis te nüüd . Emakeel jääb verre " " Mu ema on eestlane . Ja isa samuti " Ed ei ärritu . Naeratab hoopis ja palub mind kaasa Moskva jõe äärde . Talle olevat pisut puhkust antud – einestamiseks . Parteijuhi naljad . Vaevalt , et keegi talle töögraafikut ette kirjutab . Ma ei usu kõmu , nagu maksaks Natsionaal-Bolševistliku partei arveid riigi eriteenistused . Õigesti teen , sest vähem kui aasta pärast meie kohtumist istub Ed Lefortovos , kirjutab kaebekirju . Jõe ääres on vaikne . Kesklinnast lähtuvad magistraalid pööravad varem ära . Mu jalad valutavad , villid lõhkevad , kuid ikka ei näi me kohale jõudvat . Siis ilmub käänaku tagant kai külge aheldatud aurik-restoran . Jah , sinna suundumegi . Puidust trapp kõigub . Edi ja minu järel tulevad uusvene daamikesed , kõrged kontsad tikkimas vihma käes halliks tõmbunud planke . Mõtlen , kas aurik pandaks põlema , kui üks daamikesteks libastuks ? Venemaal oleks see loogiline . Ehkki mingisugust loogikat siin usaldada ei maksa . Või siiski ? Ed tellib hakatuseks õlut . Välismaist – tema , natsbollide liider . Õlu tuuakse välgukiirusel . Põrmustavalt vaatab radikaalse ajalehe " Limonka " peatoimetaja kelnerit ning osutab joogile : " Sidruniga , palun ! " Sidrunilõigud tuuakse alustassil . Võtan kullatud ( või lausa kullast ? ) kahvlikese ja õngitsen viilu endalegi õlle sisse . Edi pärisnimi on Savenko , Eduard Venjaminovitš . Sidrungranaadist tuletatud nimega ristis teda kunstnik Vagritš Bahtšahjan . Ed räägib , et Bahtšahjan on üks vähestest <arv>ndate põlvkonna kulturnikutest , kellega ta üle viieteist minuti ühes ruumis jaksab olla . " Ülejäänud on vanad penid . Muudkui räägivad , kuidas neid peksti . " Ed rapsab käega ning jätkab : " Minul pole nõukogude korrale midagi ette heita . Teie , Aron Veinštein , olete noor inimene , peaaegu Läänest – teie ei tea , mis meil tegelikult toimus " " Ja mis ? " " Toimus see , et inimesed elasid normaalselt . Kõike sai teha , mida normaalseks eluks vaja . Isegi naisi sai nikkuda nii palju kui tahtmist . Nõukogude seksrevolutsioon <arv>ndate lõpus on müüt . Revolutsioon oli selleks ajaks kuuskümmend aastat ära olnud , vot mis " Rüüpan sidruniga õlut . Maitseb hästi . Luban , et küsin ise edaspidi alati sidrunit õllesse . Ja kaalun , kas küsida Edilt , miks ta <arv>ndal emigreerus . Liidus pidi ju nii hea olema ? Eks ta midagi kokku demagoogitseb – huvitavam oleks teada , kuidas talle üldse lahkumisluba anti . Ta polnud siis eriti tuntud , ning Läänes üldse mitte . " Te olete kindlasti kuulnud igasugust jama minu kohta ? " " Noh , tähendab , olen küll " " Tõenäoliselt ka seda , et natsionalist Limonov reetis emigreerudes Venemaa ? " " Ütleme nii , et olen kuulnud " " Tahate tõde teada ? " küsib Ed . " Te ei ole ajakirjanik ega venelane , teile ma võin saladuse avaldada ... Vähesed teavad , et läksin sinna naise pärast " Tookord Moskva jõe ääres ma veel ei tea , mida ta silmas peab . Otsin oma juuri , mitte ei uuri Limonovi-Savenko elulugu . Võõrale on kergem end avada – mõnikord . Tean seda omast käest , juba siis . Ning ma kuulan . Tuleb välja , et Ed tahtis üle trumbata vististi ainsat nõukogude eramiljonäri , kunstnik Leonid Stšapovit . Jelena Stšapovast oli saanud miljonäri elukaaslane <arv>aastaselt . Miljonär kinkis talle valge sport-Mercedese , ainsa tolleaegses Liidus . Sama autoga tegi Jelena avarii . Paranenuna jätkus kõik vanaviisi - daamike mängis koerakestega , proovis peegli ees briljantkaelakeesid ja –diadeeme , rippus Stšapovi käevangus vastuvõttudel – ja kohtas mingil peol Editškat , lokkisjuukselist luuletajat . Peagi kolisid nad tuttava skulptori ateljeesse , elatusid Jelena ehete müügist . Edi isa oli KGB ohvitser . Kas tekitas see fakt salateenistuses huvi või paelus neid Eduard Savenko kriminaalne karjäär ( <arv>ndal aastal oli ta osalenud poeröövis , istunud pärast seda korduvalt administratiivarestis huligaansuste eest ) – igatahes kutsuti luuleavangardi liige välja . " Mulle pakuti kas hakata agendiks või emigreeruda , " selgitab Ed . " Agendiks ma hakata ei tahtnud , kuid see polnud veel põhjus . Ei , ma nägin selles võimalust välismaale pääseda . Niisiis – emigratsioon . Jelenal oli avaldus juba sees " Kahtlen Edi versioonis praegugi . Arvan , et ta ikkagi nõustus – aga mitte koostööks kodumaal , vaid väljas . Eeldused infiltreerumiseks olid olemas – dissidendi maine , samizdat luulekogud . Igatahes sai ta väljasõiduloa , lendas Viini , sealt läbi Itaalia Ameerika Ühendriikidesse . Jelena , kellega nad olid õigeusu tavade kohaselt laulatatud , lahkus koos temaga ( mis kinnitab minu kahtlusi ) . " Ma läksin tema pärast ! " kinnitab Ed käega õhku raiudes . " Tahtsin talle pakkuda kõike seda , mida pakkus Stšapov . Tema pärast töötasin laadijana , lakeina , administraatorina , tema pärast kirjutasin romaani ! Aga minust ei saanud emigranti . Ma vihkasin emigrantlike ringkondi " " Aga miks ta teile meeldis ? " küsin õlut rüübates . " Miljonäri naine ... " " Ma armastasin teda ! Minu esimene naine oli hull , poos ennast hiljem üles , vähem kui kümne aasta eest . Ning Jelena oli samuti – hull , täiesti hull . Temaga kohtumise ajaks olin ju maganud sadade naistega . Tasaste ja pisut hulludega , igasugustega . Aga tema oli hull , tõeliselt hull . Ma tunnen inimesi . Teie olete nagu mina " " Mis mõttes ? " " Võtke seda mustlase ennustusena – teile ei meeldi mõistlikud , talitsetud , usaldusväärsed naised . Need tapavad teid vaimselt . Ja öeldagi poleks teile vaja , et alles kõige hullemaga tahate te abielluda , peate te abielluma ! " Edi silmad põlesid . Ta oli silmnähtavalt hoos . Olen sageli kohanud tuntud kultuuriinimesi , kes valetavad ennast selgeltnägijaks . " Ma näen mõnda asja , mida igaüks ei näe . Luba , ma mõõdan su aurat . " Stamptekst . Käibetõed heljuvad õhus . Aimasin Edi juures sama muljeavaldamistahet . Kuid mitte ainult . Kogu mainekujunduse kõrval oli tal , raisal , õigus . Mulle meeldivad hullud ja reetlikud naised . Ja kõige hullema ja reetlikumaga neist ma abiellun . Teadvustasin seda restoran-aurikus Moskva jõel ning tänaseni juhib mind see teadmine . Või needus . Kairiti soontes voolab hispaania veri , kuid tema silmad on sinised . Kohtasin teda pool aastat pärast perekonnaloolist retke . Absurdsetel asjaoludel sattusime koos matemaatikateaduskonna jõulunäidendit tegema . Mina kirjutasin teksti ; tema lavastas . Väljapeetud käitumise ja ronkmusta mantliga tüdruk hakkas mulle kohe meeldima . Sobisime hästi . Tal oli parasjagu suhtekriis ning minust sai tema psühholoog . Me ei kohtunud väga tihti , kuid vestlesime alati pikalt ja usalduslikult . Tekkisid ühised saladused ja ühised tuttavad . Tal olid probleemid narkootikumidega , mis muutsid teda veelgi põnevamaks . Narkoprobleemid lahenesid ajapikku , kuid hullus jäi . Tema masendushood vaheldumisi energiapursetega said osaks minugi elust . Pihiisa kalduvused on mulle üdini omased . Võõraste murede jagamine teeb mind õnnelikuks , paneb end vajalikuna tundma . Seetõttu oli loomulik , et armusin . Meeleheide ja vaimustus käisid Kairitiga käsikäes . Mina mitte – ei jagunud mul närvi ega tal soovi käe ulatamiseks . Puudutasime teineteist minimaalselt ega maganud kordagi koos . Nii kestis see eelmise aasta veebruarini . Käisime suurema seltskonnaga maal . Arvan , et just seal hakkas Kairit mõistma , kui sees ma omadega olen . Jõime ja suitsetasime rohtu . Püüdsin tabada momenti , mil ta ära väsib , et siis ühine magamiskoht leida . Tähelepanu vedas mind alt . Võimalik , et ta valis magamaminekuks sihilikult hetke , mil peldikus viibisin . Võimalik . Aga sama võimalik on , et tal tuli lihtsalt uni . Vahet polnud . Pidin magama üksinda puitpingil , käed põrandale tolknemas . Hommikul jõime endid uuesti purju . Lõbus bussisõit kulmineerus ühes Tartu kesklinna korteris . Suured veinipudelid ringlesid ning mina ringlesin ümber Kairiti . Jah , nüüd oli näha , et asjade kulg pole talle meelepärane . Pidin hulluks minema , kui ta mingi noormehe põlvele istus . Tõmbasin ahelana sigarette ning jõin ( taolised situatsioonid kordusid tulevikus ) . Kairit lahkus . Kõik lahkusid . Jäin üksinda korteriperenaisega . Kui ta ennast pakkus , võtsin ettepaneku vihaseguse heameelega vastu . Tantsisime kitsukeses toas . Nurgas terendas voodi . Lükkasin ta sinna . Veinipehmete sõrmedega avasin rinnahoidja , loopisin riided eemale . Ja siis ? Jõin juhmilt istuma . See oli mul kolmas kord elus alasti naisega ühes voodis viibida , ning esimene kord , kus mul puudusid kaaslanna suhtes igasugused tunded . Seks oleks ära jäänud , kui võõrustaja poleks osavalt ja kaua suhu võtnud . Keppisin teda . Kui erektsioon ähvardas kaduda , mõtlesin Kairitist . Jah , mõneti oli see meie esimene vahekord . Mõnda aega ei tahtnud ma Kairitit näha . Jäin ka haigeks , ei käinud mitu nädalat kodust väljas . Lõpuks pääsesin liikuma . E-postkast oli vahepeal tublisti täitunud . Tema kiri oli üks viimastest , nii et nägin seda kohe . " Kuku ! " kõlas pealkiri . Kairit tahtis teada , kuidas mul vahepeal läinud on . Kirjutasin talle paar sõna ning sain mõne minutiga vastuse . Ta juhtus samal ajal arvutiklassis olema . Saime Barclay platsil kokku ja läksime kohvikusse . " Tead , ma magasin tolle naisega ! " " Vau ! Päris cool ! " " Ega nüüd päris ei olnud kah " " Liiga vana või ? " " Mm ... , mitte just seda . ( Ta lihtsalt polnud sina . ) Mulle lihtsalt ei meeldi niiviisi , et midagi ei tunta ja ... ( kas sa palun ütleksid , kas sa tead , mida ma sinu suhtes tunnen ) . Üldse oli see kuidagi hull ja kurb jooming ( , sest sa hoidsid must' eemale ) " " Sa jätaksid nagu miskit enda teada " Muidugi ma jätsin , kuid mitte kauaks . Märtsis algasid soojad ilmad . Käisime sõjaväelennuväljal laskmas . Seal küsiski Kairit , kui hea sõber ma talle olen . Vastasin , et ikka olen . Ja uurisin , milles asi . " Ma tegin midagi , millest saab ainult sõbrale rääkida " " Midagi roppu ? " oletasin südame kriipides . " Jaa , ilmselt küll ... Ma käisin vahepeal kodus ja tegin ühe kutiga üht-teist . See oli parima sõbranna , endise parima sõbranna mees " Ahsoo . Siuke värk ongi siis . Mitte et oleksin tahtnud Kairitiga magada – ainult . Aga kõigist võimalikest variantidest jättis ta mind valimata . Neetud . Sõbranna mees . Sõbranna mehel on sõbranna , kes kindlasti võtab pille ja kellega too tüüp võib südamerahus kõike teha . Ja Kairit , tema võiks minuga kõike teha . Magada , juttu ajada , aknast välja vahtides minu käsi oodata , minu käsi tema õlgade ümber , rahustavaid ja sõbralikke käsi tema õblukese hoorakeha ümber . Kaalusin püstolit . Relva pind tundus õline , kuigi puhastasin seda enne laskmist . Kui Kairit on hull – ning tema hulluses polnud kahtlust – peaksin ta maha laskma . See oleks õige , paljudele ehk isegi ootuspärane . Vanglas kirjutaksin esimese romaani . " Märg teras " kõlaks pealkirjana päris veenvalt . Muidugi ma ei tee seda . Tõelised kangelased on liiga arad ja kaalutlevad . Mõrva risk hirmutab neid . Meid . " Kord pidin peaaegu sooritama kuriteo , " jutustab Limonov . " Mul olid mõned tuttavad , tõsised inimesed . Teate ju , mida Venemaal nende all mõeldakse ? Vot need inimesed palusid , et kui keegi mind segama hakkab , helistaksin " Ed rüüpab õlut . " Mind segasid Nataša ja tema uus närune boyfriend " Vana kirjanik räägib , kuidas ta andis mõrtsukatele aadressi . Rõõm Nataša peatsest surmast haihtus kohe pärast telefonikõnet . Tagasi helistada polnud võimalik . Ta valis Nataša numbri , palus ust mitte avada . Nii läkski . Ust ei avatud , mõrtsukad lahkusid . Ja said oma imestuseks Edilt käsu katset mitte korrata . Vastupidiselt üldlevinud arusaamale pole kangelased vankumatud inimesed . Naiste reetlikkus ajab neid marru . Nad sooritavad meeleheitlikke tegusid , kuid peatuvad poolel teel . Suurtes sõdades juurutati komme anda vapruse medaleid haavatasaanutele . Mida raskemalt haavatud , seda vägevam medal . Reetlikud naised teevad tänapäeva kangelastele kohutavalt valu , kuid valuta poleks nad kangelased . Seepärast otsivadki mehed nagu Limonov , mehed nagu mina , meie , reetlikke ja hulle naisi – et teenida medaleid haavade eest . Edi on haavanud kõik tema elukaaslased/abikaasad alates Anna Rubinšteinist lõpetades Jelizaveta Blezega . Kirjutades prantsuse ajalehtedele Serbia sõjast üritas Limonov jätta muljet , et roomab , relv käes , eesliinil . Ehkki ta ise seda eitab , olen veendunud , et paksuklaasiliste prillidega korrespondenti ei lastud kaugemale rindetagustest komandopunktidest . Fotod BTRi kõrval seisvast Eduard Limonovist on lavastatud . Rahvuslikuks kangelaseks tegid Edi võõra sperma plekid abieluvoodi linadel . Ning kui naine ei teinud Edile haiget , peksis kangelane ta vihale . " Ründa mind ! Tee mulle haiget ! " " Ma ei taha sulle haiget teha " " Ründa ! " Kristiina silmad on kohe-kohe pahupidi pöördumas . Laual seisavad tühjad viinapudelid , kokteiliklaasid , mahlapakid . Tüdruk seisab köögiuksel . Hoian end ruumi keskele ning püüan rahulikuks jääda . " Ma ei saa sulle haiget teha , sest sa meeldid mulle liiga palju " " Aga ma tahan , et sa mulle haiget teeksid ! Sa pead suutma mulle haiget teha ! " Kristiina ei tulnud vahetult pärast Kairitit . Enne oli Heilika , kuid ma jätsin ta maha . Heilika oli liiga normaalne inimene . Eriti võrreldes Kristiinaga , kelle laused lõppesid alati hüüumärgiga . Ja kokkuvõttes suutis just Kristiina mulle kõige rohkem haiget teha . Ei mäleta , kuidas köögijuhtum lahenes . Ilmselt jõime edasi , kuni magama vajusime . Võimalik , et püüdsin talle purjuspäi ära teha . Kindlasti edutult . Kui kangelane on suutmatu , tunneb ta kirjeldamatut raevu ja jõuetust . Söed lõõmavad , kuum aur pitsitab katlaseinu . Paradoksaalsel kombel teeb see kangelast tugevamaks . Paastumine , mediteerimine , tegudest loobumine , tapas – need on jõu allikad . Rama istus tuhat aastat sipelgapesas , enne kui askeesis praavitatuna tegudele asus . Ja kangelase tegu , see on haavatasaamine . Paar kuud enne katastroofi nägi Kristiina kassipoega . Kassipoeg ronis välja tugitoolide tagant minu korteris . Mängisin parajasti kitarri , laulsin tüdrukule Jääääre " Sood " . Voodit kaunistas linade , tekkide ja patjade sulnis segadik . Kristiina pilk ähmastus . Nägin teda nägemas , ning laulu lõppedes ta ütleski : " Ma tahan sinuga jääda ! Sul saab olema kass , täpselt selline nagu ma just praegu nägin , ja ma tahan jääda sinuga ! " " Siis on ju tore , " oskasin pomiseda . Tõotused polnud veel antud , kuid sel hetkel muutus nende tulemine reaalseks . Neli kuud sõite Tartu ja Põhja-Eesti vahet olid end ära tasunud . Hull tüdruk , keda armastasin esimesest pilgust ( või sõnast – vahet pole ) , sai minu omaks . Nii ma arvasin , kuigi keegi siin maailmas ei kuulu kellelegi . Saati siis naine , kangelase haavaja ning õilistaja . Paitasin oma hullu tüdruku pead . Lahing oli võidetud , kuid värsked medalid puudusid . Muidugi olin mõned aurahad juba välja teeninud . Kairitiga , kelle hullus ja reetlikkus seisis vaid astmekese madalamal Kristiina hullusest ja reetlikkusest . Too hommik olematu kassipojaga märkis järjekordse lahingu lähenemist . Limonov väidab , et hakkas ennast kangelasena nägema juba noorukieas . Ühel suvalisel hallil päeval Harkovi kõrvaltänavatel hulkudes kattis teda tume vari . Editška ei vaadanud üles , kuid mõistis , et see on lind . Kotkas arvatavasti . Lind ei teinud ühtki häält , kuid otse Edi ajju tuli sõnum : " Sulle on määratud saada kangelaseks . See on raske koorem , kuid sa pead seda kandma . Sa pead elama kangelasena " " Sellest ajast saati , " sõnab kirjanik-poliitik-kangelane sõrme taevasse susates , " olen ma käitunud vastavalt . Ameerikasse emigreerunult virelesin vaesus , talusin kirjeldamatuid alandusi – ning kannatasin kõik välja , nagu ma kannatasin välja ka kolmeteist aastat abielu alkohoolikust lirvaga " Alkohoolikust lirva all peab Ed silmas oma kolmandat naist Natašat . Nataša Medvedjevaga kohtus vaene emigrant pärast seda , kui rikkusest hellitatud Jelena Stšapova oli ta maha jätnud . Jutt läheb Jelenale . Ed räägib pisut uhkeldades nende jubedast kohtumisest mõne aasta eest . " Läksin näituse avamisele . Moskvas . Seal ta oligi , roosa tortkübara ja maailma kõige koledama kleidiga . Vana räämas suurilmadaam , muud midagi . Te vaadake mind , vaadake ! " Limonov laseb käiku väljendi viiekümneaastasest noorukist . Mõistan järsku , et ta on selle ise välja mõelnud , ise ajakirjandusele ette söötnud . Tore poiss . Kangelastel on omad vead ( õieti nad koosnevadki vigadest ) ning edevus pole mitte viimasel kohal . Edevuse alla liigitub ka importõlle joomine . Venemaal on importkaubad ikka veel prestiižikad , ning Ed tellibki saabunud prae kõrvale uued kannud . Sidrun tuuakse seekord küsimata . Kairitile tegin abieluettepaneku kõrtsis Kloostri Ait , Tallinnas . Oli suvi ning me mõlemad töötasime riigi suurimates ajalehtedes asenduskohtadel . Tema esimene kuupalk oli juba tuulde lastud , sestap maksin mina . Teadsin , et nagu naised ikka , peab Kairit seda hoolivuse märgiks . " Kuule " " Jah , mida ? " " Ütle , kas me sobime omavahel " " Noo ... Sobime vist küll " " Üleeile sa ütlesid , et ei tunne ennast kellegagi nii vabalt ja hästi " " Näe-näe , mis kõik meelde jääb ! " " Aga oled sa kunagi mõelnud , et me võiksime abielluda ? Sa ju tead , et ma armastan sind . Väga . Üle kõige " Kairit piilus mind kahtlustavalt . Altkulmu-pilk näitab ripsmeid pikemana . Looritatud pilgu väärtust teavad plikatirtsudki , noortes naistest rääkima . Ühtaegu tõrjuv ja meelitav , ootas Kairit täpsustust . Mitte et ta poleks aru saanud . Nõjatusin lauale ja surusin ta käed õrnalt pihkude vahele . " Kairit , palun , tule mulle naiseks ! " Ta mõtles veidi . Hirm , võidurõõm ja hullus särasid silmapõhjades . Ja sõnad tulid , külmad ja loogilised . " Mida sa mulle pakud ? Ma olen kulukas naine " Ning ma pakkusin talle kõike . Lubasin asuda erialasele tööle , kanda halli ülikonda ja saada kümne tuhande kroonist palka . Lubasin muretseda korteri kesklinna , Narva maanteele , korraldada seal lõbusaid prassinguid , hankida lõikamata kokaiini , täita külmkapi delikatessidega , osta hirmkalleid veine ja veel kallimaid kleite . Lubasin , et ta võib istuda päevad läbi jututoas ja käia restoranis kõigi nende mõttetute inimestega , kes temas huvi äratavad . " Arvesta , et ma hakkan sind petma " " Palun , ära hakka " " Mida sa siis teed ? " " Siis petan ma sind ise . Petan , kuni sul hakkab valus " " Aga kui mul valus ei hakka ? " Õige . Reetlikel ja hulludel naistel ei hakka kunagi valus . Või kui hakkab , siis on see magus ja võidukas valukihelus , ettekääne uuteks hullusteks . Ning kuigi me kunagi ei abiellunud , jõudis ta mind ikkagi petta nendel heitlikel suvekuudel , mis põlesid heleda leegiga . Tol verisel päeval augusti alguses lebasin oma üürikorteris . Püüdsin uinuda , kuid valu näris ja näris . Käimas oli lahing , ning ma ei saanud sinna midagi parata . Kairit oli kusagil linnas . Kellega ? Millises klubis ? Tema telefon ei vastanud . Helistasin seitseteist korda järjest . Seitseteist vastamata kõnet – see on sümboolne , sellele oleks ta pidanud reageerima . Kuid ta ei reageerinud . Esimest korda elus mõtlesin tõsiselt enesetapust . Saatsin talle sõnumi : " Mul on nii paha . Surm oleks lahendus . Palun , tule ja tee mulle pai !!! " Viimases hädas suitsetasin kanepit . Tavaliselt rahustav rohi keeras mind veel rohkem üles . Iga natukese aja tagant tõusin voodist . Köögis oli õlut . Jõin . Ei aidanud . Valuklomp pitsitas kõri kinni . Üritasin nutta , kuid saavutasin vaid peavalu . Meelekohad tukslesid . Nii möödusid tunnid . Hommikuvalges Kairit helistas . Lõpuks . Ta oli kohutavalt hirmul – või oli see poos ? Vist mitte . " Spiriti ees olen praegu . Tule siia , kui sa muidu olla ei saa ! " " Tule ise siia . Palun " " Ma ei jõua tulla . Tantsisin nii palju , et ... " " Võta takso . Palun " " Raha on ka otsas . Tule ise siia , kui tahad " Ei , muidugi ei läinud ma kuhugi . Ega lubanud tal taksot kinni maksta . Sest lahing oli ju lõppenud ! Kairit haavas minu tundeid , minu eneseväärikust , purustas lootused ! Kangelane veritses . Haavad tuikasid tasakesi , ning aeglaselt kaotas võitleja teadvuse . Ärgates märkas ta suurt rahulolu , mis teda esiti üllatas , kuid mille sisust ta peagi aru sai . " Põhimõtteliselt on kaks tsivilisatsiooni – kangelaste tsivilisatsioon ja emade tsivilisatsioon . Te mõistate mind ? " " Enam-vähem , " noogutan Limonovile vastuseks . " Aga ainult kaks – seda oleks nagu vähe ? Kogu maailma seletamiseks " " No , dualism on ju loomulik seletus . Isegi väike laps suhtub asjadesse dualistlikult . Lihtsus tähendab geniaalsust . Lihtsustamine pole labastamine , vaid ainuvõimalik tee suurtes ja keerulistes asjades korra loomiseks . Juba Aadam ja Eeva said sellest aru " " Hea ja halb , soe ja külm – need on muidugi selged vastandid , kuid kangelased ja emad ? " " Te võite teisi nimesid kasutada , " ilmutab Ed suuremeelsust , " aga sisu jääb samaks . Mehelik ja naiselik , olümpiline ja telluurne . Julius Evola kasutab neid sõnu " " Aga kokkuvõttes on ju maailm üks . Mees ja naine ühtivad , ja see on kogu maailma iidne aluspõhi , kõigi mehhanismide alusmehhanism " " Ei , noor inimene , te langete filosoofiasse . Hullem veel – sofistikasse . Tegelikult on kõik väga lihtne . Kangelaste ja emade maailmad on vastandlikud , kuid pidevas puutumises . Hõõrdumises . Mõelge seksile – te ei saa ega jää naisega üheks ; ainult hõõrute . Ja kõik " " Nii et meie oleme kangelased ja nemad on emad ? " " Nimelt . Kangelaste tsivilisatsioon toetub hierarhilisele süsteemile . Meid juhib aristokraatlik eetika , mis käsib teist indiviidi austada , vajadusel tappa , kuid mitte kunagi reeta ... Emade tsivilisatsioon toetub panteistlikule müstitsismile , kõiksuseotsingutele . Hierarhiat ja eetikat pole emade jaoks olemas . Nende ühiskondliku süsteemi ideaal on primitiivne kommunaaldemokraatia . Aga demokraatia – see tähendab nägelusi , intriige , juustest kiskumist . Ja reetmist " Noogutan energiliselt . Ei saa öelda , et kõik mulle kohale jõudis . Tänaseni ei tea ma , mida kuradit tähendab olümpiline , mida telluurne . Ehk on asi vene keeles , internatsionaalsete sõnade moondumises ? Mäletan , jõel suutis Ed Limonov mind teooriatega pahviks lüüa . Ta kõneles veel midagi tsivilisatsioonide konfliktist , Abhaasia sõja aegu nähtud koeralitast , Nataša tänamatusest . Hiljem , kui lugesin Edi raamatuid , tuli pettumus . Nagu ülikoolihariduseta filosoofidele ikka omane , kordab Limonov samu asju . Korra suure vaevaga konstrueeritud süsteem on talle püha . Abja-Paluoja , Suurupi või Antsla külapoodide juures leidub temasuguseid filosoofe karjade kaupa . Pudeli kange õlle eest võivad nad teile oma maailmanägemist kuulutada , ning vaidlema hakata pole mõtet . Ühes asjas on Edil aga õigus . Kangelane ( mees ) ja ema ( naine ) on suurimad vaenlased . Nii peabki ; teineteiseta oleks nad eikeegid . " Andust saab meie perekonnatuttav ! " Nõnda siis . Et selline asi libiseski Kristiinal üle huulte . Midagi polnud veel kokku lepitud , kuid me mõlemad teadsime , mis suunda tuul puhub . Pliidil küpses kalkun , ohu märk . Toona nimetasime kalkunit ohu märgiks , ja Sven Sildnik oli selle kenasti ära põhjendanud . Kristiina hakkis sibulapealseid . Mina korkisin lahti Säästumarketist ostetud tšiili veini , ega suutnud ära imestada , kui läbimõeldult naised kõnelevad . Kangelased lahmivad niisama ; aus ja eetiline on saada oma haavad plaanipäratult . Õhk kiskus sombuseks . Jama vältimiseks pomisesin stampväljendi : " Noh , siis on ju tore . " Ja sain karistada . " Veini peab avades nurga all hoidma ! " kamandas tüdruk . " Kuidas sa ei tea , ise nii vana ? ! " " Noh , tegelikult ainult vahuveini peab " " Ma käisin veinikursustel , mina tean . Anna siia ! " " Võta . Muuseas , mul tuli telefoniarve " " Ma ei hakka küsima , palju . Sa ju ei taha mulle midagi öelda ? " " Ei , aga ... " üritan jätkata . " Niikuinii jooksid selle raha maha , " nentis Kristiina . " Kui sa neid sente taga nutma hakkad , ma solvun . Sa ju helistad mulle , kui ma koju sõidan , eks ? " Muidugi ma helistasin . Pooletunnised kõned ei maksnud küll sente , kuid kuidas saanuksin katkestada kõne poolelt sõnalt ? Kuidas võinuksin katkestada tüdruku jutu ( kassist , koolist , homse pitsa komponentidest ) , kes lubas , et Andust saab meie perekonnatuttav . Nii juhtuski , et viis päeva pärast ohu märgi ilmumist , kui Kristiina oli Põhja-Eestisse tagasi sõitnud , jõudsime telefonis kokkulepete ja tõotusteni . Jutt voolas omasoodu . Kristiina oli ennegi palunud , et ma temaga edasi räägiksin . Kõne lõpetamise tituleeris ta solvanguks , ning solvata ma teda ei tihanud . Tol korral nõudis ta jätkamist eriti ägedalt . Vahepeal jõudis mõlema telefonil aku tühjaks saada ; rippusime laadija juhet pidi seinakontaktis . Poolest tunnist sai tund , ning siis see tuligi . Hetkeks mõtlesin , et tütarlaps andis järjekordse vihje , kuid siis küsis ta telejutlustaja pealetükkivusega , kas ma sain aru , mida ta just äsja öelnud oli . " Mm ... , ee ... , vau ! Jah , seda et , mm ... , vau ! Jah " " Et ? " " Jah , et meie ja kass ja varsti ja ... Olen ma sulle öelnud , et armastan sind ? " " Ei , ei ole " " Siis nüüd ma ütlen . Ma armastan sind " " Ja ? " " Ja , palun , Kristiina , abiellu minuga ! " Biifsteek on pisut vintske . Nüsin seda hõbedase noaga . Inkrusteeritud noapea püsib hästi peos , ning kuidagiviisi saan toiduga hakkama . Ed kasutab isiklikku nuga – kümnesentimeetrist soome pussi . " Kõigeks tuleb valmis olla , " poetab vana kangelane . Mõne aasta eest ründasid natsionaal-bolševike liidrit kolm tundmatut . Peksid teadvusekaotuseni , kahjustasid silmanärvi . Rünnatud on teisigi partei liikmeid , lastud <arv> grammi trotüüliga õhku nende peakorteri uks Frunze tänaval . Kuid Limonov on kogunud NBP ümber verinoori löömamehi , omamoodi Hitler-jugendi . Nende kätetöö hulka kuulub Eesti saatkonna fassaadi loopimine värvipudelitega . Muidugi ei too silmanärvi kahjustus kangelasele tõeliseid medaleid , kuid väikest rahuldust pakub seegi . Olen ise kaks korda elus kakelnud , ning mõlemal korral kaotajaks jäänud . Imestan , et Ed eputab pussiga . Kandsin kunagi relva , erinevaid relvi , kuid olen nendest loobunud . Õige kangelane peab ilma hakkama saama . Või täpsemini – enesekaitse pole kangelasele kohane , kuna võites ei saaks ta haavu ega medaleid . Vastaste tapmist hinnatakse päris sõjas , mitte tsiviilvõitluses . Tunnistan , et kipun sellegipoolest praeguseni enesekaitsemehhanisme rakendama . Kõige kindlam vahend naiste reetlikkuse vastu on teine naine . Peltsebuli saab ikka peltsebuliga välja ajada , naise abil naise tehtud valu leevendada . " Tere ! " " Kuule , mis nali see on ? " küsis Kairit . " Ma juba nägin sind ennem " " Jah , aga sa pole terve õhtu jooksul mulle minutitki pühendanud " Seisime tänavanurgal . Väikeses jumalast ja inimestest hüljatud klubis peeti kellegi sünnipäeva , keda me mõlemad tundsime . Eemal , ukse juures , tungles rahvas . Suitsetati rohtu , ning tuttav hõng segunes septembrivihmaga . Kairit vaatas mulle tähelepanelikult silma . Otsis ta midagi ? " Kui me koos elama hakkame , ei saa me käituda nagu võõrad " " Ah nii on lood . Aga kui ma ei taha sind kogu aeg näha ? Mulle tehakse nii palju komplimente , see on nii fun ! Ma tahan nende inimestega suhelda , sest nad ütlevad nii ilusti . Kas sa kannatad selle välja ? " " Jah , aga lase mul ka endale ilusti öelda " " Sind olen ma juba kuulnud . Ja sa pead mõned asjad välja kannatama . Palju asju " " Mida siis veel näiteks ? " " Mm ... Kas sa kannataksid välja , kui ma ütleksin , et mul on praegu peale sinu veel keegi Tallinnas ? " Issand jumal . Midagi taolist võis oodata . Tol momendil tajusin , et medalite tund pole kaugel , ei , otse vastupidi . Haarasin Kairiti õlgadest , raputasin , sosistasin : " Räägid sa tõtt ? " " Jah . " Siiralt ja süütult . Jah . " Sa pead ta kohe maha jätma " " Aga ma ei taha . Kui sa oled valmis minuga koos elama , siis pead sa mõned asjad välja kannatama . Saad sa aru , ma hakkaksin sinu naiseks ainult kaastundest ! Minus ei ole seda sädet , mida vaja . Vähemalt praegu ei ole . Acceptid sa seda ? " Mõtlesin . Sekundi . Või vähem . Ei . " Ei . " Ei . Ja kõndisin vihmavalingus kesklinna poole , kobasin telefoni järele , nõjatusin müüriorva . " Tere , Heilika , kus sa oled ? " " Maal . Vanaema juures . Mis siis ? " " Kuule , ma tahtsin teada , tahtsin sult küsida , et , palun , kuule , kas sa , ma ei ole nüüd mitu nädalat helistanud , aga ma olen sinust hästi palju mõelnud , ma tahtsin mõtlemisaega , mehed tahavad ka vahepeal mõtlemisaega , ja nüüd ma palun , Heilika , palun sind , ma armastan sind , palun , Heilika , kas sa tuleksid minuga mõnikord kinno ? " Tuuakse magustoit . Sügavpunased maasikad koorejäätisega . Pisikest lusikat kaunistab sama pseudovene ornament , mis teisigi söögiriistu . Jälgin hiljukesi Edi , kes naudib maasikaid peaaegu lapseliku rahuloluga . Jäätis jätab tema ülahuulele valge randi , ning mulle meenub artikkel Tomskaja Nedeljast , mida lugesin enne teeleasumist interneti vahendusel . Artiklis pealkirjaga " Seelikuküttide tüübid " öeldakse : " Seks-terminaatori iseloomulik näide on Editška Limonov . Jelena poolt maha jäetuna avaldusid temas solvumine kogu maailma peale , varjamatu künism , tarbijalik suhtumine naistesse . Terminaatorite iseloomulik käitumine – varem või hiljem võib neid niisama lihtsalt vallutada jultunud lipakas , kellega nad heameelel abielluvad . Vaiksed ja kodused , keda leidub terminaatorite teel suures enamuses , ei köida neid mingil moel . Südame põhjas igatseb terminaator kannatusi . Tema kangelannaks võib olla ainult eemaletõukav lirva . Sellest seelikuküttide varjatud soovist lähtudes on nendega võimalik tahtmise korral manipuleerida , seejuures tegelikult lirva olemata " Märkan , kuidas Ed limpsab huulelt jäätiserandi . Jah , tarbimisrõõmu leidub musta riietatud kangelases ülearugi . Praegu , pärast Kairitit , Kristiinat , Heilikat ja teisi , kujutan teda ette hingehaavu sama isukalt vastu võtmas kui maasikaid ja jäätist . Katastrofaalse sõnumi sain Räpinas . Soojendasin ennast sõbra maja taga päikese käes . Üksikud röhitsused tõid suhu joodud eetri ja puskari maitse . Küünitasin just sigareti järele , kui telefon piiksatas . " Aron ! Ma ei tule Tartusse ! Kõik tuli liiga äkki ! Kristiina " No nii , nüüd oli see jälle käes . Juba neli päeva , tõotuste andmisest saati , pelgasin midagi taolist . Kurku tõusis tuttav klomp , käed läksid higiseks ja meelekohad hakkasid tukslema . Kiskusin ahnelt suitsu , kuid valu ei kadunud . Head haavad . Rasked haavad . Proovisin helistada , kuid Kristiina ei võtnud vastu . Toksisin mõned meeleheitlikud sõnumid . Vaikus . Kangelane hingas vaevaliselt , tema süda tilkus verd . Sõber magas , ning mõtteid mujale juhtida polnud võimalik . Lõpuks tuli sõnum , mis kinnitas mu kõige kohutavamaid nägemusi . Kuigi haavaja jättis mulle õige pisut lootust , teadsin ometi , et temaga on kõik lõppenud . Finito . Teismelisena oleksin ehk mõtlemisaja-juttu uskunud , kuid nüüd olid asjad selged . Ots käes . Kiirustasin majast eemale . Kastemärg rohi leotas kingad momentaalselt läbi . Murdsin läbi põõsaste Võhandu jõe äärde , valisin numbri . " Hommikust , " ütles Kairit . " Naiste reetlikkuseta ei saa kangelane eksisteerida " Ed viskab kägardatud salvräti jõkke ning tõuseb lauast . Lahkume aurik-restoranist . Mõistan äkitselt , et suguvõsaotsingute kõrgpunktiks oli temaga kohtumine . Õhtul õnnestub meil Liza Bleze mingist baarist üles leida . Tal on sügavalt ükskõik , kas ma olen tema sugulane või mitte , või kas kummalgi meist üldse on sugulasi . Liza on purupurjus . Võiksin küll homseks uue kohtumise kokku leppida , kuid tõttöelda on minugi huvi kadunud . Ed tuleb taksot kutsumast . Selge see , purjus naine tuleb kiiresti koju viia , muidu peab arvestama ootamatustega . Jätame baari ees hüvasti . Liza tütarlapselikku näokest määrib kogu tülpimuse ja võõrandumise gamma , kuid ta istub taksosse . Ja ma näen , et sama ükskõik kui suguvõsast on tal sellest , kas Limonov viitsib teda veel mõned aastad baaridest üles otsida või jõuab kangelane juba samal ööl uude suurde lahingusse , uute medaliteni . Peole tuli minna autoga ja see oli ilgelt mega . Stereo oli ka mega , Wailing Soulsi hüpnootiline " No Joy Ride " tuksub mul ajati veel nüüdki kõrvade vahel . Ning õhtutaevas ! Õhtutaevas mängitas punaseid , siniseid ja oranže nii häbitult , nii meelalt , et sain ereka . Õõtsusin küljelt küljele ja lasin nokast tulla millel iganes tulla saab lasta , kui Wailing Souls tõdeb , nendib ja möönab . Muidugi oli salong suitsu täis – lapsest saati passiivset suitsetajat see vaevalt häiris , ennast pean silmas , aga tüdruk või beib või kes ta just oli , tema pärast vajutasin nupule . Aken lõnksatas ilgelt kähku alla ja reggaele lisandus rohutirtsude jam-session . Moosisessioon ? Võimalik . Ja moositakse seda , keda armastatakse . Niisiis ? " Eestimaa loodus armastab meid . " Kahju , et tüdruk ei naernud . Taevas väärinuks seda . Ja mina ? Loomulikult . Otsustasin , et putsi , et ajan oma liini edasi ja üldse võtku ta ikka põske küll . Ilmselt võtabki . Juba täna . Võsa oli tolmune , aga maja , mis äkitselt mäeveerule kasvas , polnud vist iial sitakübet näinud . Õhtutaevas trikitas endiselt värvidega ja tüdruk pidas auto kinni . Silmad vidukil , mõõtis ta hoone ruutmeetreid , materjale ja väärtust , kinnisvara-agent nagu ta mul oli . Idioot . Enne parkimist lülitas ta stereo välja , armutult , kuna ilgelt kalli kabrioleti ja ilgelt võltskalli džiibi vahele on ju päris hirmus parkida . Eriti kui boyfriend autos plaani teeb . Suitsurõngad hõljusid katuseluugist sumedikku : <arv> <arv> <arv> <arv>. Beib piuksutas autoalarmi . Sitta ta enam oli hommikune armas tüdruk , kohvikruus käes ja midagi põses . Baranka . Seelik sirgu ja tuppa . Lohisesin sabas , turnisin üle kingamere , võõrustaja pani putru : " Oi , X ! Fan-tas-ti-li-ne ! Ja Y , kas Y ei tulnud teiega ? Oo , pole viga , zajibiss värk , õlu , vein , bool , grillime ka , eks ? " MIND EI OLNUD OLEMAS ! Teadnuks see idioot vaid , kus ma töötan ! Aga kodutöö oli tal tegemata ja seda parem . Sõnu puistates tormas võõrustaja järgmisi ohvreid vaimselt kiirnikkuma . Arvasin , et amfetamiin , kuigi härrased võisid ka kokaiini peale raisata . Huhh , see oli nüüd rõve . Otse välja öelda . Igasuguseid asju . " Asi on hoogne , hoogne , " vadistas oranžide moeprillidega kutt . Igasuguste asjade väljaütlemine polnud talle küll rõve . Loomulikult , suur vesi käes , oleme kõik tegijad . Ja pritsime inimesi , á la babtistide ristimine . MA OLEN ELU AEG VIHANUD gaseerimata pudelivett . Mõttetumat asja on raske välja mõelda . Tegelikult ei ole , aga superlatiivi väljendamiseks kõlbas eelmine lause küll . Jälgisin kuti kõrisõlme ja kaalusin , kas katkise pokaali serv purustaks selle ühe , kahe või kolme löögiga . Kui mõte liiga armsaks muutus , lasin jalga . Beib jäi vadinat kuulama . Tore . Ilgelt tore oli ka megabass , õues . Ei mingeid rohutirtse , suvelõpu kuulutajaid . Käigu nad ka putsi . Näiteks . Halli vihises võõrustaja ja pistis kisama : " Grillile , grillile ! " Arvatavasti nägi Lars von Trier <arv>ndate alguses midagi taolist , sest kuulus grupikepile-kutsumise stseen " Idiootides " pole ju tühja koha peale tekkinud . Kõik me esitame raporteid , kõik me töötleme enda toredat elu . " Ka sina , ajalooliste romaanide autor ! " puuris Aron sõrme vastavale isiku laupa . Just äsja ja üldse mitte loos , mida praegu jutustan . Kulm kipras , kõrvetas kahemeetrine värdjas liha . Turvamees . Kompasin – ohutu . Õieti polnud ohtu kusagil märgata , inimesed kaanisid vett ja nuhutasid vahepeal seda , mida kuiva suu saavutamiseks vaja on . " MA OLEN SIND NÄINUD ! " Tohoh . Võpatasin . Naine tuli peale . Mõtlesin , et tank . Ja et süütepudel . Vahetult . Aga ta võttis mul sõnad suust : " Poiss , mis su nimi on ? " Taktikaline võit tema leeris . " Nime mul küll ei ole , " pareerisin . Ilgelt tasakaalukalt . Ja matsin naise naeru populaarteadusse , seletades , miks mul nimi puudub ja kuidas neegrinoorukid joovad mürgileotist , ekslevad söömata-joomata padrikus ja otsivad oma uut nime , et meheks saada . Naine lagistas naerda . " Fantastiline ! " Vaikisin . Õlletopsilt nõrises vahtu . " Tahad ? " Sirutasin käe . " Ei saa ! " itsitas naine . Misjärel pidas ta vajalikuks mind enda ja heki vahele suruda . Purgis ? Ta võis ju arvata , et olin , kuid olin ma jee . Keskendusin . Naeratasin . " Tuled sa minuga ? " Naeratasin veelkord . Üldse oli lõbus õhtu ja ilmselt oleks kolmanda korruse magamistoas ka üpris tore olnud , aga võta näpust . Esialgu lasin end tuppa trügida . Avatud aknast kuulsin , kuidas kabriolett mootori bassihäälsel podinal paigalt võttis . Platsilt minema kihutades riivas sõiduk teeäärt . Tajusin , kuidas kruusakivikeste šrapnellituli pragises madalasse rohtu , milles siblisid sajad noored rohutirtsud . Mõtlesin , et korras . Ja võtsin taskust lapiku brändi . Mitte brand-name'i , kuid samas , ega keegi lihtsalt pruuni vedelikku osta . Viin teeb kolm korda valutumalt purju . Niisiis ikkagi brändi , mõlemas tähenduses . " Joome " " Mm , Napoleon ! " Naiste rõõm on , muuseas , ka väga tore asi . Eriti tütarlapselik rõõm – heal juhul muutub naine selle mõjul nii nooreks , et pole eriti piinlik põske anda . Mm . Kuigi ise oled tublisti hilisem väljalase , suisa kümmekond aastat . " Mm-mm-mm . Öök . Mm , " sõnas naine . Huvitav , mis nime ta kandis ? Ilmselt sama , mis võõrustaja , sest korralikud kodanikud ei jäta neiupõlvenimesid alles . Ju . Olemas . " Oi , juba ? Aga mina ? " ilmutas naine nõudlikkust . " Viivitamatult , " valetasin , " ma käin aint kusel ära " Sulgesin ukse ja keerasin võtit . Võti on inimese sõber . Eriti kui keegi unustab selle ukse ette . Huvitav , miks üldse on magamistoal lukk ? Riiv , kett , haak – alternatiive jätkub . Laskusin halli . Naisele jäi pudel , las imeb . Näiteks . Kraabib veidi ust ja kukub magama . Uputasin ennast tugitooli . Idioodid , küllap mingid dottkommerid , vaatasid animet . Ehk multifilme . Neljakümnetonnine laiekraan ja ruumiline heli . Normaalne . Nomraalne . Narmaalne . Aga beibi polnud kusagil . Taktikaline võit nende raiskade leeris , mis parata . Püüdsin muule keskenduda , aga võta näpust ja põske ka . Silmad kinni , asusin maja läbi kompama . Loomulikult , seal ta oligi , võõrustajaga piljardisaali tagakambris . Minett , mis muud . Väristasin õlgu . Vastik . Ja mina pean neid huuli suudlema , homme . Või ehk mitte , ei , parem tõepoolest mitte ? Teisest küljest oli nüüd vähemasti teada ja sai multikaid jälgida . Silmi ma selleks avada ei viitsinud , sest vaevalt keegi märkas ja aru sai . Lõppude lõpuks võisid nad ju mõelda , et olen magama kukkunud . Loogiline . Passisin tund aega . Siis peatus maja ees auto . Valge . Triibuga . Kokkuvõttes : sini-valge . Mustata . Mendid paugutasid uksi ja jäid trepile töllama . " Tere ! " Hõigati võõrustajat . Too tuli , turnis üle kingamere trepile ja lükkas ukse kinni . Loendasin sekundeid : esimene , teine , kolmas , neljas , viies , kuues , seitsmes , kaheksas ... Korras . Võõrustaja tormas halli ja röögatas : " MU VENDA EI OLE ENAM ! " " Issand , nii creepy ! " sosistas beib , kui linna tagasi sõitsime . Seekord juhtisin mina , strateegilise tasandi võitja . Koidutäht pilgutas silma ja ma teadsin , et see on märk . Hingasin välja . Sõiduki voolujooneline kere vihises läbi eeterlikult kerge hommikuõhu . Hetkeks suutsin ette kujutada , mis tunne on , kui enam ei pea andma potentsiaalse suremisvõimaluse eest <arv> krooni kuus . Ilgelt mega tunne , peaks mainima . Mainingi , et liisingut jagub veel neljaks aastaks . Lihtne . See seal väljas hämardus . Ütlen see , kuna otsesest nimetamisest tuleb ainult pahandusi . Võite ise katsetada . Näiteks öösel , Nehatu ( kui te olete Tallinnas ) või Toidutorni ( kui te olete Tartus ) juures . Tuleb võtta roheline paber , millel Tammsaare pilt , läheneda autole , kus korralikud nokkmütsidega eesti poisid rämpstoitu manustavad , ning alustada etendust : MINA : Tere . Kas te seda meest olete näinud ? NEMAD ( ründavalt ) : M i d a ? MINA : Ära tee nalja , tunnete ju küll teda ? NEMAD : Keda ? MINA : Koolis ju käisite ? NEMAD : Sa oled mingi värdjas või ? Tahad tulen välja praegu ? Molli tahad , vä ? MINA : Ma annan selle paberi teile , kui mehe ära tunnete . Kui päris hästi läheb , langetatakse tol momendil eesriie . Valgus kustub , prillid maanduvad lumehanges ning üldse , kontakt publikuga on tihe , lausa füüsiline . Artaud' oleks rahul . Nojah , taolisi asju võib ju alati öelda – koer ka ei haugu , kuna objekti surma tõttu kontrollimoment puudub . Kui te just spiritismi ei usu . Spiritism on Eesti , muuseas , laialt levinud . Eriti pealinnas , kus asub lausa vastava nimega klubi , Spirit . Spiritisti tunneb kergesti ära ; piisab kõrvaproovist elik kuulamisest . Vaadata või suisa sõna sekka poetada ei soovita , äkki hakkab midagi juhtuma ja pärast on halb . Sest spiritist on ju ilgelt edukas ja mõju on ka tugev . Mis suunas , sõltub juba sinust . Vihje : kui naisspiritistile mainida , et sa töötad suuruselt teises nädalalehes ja ei ole koristaja , läheb tal lambist märjaks . Silm . Näiteks . Nii et parem piirduda isiklike kõrvadega . Passiivne vaatlus ja Rahvuslik Jälgija . Illustreeritud kuuldemäng algab : Baar . Ekraan . Film . SPIRITIST ( " ü " -d venitades ) : Mõnusad tüübid ! TEINE SPIRITIST : Issand kui camp ! KOLMAS SPIRITIST : Tallinnas on ilgelt šeff ! Ahvid lahkuvad . Seinale projitseeritud loodusfilm lõpeb . KÕIK SPIRITISTID : Kuradi See Või Teine Kohalik Kuulsus , ma tapan ta ära ! Pärast seda kuulaksin hea meelega paar lugu Kali Ranksilt . Või kui ei ole , siis vähemalt apostel Solomon Jabby atmosfäärilist truba-daabi . Sest ma olen lapsest saati pidanud vaimuhaigeks inimesi , kes nutavad oma vanavanema surma puhul , otsekui oleks tegu traumaatilise kriisiga . Nende jaoks kindlasti ongi , aga välja küll ei vabanda . Minu vanavanemad on surnud ning mingeid pisaraid pole olemas . Ja siis tuleb spiritualist , heidab ette ja räägib õudselt šefist raamatust , kus lapsed vanaema haua lahti kaevasid . " Nad mõtlesid , et tal on seal üksinda igav ja külm . Nii nunnu . " Ebatsensuurne sõna selle peale . Rohkem ma teda ei rahuldanud . Loomulikult mitte vanaema , aga seksuaalselt ikkagi . " Hämardub " " ? " " See seal väljas " Jälle oli tarvis asjadest ümber nurga rääkida ! Konkreetsus kui tabu – kena teema populaarteaduslikuks esseeks . Ja et " diskursus " ja " paradigma " sees oleksid , kuna need me sõbrad kahekesi . Ilmaruumi homöostaasiga võib ka liputada . Vahet pole , üks suur egobaptism kõik . Kuni endaga hakkama saad , oled heaks kiidetud . Kusjuures : " Saada hakkama ! Türa , mees , ma ütlen , mees , see on , mees , ma ütlen , see on baas ! " Tõdemus missugune . Sitta te mind usute , aga seda ütles idioot . Klassikaline . Mis näitab , et prohvet võib peituda meie endi seas . Või lambas . Sest eks ole ju tõde , et hakkamasaamist nõutakse sünnist saati . Kas said kakaga hakkama ? Ütle " A " – sa saad ju sellega hakkama ! Poiss ei saa koolis hakkama . Noh , prill , said eidega hakkama vä ? Tore , loomulikult , aga kui inimene otsustab , lihtsalt ja lambist , et ei viitsi enam hakkama saada ? Meelitab neiu voodisse ja laiutab siis käsi : " Sorry , ma täna ei saa hakkama . " Ning ilmutab järjekindlust ka päev , kaks , kolm hiljem . Hakatu-seks küüned näkku , misjärel tempel mällu igaveseks ja tere enam ei ütle . Keegi . Nähtamatuna kõnnid siis , Inimese Poeg , tänavatel . Spiritistid peaksid idee poolest nägema nähtamatut , realistide hinnangul suisa olematut , aga võta näpust ja pista põske , näevad nad tühjagi . Ei näe , tühja kindlasti mitte . Sest kui sa ütled , et praegu toimub viimane tööpäev ja printerisoe lahkumisavaldus on peatoimetaja laual , küsivad nad viivitamatult , et kuhu . Siis ilmutad sa järjekindlust ja ütled , et ei kuhugi . Pärast seda muutud sa nähtamatuks . Mõnes mõttes meenutab eelnevas lõigus kirjeldatu pidusid suurvürst Dabrowski mägilossis . Loomulikult ei ole ma nendel osalenud , tegu on tõigaga <arv>nda sajandi Poola ajaloost . Nimelt armastas suurvürst pidada Pieniny mäestiku kerges , kuid meeldivalt hapnikurikkas õhus meeletuid pidusid rohkearvulise Poola aadelkonna koorekihi seltsis . Kutse Dabrowski lossi oli ihaldusväärne ning tähendas umbes sama , mida presidendi balli külastajate nimekirja kandmine tänapäeval . Inimesed nägid mitu nädalat risti ja vaeva , et õitsvast Krakowist läbi uduste padrikute ja kiirevooluliste koolmekohtade pidupaika rännata . Pidu ise kulges kirjeldamatu tempo ja uskumatute , ka seksuaalsete lõbustuste saatel pea sama kaua . Ees ootas aga kuulus finaal . Kargel hommikul pärast viimast ekstaatilist ööd paluti härrad ja daamid saali , kus oli juba üles seatud spetsiaalne puitkonstruktsioon . Sõltumata soost tõmmati külalisel perse paljaks ja udjati tublide leotatud vitstega verele . Suurvürst seisis sedaaegu peksupuki kõrval ning luges igale külalisele piiblil põhineva õpetussalmi . Spiritistide poolt nähtamatuks kuulutamine ei too küll kaasa vahvat riitust , on aga sama õpetlik . Kohe saad aru , et ei saanud enne midagi aru ja olid idioot . Tunne on , nagu oleksid unes näinud enese homoseksuaalset vägistamist ja ärganud ejakuleerides . Vana hea häbi , mis muud . Õigupoolest võib muud olla küll ja mitte vähe . Näiteks , kuna me juba näiteid toome , masendushoog . Korralik must masendus , peene kuldinkrusteeringuga . Kord helistasin taolise hingeseisundi ajel sõbrale ja küsisin talt naist : MINA : Kuidas sul Sibüllega lood on ? SÕBER : Tahad endale või ? MINA : Ah , ma niisama ... SÕBER : Ilmselt ikka tahad , muidu sa ju ei küsiks . Võta . Pärast seda pole ma enam taolisi taotlusi esitanud , iialgi , ei talle ega teistele . Sest inimesed on ju ilgelt vahvad ja heasüdamlikud ja annavad . Pärast vaata ise , kuidas . Ja nii edasi . Otsesest nimetamisest tuleb ainult pahandusi , aga ega kaudne nimetamine vähem ohtlik ole . Your tongue is a weapon , su keel on relv . Ning suu keel samuti . Mistõttu osutub vaikus tõepoolest kuldseks . " Silence Is Golden ( Indeed ) " . Hittlugu , kui minu käest küsite . SEINFELD : On keegi üldse mõelnud , miks inimeste käest küsitakse ? Ma mõtlen , miks kuradi päralt mitte küsida jalast ? Või peast ? Reaalsus on karm , tõde valus – ülalmärgitud komödiandi eurosemiitliku alatooniga nimi oleks ilgelt aut , spiritistide seas , sest nemad on ju jahedad tüübid ja käivad jututubades . Ehk on see argus , et poetakse elektroonilise umbmäärasuse taha ? Lootus , et kui midagi vittu läheb , seostatakse juhtunut ebamäärase Killafinga , Patziku , Tshciki või Wanderasega ? Arvan , et eelöeldu kirjeldab reaalsust piisava täpsusega , kuid eks ole ju kama kaks , milline täpselt reaalsus on . Pilt kujuneb meis endis , peegeldus pole eal täiuslik . Loodusseadus : nähtuse kujutis ei saa olla täpsem nähtusest endast . Ega sama täpne elik identne . Mäng nimede ja mõistetega , bufonaad tunnete tasandil – kõik see on spiritistidele igiomane . Või siis see mitte miski . Pole ju vahet , kas kõik või mitte midagi , ühtviisi hoomamatud ja reaalsuskauged on need mõisted meie jaoks . Vähemalt minu jaoks küll , kes ma taolisi mänge väldin . Väldin ma jee . Purgis . Suurt mängumeest must muidugi pole , kuid kümneka eest raatsin lotot võtta küll . Kolmapäeviti . Kui võidaksin , asutaksin nädalalehe Rahvuslik Jälgija . Lotovõit peab olema ilgelt suur , kuna turu sissetöötamise kulud tulevad kohutavad . Rahvusliku Jälgija kaader peab vastama Eesti Vabariigi elanike optimaalpaneelile elik esindama kõiki statistiliselt olulisi ühiskonnagruppe . Ja parem , kui neid ka , mille olulisus <arv>% juures alla kriteeriumi jääb . Rahvusliku Jälgija ajakirjanikel oleks ainult üks ülesanne – kolada kuus päeva ringi , teha siin-seal inimestega juttu , ning panna seitsmendal päeval kõik kirja . Kirjutatu oleks projektsioonide summa . Tulemus ? Luuakse Jah , Jahve või Jehoova ( valik on sinu ! ) eeskujul maailm . Iga nädal uus ja autentne . Fantaasia – keelatud ! Uskuge mind , aasta pärast on Rahvuslik Jälgija ajakirjandusturu number üks , kahe aasta pärast pannakse muud lehed kinni ja kolme aasta pärast sooritavad eestimaalased kollektiivse ... Pigem ei , aga kindel on , et ilukirjandus vajub ajaloo duššipuhtasse rüppe ja uhutakse sealt kanalisatsiooni . Spiritistid on , muuseas , võrdlemisi puhtad inimesed . Mitte ainult pärast , vaid ka enne suguakti kupatavad nad sind sooja voolava vee alla . Upu või puhastu ! Loomulikult eksisteerib maagiline Kolmas Valik : lahku naeratades ja peksa liftis pihku . Minust šamaani ei saa , maagilised valikud käivad mul üle mõistuse . Tõsi küll , seeni söön heameelt tundes . Eriti võis praetud kukeseeni ja kupatatud pilvikuid . Peeter Lauritsa kärbseseened paistsid pildi peal samuti üliväga isuäratavad ; möödunud sügisel Kütioru Avatud Ateljeed külastades tahtsin paar tükki tasku pista , kuid lasin end tütarlapsest eksitada . Ju siis oli sedapsi parem . Seente söömise , kanepi kasvatamise , kommipanemise ja triibutõmbamisega eputavad spiritistid tihti . Häirivalt . Sest narkomaania pole cool , kui te minult küsite . Või siis on , aga pasundada ei maksa . Seda enam , et keskmine spiritist tegi ükskord autos pool kommi kahe peale ja katus sõitis ilgelt , jumala šeff . Appi ! Pistku nad muud jutud hiirevittu , aga see oli hea . Jumala šeffi pean silmas . Kohe esitavad Üliõpilasteatri näitlejad Kalev Kudu juhtimisel teile väikese etüüdi , milles meenutatakse ränkrasket nõukogude perioodi ja maailma loomist . Langeb nahkne eesriie : ESIMENE ÜLIÕPILANE : Aga meie käisime kolhoosis šeffideks . Sügisel . Panime kartuleid , peeti ja naisi . Änksa . TEINE ÜLIÕPILANE : Aga meie olime jumala juures šeffideks . Ai , kus tegime araablastele tuupi ! Arstiplikad olid kambas – saatsime kilidele rõuged kaela . Lahe värk . Mis sul selle peale öelda on ! ESIMENE ÜLIÕPILANE : Ära unusta , et mina olen esimene üliõpilane . Mind tegid omal ajal ka šefid , vist geoloogid . Miks muidu nad savi kasutasid ? Jumalikku kohusetundmatust , absoluutset üleolekut kõigest , ka hetkel toimuvast , spiritistide juures ei kohta . Selleks tuleb minna maale ja uurida , kuidas tavalised inimesed oma argipäeva igavikuks transformeerivad . Spiritist võib suitsetada vesipiipu , määrida CD-plaadid , mida sa oled autosse ladustanud , amfetamiinipuruseks , või teha muid poppe ja illegaalseid asju – kuid tal ei tule iial pähe bensiini nuusutada . Maal on asjad teisiti . Sa võid minna külla , kus veetsid lapsepõlvesuved , teha üleaedsega juttu ja kuulda , et üks endine traktorist , praegune väikepoodnik , kõrvetas jala ära . " Kaks kuud läks , enne kui nahk tagasi kasvas " Juhtus aga see , et said kokku kaks toredat semu . Väikepoodnikust semu omas autot . Auto , teatavasti , sisaldab bensiini ja tihti ka vastavat kanistrit . Võtsid siis semud kanistri , asetasid kämblad lehtrina suule ja hingasid . Olemas . Poole tunni pärast hingasid uuesti . Sittagi . Tohoh ? Haisu tuleb , miskit nagu loksuks , kuid kaif ei anna end enam kätte . Vaja vaadata , kas tõesti pole kanistripõhja tilgakestki jäänud ? Kanister on pime , tikk teeb valgust , jalg on märg . Ja siis pole jalg enam märg , vaid põletavalt kuum ! Kuum on ka spiritistide soov kogeda kuumi tundeid . Nad tõmbavad nina täis ( harvemini otseses mõttes ) ja annavad sulle vabad käed . Tark inimene leiaks kohe , et jalad on ju samuti vabad ja lubaks viivukese möödudes tagasi tulla . Õnneks on inimene loll . Võidukana puudutab ta spiritisti , paneb tolle keerlema ning vormib XX sajandi hiina vaasiks . Vaasil on kujutatud kaht märki . Esimene märk tähendab võitu , teine kana . Ja spiritisti käed peavad ilgelt vabad olema , et püsti püsiks . Vaas , mille seest turritavad krüsanteemid . Krüsanteemid on kolmas märk . Krüsanteemid tähistavad lõppu . Sestap tõmbame otsad kokku . Kaua sa ikka spiritiste näpid . Viimaks saadavad veel vaimud kaela . Näiteks vanavanemad , kelle pärast ma nutnud pole . See kuluks mulle ära . Kui mitte muuks , siis uue aruande kirjutamiseks igatahes . See seal väljas on ka jõudnud hämarduda , tõtt-öelda suisa pimedaks minna . Nimetagem teda või seda siis kuidas iganes . Šõu hakkab lõppema , sest valgustajad tõmbavad otsi kokku . Juhtmed pressitakse kasti , süsteem tasakaalustub . VÕISTLEJA NR <arv> : Mis on spiritist . SAATEJUHT : Kes on spiritist . Ettevaatust ! VÕISTLEJA NR <arv> : Täit tõtt tunnistades – massohism ja surmatung on meil ju veres – jäi mul naisspiritist proovimata . SAATEJUHT : No toppige siis ilgelt šefid riided selga , minge klubisse Spirit ja vaadake , mis värk on . Näiteks võib olla siuke värk , et värki ei ole ja tuleb hoopis bussijaama minna , pilet osta ja ära süüa . Aga ei pruugi . Suud . Ahvid lahkuvad . Seinale projitseeritud loodusfilm lõpeb . " Oh , look , a squirrel ! " Agnes hüppab <arv>,<arv> m kõrgusele . Ta on Hollandist ja praktiliselt unisex-välimusega . Grupi liikmed haaravad fotoaparaatide järele . Paanika . Koban sigarette , kuid otsustan kannatada . Katikud klõbisevad , objektiivid surisevad . " But it doesn't move ! " tõdeb keegi . " Oh , so pitty it doesn't ! " toetab teine . Nõutult seistakse ümber sissepiiratud orava . Loom piilub inimesi , tihkamata läbimurdele asuda . Siis tõmbub näriline kössi ning jääb passiivselt ootama . Tema kohev saba meenutab võitluslippu . Mõtlen , et loomakese nimi võiks olla Pilsudski . Vahvalt seisab ta konverentsigrupi perimeetris . Minutid heljuvad õhus , mida on hinganud suur Chopin . Närvlikult piilutakse kella . Lõpuks haarab hispaania noormees initsiatiivi . Kirglikke röögatusi kuulduvale tuues trambib ta jalgadega asfalti , kuid muruplatsile ei julge astuda . " Idiot cholerny , " mõtleb orav . Hispaanlane laseb kuuldavale viimase röögatusteseeria ning vaikib siis . Tema kokaiinikahvatul näol pärlendab higine suutmatus . Sarnane ilme markeeris hispaanlase füsiognoomiat ka möödunud kevadel , kui ta lapsepõlvesõprade õhutusel koduses Madriidis bordelli külastas . " Western culture is completely impotent in this case , " tõdeb Zbigniew tabavalt . Vaatame teineteisele muigvelsui otsa ja noogutame . Zbigniew suitseb " Dunhilli " . Mina samuti . Küsin tuld . Saan . Agnes liigahtab : " Better don't smoke here " " It's an opened area " " OK . But now , will somebody step away ? " küsib Agnes . Tal on lahendus . R &amp; D funktsioneerib , ideed viiakse ellu , täiuslik tulevik realiseerub , tootmiskvoodist peetakse kinni . Hispaanlane lahkub ringist , ülejäänud teevad ähvardava sammu orava suunas . Loom adub ohtu . Saba võitluslipuna lehvimas , spurdib ta ringis olevasse tühikusse . Seda on läänlased oodanud . Fotoaparaadid tärisevad ja plaksuvad . " Kurwa matj ! " jõuab orav vanduda . Siis imevad aparaadid loomalt peegelduva valguse tilgatumaks endasse . Loom muutub nähtamatuks , kuid filmilintidele jäädvustuvad kümned dünaamilised oravad . Pidu läänlaste leeris . Kuniks ? Sõltub minust , kes ma olen kutsutud , määratud ja tean . " All wright ! We did it ! " hüppab Agnes <arv>,<arv> m kõrgusele . Ta ei märka , et olen aegsasti vinnastanud oma suurekaliibrilise " Zenit " -kaamera . Vaid korra avaneb ja sulgub katik . Kui edasi jalutame , pole platsil oravat ega Agnest . Hingelt idaeurooplased , tähendame siin ka põhjamaalasi . Andu näeb vist pisut põhjamaisem välja , kuid et minu juuksed on paarimillimeetriseks aetud , paistavad needki päris heledad . Hulgume kahekesi ringi . Need linnad pole meile võõrad . Konverentsi lõppedes ei kisu miski meid koju . Mulle on see suurepärane võimalus ärikontaktide loomiseks . Esialgu tekib aga hulganisti muid tutvusi . Veedame mitu päeva Ania kodus . Imestan , kuidas tema fundamentalistlikust katoliiklasest isa seda talub . Piip suus ja kogu maailma tolerants pruunides silmades helkimas , tervitab ta meid elutoas . Kirsitubakas imbub riietesse , kui vaatame poolakeelset Discovery Channelit . Ühel hommikul lähen dušši alla . Harjunud liigutusega avan vannitoa ukse ning mõistan , et orav pole kuhugi kadunud . Loomakese kaval-pelglik ilme taasesitub Ania näol , kui näen ta oravakarvalist karvastikku . Viivitan vist liiga kaua , sest õhtuni hoiab ta minust eemale . " Kahetsen . Siiralt kahetsen " " Pole vast hullu , " arvab Andu . " On küll . Mul polnud ju fotokat kaasas ! " Andu naeratab ja see on tauniv naeratus . Moralismi alge põhjamaalastes leidub . Ajati täheldan tärkavat moralismi endagi juures , ja seda eriti äriga seoses . Kui äri Poola kontaktide toel vägeva hoo sisse sai , ravisin progresseeruvat vagatsemist õiesupiga . Aitas küll , kuid mitte kauaks . Liigsest moraalsusest sain enam-vähem lahti alles linnaäärses kivikuubis . Kuna universumis valitseb tasakaal , võtsin vastutasuks enda kanda mõnekümne parasiitorganismi toitmise . Poolas oravaid jahtides on need õpetlik-piinlikud kogemused alles tulevik . Afro-klubis tutvustab Ania oma sõbrannat . Ola – nii teda kutsutakse – suitsetab mentooliga sigarette ja tundub paljutõotav . Kahjuks peletab teda minu napp vanus . Fotosessioonis on ta siiski nõus osalema . Juba homme . Andu võtab kaasa pudeli Vana Tallinna , mille ta on suure surmaga Varssavi kesklinna poodidest välja otsinud . Õiget poodi ei suuda ta hiljem meenutada . Pole ka vajadust , kuna paarist ostetud pudelist piisab meie diasporaa lõpuni . Jah , nüüd võib seda juba diasporaaks nimetada . Oleme elanud Poolas mai lõpust saati . Pildistamiseks valime jõeäärse . Taamal terendab tundmatu raudteesild . Klõpsutan fotokat . Ania ja Ola poseerivad . Vahepeal ainult mängin pildistamist – eelistan neid loomulikes olukordades tabada ; poseerimine jätab mind külmaks . Istume kaldarinnatisele jäätis sööma . Sulanud plombiir maitseb Vana Tallinnaga hea . Tütarlapsed ahhetavad . Varsti saan teada , et kõigi Olade ristinimi on Aleksandra . Vahetame aadresse . Ta pidavat teadma kedagi , kes teab kedagi , kes ... Otsustan tema kontakte proovida , kuid ei oota tulemusi . Õieti olen juba loobunud äriplaanidest . Need põhjendavad meie jätkuvat siinviibimist , muud midagi . Joome põhjamaist likööri , meie , noored idaeurooplased ilmajõe äärel . Teine kallas on kaugel . Hoolimata aeglasest voolust pole vähimatki lootust üle ujuda . Teen asjaliku näo ja marsin põõsastesse . Tüdrukud lähevad õnge . Andu märkab , kiirustab kaameraulatusest välja . See on vist parim ülesvõte Agnesest tehtu järel . Tahaksin teada raudteesilla nime . Olen mõneti pedant ning märgin fotode tagaküljele koha , aja ja osalised . Kahjuks jääb silla nimi saladuseks . Võimalik , et sellel polegi nime . Ola kontaktid ei vii kuhugi , kuid mõned nädalad hiljem kohtan uuesti Zbigniewit . Ta kutsub mind ja Andut klaasikest õlut tegema . Raha on üpris otsas ning mõte tasuta õllest rõõmustab . Juhtub aga midagi enamat – tolles sopilises keldrikõrtsis teen ennast esimest korda elus täiesti kivisse . " So , will we ever smoke some grass ? " küsin suusoojaks . Oleme sellest varem rääkinud ning mul puudub igasugune usk . Usunappus kajastub mu hääles . Zbigniew noogutab siiski pead : " Yes , that is really possible " " Do you know now from where to get some ? " Ei , Zbigniew veel ei tea . Kuu aega tagasi oli sama lugu . Rüüpan õlut ja loen mõttes raha . Üle viie zloti ei tohi mingil juhul kulutada , aga klaas õlu maksab seitse . Järsku täheldan , et mees kõrvallauas otsib minuga silmsidet . Vaatan . Ta viipab mind ligi . Lähen . " I accidentaly did hear that you want grass ? " " Yes ! " teatan innukalt . Mees näitab kotikest . Olemas . Ta selgitab , et tegu on parima kohaliku kraamiga . Pakub nuusutada . Ma ei jaga värgist suurt midagi ja kahtlustan pettust . Kilekotikese sisu ei näe just usaldusväärne välja – umbes nagu tavalised jahvatatud lehed , sekka mõni õienutt . Küsin hinda . Et oleneb palju kraami või ? Pakun täiesti müstilise ja kollanokliku ühiku – kaks sigaretti . Mees küsib kakskümmend zlotti . Löön käega ja ostan . " This is really strong . Smoke it slow ! " Häh . Lapse jutt . Olen kindel , et saan petta . Lähen oma lauda tagasi ja topin kõik ühe suitsu sisse . Teen näpu suus märjaks . Tean juba , et džointi tuleb põlemise aeglustamiseks kasta . Kõrts on rahvast täis ja võlvide all keerleb igasugust suitsu . Andu ja Zbigniew joovad võistu õlut . Tõmbun hämarasse nurka ja süütan sigareti . Maitseb nagu vaik . Köhides tõmban lõpuni . Midagi ei juhtu . Alles nüüd avastan , et pole filtrit eemaldanud . Nean end mõttes . Raha läks tühja . Maha visatud ja / .. / ha-haa-haa / ... / täitsa võimatu muuseas / ... / see tuleb pisikese viitsütikuga üles / ... / you know , I bought some grass here ... " You know I bought some grass here . " Kumiseb ! " Yes , I noticed " " So , I mean , yeah , I , well , I mean-mean , this iiz pretty good stuff ! By the way , are you out of beer again ? Kujutad ette Andu , ma küsisin , et kas teil on karu otsas , out of bear , so , mul suu kuivab , heh , I just said to Andy that in Estonian , I mean , I mean-mean , what I mean is that , that iiz " " Your throut is dry ? Some beer maybe ? " " Yes , some bear , some bear would ... " Mees , kellelt ostsin , tõuseb lauast . Ta naeratab . Küsib midagi . Noogutan . Mees ulatab visiitkaardi . Pistan selle taskusse . Mees lahkub . Võtan kaardi välja , murran pooleks . Veelkord . Ja veelkord . Karu . Murran . " Andu , palun hoia seda ! " Andu pistab visiitkaardi rahakotti . Rüüpan õlut . Kihisevad mullikesed rebestavad limaskesta . Nii tundub , aga ei ole . Või on ? Aeg . Sest kõik tõusevad . Lauad tühjenevad . Inimesed väljuvad . Kõrts on suletud ja mina pean leidma oma kampsuni . Palun Andut appi . Andu tuleb , kuid kasu on tast vähe . Löön käega ja seiklen treppidest üles . Õues sajab vihma . " Is this yours ? " küsib Zbigniew kampsunit ulatades . Päike lösutab pisikese pilve ja hiigelsuure papli vahel . Lahtisest aknast aimub kuivava maa hõngu . Sirutan käe . Pudel leiget vett võib päästa elu . Päästabki . Heidan pilgu kõrvalvoodile . Andu loeb värsket " Politykat " . " Miks sa meile taksot ei võtnud ? " " Ahah , lõpuks üleval ? " " Takso " " Ah , mis , ma olin liiga purjus " Noogutan pead . Kumiseb , aga võrdlemisi ilusa kõlaga . Nagu kauge kirikukell uduste luhtade taga . Pohmelliromantika . Kaatriseisundi peissaažid . Kuigi , olekul pole tõesti viga . Pühalik tunne . Nii võiks kirikus olla , aga ei ole . Kanep . " Tead mis – mehine kraam " " Hakkad vedama ? " " Jah . On sul tema kaart alles ? " Andu noogutab . Muidugi tal on . Ja ma tulin ju üksi siia ? Et . Oot . Tõusen küünarnukkidele ja vaatan sõpra . Too paneb ajakirja käest , vaatab vastu . Naeratab . " Aga mina sain eile ka orava ! " Ta paljastab vasema käsivarre . Õndlas , veeni kohal ilutseb lillakas-oranž plekk , mis meenutab tõepoolest natuke oravat . Tean , et siin , räpases Poolamaa hostelis , kuhu oleme Ania juurest lahkudes kolinud , algab minu äriline karjäär . Et kõik ausalt ära rääkida , pean ma alustama filosoofiast . Õieti on tegu filosoofia surrogaadiga , psühhedeelse petteloogikaga . Mis siis . Midagi ikka on , ning ma kinnitan , et see pole paberiruuduke lüsergiinhappe dietüülamiidi ülahuule all . Juttu tuleb liikumismängudest , mille populaarsuse kasv korreleerub nõukogude aja kaugenemise ja autode arvu kasvuga . Igavus töötab siin pelgalt motiivina , ehkki piinlik on tunnistada , kuivõrd need mõttetud liikumismängud mind tegelikult kujundanud on . Seda öeldes tunnistasin tavapärasest enam , kuid kindlasti mitte kõike . Varjatud tegurite puudumine labastaks keskkonda – ning labase keskkonna puhul tähendaks see ilget jama . Muidugi ei väida ma , et tarvilikud ( muuseas , kellele ? ) on vaid sihitud liikumised . Üldse mitte . Eesmärk on paratamatus ; tekkimise moment pole oluline . Näiteks Teet Kallase " Heliseb-kõliseb " on väga dünaamiline teos . Toimub liikumine , peategelane läheb mängu , satub viimaks hättagi mängust pääsemisega . Siis tuleb ümmarguse näoga tüüp ja seletab kõik ära . Ning eesmärk ilmub – antud liikumise lõpus <arv>. Lisaks liikumisele <arv> tähendab dünaamika – või minu arusaam mõistest – teatud süsteemi etteandmist . Mainitud süsteemile rajaneb tulevik . Staatika seevastu – sõna absoluutses mõttes – ei kätke minevikku , olevikku ja tulevikku ; staatiline süsteem on . Ja kõik . Kuna universum pole staatiline , võib pealtnäha mõttetu tegudeahel ( mäng ) siiski mõjutada tulevikku ja viia kummastavatele tulemustele . Kusagil hoomamatuses lõikuvad kiired ; üks vanem naisterahvas sureb , teine sooritab tegevuse ja pääseb . Kohe kõigest lähemalt . " vaata metanooli korgi alla , võid võita reisi new yorki , " kirjutas kord tore tüdruk Põim Kama . Kahetsesin , et ta suurtähti ei kasuta . Kuna tütarlast on ühteilma eesti kirjanduslukku topitud , ja mitte ainult , siis võib mitmes kohas esinev grammatikaviga tema imidžit rikkuda . Mitte päris ära , aga miski jääb kripeldama . Sarnaselt kripeldas mul siis , kui üks sõbranna andis raadio-onudele intervjuu , kuid avaldas tõiga alles saate eetrissepaiskumise järel . Kolmas inimene , kes varjumängu armastab , on Osilius . Ühel talvejahedal kevadpäeval mainis ta mokaotsast : " Ma ei tea , ma vist sõidan ussa " Paar nädalat hiljem lahkus Tallinna lennujaamast pisike Boeing numbrita Q <arv>NY<arv> . Minu võitluskaaslast ja vaimset tagakuju ootasid Idaranniku kopituselehased hotellid . Kohalikust bensiinijaamast tehtud telefonikõnes teatas Osilius , et kavatseb El Pasosesse jõuda , kui raha küllaga koos . Telefonis paistis tema hääl reibas . Tundsin rõõmu , et sõbral hästi läheb . Saabus suvaline teisipäev . Hoovis valitses taas varakevad ning ei jäänud Eestimaa metsad ja põlludki aastaringile võlgu . Kivikangrutes krõbisesid rookuivad vaarikavarred , miski sasis vaevakaskede pruunikaid võrasid . Ootus ja igatsus surisesid rinnakorvis . Eh ! Eh ! Ning muidugi peatus maja ees õige pea vesihall auto . Osilius ! Tagasi – taskud raha täis , pööratud nahast jope seljas , kustumatu irve näol . " Hi ! " " Tere ! " " Well " " Kuule , ma oskan veel eesti keelt kah " " Ahah , " möönsin mina . Kihutasime äärelinnadesse . Taamal terendas patune , lausa kommunistlik päike . Sügavpunased kiired joonistasid sõiduteele teravaid varje . Ei mingit anti-aliast . Hoidsime autoaknad kinni – tuul lõikas loojuvast päikesest valusamaltki . Lehetud põõsad varjasid halvasti . Kissitasin põletikulisi silmi . Jah , tõepoolest ! Jahedast ilmast hoolimata kaevas pruuni palituga vanamutt maad . Peatasime auto . " Tere ! " Mutt vaikis . " Jõudu tööle ! " Mutt vaikis ikka . " Ekstaole , " sisistas Osilius ja tõi autost punased kindad . Vaatasin neid teatud üllatusega , kuid tõdesin : " Krasnõe pertšatki snak smerti ! <arv> " Öeldut riigikeeles korrates astusin ülesnügitud mullale , tegin pisukese hüppe ning viibisingi vanamuti selja taga . Naksti ! haarasin muti topeltnelsonisse . Osilius lähenes eest . Mutt ei tihanud piiksatadagi . Tuntud muusikalihitti ümisedes toppis Osilius punased kootud kindad tema pahklike käelabade otsa . Lasin muti lahti ja hüppasin eemale . Osilius surus parema käe jopetaskusse . Teadsin , et kohe see juhtub . Ja siis see juhtuski . " New York , New York ! " venitas sõber šlaagri viimaseid sõnu . Istusime autosse ja kihutasime kummide vilinal algavasse öhe . Veerandi ulatuses kaevatud aiamaalapil seisis vanamutt . Juhmilt jõllitas ta värvikat turismibrošüüri oma punakinnastatud käes . Aasta hiljem kolis vanamutt Pärnumaale , kuue kuu pärast aga kalmistule . See oli esimene aktiivne liikumismäng , milles osalesin . Taasavastatud agressiivsus kohutas pisut , kuid hei ! , on siis kirikuga seotud inimeste elus vähe neid kohutavaid asjakesi ? Ei sugugi . Õige lähenemise korral suuremad paranoiad taanduvad , kuid väikesed adrenaliinipumbad satuvad ikka teele . Ega olekski nendeta elu , arvan ma . Teinekord kihutas Audi <arv> läbi öö musta koridori Räpina suunas . Võitluskaaslane Osilius , keskhariduseta keskastme juht , selgitas kvaliteedikontrolli olulisust ettevõttes . Tegin targa näo ja rääkisin ISO standarditest . Osilius parandas mind olulisemates punktides . Edasi läks jutt möödunud nädalale , kui Toga ja Popsi Iff olla kodus käinud ja paberiasju ajanud . Käsitlesime ka lollikindlat pettusskeemi , mille testimine seisis esmatähtsa komponendi puudumise taga . Lolli ei leidunud , jumal paraku . Hääletajad tagaistmel vaikisid jätkusuutlikult . " Küllap nad saavad nüüd sõbrannadele igasugu värki panna , " oletasin , kui olime nad maha lasknud . " Saavad või ? " imestas Osilius . " Mida ? " Tal oli täpipealt selline nägu , et ta tõesti ei tea , millest need Ahja tüdrukud oma sõbrannadele rääkida võiksid . Vaatasin Osiliusele hävitaval pilgul otsa ja sõnasin : " Meist loomulikult " Osilius pahvatas naerma . Arusaamise valgus oli temani jõudnud . See-eest läks minul kõik sassi . Mis iseenesest oli täpselt see , mis pidi olema . Võtsin kindalaekast relva , traadijupi ja vana madrusesärgi räbalad . Toru tahtis puhastamist . Varsti pidime pärale jõudma . Seal on aga vaja , et kõik oleks puhas ja korras . Öö musta koridori jätkus veel vaid mõneks viivuks . Siis peatusime kummide lohinal administratiivhoone ees . Oranžide tänavalampide ideaalsed luumenid palistasid vaatevälja . Taamal terendas taas midagi . See oli imepärane Puuparlament , üks Räpina turismimagnetitest , ning kogu maailm ootas hingeldades aina uusi ja uusi omadussõnu , huuled pooleldi avatud . Tõmbasime hinge . Osilius märkis , et Cincinnatis , Ohios , keelati hiljaaegu stroboskoobid ära . Teatud võnkesagedusega valgus , vist paarkümmend välgatust sekundis , kutsub esile tajuhäired . Või taju laienemist , kuidas võtta . Some win , some loose , mis parata . Taju ei teki ega kao , kõigest muudab olekut . " Tead , politsei peaks sellel viimatisel asjal silma peal hoidma , " arvasin mina . " Ikkagi mingi seadus või nii " " Nojah , " nõustus Osilius , " aga ta peab ju ka " Tõepoolest : lokaalne politseikaamera näitas meie sõidukit suures plaanis . Ise jäime peitu , sest toonitud klaaside taha ei näe . Päris kaval tunne – soovitan proovida . Boonusadrenaliin tilkus ja relv oli kah laetud . Tulemasin kõrvetas sõrmi . Aja saabudes Osilius noogutas . Võtsin püksitaskust telefoni . Pükstele oli kirjutatud " Professional Bomber . " Naeratus valgustas mu nägu . Pöial viiele . Õige number , parim valik . " No tere , kallis ! " rõõmustas Aapo . " Tere . Me oleme siin ja ... Kuidas sinu poole saab ? " " No ei saagi . Aga tulge ikka . Administratiivhoone eest paremale ja küll sa siis tead " " Õige , " nentis Timothy McVeigh . Mürgisüst tegi oma töö . Timukad naeratasid . Süsteem oli rahuldatud . Tunnikese pärast väljusime Aapo juhtnööre värtnale kerides keldrist . Tagiselja vastu laksusid niisked , kuid soojad õhuvoolud . Tühjus lõhnas suitsu ja iseenda järele . Keldriuksel juhtusime Aapo emaga kokku . Ema heitis mulle ja Osiliusele pilkliku pilgu . Siis puudutas ta vasema käe pöidlaga alahuult ning sõnas : " Lõbu juba küsis , et millal need lambad ära lähevad " Need olid jälle need kuradi jõulud . Ma ei teadnud midagi , või kui , siis ainult seda , et tuleb mingil kurat-teab-mis-viisil jaanuarini vastu pidada . Ja tegelikult oli kogu aeg ilgelt selge ( ja siin on ilgus otseses tähenduses ) , et peangi , nagu ikka , nagu alati , sest Mingi Seadus on nõnda ette kirjutanud . Nädal enne seda käisin Tallinnas , üle mitme kuu , pimedas , lumes , tegemas ükskõik mida ja ma tegin ka . Läksime terve kambaga , rullisime kõrtsides – Kloostri Ait , Levist Väljas , Coffik – kõik puha Tartu saatkonnad , mitteametlikud saatkonnad tol ajal. Kloostri Aidas hakkasid mingid välismaalased džässi uhama , tegid alguses vaikse loo , siis tuli üks vend Johanson lavale , rääkis midagi , rääkis tükk aega , ja see oli õige jutt . Ütlesin Andule , et see oli see , mida vaja , ning tema noogutas ja ütles , et oli küll ja siis me vaatasime teineteist ja teadsime , et kumbki ei kuulnud sõnagi . Pärast oli suur seltskond lauas , õlu maksis viieka võrra liiga palju , paremalt lähenes Kauksi Ülle . " Oo , sina Tallinnas , äge , uskumatult huvitav ! " Ja ta istus lauda ja mina ootasin , et midagi juhtuks – õigusega , sest minu sõbranna oli lubanud mehe maha jätta , ja ta jättis ka ! Täiskiirusel , vaevu peldikust läbi jõudes panime ajama , jätsime Andu ja kogu kamba kus kurat – meil oli Tartusse vaja . Passisime trammi , jalalt-jalale , tümp-tamp , ning juttu tuli , tuli palju . Siis oli tramm ja bussijaam , jäime ühest bussist maha , aga varsti läks mikrobuss , uskumatult igavaid inimesi tuubil täis . Aga sellest polnud hullu , sest väljasõidul kukuti kusagil Saue suunas rakette laskma – sõbranna arvas , et need on lennujaama märguanded , et on mingi jama , aga siis tulid punaste kõrvale rohelised , sinised , kollased ja me arvasime , et Kaur Kender peab sünnipäeva – vaevalt ta pidas , ma ei tea , kas see mees üldse sündinud on , ilmselt on , ja siis me olime Tartus . Ma tõesti ei tea , milleks oli hea , et elasime need mõned päevad minu pool , et võtsime kaks šampanjat näkku , igal ööl , ja korra tahtsin ma sõbrannale šampanjavanni teha , aga tuli leppida duššiga , kuid see oli absoluutselt okei ja jess , kuigi absoluuti pole olemas , kuigi absoluut on hoomamatu , kuigi ma tundsin , et nüüd hakkab see jälle pihta . Ja kui ma siis nädal hiljem uuesti Tallinnas olin , pirukapoe seinale toetusin ja mobiiliga juttu panin , tuiskas üllatunult naeratades mööda Francois Serpent ning ma teadsin , et nüüd läheb tõesti lahti . Hullumeelses tempos , lugemata õlut , veini , subrovkat ja mida iganes , kolistasime Anduga linnas ringi . Diana ja Krissu olid meil kambas . Pidime kohtuma Muratiga , kes on Küproselt ja türklane ja elab kuuendat aastat Helsingis , aga kohtumine ja kogu muu kamm oli umbes nagu Godot' ootamine ning absoluutselt fantastiline . " Kas sa oled ühte head raamatut lugenud ? " küsis Krissu mingil ebamäärasel hetkel ja ma naersin ja mõtlesin , et olen küll , ning kindlasti rohkem kui ühte , aga siis ütles ta , et teel ja ma teadsin , et Kerouac on kohal . Tuli hommik , terav kollane Tallinna-päike poleeris katuseharju – ajasin Diana hiljukesi üles , sest ta pidi koju minema ega oleks üldse pidanud seal kusiganes ööbima , kus me olime – ning siis vaatas keegi rõdule ja tuhatoos oli kinni külmunud . Tervet linna täitis tapjalik kargus , ninast ja suust pahises auru ! Me panime kodinad kokku ja tõmbasime kiiresti bussijaama . Krissu võttis mult kaks suitsu ja pani vastassuunas minema . Pööratud nahast mantel , punased juuksed lehvimas , ning ma mõtlesin , et see on üks kuradi New York , täpselt seal , kus me juhtume olema , sest tegelikult on kõik kohad meil peas , südames , kopsudes , mitte ümber . Või on ümber ka , aga pole ju vahet , kuidas on TEGELIKULT . Sest tegelikkus pakkus meile sadat asja ja tuhandet lotopiletit . Kogu eesti rahvas tükkis venelaste , ukrainlaste , soomlaste ja juutidega oli otsustanud tol teravkollasel hommikul Tartusse tõmmata ja nad tegid seda ka . Andu ja mina , me ei mahtunud kahe bussi peale . Lõpuks tuli võiduloos , ja me saime liikuma . Poolel teel helises Andu telefon . " Kas see on Neimo ? Kuule , kas see on Neimo või ? " Ma lihtsalt ei saanud vait olla , trügisin kõnele vahele ja tegime sotid maha , et õhtul paneme Tartus ilgema kräu . Teel polnud meil teragi jooki ega muud värki kaasas , kuid ikka kukkus jutt voolama . Jõllitasime päikest ja olime omadega nii levelis , et lasime tulla kõigel , mida hing ihaldas . Oli täiesti suva , kes meid kuuleb või kas üldse kuuleb , sest tundus täie rauaga , et kui me veel paar tundi räägiksime , jõuaksime välja sellisesse kohta , kust edasi pole mõtet minna . Sittagi me jõudsime , sest Tartusse on kaks ja pool tundi , Riiga aga vähemalt viis – kuid viimasesse me ju ei läinud . Tartus oli pime ja külm ja kui Neimo kohale tuli , seadsime ennast kõrtsi . Enne jõudsime Neimoga kahekesi juttu panna . See polnud enam bussisõidulevel , aga mingi asi see oli . " Tead , mul on vene keel ikka puhtalt suus ! " Neimo vibutas sõrme – tema naine on venelanna , pärit Musta mere äärest või kurat teab kust , vahepeal tundus , et hoopis Vladivostokist , aga vahet pole . Tähtis on , et Neimo naisevend töötab sõjalennunduses , peaaegu postkastis või vähemalt poolkinnises asutuses , saab <arv> rubla , mis pole sittagi raha , ja et iga öö on Eesti kohal pidevalt kaks venelaste lennukit õhus . " Türa , kuule , aga kui saa teisi naisi paned , siis saab ta vend ju kõigest teada !!! " " Ma ei pane teisi , mul pole vaja teisi panna !!! " Ja ta rääkis mulle , kuidas ta naine süütuse kaotas – see polnud üldse seksiga seotud , oli hoopis üllatav ja naljakas , aga veidi nukker ka , selline tragikoomiline värk , kuid Neimo nägi , et mind tegi see kurvaks ja ta pidi kohe lohutama , et esimesel korral tuli verd ikka , sest see oli ju ilgelt tihe mäng . Ütlesin , et okei , ja ma ei valetanud , sest ma ei ole kunagi ise süütut pannud ja seetõttu ei koti füüsiline süütus mind absoluutselt – tähtsad on mingid muud asjad , need asjad , et sa võid inimest usaldada ja kolm nädalat lahus olla , ilma et ta sulle mingi sita keeraks . Sest see , kui naine kukub pärast rääkima , mis asjad tal olid ja kuidas ta neid asju ilgemalt kahetseb , pole see ikkagi see , mida vaja . Vaja on , et jamasid ei oleks . Vastupidised jamad on samamoodi tõelised ja pahad jamad , kuna siis on järelikult midagi puudu – pruudid ei teki päris tühja koha peale , pelk kõvaksminek ei ole veel piisav argument . Kui oleks , siis peaks igal hommikul bussis pihku lööma – on ju erekas ja mis sa veel tahad ! Aga vot ei löö . Ja kes lööb , see on ikka nii pöördes vend , et mina teda tunda ei taha . Minul jamasid pole , momendil , sest need sotid , mis mul naistega on , need pole need päris-sotid . Ja seetõttu ei maksnud mulle miskit Ristiisa Pubis naalduda , toetuda , rääkida millest iganes ja kellele iganes , märkamata praetud kanatiibu ja kastmekaussi , ajada need põrandale , korjata üles ja sööta sõpradele sisse . Käed said rasvaseks , salvrätid pühkisid sitasti ja sattusid alatasa küünlaleeki . Millest mõtled , igavene tuli ? Sel ööl , mis eelneb jõuluööle , ja mis on ühtlasi üks kuradima eelviimane öö üleüldse ? " Tead seda lugu , seda igavest tuld ? " " Ei . Mida sa silmas pead ? " " Seda ! Seda tuld ! Seda tuld sinu sees , mis puhastab ega jäta halba maitset ega tekita valu ! Kus sa elad ? Ei , ära vasta , see pole tähtis , see ei loe , selles mängus , siin , sest ma tahan taksos sõita , sinuga , minu poole , oota , ma sosistan , kuuled , eks , jah , ma tahan , ma tahan sulle ära teha ! " " Mida ? " " Ei , ei , ei , ära küsi , sa ära küsi , kallim , enam seda ! " Ja kui ma Hannale mantli selga aitasin , ei küsinud Andu veerandit sõnagi . Neimo keerutas lava ees , röökis midagi Kihnu tüdrukust , aga see oli ka ilgelt okei ja sobis täpselt . Ma isegi ei mõelnud tol hetkel , et Neimo , ingel , tiivad laiali peole , kaheks nädalaks auto , võlg taevani pohhui , meenutab – olenemata lihtsa inimese silmaringist – Kerouaci Dean Moriartyt , inimtõrvikut , ekstaatilises vaimustuses ringihulkujat , tuhande plaani ja kümne tegemisega meest ! Taksost väljudes ei kontrollinud ma enam keelt . Viskasin juhile suvalise raha , ootasin et saan midagi tagasi , aga ta jäi tuimalt vahtima , ja ma andsin raha juurde , kuid vabandada ei suutnud , sõnad ei tulnud . Hanna pidi mind toetama , koordinatsiooni hoidma , aga ma kukkusin ikkagi takso ja maja vahelisel teel kaks korda külili ! Mõistus oli täiesti selge . Korterisse jõudnuna , põlvitades peldikupoti ees ja roopides õlut , arutlesin , kas see tüsedusele kalduv , maadlejalik tüdruk oleks suutnud mind süles tuppa tirida . Tol ööl magasime niisama koos . Päeva ma ei mäleta , kuid hommikut polnud surmkindlalt olemas . Õhtul tahtis Hanna ära minna , aga ma viskasin talle rullitud ja pruuniotsalise viiesajase , lasin poest kõiksugu kraami kokku tirida , ja kui ta poole kaheteistkümne ajal peldikust tuli ja vannitoas käsi pesi , surusin liikme vastu tema pehmet taguotsa . Erektsioon tuli momentaalselt ning ma panin teda sealsamas . See oli esimene kord , kui vannitoas nikkusin – imestasin ise ka , kuidas see võimalik on , aga siis läks kogu imestus üle ning see kuradi klaasplaat , mis seinapeegli all nagadele toetub , kukkus kraanikaussi kildudeks . Pärast seda ei imestanud ma enam üldse ja kui väljas hakkasid mingid kõmakad pihta , tõmbusid mul munad erutusest kreeka pähklitest ja Hanna sai kõik selle endale sisse , mille ikka saama peab . Siis pöörasin ta ümber ja suudlesin ta silmi ja sain aru , et ta tahab veel ja on seda kogu oma elunatukese jooksul kõige rohkem tahtnud , ning me tõmbasime elutuppa , mis on ühtlasi magamistuba ja kuhu ma ühe ilgelt suure voodi olen muretsenud – ja seda oli ta vist kogu aeg silmas pidanud . Valasin endale pudelist šampanjat pähe ja tundsin umbes sama asja , mida sõbranna neli päeva tagasi – ning sedaaegu käisid väljas need kõmakad edasi ja ma mõtlesin , et nad , nemad kesiganes , tähistavad Jeesuse sünnipäeva , või mõne teise juudi või pooljuudi oma , kasvõi tolle , kellest enne juttu oli , aga siis vaatasime Hannaga üheaegselt aknast õue ja seal see oli – üks kuradi üldine veresaun ja tagaajamine . " Apokalüpsis täna ! " kukkusin ma kisama ja Hanna röökis ka , aga ta ei saanud üldse aru , kui uskumatult kõva värk see on , vaid tahtis politseid , tuletõrjet ja mereväge kutsuda , aga siis virutasin ma talle vastu lõugu , sest lüsergiinhape teeb ikka selliseid asju , millest tuleb kiiresti ja otsustavalt lahti saada , kuna iga jama nakkub ja eriti tunded . Lõin tal huule ilusasti veriseks ja valasin poolikust pudelist viina suhu , kuni ta väikest viisi täis hakkas jääma . Siis paitasin tal pead ja rääkisin ilgelt rahulikult ära , mida olin tema kreemitorukesse sokutanud ja milleks ma seda tegin . Hommikul tõmbas ta uttu . Viskasin äralagastatud voodile pikali ja vaatasin lakke . " Jess-jess-jess , " oli kõik , mis hammaste vahelt tuli , aga sees oli kuradi hea ja kindel tunne . Sest kui ma nende kahe nädalaga mujale ei jõudnud , siis vähemalt suutsin nii palju ühiskonna hüvanguks ära teha , et järjekordne inimene , Hanna nimelt , ei talu elu lõpuni jõule , jõuluööd ega midagi sellega seonduvat . Hingasin sügavalt sisse-välja . Suu kuivas , keel valutas . Jah , need olid olnud jällegi need kuradi jõulud . Peas tuksusid üksikud hääled ja ma tundsin ära Tõnu Trubetsky , kes kähistas : " Nii lõppebki mõttetu töö ja viimane jõuluöö ! " Ja ma teadsin , et sel viisil , selles korteris siruli lamades , pean ma jällegi jaanuarini vastu . Olin eile mingil peol , kus pooled inimesed vahtisid lakke , nagu tahaks öelda , et yeah , yeah , god is great ja me oleme õnnistatud ja üks kutt uhkeldas sellega , et on haridustöötaja ning saadab lapsi narkotestile ja teab , millal kõige kindlamini välja tuleb , et laps on kasutanud ja üldse teadis ta nii ilgelt palju sellest värgist , et ma küsisin , et kui ma nüüd siia topsi kuseks , kas sa värvi järgi saaks aru , millel ma viimati triipu panin ; mispeale inimesed vakatasid ja minu naine muutus sombuseks , kuna " tüli norida ei ole ilus " . Nii ta ütleski . Hiljem . Mispeale palusin vabandust . Temalt , mitte tollelt kutilt . Mõtlesin , et kui taevas oleks raudne kilp , kui tähed oleksid püssikuulide löögijäljed , kui kuu oleks jumalate prill-laud , siis võiks teine , soe ja salalik taevas varjata Valget Isa – naeratus tema huulil sarnaneks naeratusega minu nahkse näomaski taga . Sest keegi tol peol ei teadnud , et kuulun assassiinide salaliitu . Ei suur ega väike vool ole minu jaoks , rääkimata lahtistest akordidest baptistide kitarridel . Satanistlik kantriraadio , Vatikani hääl , avalik-õiguslik popkultuuri masinavärk , helistage-meile-ja , üldse , ei midagi , kes , milleks ? Kõige rohkem segadust tekitame ise . " Ära kunagi ütle , et kujutad midagi ette . Sest sa ei kujuta ! " Sõites täiskiilutud bussis Lasnamäele , kõlgutades jalgu Pae silla oranžil rinnatisel , eirates argipäeva vikerkaart , vihates mitte midagi , kuna mitte on endiselt midagi , sõltumata võist , saiast ja nendest , kes kogu elu kahe saia vahel veedavad . Millest saab , muuseas , ideaalse pealkirja . Naine ütles , et tüli norida ei ole ilus . Milline on aksioom ? Kas tüli norida on kole ? Või on ilus idiootsused heaks kiita ? Sest kui keegi loeb internetist , mida teeb lüsergiinhape , mida teevad E , A ja hobune , ning hakkab veinipeol kelkima , otsekui teaks ta kõike , ei saa ometi vaikida ! Ning assassiin murrab truudust vandele , mille ta andis kuueteistaastaselt ! Ei tohi lubada , et kahe näoga puritaanid levitavad laste kuuldes valet . Ei tohi lubada , et heledal talveööl , kui karges lumises linnas pragisevad püssid , jääb kaksteist noort inimest uskuma halba sõdalast , kes ei võitle võltsmärtsiga , vaid loeb enda valitud voolu ainuõigeks ning kogu inimkonnale kohustuslikuks . Selliste sõdalaste tõttu pragisevad talveöös püssid , selliste sõdalaste vastu peavad assassiinid võitlema . Eiramise , allumatuse , põlguse ja pistodalöökidega tuleb hoida inimkonda kahe saia vahele sattumast . Mõned kujutavad ette , et seened – amanita muscaria , psilocybe cubensis , copelandia cyanscens – annavad võtme . Eksitus . " Ära kunagi ütle , et kujutad midagi ette . Sest sa ei kujuta ! " Buddha ütles seda , aga võib-olla ka mitte . Ma ei kujuta ette , mida Buddha öelda võis . Keegi meist ei kujuta . Puhudes suurt pasunat tol üksildasel Lasnamäe rõdul , märgates naabermaja aknal päevavalguslampi , värisedes karge tuule küüsis , mida tulvab tihendamata rõduakendest , kuulates allatuleva lüsergiinipreestri loitsimist , võib tulla tunne , et midagi saab ette kujutada . Näiteks seda , et ühiskond juba viibib kahe saia vahel ning nurgas hõõgub pisike roheline valgus . Ainus , mida keegi ette ei kujuta , on tõde . Tõde on , et ma istun arvuti taga , olen täiesti kaine , kirjutan vaheldumisi bakalaureusetööd ja käesolevat jama . Seistes väljal , millel polegi horisonti , usuvad inimesed , et alati jutustatakse endast . Nagu poleks olemas võimet kujutada ette ; kõige kohutavamat võimet kahe saia vahel ! Krae on võidunud . Sõna otseses mõttes , sest eesti inimene jätab vaevalt saiadele või määrimata . Isegi moosisaiad kaetakse siinmail paksu kirbe taluvõiga . Seente praadimisel kasutatakse samuti võid – või siis margariini , ühed rasvad mõlemad . Kõik peab läikima siin kahe saia vahel . Kraed , käised , aluspüksid , seelikud , sonid , kingad , mobiiltelefonid , käekotid , tuulepluusid , autoklaasid , prillid , silmad , keeled , kõrvad , juuksed , raamatud , preservatiivid , sokid , laserplaadid , kumminuiad , kasteedid , talverehvid , aurasiilitabletid , käterätid , tulemasinad , mõttetud loetelud , aktiivkõlarid , kanepipiibud , potililled , pissipotid , tuletõrjeautod , isamaalised aated – läik ! läik ! läik ! peavad need läikima , sest me oleme kahe saia vahel . Seistes väljal , kuulmekilesid lõhestavas vaikuses , oodates oma prääniku saabumist , ei unusta ma assassiinide vannet . Läänest läheneb tumekollane serv , juba välgub ka lumivalge võikord , pilk libiseb itta , haavatud jänese pilk , ning taas ei näe ma muud , kui toekat saiatükki aegluubis taevast katmas . Lätaki ! Saiad on koos . Pidu lõpeb . Naine pahandab , mis pahandab , tõde võidab ikkagi . Suudleme teineteist ses soojas tühjuses , sest mida muud me teha saaksime . Varsti on ihud nii kuumad , et või hakkab sulama . Hulbime kuldkollases võirasvas , kuni läikiv fontään sind kurguni täidab . Pühitsustseremoonia võib alata . Assassiinide salaliidus on uus liige . " Tshh-tshh-tshh ! " ähib vedur . " Tatamh-tatamh ! " saadavad rataste tuhanded trummid . Tshh-tshh-tshh ! Tatamh-tatamh ! Õlist , šlakist , püssirohusuitsust tahmunu , tumedana neelab meie soomusrong relsse ! Akendel vilksatavad habetunud näod , pargitud kirsipunaseks võõramaa päikeses , söekad pilgud kuulipildujavalangutena möödakihutavat ümbrust jälgimas . Sõitjad teavad , et meie rongi ei peata semaforid , et meile ei vilista saabumis- ja lahkumissignaali jaamaülemad , et väikelinnade pristavid ei tule meie vaguneid läbi otsima – vedurikorstnast paiskuvas suitsusambas saadab Jah äravalitud rahvast Uude Siionisse ! Kaks higist kütjat pilluvad sütt miilavasse tulle . Tume higi nõrgub nende käsivartelt . Katel tänab oma toitjaid miljonihäälse laulumühinaga ! Südamed täituvad ülevast hardusest , kui doktor Karl Parts , rongijuht , rebib nööri ning kimedalt vilisedes tormab aur klappide vahelt langevasse öhe . Vuuuuuuu ! hüüab vedur . Tatamh-tatamh ! teevad rattad . Keegi sikutab mind varrukast . See on suurtükiülem Sabolotnõi . Tema hääles on muret , kui ta sosistab : " Näe , päike loojub jällegi selja taha " Laiutan käsi . Olen samuti märganud , et hoolimata tee näilisest sirgjoonelisusest loojub päike kord tulekusuunas , kord kurakäel , kord otse ees , kord paremal , siis aga uuesti selja taga . Kõik on võimalik . Võimalik on seegi , et päike teeb meie soomusrongi ümber ringe . Mine sa tea , viimaks on koguni doktor Parts ise asjad nõnda korraldanud , et pikk tee sõitjatele igavaks ei muutuks ? Kuid ei anta meile aega asjade arutamiseks – juba märgatakse kauguses ähvardavat suitsusammast tuprumas – punase randiga korstnast sädemeid pildudes tormab meile vastu vaenulik vedur , sabas lühike soomusvagunite rivi . Sabolotnõi kiirustab suurtükivagunisse ning juba sõidu pealt kõrvetab kolmetolline Suur Tom kuumi mürske võõraste pihta . Nende esimene platvorm hüppab õhku ning lendab pilbastesajus kraavi . Doktor Parts annab vilet . Pidurid alustavad oma kriipivat hädalaulu , vaguniseinad rapuvad närvlikus taktis . Saame soomusrongi vaevalt kolmsada meetrit enne vastaseid pidama . Vaenulik rong seisab , esimese platvormi jäänused veduri teed tõkestamas – ning otsekui äädikakärbsed mustavad kahel pool rongi Paabeli sõdalased . Panen binokli käest ja asun tööle . Tõt-tõt-tõt-tõt-tõt ! lajatavad minu kuulipildujatornist tinajoad . Rõmaki ! lajatab Sabolotnõi neile šrapnelliga . " Jah ! Jah on kuldne ! Edasi ! " Meie sõjamehed tormavad välja , tõsised , tuulest ja päikesest parkunud . Õhk täitub lüüspüsside tärinast ! Ei möödu viit minutitki , kui võõras rong annab teise veduri varal tagasikäigu , esimene vedur haagitakse aga lahti ja jäetakse ühes platvormirusudega meie teed takistama . Kui tee vabaks saab , on suur pime juba käes . Pelgamata miine või lõhutud teed , kihutab meie võidukas soomusrong pimedusse , ikka samas suunas , ikka edasi ! Rahulikult teevad sõitjad viimase piibu ja uinuvad . Kahekordsed seinad ja liiv nende vahel peavad kinni nii püssikuuli kui mürsukillu . Sel ööl magame Sabolotnõiga ühes voodis , kuid ei tee päikese loojumise ja tõusu veidrast seaduspärast sõnagagi juttu . Õhh-hhh-õhh ! pahistab vapper suurtükiülem sooja õhku mu kuklasse . Peaaegu kuulen , kuidas vallanduvad mahlad tema kahemillimeetrisest . Pärast seda tunnen end väsinuna ega kasuta võimalust , kui Sabolotnõi omakorda selja pöörab . Siion on endiselt kaugel . Sellega tuleb leppida . Kuid samas : rattad rudjuvad hoogsalt relsse ning vedurikorstnast tuprub taevasse suitsupilv , milles Jah meid juhib ja kaitseb . Enne une musta sügavikku vajumist jõuan mõelda , et tema ja meie jaoks pole ju õieti vahet , kas sõidame kindlas suunas või hoopis ringteel . Homme tõuseb sõidusuunast hele päikene , et loojuda õhtul kurakaarde – see on kõik , mis omab tähtsust . Või siis mitte , sest õige vastus on " ei tea " . Ühtaegu koletislik ja lohutav ei tea laotub kõigi meie tegemiste üle . Selles valguses vaadates loeb eesmärkide juures nende olemasolu , mitte saavutatavus ega sisu . Eliyahu Goldratt eksib . Ta lihtsalt ei tea , nagu tegelikult ju minagi ei tea . Midagi . Mistõttu võtab mu väsinud sõjamehekeha üle võimust magus rammestus . Pinge langeb , reis hakkab lõppema . " Tshh-tshh-tshh ! " ähib vedur . " Tatamh-tatamh ! " saadavad rataste tuhanded trummid . – Palun vaata silma , kui minuga räägid . – Ma ei saa . – Miks ? – Sest sul ei ole silmi !!! Lihtne ? Ilgelt ja kõik . On ilma " o " auguta sädeleb ülimalt loomulikus taevas . Härmatis katab puid , diskursuse hambad haakuvad . Programm pole täiuslik , sest täiust ei ole ja asi mutt <arv>. Või ? Õige vastus on " ei tea " . Aga ma arvan teadvat , umbes mis asjad võiksid veenvamad olla . Kuigi jah , beetaversioonilt oleks rohkemat piinlik nõuda . Täpsemini loll . Nõuda . Nõu , sest mina ei ole . Loll . Hoopis ilgelt tark olen – miks muidu nad mind üles otsisid ? Olen <arv> , ( <arv> ) % kindel , et igaühe süsteem ei võta vastu , igaüks lihtsalt ei suuda hoomata ega leppida , igaüks läheks lambist lolliks , kui saaks teada , et kogu kupatus on pelgalt interface , kasutajaliides . Ja et programm jookseb selle all . Või mäng – väljendu kuidas tahad . Vitt . Näiteks . Sest põhimõtteliselt on võimalik nii teha , et värk muutub globaalseks nussimasinaks . Kõik naised tahavad sind panna , keppida , karata , kabistada , kablutada , väänata , keerata , nikkuda , anduda , ära , triksu ja kebensit teha , lasta võtta , toppida ja lükata , sügavale sisse , igasse sisendisse , silma , kõrva , RCAsse , SCARTi ja kiiresti . Aga see oleks tsutt loll viis . LifeSim II suudab enamat . Mõnes mõttes suudab ta kõike . Ja õigupoolest on programmi koostajatel ilgelt pohhui . Sellestsamast kõigest , nimelt . Ja üldse on nii , et lihtsalt ei tohi rutiini takerduda . Või noh , tohib küll , aga ajutiselt . Nii on lepingus kirjas ja ma ei kujuta ette , kui võll mees peab olema , et lepingut rikkuda . Nahhui üldse ? On vaja või ? Türanina . Kui asi pihus , tuleb liigutada . Võid mõelda ju ka , et teed ilge heateo nendele vendadele – ja , minugipoolest , õdedele – kes pärast sind installivad . Sest see on ikkagi beeta , testikas , limiteeritud vabavara . Need augud , millest sa tootjale teatad , need lapitakse kinni . Ja siis on pärast ilgelt hea . Noh , et ei ole mingit ilgust . Sest ajab südame pahaks küll , kui oled tüübiga mitu aastat silma vaatamata juttu ajanud ja siis ta järsku otsustab , noh , mingi random-värk , et kuule , munn , vaata vahepeal silma ka . Ja sa vaatad ja silmi ei ole . Siis ajab küll öökima . Aga me oleme ju karastunud mehed . Või mis ? – Ära pahanda , aga ma ei saa seda sõrmust kanda ! – ? – See on imelik ! – Poekraam , Raekoja platsi juveelikast . – Nojah , aga ta ju ei paista läbi ! Künklik-künklik-auk . Seal kus lõpeb asfalt <arv> , seal ootab turvaauk . Näituseks , teed akna lahti , pistad pea välja ja üritad väljast korterisse piiluda . Tutkit brat ! Klaas ei ole ebastandardselt poolelt läbipaistev <arv>. Või see sõrmuse-lugu . Paha . Sõrm läheb läbi , kuid vaadata ei saa . Lihtsalt pole , mida vaadata . Absoluutne auk . Aegamisi tuleb neid avastusi üha enam . Süsteem töötleb infot , närv karastub . Algul raporteerid vigadest hoolega , pärast muutud aga kavalaks , jätad osa augukesi enda teada . Sest jumalast hea on , kui tead . Ja veel parem , kui oma kasuks funkama paned . Algul sai lolli peaga ikka palju lahedaid kohti käest antud . Eriti kahju on nendest , kus interface polnud ebatäiuslik , vaid puudus . Oli selliseid asju . Et lähed metsa ja olemas . Ei ole . Võll , kes tolle jupi ehitas , lasi üle nurga , á la kesse siia padrikusse ikka ronib . Aga sina ronid ja näed auku . Lähed sisse ja tuled välja , aga kolm kilti eemal . OK , sitta siin keerutada – eks ole neid auke hiljemgi leitud ja targem oldud . Osa tuleb loomulikult üles anda , muidu kustuvad kasutajakonto ära ja siis on putsis . Pehmelt väljendudes . Räigelt väljendudes pole sinu jaoks enam putsi , munni , vittu , türa , tussut , nokut ega lennukit . Puhas plats . Absoluutselt . Vaata ise , mida edasi teed . Pigem ei tee , sest pole millega teha . Siuke lugu . – Kuule , ma ei leia kondoome . Pime on . – Oota . – Issand , sul on taskulamp kaasas või ? – Noh , ütleme siis , et on . Leidsid ? – Jah . Ära kustuta veel ära ! – Ah , sitta sest' valgusest . Liiga kaua ei tohi ... Aukude kasutamisel tuleb ettevaatlik olla . Parem üksi või äärmisel juhul usaldusväärsest seltskonnas . Ehkki ma ei soovita usaldada . Eranditega , kuna beetakasutajaid on ju palju . Mitte väga , aga jagub . Otse need türaninad ei ütle , vihjavad ja keerutavad , kuid karastunud silm seletab mõnda . Ja üle aia pole vajagi . Vanataadile , samuti , põske . Gurud ei kehti , abi ei anta , igaüks leidku omad augud . Ja leitakse . Mõned pidavat lausa kasutajakontole ligi pääsema . Ärge minult küsige , kuidas ma tean . Tean . Ise ka ei tea , kuidas , aga vot on selline tõik kahe kõrva vahel . Kivi võib teha , paberit võib lätsutada , seente all võib iiveldada – hulk asju saab selgemaks . Et lähed peldikusse kusele , võtad välja , vaatad ja järsku on sinine . Ilus soe sinine ja sobib karvapealt sinna , kuhu vaja . Auku . Näituseks . Aga võib ka nii , et paned hoopis avasse nr <arv> , keerad , ja avastad , et käibki lahti . Algul on tohoh , siis proovid veel , saad selgeks ja siis on hea . Ehitad interface'i ümber ja sittagi nad sind enam kätte saavad – ainult format : c abil . Kui üldse , sest võrku võib ka ronida . Seni , kuni voolu välja ei lülitata , keerad kõike . Ja kõigile . Tore . Mulle pole nii suurt värki tarvis . Aitab igapäeva maagiast . Riputan lusika laubale , ajan sõrmed helendama , üllatan kohalviibimisega . Või dekonstrueerin pisut . Suurem osa asju on korralikult tehtud , annavad lõhkuda ja puha . Ja kui antakse , siis võtan . Sõiman kiilakaks idioodiks , sülitan näkku , virutan pudeli pähe , lasen kummid tühjaks ja koristan läga ära . Munnigi te hommikul leiate , sest alguses polnud ju ka mingit värki . Vari . Ja kõik . – Kuule , karvane , võib ma tirin sind juustest ? – Jäta ta rahule . – Mida sina närvitsed ? Mingi probleem vä ? – Tule , räägime . – Davai ! / .. / Ääk ! Dai boh hakkab keegi ütlema , et see pole lahe . Mulle küll meeldib . Mis siis , et need on pelgalt varjud . Teisest küljest , äkki kukuks minu sisemine prokurör mölisema , kui need ei oleks varjud , vaid inimesed . Mitte interface , vaid teised mängijad . Manuaalis oli küll selgesti kirjas , et enamik nähtavast on LifeSim-i osa . Sulejopedes idioodid , näituseks , vastavad just minu arusaamale varjust . Kohe kuidagi ei taha uskuda , et nad on mängijad . Sul on muidugi vabadus eriarvamusele jääda . See on sul küll . Aga ilge tebla oled siis ka , tükkis arvamusega . Sest millal sa viimati nägid sulejopes tüüpi ebastandardselt käitumas ? Mõtle hästi järele . Kui meelde tuleb , siis helista mulle , ausalt . Lahendused on lihtsad , hambad haakuvad . Ja minu meelest reedab mängijat mängimine . Lahtiseletatult , kui tüüp teeb ebastandardseid asju , siis on ta tõenäoliselt mängija . Standardsed kõrvalekalded ei tule arvesse , professorid kipuvad ikka nina luristama . See ei tee veel mängijaks . Samas , ega mängijate otsimiseks üleliia vaeva kulu . Aja oma joont , küll sind üles leitakse . – Nad on ju idioodid . Kõik . – Olen märganud . – No vot . Ja kui sa end mõnikord üksikuna tunned , siis helista mulle või Silverile või Lõbule või Kaderile või ... Noh , küll sa juba tead , kellele helistama peab . Ning sa lebad Emajõe kaldapealsel ja ajad oma joont . Betoonsein moodustab veepinnaga <arv>kraadise nurga . Toetuspunkti ei ole . Topid piipu ja pakud sõbrale ka . Kerge on olla , sest nüüd sa tead , lõpuks ometi , et teisi mängijaid pole kümme , vaid hulga rohkem , ja et sa pole siin riigis ainus . Ehkki võib olla hoopis nii , et sittagi nad on mängijad . Manuaale ei maksa uskuda . Üleliia . Äkki on hoopis nii , et kõik need türaninad on samamoodi interface'i liikuvad osad nagu , näituseks , kukkuv juustusai . Või küülik . Ilgelt imelik on sellel levelil mõtteid arendada , aga no on vaja . Tallinn-Tartu bussis , nädalane pohmell tumedate klaaside taga . Paned Andule juhet ja avastad , et tegelikult oskab tema ka panna . Isegi veenvamat . Vahepeal . Ja päike loojub lumeväljade rüppe ja sa ei pea vastu ja kiidad , et kuradi hästi on poistel see jupp välja tulnud . Kaks tundi panete vaheldumisi , isolatsioon kärssab , teil on poolik viin per kärss ning iga lause toob uue luuletuse . Teie räägite , inimesed vaikivad , kuni sa hakkad muretsema , et äkki pole üldse hea kaasreisijate ajusid keppida , neid mölisedes häirida , mispeale Andu teatab , et idiootide vaikus häiriks meid rohkem kui meie möla neid iialgi häirida võib . Sellistel hetkedel oled sa <arv> , ( <arv> ) % kindel Andus kui mängijas . Aga võta näpust ja pista pistaatsiapähklisse ! Jääb mingi hoomamatu <arv>,<arv> ( <arv> ) % , sinul ja temal samuti , ning mõlemad mõtlevad , et äkki on teine lihtsalt ilgelt hea interface ? Sarnaselt loojangule , mis sul ennist vaimse erektsiooni esile kutsus ? Ning on veel üks kuradi mõte , mida sa absoluutselt mõelda ei taha . Või ma . Mina . Ei taha mõelda . Ja see on see , et mis siis kui äkki on nii , et mitte nemad kõik , vaid mina ka on kokku üks tore ja ammendamatute võimalustega kasutajaliides . Jääb ainult järeldada , et kasutajat ei olegi ? Õudne . Sellisel juhul on LifeSim II suur mõttetus . Inimestele hoomatavates kategooriates lausa absoluutne mõttetus . Püha ebafunktsionaalsus elik mitte miski . Samas võib olla vastupidi . Igatpidi . Näiteks osutuvad kõik kasutajateks , mingeid varje ei ole . Ja ehk ei ole ka mängu ? Ehk on see minu armas ja ülimalt intiimne vaimuhaigus ? Võimalik , sest kõik asjad on võimalikud , ka need , mille peale ma ei tule . - Kallis , teeme äkki nii , et sa tuled peale ? - Ei . Eelmine mees tahtis ka , aga ma ei saanud sellest midagi . Tema vist samuti mitte . - Sohoh . Ning ma üritan välja mõelda , kuidas järgmisel korral kavalam olla . Süsteem on reeglina juhitav , saati siis nii lihtne asi . Pornofilmide põhjal võiks oletada , et tegu on lausa kohustusliku programmiga . Allkirju pole vaja , lepingut pole vaja , uha ainult . Kael kõveras , pea kuklas . Mööda selga siblivad kuklased , kui sa tulema hakkad . Siis oled sa kohal ega oska enam mööd ega määd kosta . Seinad summutavad heli . Vaikus on peaaegu absoluutne . Tunded ja sõnad jäävad jõuetuks ning tegevusse sekkub kaudselt väljendatav tahe . Ma töötan mitu nädalat , mu silmad punetavad , põlved on banaanipüreena pehmed , ning ma jõuan sinna välja . Fakt . That you'll be fucked the way I like you to be . Moosese raamat . <arv> : <arv>. On kellaaeg , kui aeg meie jaoks peatub . Hommiku saabudes lülitan aja uuesti sisse . Piisab väikese sõrme kahe lüli painutamisest , et vallandada Pause/Break klahvi abil seda , mida vaja . Ning me ärkame koos selles kaunis päevavalguses , mis valab meid üle halli limaga . Me võtame kohvitassid kaasa ja istume teleka ees . Kineskoobile ilmub New York , topelttornilise kõrghoone hukk . Arvo Pärdi muusika imeb . Meist välja üleva hirmutunde , mis stimuleerib omakorda elutungi . Pole midagi lihtsamat elamisest . Pole midagi lihtsamat seemendamisest , sest kuni muld on maakoore pindmine kobe kiht , on meil veel lootust . Kuni see on tekkinud elusa ja eluta looduse pikaajalisel vastastikusel toimel , pole tarvis peljata kadu . Muld on alamate ja kõrgemate taimede ning bakterite , seente ja mullaloomastiku elu- ja toitekeskkond . Mullaelustikul on fundamentaalne tähtsus toitainete ringes , lagunemisprotsessides , aine ja energia liikumises . Seetõttu julgen ma hoomatava absoluutsuse piires väita , et pole vahet , kes , kas ja mis ulatuses on sõlminud lepingu LifeSim II kasutamiseks . Ja nõnda on tõesti õigus tol väikesel juudil , kelle nimi on Aron ja kes kirjutas piibli : " Õndsad on need , kes ei näe auke kasutajaliideses " Aasta , mille esimene number on kahekordne viimane number , keskel aga sama hästi mis ei ole kaks numbrit arvud , juulis ja augustis elan Tallinnas Jaani pool . Jaani terve asub ühes väikses Eesti linnas , kuhu ma toona veel ei ole jõudnud . Ning õieti pole pealinnas pooltki , vaid sada , üks ja ei ühtegi . Jaaniga samas ruumis õnnestub veeta ehk kaks-kolm ööd . Ütleme , mul veab . Lämbes soolases linnaõhus ei higista ma asjata , vaid töisel eesmärgil . Töötan üleriigilises nädalalehes ajakirjanikuna ja oman riiklikku tähtsust . Võimutunde vaigistamiseks neelan viis tabletti aktiivsütt ja neli neljasajast ibuprofeeni päevas . Muidu võiks olla nii , et keegi näpib küljendaja masinat , teeb find , replace ning pärast viibibki Eesti Vabariigi välisminister Aapo Ilves riigivisiidil Anaalia Kuningriigis . Pildiga , esiküljel ! Loomulikult ei räägi ma endast . Vastupidi , naudin ajakirjaniku ametit rumala naljatagi . Väike ime , iseenesest . Väike , ime , iseenesest ! Aga sellest jutustan allpool . Augusti lõpul , kui varjulistes parkides aimub kollapunaste ja punakollaste toonide trendikuse järsku tõusu , ületab minu esimene Tallinna-periood finišijoone . Ikaruse tiivul loksun tagasi väikesesse puust kodulinna . Seal asub sama soojaga kirjutama romaani ajakirjanduslikust tegevusest ja meediasüsteemi telgitagustest . " Ma töötasin Maailmalehes , " libisevad sõnad mu töökate sõrmede alt . Olen suve jooksul veelgi kiiremini kirjutama õppinud . Keskkooli ajal käisin masinakirja tunnis , kuid see on ajakirjaniku tööga võrreldes lapsemäng . Nii . Lause on ekraanil . Mööduvad mõned hetked . Korter on tühi , pind vaba , riik sõltumatu . " Aga kuule , mida me peale joome ? " uurib Jaan varsti . Tean , et zubrowka manu sobib kõige paremini õunamahl . Otsime sahvri läbi ega leia . Takistused kerkivad reeglina just siis , kui sõber on sulle külla sõitnud . Murphy seadus . Või kuidas tolle tegelase nimi käiski . Smurf ? Morfeus ? " Pole viga , " nendib Jaan punasesõstramorssi peale rüübates . " Sa ise oled ka momendil sama hästi mis külas . Võrreldes Tallinnaga " Tal on õigus . Maja , kus viibime , jääb minu elamispinnaks veel ehk mõne kuu vältel . Olen siin elutsenud õige vähe aega , kuid ei tunne lahkudes kahetsust . Lahkumised on ju ilusad , magus-valusad sündmused . Mida tasub tähistada . Piisoniviina ammendudes otsustame pisut nühkida ja heliseda . Alles siis , kui altkorruse mustavuntsiline vedurijuht pöörmehargiga vastu akent koputab , asetame kitarrid õrnalt põrandale . Keeled vaikivad , semiootika sureb , Juri Lotmani haud rohtub . Millal ? Kunagi , kui meid siin pole . Järelikult üsna kohe . Riietun nahkmantlisse ning ulatan Jaanile ruudulise pintsaku . Piidleme teineteist . Hingame välja . Normaalne outfit , puust linnale piisav . Õige pea leidub Nelja Koopa pubis mõndagi põnevat . Näiteks meeldib Jaanile üks kahest tütarlapsest kõrvallauas . " Tal on ideaalne suhuvõtmise suu , " muheleb sõber heatahtlikult . " Kummal ? " ei saa ma kohe aru . " No sellel , " selgitab Jaan. " Ahah " Vahetult pärast neid sõnu lahkume , et taas minna . Edasi ? Kõlab veenvalt . Tagasiminek tähendaks ju kurat-teab-mida elik selg ees käimist . Oot-oot ! Selg ees ? Aga siis on ikkagi tegu edasiliikumisega . Nii et – avanti , gardeners ! " Tead , sa oleksid ju võinud alustada nii , et ma ei kirjutanud Zavoodis hommikuni midagi , " sõnan muiates . Vannitoapeegel nõustub . Suvega on tõesti üht-teist juhtunud , kuid palju sellest väärib kirjanduslukku jäädvustamist , pole veel kindel . Nagu ikka , ületavad esialgsed ootused tegelikke tulemusi . Lukk tühja toa ees omab sümboolset kaalu , kuid võrdub funktsionaalses mõttes vesti käistega . Mis muidugi ei pärsi kenade väljamõeldiste konstrueerimist . Näide järgneb , kuid osutub tõendusmaterjalina mittevajalikuks . Klubis on olla jee . Kogu aeg . Eriti kui Noorpoliitik soovib olla su sõber ja kutsub peldikusse . Koos sulgutakse kabiini , peegel puistatakse üle , hõberõngaga toruke surutakse ninna , niff-naff ! niff-naff ! Jee . " Carmen tantsib ja kõik temas keeb , Carmen läheb ja ostab uue vee ... " Pidevalt . Lõpuks kaupleme baarist poolteiseliitrise , otse külmikust , niiskus pinnal kondenseerumas . Sädelev pudel käes , tantsime suisa kahekesi , tüdrukutele sülitades ( kes ? kas ? üldse ? ) – meie oleme vennad . Ja homme tuleb artikkel . Õhtuks . Raisk . Sest täna ongi homme , eile algab mullu , tuna lõpeb täna . Peldik . Niff-naff-jee ! Tänav . Seisame linnamüüril , jalge all läbitungimatu vabadus , käed teineteise õlgadel . Tuled ! Tuled ! Tuled ! Ehh , milline nukrus ! " See on see , see on taskaa , eestlastel sellist asja ei ole , mina ei ole venelane ka , aga mul on , sest veerand venelast ma ju olen , mis sina oled ? " " Mina olen ka venelane , ma olen täiesti venelane , ma armastan Zemfirat ! " " Zemfira Ramazanova ! Mina ka . Ko-hu-ta-valt " " Vennad ! " " Vennad ! Tõepoolest , mingid vennad tulevad meie juurde – " Käige kuradile ! " , " Mjida ? Mine putti ! " ( Nii ütlevadki . IDIOODID ! ) Noorpoliitik läheb sahmi , pakub raha , tuletan meelde , " tasku-tasku-tasku " , loitsin , jah , ta võtab välja selle , mis klubis tuli riidehoidu jätta – ja mis ei ole riidest , absoluutselt mitte – mingeid vendi ei ole enam , plats puhas , sammude kaja vanalinna kitsastel tänavatel , " kuule , pane taskusse tagasi , muidu mendid äkki , kaamerad ja ... " – " Mendid mingu orava tussi ! " – " Ei tea , ega nad ... " – " Mulle ei tehta midagi ! See on minu riik ja mina võin ! " – kuid taskusse ta paneb ja see on hea , sest kui meid koos ... Balti jaam . Mida me siin teeme ? Vahet pole , jätame hüvasti , pikalt , istun taksos , nuts pihus , paotan pihku , jah , ongi , lillad , kolm või neli ? – vahet pole , endiselt . " Kus kodu on ? " Tuletan meelde , ütlen , taksist noogutab , naeratab – naeratab ! " Mida sa irvitad ? " " Niisama " " Parem oleks ! " Maja juures viskan ühe paberi , ta tahab ära sõita , vot ei sõida tagasi andmata , kroonise täpsusega , annab , normaalne , valin koodi , uks liigub , lift , võti , korter . Valmis . Enne uinumist veedan mõned tunnid reumavaludes . Mitmendat aastat kestab valulik rutiin ? Te ei taha teada . Oo , jumalad , jumalad – mürki , andke mulle mürki ! Aga vot ei anna . Isegi diklofenakki ( on selline ravim ) ei saa retseptita , saati siis mürki . Hollandisse peaks sõitma . Seal on eutanaasia legaliseeritud . Kusjuures , eutanaasia pole ainus efektiivne ja Hollandis legaliseeritud vahend reumatismi vastu . " Palun kaks karpi ibuprofeeni " " Miks nii palju ? " " Tahan ennast ära tappa " " Ahsoo , " naeratab müüja . " Aga äkki annan siis ühe suure karbi ? Tuleb odavam " Ta ei kujuta ette , kuivõrd meelsasti ostaksin hoopis paar grammi rohtu ! Poliitikud elavad teadmatuses või hirmus , korralikud kodanikud aga pelgalt teadmatuses . Mis neil karta . Võtavad oma reedeõhtuse <arv> grammi sisse ( viina , ikka viina ) ja uinuvad rögistades . Neil pole aimugi , millega Bob Marley vähki ravis ( tõsi küll , edutult ) . Juuli lõpus saabuvad üle päeva teated hävitatud istandustest . Kasvuhoone või paar hüva eestimaist rohtu ; kõik puha tuleroaks . Koosolekul pakutakse , et peaks tegema loo kanepi kasulikkusest ja kahjulikkusest . Vanemtoimetaja lükkab idee resoluutselt tagasi . " Jama . Sellist lugu küll teha ei saa " " Sohoh . Miks ? " " Kanepil ei ole kahjulikke omadusi " Minu andmetel on tal tuline õigus . Lugu jääb tegemata . Minus pesitsev moralistlik-humanistlik loomake kaldub küll nõustuma vana lokkisjuukselise Herbertiga , kelle arust võiks hoopis positiivseid uudiseid pakkuda , kuid pragmaatiline mõtlemine saab temast võitu . Halba peab kirjutama , halba . Kasvõi seda , mida tähendab alkoholi ja amfetamiini koosmõju . Päevast ma ei räägi . Päeva pole olemas . Vett , aspiriini , kohvi , limonaadi , higi , ventilaatorit , klaviatuuri , telefoni – midagi pole olemas , teeme nii . Ja siis märgib toimetaja : " Tead , see on muidu täitsa okei lugu , aga ... " " Jah ? " " Ega ta pisut tasakaalust väljas ole ? " " Noh ... Opositsiooni pinnisin ka ... Ei taha rääkida , kurjavaimud ... " Toimetaja noogutab , naeratab – naeratab ! Mida ta irvitab ? Ilmselt mitte niisama , ilmselt on mingi jama , mis vajab klaarimist ja kohe . Ma ei ole arg inimene , kuid kui toimetaja hõõrub nimetissõrmega pöialt , vajub soolestik munandikotti . Surun neelatuse maha . Teen mõistmatu näo , ja ega see kukub ultraveenvalt välja küll . " Need asjad ei käi päris nii , nagu sa arvad , " sõnatakse teispool lauda rahulikult . " Sina pole süüdi , ikkagi esimene kord ja ... Aga teist korda ei tule ! " Käskivamat häält pole ma elus sees kuulnud . Kalkulaator libiseb pöögikarva laual . Võtan . Arvutan . <arv>% . Käed isegi ei värise – esimest korda tänase päeva jooksul ! – kui rulli lappan . Adrenaliin on raamatupidaja , adrenaliin viib bilansi balanssi . " Vähem kui tulumaks , viriseda pole midagi , " naljatab toimetaja . " Muuseas , kuu lõpus esitavad parteid väljamaksete ülevaate . Kui mingi jama on – lennuk ilma küsimata " Mõtlen , et käigu nad ... Aga pigem siiski mitte . Lõppude lõpuks ei kaota ma palju + peegel , vesi ja kõik muu tuleb maksuvabalt kätte . Pohmell ? Samuti . Naeratan . Toimetaja lööb summa arvutisse , pöörab kuvari minu poole : " Näed ? " Sinisel taustal miilab ja väreleb valge kiri : PRESS SPACE BAR TO CONTINUE . " Tead , mida see tähendab ? " Ma ei tea . Toimetaja hüppab püsti , võtab nagist tuulepluusi , vibutab autovõtmeid , haarab mind õlgadest , tirib koridori , et siis üle terve hoone müristada : " Ajakirjanikud kosmosebaari pidu jätkama ! " Igal õhtul kuulan Klassikaraadiost Fantaasia-saadet . Oh , õnnis hetk , mil valu hiilib alles nurga taga ! Kohe-kohe pitsitavad tema tömbid hambad mu keha piinavasse haardesse , kuid nüüd evin valuvaigistit ! Keerukad muusikalised struktuurid rulluvad uuesti lahti mu sisemises kõrvas , andes mõtteainet pikkadeks Valu Tundideks . Näen inimesi , kes kõnnivad salapärastel puiesteedel . Oranžid laternad moonutavad pilti , muutes nende näod kriitvalgeks . Inimesed vestlevad tasa . Nagu neil oleks midagi öelda ! Minul on , kuid ma ei saa öelda . Just praegu tuletatakse mulle vaikimiskohustust meelde . Äsjasündinud täht särab läbi UV-kaitsega aknaklaasi . Tajun teda silmi avamata . Laugudetaguses maailmas elatakse oma elu ja mina , selle elu Suur Ajakirjanik , pean olema valvas . Säh siis – ongi jama käes ! Noormees lahkub puiesteelt . Ta arvab , et nii peab tegema . Rumalus . Otse vastupidi . Omandada kõrgharidus , alustada karjääri juhiabina , tungida hiljem juhtkonda , omades selleks ajaks kaht last , blondeeritud naeratusega abikaasat ja sertifitseeritud koera – tobedus , kui võiks jääda oranžide laternate valgusvihku . Kirjutan temast tänaõhtuse juhtkirja . Mõttes . Õigemini küll mõttetuses , aga vaid taolise pehme jutuga saan peletada igati reaalset ja meditsiinilist luupainajat . Maiuspalasid ei pakuta . Head inimesed teises , kolmandas või kaheteistkümnendas Eestis võivad arvata , et puiesteelt lahkuja varustatakse kohe kosmosebaari magnetkaardiga . Eksitus , ja lausa kahekordne . Salapäraselt puiesteelt ei saa lahkuda , sest keegi meist pole seal kunagi olnud . Seda esiteks . Teiseks , kosmosebaari pole olemas . Või kui on , siis tähendab see sama , mida salapärane puiestee . " Mida siis ? " pärib Jaan. " Ah , ei midagi , " vastan mina . " Või kui , siis joga " " Täpsemini ? " " Loe uuesti üle . Ja pärast lähme baari " " Okenzo-bananza ! " nõustub sõber . Psühhoanalüüs on jama , vähemalt see , mida tohtrid teevad . Samas , ehk ma eksin – talveaiaga majadekompleksist Raja tänaval olen eemale hoidnud , külastanud seda vaid paar-kolm korda minust mittelähtuvatel põhjustel . Kuid miskipärast julgen uskuda , et tõelist analüüsi saab ainult ise teha . Analüüsiks piisab vähesest . Õieti öeldes , mida vähem väliseid tegureid , seda parem . Suur tuli kustu , küünal või kaks põlema , telefon-arvuti-raadio-telekas jms välja ning läheb lahti . Eeskojas on loomulikult lõbus . Iga pisimgi asi ajab naerma . Soovitan seal igasugust joomist vältida , muidu keerab peldiku vahet jooksmine hiljem süvenemise tuksi . Peldikus saab ka süveneda , väike ruum on hea asi , kuid hele valgus ja tiheda tekstuuriga sein koondavad tähelepanu endale . Mida siis teha ? Mitte midagi on ainuõige vastus . Mõte lõa otsast lahti ! Ning vaim valmis nentimaks , et sohoh , selline asi on kah siis olemas . Punnitada selle nimel , et käsi helendama hakkaks , on lollus . Paberi all olemist tuleb pigem võtta kardisõiduna ( muuseas , näiteid võiks tuua tuhandeid ) – läbid looduslikku trajektoori , millest paremat ega halvemat pole sulle antud , kuid trajektoori sees oled vaba , füüsikaseaduste piires , ning võid kasvõi seisma jääda . NARKAR TOKS ( vaatab ringi ) : Normaalne . Vaikne koht , inimesi ei ole . Tohin ma su õlut võtta ? MINA : Muidugi . Näe , mul on kotis teine pudel . NARKAR TOKS : Ei , aitäh . Ma tahtsin ainult lonksu . MINA : Aa . Tegid kivi ? NARKAR TOKS : Hallutsinogeenid . MINA : Ma pole kunagi teinud . LSD ? NARKAR TOKS ( vaatab uuesti ringi ) : Jah . MINA : Kuule , aga on see siis tõesti nii hull , nagu räägitakse ? NARKAR TOKS : Ei ole . MINA : Päriselt vä ? NARKAR TOKS : Kui sa arvad , et see on hull , siis sa eksid . See on veel hullem ! Ei alg- , põhi- ja keskkoolis , ülikooli bakalaureuseõppes ega magistrantuuris , juhtimispraktikal tekstiilitööstushiiglases , haldusarestis ega kriminaalvanglas istudes , vana aedniku kasvuhoonetes ole ma saanud sellise kontsentreeritud tarkuse omanikuks nagu tookord Lollide Mäel , vestluses sõbraga , kellest praeguseks on järel vaid masendunud idioot . Tegelikult ei ole ta enam minu sõber ; kahtlen ajati , kas ta on üldse olnud ? Garanteerin , taolisse mõtisklusse süüvida on ülimalt ebaõige . Psühhoanalüüsi käigus . Kuna sellest me ju räägime , eks ju ? Psühhoanalüüs , iseenesest , on muidugi jama . Nii võib ka öelda . Sest kui sein kaardub mulliks ja pilt on plurr , pole mingit analüüsi mõtet teha . Lased ennast koost lahti lõhkuda ja hommikul , pärast tapvat igavus ja mõrvarlikku tegutsemisvajadust , võtad sa mosaiigitükikesed ning asud neid kokku klapitama . Tulemus võib olla hämmastav . Aga võib ka olla , et on tuunikala . Nagu Mats Õun " Lühikeses veini valmistamise õpetuses meestele " kirjutas . Sõita naerdes Räpinasse , irvitada idiootselt ja ajada totaalset pada – kui keegi ennast nii kokku paneb , siis ... Ma ei laida , kuid taoline kuritegu oma psüühika vastu , nagu paberiasjade ajamine seda on , tuleb vähemalt tasuvaks muuta . Nagu üldse kõik asjad siin elus . Ratsionaalne käitumine ja metodoloogiline individualism ruulivad kõigis valdkondades . Lüsergiinhappe dimetüülamiid pole ses osas erand . Järgnevalt illustreerime paberiasjade ajamist mõistujutuga . Ehkki see räägib muuhulgas minust , Aronist , on autoriks hoopis keegi teine . Või õigemini , esimene <arv>. Kõigepealt pidi ta suplema kolmes keeva piima katlas , siis kolmes keeva veini katlas , ning lõpuks , katsumustest karastanuna , pidi ta taha keerama kiiskavate silmadega amuuri tiigrile . Hommikul ärkas ta teise inimesena . Miski polnud talle võimatu . Jõud . Vägi . Täisliku ja terviklikuna kiirustas Aron tööle , kohendas autost väljudes seelikut ning võttis endale nimeks Maarika . Juba teisel tööpäeval meelitasid ettevõtte majandustulemused kohale Äripäeva ajakirjaniku . Oo , see oli tõeline intervjuu Maarikaga ! Paberid lendasid toas laiali , kontorimööbel naksus ja ragises , halogeenlampide valgustorud kuumenesid üle ! Hiljem harjas koristaja , kes kutsus end nüüd Aroniks , nuttes ja puhkides spermaplekke . Need olid otsekui sulatatud pöögikarva laminaatparketti . Tuletame meelde , et varem ei paistnud Aron ega Maarika silma seksuaalsete ega ausalt öeldes üldse mitte mingite saavutustega . Paber kutsus neil esile kunstliku kriisi , aga õnneks mitte traumaatilise , vaid arengu- . Populaarpsühholoogia paradigmadega kursisolijad ei vaja antud arengukriisi mõiste seletamist . Teadmatutele olgu aga öeldud , et arengu- ehk identiteedikriis tähendab lühikest eluperioodi , mille kestel formuleeruvad <arv> uued inimesele olulised küsimused . Neile küsimustele leiab subjekt kriisi käigus täiesti uued , enneolematud vastused . Millised just , on inimese enda teha . Ja võib teha ka nii , et leiad vastustele küsimused . Igatahes , kui just mingit jama ei juhtu , tuled sa nendest keeva vedeliku püttidest välja uue inimesena . Aga jama on kerge juhtuma : Keeranud taha kiiskavate silmadega amuuri tiigrile , jalutas Maarika nõtkel sammul Raja tänava halli kivikuubi juurde . Ta sisenes peauksest , pööras paremale , kaunis talveaed tervitas teda , triibulistes pidžaamades haiged tõmbusid kõrvale , ning Buddha kombel naeratades tõmbas ta kaubamajast ostetud jahinoaga tsiuhh ! tsiuhh ! tsiuhh ! läbi vasema käsivarre naha , õhukese rasvkoe , pindmiste soonte ja elumahlast pulbitseva arteri . " Ma pean suplema veel ühes katlas . Üks katel jäi puudu . Keeva vere katel jäi puudu " Aroni hääl oli seda üteldes loitsiv ja mõneti asjalikki , kuid arstidel ei õnnestunud enam tema seisundit stabiliseerida – see stabiliseerus ise . Tumeroheline lina näol , lebas ta pool tundi hiljem haiglakoridoris . Hingeämbliku tagumikust nõrisenud peen hõbedane niit ühendas Aronit tolle ühtaegu võõra ja tuttavaga , kes rippus kollasekspleekinud lae all . Aroni hukkumine oli ootamatu . Tõsi küll , viimastel päevadel , kui ettevõtte majandustulemused meeletut kasvu näitasid , hakkasid paljud inimesed tema surma ootama , kuid see oli pigem lootus kui ootus . Nüüd olid head inimesed segaduses . Segadus , mida siis nüüd teha , võtab kõrghetke järel tõepoolest võimust . Sa lihtsalt pead midagi tegema : juustust malenuppe , elektrikitarrist autoraadiot või siis lihtsalt arvutiga kaarte mängima . Ükskord lugesin läbi " Eesti keele käsiraamatu põhikoolidele " , tõsi küll , hoopis teistel põhjustel , aga põhimõte on sama . Sest kui sa midagi teha ei saa , tuleb sul hirm ja kui sul on hirm , mitte tavaline , vaid Suur Kumer Hirm , oled sa valmis andma kõik , et sellest jamast eluga välja tulla . Kauge Salapärane Vanamees , kes sind möödunud tunni-paari jooksul kutsus , kaob lõpuks ära . Aga olenevalt kraamist võib meeldiv ja ohutu kõrghetk päris kaua kesta . Õieti on kõrghetk vale sõna . Ega paber heroiin ole , mis sind korraks üles viskab <arv>. Nii et ikka kõrgaeg , mis muud . Muinasjutustandardit töödeldes võib väita : " See oli headele inimestele liig ning nad otsustasid paberid ära põletada " NARKAR TOKS : Igasuguseid asju võib juhtuda . Seletamatuid . ( Naerab ) . Kui esimest korda tegin , tuli mulle sõnum ! MINA : Mis mõttes ? Tundsid midagi erilist vä ? NARKAR TOKS : Ei . Tavaline sõnum ikka . SMS . Telefonile . Mul oli siis <arv> – saatja pidi seda teadma . MINA : Mida sulle kirjutati ? Saad sa öelda ? NARKAR TOKS : Muidugi saan , aga ei ütle . Ses mõttes , et mingit teksti ei olnud . Lihtsalt sulgudest ja nurksulgudest ja koolonitest ja muust pudist oli selline ... pilt . MINA : On sul see sõnum alles ? Miuke pilt see oli ? NARKAR TOKS : Ma ei tea . Siuke imelik . Ma näitaks sulle sõnumit küll , aga see oli flash-SMS , noh , see mis kohe ekraanilt ära kaob . MINA : Aga mis seal umbes oli ? NARKAR TOKS ( paljastab käsivarre ) : Noh , umbes siuke värk oli . Ma lasin ta igaks juhuks tätoveerida . Mälu järgi . Nuttes ja puhkides pesi koristaja põrandat . Ta lubas end jällegi Maarikaks kutsuda . Peagi märkas teda kirjanduslike kalduvustega narkoloog ( või pigem narkoloogi kalduvustega kirjanik ) , kes ihaldas juba <arv>ndatest saati kirjanduslikku tütart . Tema initsiaalid ei olnud VV . Kõigi hullem , et õieti polnud teda olemaski . Ja see oli , muuseas , headele inimestele juba enam kui liig . Nad lugesid pabereid ja lasid end koost lahti lõhkuda . Hommikul klappisid nad püüdlikult tükke kokku , kuid et ühtegi normaalset inimest enam silmapiiril polnud , pidid nad improviseerima . Soovinud parimat , saavutati taas keskpärane tulemus . Ega inimesed üdini lollid ole – mõned tükid istusid algsest komplektist paremini kokku . Kahjuks ei saa seda kõiki detailide kohta nentida . Ka jäi üht-teist üle . Ülejäägid topiti üpris suvalistesse positsioonidesse , tekitades hädaga mõned päris uued tahud . Oleks võinud ka hullemini minna . Harju keskmine on parem Mõisaküla halvast . Ja vastupidi , Mõisaküla hea võib osutuda Harju variandist kõvasti paremaks . Kuna ideaali ei saa ette kujutada ( ega üldse mitte midagi ) , pole võimalik konstrueerimisprotsessi mõtestatult suunata . Näide elust : Maarika küll arvas , et küürib vereloiku , kuid reaalsuses polnud mingit verd olemas . Õigemini , kogu Maarika reaalsuse näol oli tegu vaid teise astme autori väljamõeldisega . Muuseas , viimane asus ekslikul seisukohal , et mõistujutt oli esimese astme autori väljamõeldis <arv>. NARKAR TOKS : Pärast on hea , kui saad rahva seas liikuda . Mina lähen pühapäeva hommikul tihi Keskturule või Balti jaama . Inimesed lükkavad kogumispunkti uuesti paika . MINA : Turul on ju suht veidrad tüübid . Mis siis , kui nende järgi kujuneb uus kogumispunkt ja minapilt ? NARKAR TOKS ( kehitab õlgu ) : Ma ei tea . MINA : Nii et ma võin näiteks jotaks muutuda ? NARKAR TOKS : Võimalik . Kuigi mina pole küll veel siukest meest näinud , kes paberi pärast alkohoolikuks oleks hakanud . Aga joomine , muuseas , on üks võimalusi pehmeks maandumiseks . Küünarluude paigaldamine on jama , vähemalt see , mida tohtrid teevad . Samas , ehk ma eksin – hiiglasliku parkimisplatsiga majadekompleksist Maarjamõisas olen eemale hoidnud , külastanud seda vaid paar-kolm korda väiksemate hädade puhul . Kuid miskipärast julgen uskuda , et tõelist paigaldamist saab ainult ise ette võtta . Masendunud idioot , keda omal ajal sõbraks pidasin <arv> , kujutas ükskord ette , et kõik täiskasvanud inimesed on tegelikult mõju all – ja ta ei eksinud , kuna ilma mõjudeta , nö ceteris paribus , ei eksisteeri midagi . Ceteris paribus ei saa inimene ei surra ega sündida , kusjuures mittesündimine välistab automaatselt suremise , kas pole ? On . Näiteks selline asi ka veel , et raamatud , mida Maarika kirjutas , sisaldasid puhtakujulist jampsi ning tõid talle tunnustuse kitsas gurmaanide ringkonnas , keda mõnikord kirjanduseliidiks nimetatakse . Mina , Aron , taolise jampsiga ei tegele . Jutud , mida toodan , on lihtsad ja selged : Ühel ilusal päeval läks kole mees jalutama . Teel ei juhtunud midagi . Koju jõudes oli kole mees tülpinud . Ta kaalus , kas peaks ehk sooned läbi lõikama , kuid otsustas ümber ning keetis makarone . Söönud kõhu täis , läks ta magama . Esimene asi , mida mees ärgates tegi , oli ilus . Ta kutsus sõbra seda vaatama . Sõbra nimi oli Jaan ning juhtivad trendiväljaanded ei kahtlustanud teda homoseksualismis . Oma võimete kanaliseerimise tarvet võib rahuldada mitmeti ; see peaks eelnevast tekstist selguma . Võib muidugi ka , et ei selgu , kuid tõik jääb tõigaks – tootmine , produktsioon ehk otse välja öeldes kirjanduslik looming ( issand , kuidas ma seda sõna vihkan ) , on väljapääs . Seetõttu : Igal õhtul kirjutan mina , Aron , ühe jutu paberiasjade ajamisest . Igal hommikul ärkan ma teise inimesena , sest jutt ilmub unes . Jutu tiraaž on suur . Hiljem tõlgitakse jutt babüloonia keelde . Maarika , kes leivale vorsti muretsemise eesmärgil ka kirjanduskriitikuna teotseb , näeb minu juttudes psühhoanalüütilise koolkonna mõju . Ta ei kujuta ette , et samastan psühhoanalüüsi ja psühhedeelset sonimist . Sest kui sein kaardub mulliks ja pilt on plurr , pole asjadel statistiliselt olulist vahet . Või täpsemini , vahet iseloomustab ookeanist suurem ja leivast vanem tõenäosuslik viga . Enese rekonstrueerimine paberi abil võib õnnestuda ja võib ka täiesti luhta minna . Psühhoanalüüs on ses mõtte hulga ohutum – minnes veelgi tõenäolisemalt luhta , on ometi tegu luhaga , kus inimesed jalutamas käivad . Paber võib sind viia luhale , millel istutakse sadu aastaid liigutamata , hingates sisse udu , tuult ja linnulaulu ning võideldakse ületamatu hirmuga uppumissurma ees <arv>. " Lapsed , hoidke paberist eemale ? " Tundub uskumatu ja ongi , kuid täpselt seda lauset nägin ühe väikese kohviku seinal Krakovis . Eesti keeles ja küsimärgiga . Tookord , <arv>nda aasta keskel , ei saanud ma kirjutatust aru . Nüüd , poolteist maapööret hiljem , mõistan , et seda lauset ei saa mõista . MINA : Sa rääkisid ennem pehmest maandumisest . Kas alla on nii raske tulla ? NARKAR TOKS : Alla tulemine on kõige raskem asi . Inimesed teevad paberit – alguses on kõik vinks-vonks ja tundub , et nii lihtne ongi . Okei , lihtne on ka , aga kuue kuni kümne tunni pärast tuleb alla tulla . See ongi hetk , kus paljud otsustavad mitte kunagi enam seda sitta teha . MINA : Mis siis juhtub ? NARKAR TOKS : Midagi ei juhtu . Ja see ongi kõige hullem . MINA : Täpsusta . NARKAR TOKS : Sul peab olema mingi tegevus . Alguses ilmuvad tegevused ise , aga alla tulles pead sa midagi välja mõtlema . Kõige halvem , et mõistlikke asju on siis raske , lausa võimatu teha . Patsime – raamatut sa paberis peaga ei kirjutaks . See tunduks liiga tähtis , muud midagi . MINA : Sa mainisid joomist kui ühte võimalust . NARKAR TOKS : Tõepoolest – veel üks võimalus on lakkuma hakata . Paljud inimesed , kes end paberiga seovad , kukuvad vastu hommikut lakkuma . Kui <arv>h-poodi tuleb pealtnäha täiesti kaine inimene , küsib kolm bokoskoopi ja kell on pool kuus hommikul , võid kiiresti politsei kutsuda ja noh , eks siis juhtub ka midagi . Näiteks näed sa , kuidas inimene satub sinitriibulist autot märgates paanikasse , hüppab läbi klaaside tänavale ning kui mendid ta seina äärde ajavad ja taskulambid näkku suunavad , plupsutab inimene endal silmamunad välja . Need , kes seda juttu praegu lugesid , ei tohi küll ennast hulgimal ajal paberiga siduda , kuna : See oli headele inimestele liig . Maarika , kes tolles väikeses ööpoes koristajana töötas , lasti viivitamatult lahti . Palkasin ta oma alter egoks miinimumpalga ja hommikusöögi eest . Arendav töökeskkond ja võimalus sattuda huvitavatesse situatsioonidesse . " Jeesus , voola must läbi ! " sõnas Maarika nuga tõstes . Nii võis ka . Näiteks . Reisida on hea . Eriti reede õhtul , kui ees seisab kaks vaba päeva elik piisavalt aega kogumispunkti paikanihutamiseks . Reisisihiks pole kunagi Rotterdam , vaid ikka see miski , mida me kõik jõudumööda püüame . Ja millele peab põleva põõsa või mingi analoogse jama ette riputama , et mitte hulluks minna . Seetõttu meeldib mulle reisi viimasel etapil kaheksandast tagumisest taevast tavaliste inimeste sekka pugeda . Või nende sisse , muutes Aroni Kaidoks ja avades silmad ehitusmaterjalide poes , millel lasub teisipäevane nukrus . Helehalli põranda kohal hõljuvad tolmukübemed – kui Kaido käruga ruumi teisest otsast tagasi jõuab , pole need veel maha langenud . " Vitt , " mõtleb Kaido . Suure sekundi murdosaks tekitab ta keele ja alumise parempoolse hambarea vahele vaakumi . Hääl , mis nüüd kostab , meenutab mõeldud sõna . Kaido naeratab rahulolevalt . Klaasuksed sahisevad lahti – " Oh jumal , klient , miks jälle klient , miks peab mulle alati klient juhtuma ? " Ehk teaks tubli müüja vastustki , kui ta poleks mitte põhikooli viimasest klassist tööstuskooli suundunud ? Võimalik , kuid endine haridustöötaja , kes teda poodi sisenedes märkab , pole selles kindel . " Ma tahaksin laminaatparketti " " Ahah " Koos jalutavad nad kaubanäidisteni – Kaido ees , klient tihedalt kannul . Peagi on sobiv parkett välja valitud ning õige koguski kärule vinnatud . Müüja ebausinusest kergelt irriteerituna peab endine haridustöötaja õigeks läheneda olukorrale korruptsiooni põlgamata . " Ma olen teid vist õpetanud . Mis koolis te käisitegi ? " " Mhm , viiendas , ee , " satub Kaido segadusse . Tema põsed kattuvad tumeroosade plekkidega , juukseorases pärlendavad higipiisad ning värisevad sõrmed kohmerdavad pikalt taskukalkulaatori kallal . " Viiendas olid vist päris suured klassid ... " pomiseb klient . Arvet makstes mõistab ta erialase kõrghariduse varal joonelt , et õnnetu müüja poolt kokkuarvutatud ruutmeetrid jäävad ohtralt alla tegelikkusele . Ta peab tõiga juba välja ütlema , kuid miski , kas müüja esialgne ükskõiksus või hilisem segadus või midagi muud , halvab tema häälepaelad . Jõudnud parketikoormaga koju , võtab endine haridustöötaja rahakoti ning kõditab kasumisajaseid . " Küll poiss läks ikka segadusse , kui ... " rõõmustab ta vahva looga abikaasatki . Head tuju jätkub õhtuni . Meeleolu ei lange ka siis , kui endisele haridustöötajale meenub , et ta pole õpetanud ei Tartu , Valga ega Jõgeva viiendas alg- , põhi- ega keskkoolis . Rahulikult langevad tolmukübemed kollakaspruunile esikupõrandale , millel seisavad laminaadipakid . Keskendun tolmule ning lõdvestan laud . Laugude taga pole midagi . Korras . Tean , et kohe-kohe tuleb sügav uni , millele järgneb hommik . Üks pisike hirm jääb kihelema , kuid ma oskan selle enam-vähem kahjutuks teha . Võimalus päriselt Kaidona ärgata on ju kaduvväike . Ja üldse , mis siis ? Pärast neid vangla-jamasid juhtusin piiblit lugema . Seal öeldakse otse , et õndsad on need , kes vaimust vaesed . Juhan Liiv oli selles valguses väga õnnis inimene . Juba lapsest saati helises tal rinna sees . Mida vanemaks ta sai , seda valjemaks helin muutus . Ja lõpuks oligi . Õnnis . Juhan Liivi helinast peaks muusikali kokku klopsima . Küll siis kirjanikud pahandaks , et mina , Aron , pisike Siioni grafomaan , narkokuriteoga tingimisi väljas , nende pärusmaale tungisin . Mõni ehk ei pahandaks ka – ja vot see oleks küll juba tõesti hirmus . Möödaniku värvikirevas hämus käisin Heilikaga – ja mitte lihtsalt niisama , vaid Veeriku poes provianti muretsemas . Korrektsuse huvides olgu nenditud , et muret õieti polnud . Noorte inimeste asi – eluruum seiklusi ja põnevust täis . Antud asi väljendus ka tõigas , et poes hoomas mu hurmav kaaslane demonstreerimistahet . Kommiletil lebas sinimustvalgete haide kuhilik , ning just nende proovimise pisipattu sooviski Heilika presenteerida . " See tädi vaatab täpselt meie poole , " sosistas ta müügisaali sondeerimise järel pettunult . Sõrmedest kadus pinge , õrn käeke libises mulle kaenla alla . Õrn käeke ? Stopp ! Mõtlesin hetkeks , et mõtlen : " Rahakott " , kuid otsustasin ümber . Heilika pole ju sedasorti tüdruk . Mistõttu võtsin ise pooliku jäätise . Härmalõngades külmutuslett meenutas jõule Türil , purikaksjäätunud sugutit ning Jaani . " Rumal , kes siis pooliku võtab ! " oleks viimane kindlasti kurjustanud . " Pealegi veel jäätise ! " lisanuks ta pettunult . Õnneks Jaan kaupluse interjöörist puudus . Ei puudunud aga uks , mille perimeetris ajas turvamees noorte vene rahvusest klientidega asja . " Banaan kukub kohe välja , " muretses üks klientidest . Ekslikult , sest hoopis õlu ja muidugi kildudeks . Välgukiirul saabus sündmuspaigale ämbri ja lapiga varustatud koristaja . Pahur ilme reetis , et noorte vene inimeste õnnetu asi tegi tema päeva . Ööks ? Umbes nii , sest kaupluse kollektiivi tähelepanu koondus patustanutele . " Me võiksime asjadega rahulikult välja kõndida , " mõtlesin mina ja ütles Heilika . Ei kõndinud ega rahulikult . Õige mehena suundusin kassa manu . Kassiir torkas sajase sahtlisse ega kontrollinud . Skeem funkas ! Jäätis ja <arv>,<arv> krooni vahetusraha nagu maast leitud . Päev hiljem muretsesin printerile uue tahmakasseti . Kui numbrit <arv> kandev " Ikarus " Nooruse tänava otsas peatus , tundsin sügavat tänumeelt Tartu linnavalitsuse vastu . Sammusin põlispuude all ühiselamu poole . Helekollane päiksekera näppis lehestikku ning prillide polaroidklaasid tõmbusid tumedaks , kui lähetasin kontrollpilgu maa ja taeva vahele . Heilika aken oligi lahti . Mõtlesin , et äkki ta näeb mind ja lehvitab . Aga ma ise näen ju halvasti ja äkki ei märka teda üldse ! Niisiis pidasin paremaks maha vaadata . Muidu arvab veel , et ma ei julge vastu lehvitada . Sõitsin liftiga viiendale korrusele ja kiirustasin parempoolsesse koridori . Köögis pesi keegi nõusid . Nõudega seoses meenus mulle , kuidas Veiko küsis Kairitilt : " Kuule , Jaan Pehk määris su nõud ära . Kas sa tahad nad puhtaks pesta või jätan siia ? " " Jäta , " arvas Kairit ja kirjutas : " . rev. " Jututoas räägiti tol päeval eriti rumalaid asju . Kuigi tegelikult ei saa asju üldse rääkida ega ütelda ega nentida . Ainult teha . Äärmisel juhul . Seepärast ma ei öelnudki asja , vaid telefoni : " Jaan , sa määrisid Kairiti nõud ära ! " Mobiilivõrgu teises otsas valitses vaikus . " Kuuled mind ? " " Jaa . Kuulen küll " " Nõud on mustad ! " " On . Mis nüüd saab ? " uuris Jaan ettevaatlikult . " Ei midagi . Millal sa neid pesema tuled ? " Jõudnud koridori otsa , olin täiesti kindel , et räägin loo Heilikale ära . Avasin tuttava ukse . Tuul tõmbas põrandale : <arv> kassetiümbrist , <arv> Tvarkovski raamatu , <arv> üürikviitungi , <arv> tõendit ülikoolis õppimise kohta ja <arv> suvalist paberit , millest keegi kasu ei saa . Heilika kandis tumeroosat pluusi ja sulges akna . " Päris kena pluus . Kokkuvõttes , " nentisin tõika . Mõne aja pärast lahkusime ruumist . TÜ Kliinikumile kuuluva surnukuuri juures sai käsi kätt täis . Peagi jõudsime kiirabijaamani . Samas majas paiknes ka sotsiaalabiosakond . Naaldusime koridoris teineteise vastu ja Heilika sosistas : " Mul jäid nõud pesemata " " Jaanil ka , " tahtsin öelda , kuid ei . " See on avalik koht ! " kurjustas Heilika varsti . Meist tagapool seisev noormees noogutas . Trepil istuv tütarlaps süvenes uuesti anatoomiaõpikusse . Hakkasime käskkirju lugema . Mõtlesin , et kui kaks inimest ametlikult koos elavad , saavad nad <arv> kr vähem toimetulekutoetust . Trahviks . Aga et üldse saaks , ei tohtinud netosissetulek <arv>ndal aastal ületada <arv> krooni kuus . " Tead , ma lugesin " neitsisissetulek " , " naeris Heilika . " Kirjutan sellest kindlasti loo , " lubasin muheldes . " Proovi sa mul ainult ! Siis teen ma sulle arvustuse . " See viimane asi ei meeldinud mulle üldse , sest olin enne rääkinud inimesest , kelle novellikogu arvustas tema vana pruut . Kui Heilika arvustaks minu raamatut , siis ... Aga sellest ei olnud üldse hea mõelda . Mistõttu eelnev ei olnud lugu , vaid teatud standardstruktuuri järgiv aruanne , milles sisalduv absurd ja grotesk ei tähenda veel , et tegu on literatuurse fiktsiooni elik looga . Vot nii . Sügislehtede kuldsus ei küündinud veel absoluutsetesse kategooriatesse , kuid seda soojem tundus tuul toonitud tripleksklaasi taga . Üks asi mõjutas kolmandat , see omakorda teist , ning nõnda juhtuski , et käisime Heilikaga Kütioru Avatud Ateljees . Õieti ei käinud , vaid sõitsime . Kui kasutaksin vene keelt , siis oleks täiesti vale öelda , et käisime . Eestlasel libiseb ju nii kergesti üle huulte : " Ja prišol s Tartu . " Tavaliselt hakkavad venelased taoliste eksimuste peale naerma . Mistõttu pean paremaks transpordiprobleeme naaberrahva kuuldes mitte arutada . Olgu kuidas on , alla Ford Sierra ( universaal , punane , <arv> , <arv>,<arv> DOCH , ABS , stereo , katuseluuk ) kultuursed inimesed Kütiorgu jõudmiseks ei tarvita . Olime kultuursed meiegi , kuigi seda , et " eridiisel " tähendab talumeestele soodushindadega müüdavat mootorikütust , teadsin ainult mina . Samas mõistis ainult Heilika , et peenikesel purdel sildi " Privaad " juures pole tark suudlema hakata . Tõsi küll , tarkus jääb reeglina kaotajaks pooleks . Või mine võta kinni – igatahes jäi eridiisel tankimata . Esimene tervitaja Kütioru ateljees oli koer . Koera nime ma ei mäletanud , küll aga meenus Aapo Ilvese jaanilugu , kus räägiti tolle ( mitte Ilvese ) haisvast liigikaaslasest . Ootasin maja nurga taga , kuni Heilika juhindus liiklusmärkidest ( aga see on juba kõrgema leveli tekst ) ning vestlesin koeraga : " Tere ! " " Öuhh ! " " Kuidas meil siis läheb ? " " Öuhh-öuhh ! " " Ega sa ilma hüüumärkideta rääkida ei viitsiks ? " " Ö-uhh ! " Siis tuli Heilika sealt , kuhu ta enne läinud oli , välja . Suundusime hoovi , kus paar kuud varem ühe kilekotikese ära kaotasin . Samuti unustasin hoovis asuvale toidulauale kirju pluusi ja mapi märkmetega . Märkmed sain omal ajal kiiresti kätte , kuid pluusi kadumise avastasin alles nüüd , sügisel . Kilekotikesega oli aga usutavasti hoopis selline lugu , et kellegi näpud osutusid pikaks ja kopsud ... Kuid tühja sellest . Ei möödunud paari sekunditki , kui rehetoast tormas hoovi Leelo Laurits ja hakkas mobiiliga vestlema . Üle pühalikvaikse Kütioru kõlasid toiduainete nimetused ja aku tühjenemise märguanded . Vaatasin Leelot ja tõdesin taas , et tegu on ilusa inimesega . " Ja väga seksikaga , " mõtles ühe kõrvaga Hippolit ennast Leelo vastu hõõrudes . Viivitamatult meenus mulle , et koera nimi on Kongo <arv>. Jõime tassi sidruniga teed ja sõime mõned apelsinid . Tsitruselised olime toonud , kuna Kütioru perenaine põdes para- või minigrippi . " Hotšes sladkih apelsinov ? " küsis Zemfira autostereos . " Selle lauluga taastas ta minu usu naistesse , " sõnas Kaur Kender Ekspressi vestlusringis . Need osutusid piisavateks argumentideks . Hiljem tundsime Heilikaga huvi ökopakettakende ehituse vastu . Klaaside vahele läksid kummitorud , mille kaudu oleks saanud tühimiku heeliumiga täita . Siis poleks aknad uduseks läinud . Ei läinud . Misjärel uurisime inimese pesakasti ja viibisime püstkojas . Pärast kärbseseente mittekorjamist ja veel mitmeid mittetegemisi jalutasime majade juurde tagasi . Pühkisin laubalt higi . Prillid kiskusid ka higiseks – matk oli osutunud füüsiliselt koormavaks . Plaanisin kolde äärde pakule istuda , kuid olin pisut ettevaatamatu . Kui suvel saatis mind vett tooma Kauksi Ülle , siis nüüd ulatas kaks tühja plastämbrit Leelo ise ! Teel allikale ( võiks öelda ka kaevuteel – nõukogudeaegset pereseriaali meenutades ) möödusime Kongost . Loom jälgis meid läbi poolavatud laugude . See võis märkida ühtviisi hästi nii unisust kui kõrgendatud tähelepanu . Nagu hiljem selgus , osutus selgi korral õigeks esimene variant . Inimese intuitsioon petab teda loogilisest mõtlemisest vähem . Eemaldasime allikalt kaane . Erkroheline lehekonn sooritas pika hüppe . Poleks oodanud . Sügis ikkagi . Täitsime ämbrid kristallselge veega ja rühkisime tagasi mäkke . Õigemini rühkisin küll mina , kandam mõlema käe otsas . Kongo lebas endisel kohal hoovivärava ligidal . " Tere , " sõnas Heilika ettevaatlikult . " Öuhh , " ei öelnud Kongo . Tal oli muudki teha . Näiteks mõtles ta just samal hetkel venelasest , kes istub raudses kojas Väikese Isajõe lättel . Venelase maja ees koliseb ja suriseb roostevabast terasest põder – see on kõigi masinate kaitsevaim . Koer liikus omasoodu edasi , meie aga jõudsime veega rehe alla . Asetasin ämbrit määratud paika . Kiire pilk telefoni displeile . Kell näitas seitsmeteistkümnendat tundi . Jah , pidime lahkuma . Hoovis jäime Leeloga juttu puhuma . " Meil oli vanasti kass Niilus , " heietas Kütioru perenaine mälestusi . " Ta kadus kuhugi ära ja siis me tõimegi Hippoliti " " Aga miks Hippolitil selline nimi on ? " uuris Heilika , simultaanselt värava suunas taganedes . Veel paar ettevaatamatut sammu , ning tütarlaps viibiski Kongol . " Auauauuuuuuuuuuu , " sõnas Kongo . " Minge kõik putsi , " lisas ta eemaldudes . " Rahulikult , " soovitas Leelo . " Ega ta sind ei hammustanud ? " " See veel puudus , " urahtas Kongo . Tema hääles puudus pahameel . Saates Peetrit pikkadel rännakutel Soma-maailma , oli loom paljut kogenud . Kui keegi ei tea , siis Renat Ibragimov on see mees , kes laulis vene keeles kuulsat armastuse teemat Francis Ford Coppola kinofilmist " Ristiisa " . Ibragimov taotles , et kallim räägiks temaga ning toetus taotluse põhjenduses tõigale , et tema ja sihtgrupp on siin maailmas otsekui kaks küünalt hämaruses <arv>. See tuletas mulle automaatselt meelde peatüki Viktor Pelevini " Putukate elust " , kus ööliblikas kahe punase tulukese poole püüdleb . Teel satub liblikas hätta nahkhiirega , kuid ületab probleemi ning leiab ühtlasi valguse eneses . Sisemine valgus , muuseas , on sinine , kuid Tartu Ülikooli raamatukogus oma kallimat märgates ei mäletanud ma seda . Kallim oli hõivanud kaks nõukogudeaegset tugitooli ning luges nii keskendunud ilmel , et ma ei tihanud teda segada . Jalutasin mööda ja jälgisin teda klaasseina tagant . Huvitaval kombel ei mõelnud ma , et püüeldes läbi klaasi kallima poole , sarnanen paljus ööliblikale . Küll aga kaalusin , kas viitsiksin ühtejärge kaks tundi sedasi passida . Kahtlesin , kuigi ükskord olen teda umbes sama kaua ühiselamut mööda taga otsinud . Õnneks ei saanud ma oma kannatust pikalt testida – kallim märkas mind , tõusis ja avas akna . Ettevaatlikult , et mitte hakata õue paiskuvas sooja õhu voolus laperdama , lendasin tuppa . " Ei ole võimalik ! " arvas kallim . " Noh , pigem ikka on , " vaidlesin vastu . Seisime silmitsi . Tahtsin teda puudutada ja arutasin endamisi , et kuidas Renat Ibragimov ennast väljendaks . Kallim , puuduta mind , sest ma olen küünal hämaruses , sina aga tikk ? Poleks vist veenev . Liiga argise kõlaga . Või siiski ? " Kuidas sa mind leidsid ? Vahel hakkan juba kahtlustama , et oledki selline inimene , kes ... " ei lõpetanud kallim lauset . " Ah , eks liblikad tulevad ikka valguse peale " Liigutasin ettevaatlikult tiibu . Täheldasin üllatusega , et saan heljuda kallimast lähtuval sinisel kumal , otsekui oleks tegu soolveega . " " Roosi nimi " pidavat hea olema , " kiitsin raamatut , mida kallim luges . " See on meil kohustuslik . Aga kuidas sa tead , et ma just " Roosi nime " loen ? " " Kurat , " vandusin mõttes . Raamatul oli paks pruun paber ümber , peal vaid kohaviit , ei enam . Valetasin kiiresti , et nägin raamatu sulgemisel tiitellehte . Vaevalt , et ta mind uskus . Istusime tugitoolidele . Või lausa –desse , sest nii pehmet keskkonda ei kohta igapäev . Tõmbasin kallima parempoolse tiivapaariga enda vastu . Täheldasin , et sinine kuma moodustas nüüd meie ümber kaitsekupli . " Pesakond , " sõnas kallim . Patsutasin teda nõusolevalt . Vist reiele . " Peaks munad siiski põhuga katma , " pakkusin hiljem , kui diivanist eemale lendasime . Argitoimetused tahtsid tegemist . " Pole vaja , " arvas kallim . " Paberist peaks aitama . " Roosi nimi " oli päris paks " Vaatasin tagasi . Kaitsekuppel diivani kohal oli tugev . Enne , kui vaglad laiali roomavad , ei tohiks keegi sinna istuda . Raamatu kaaned katsid munadele uuristatud süvendit ning lisasid turvalisust . Mõtlesin veel , et munemisest poleks Ibragimov kindlasti laulnud . Pigem Leontjev . " Minu kallimal on maailma kõige armsamad kõrvad , " mõtlesin taksoga koju sõites . Olin selle peale tulnud siis , kui ta näitas oma uusi kõrvarõngaid . Mina loomulikult ei märganud terve päeva jooksul , et tal on need lõpuks ära ostetud , ja viimaks pidi ta ise näitama , mistõttu tundsin kerget piinlikkust . Uimane ja loll ! Teisest küljest polnud ju erilist vahet , kas märkan ise või peab ta mulle näitama . Kokkuvõttes ma ju ikka näen ja rõngad on ilusad ja kõrvad armsad . Tänavalaternad levitasid sumedat oranži valgust ning valgusfoorid plinkisid kollast mul-ükskõik-vaata-ise-kuidas-saad signaali , kui takso järjepanu ristmikke ületas . Täheldasin , et taksojuht vaatab üksnes otse . Kavatsesin liiklusohutuse huvides demonstratiivselt ristmikel paremale vahtima hakata , kuid lõin käega . Las sõidab , kuidas tahab . Nõjatusin istmele ja mõtlesin kõrvadest . Üritasin nende täpset kuju silme ette manada , kuid pidin kahjutundega nentima , et ei suutnud meenutada , kas armsad kõrvanibud ripuvad vabalt või mitte . Kuna reaalsus paiknes niikuinii minu ajuaparaadi ulatusest väljaspool , liikusin edasi fantaasia ehk R &amp; D <arv> radadele . Kujutasin ette , et mu kallima armsad kõrvad on ikka väga armsad kohe ja et neid armsaid kõrvu leidub üliväga mittedefitsiitses koguses . " Mu kallima kõrvad võiksid olla hästi pikad ja laiad ja soojad , " formuleerisin järjekordsel ristmikul selgepiirilise soovi . Paremalt lähenes kaubabuss ning takso libises hädapisku selle nina eest läbi . " Kui mu kallimal oleksid suured armsad kõrvad ja ta ise oleks ka siin , taksos , võiksime endid kahekesi kõrvade sisse mässida , " jätkasin fantaseerimist . " Siis ei näeks me enam , kuidas rumal sohver sõitjate elu ohtu seab . Ühtlasi tekiks suurepärane võimalus oma asjadest rääkida . Keegi ei kuuleks . Tasakesi võiks seksida ka . Päris hea . Sügaks kõrva ja " Enne takso peatumist heitsin kontrollpilgu juhi kõrvadele . Need ei olnud absoluutselt armsad , vaid pesemata ja karvased . " Tegelikult on siiski tore , et inimestel suuri kõrvu pole , " leppisin reaalsusega . Viimati juhtus see eelmisel kevadel . Salapärasel paplialleel jalutavad inimesed . Varakevadine tuul mängleb õrnas lehestikus . Kusagil kaugel-kaugel lõhnab alles äsja talvekargusest vabanenud soo . Oranžid tänavalaternad maalivad kõnniteele valgusmustreid . Peenike kruus sabiseb kingakontsade all , kui jalad veidi kiirema sammu võtavad . Kuigi jalutajaid jätkub alleele päikesetõusuni , on jalgade omanikul seekord natuke kiire . Madalate sireli- ja roosipõõsaste vahel libiseb üksik jalakäija varjuna edasi . Ta möödub lehtlast , mille valget värvikuube uuendasid aiatöölised vaid paari päeva eest . Talvega murdunud oksad ja sügisese lehekõdu on aegsasti ära koristanud ning enne suurt kevadballi jagub aega pinkide ja väiksemate ehitiste korrastamiseks . Jalakäija heidab lehtlale teisegi pilgu . Talle meenuvad hetked eelmisest kevadest . Veel mõned kõverad pargiteed . Kruus sabiseb . Kas tõesti jääb ta sel kevadel hiljaks ? Jalakäija lisab sammu , juba on ta peaaegu kohal , kruusakivikesed lendavad äsjapöetud murule , kiirust , kiirust ! Miniatuurse tiigi ääres peatuvad jalad poolel sammul . Teel nopitud maikellukesed pillatakse maha . Jah , ta on tõesti hiljaks jäänud . Ilma kõrvadeta naine on juba lahkunud . Tekstikriitiliselt talitledes lühendas Kairit loo . Klaviatuurile pudines helebeeži küünelakki . Õige pea tormlesid printerist välja ajakirjandusliku praktika aruandest ligedad ja tindised A <arv> formaadis paberilehed . Lehtede hoog ei vaibunud põrandalgi . Võtnud tuule alla , heljus praktikaaruanne aknani , tegi otsustava hüppe vabadusse ning läinud ta oligi . Gi . Gi-gii . Gluuk-Gluuk . Kluu-kluks . Mul tõsi tihti tundub , neist valged toonekured said <arv>. " Näita oma naiselikke oskusi , " soovitasin seepeale . Kairit ei näidanud . Otsustasin ise vaadata . Olid . Sedaaegu lendles praktikaaruanne sombuses varasügisõhtus , milles võis juba aimata oktoobrikuu jahedust ja läpet . Ületanud Emajõe , võttis aruanne suuna ülikooli kuuesambalisele peahoonele . Või kaheksa . Korda olla võimalik järjest ära teha , aga proovigu keegi teine . Sest praegu on kured läinud , kurjad jne. Tean , et ükskord , õige pea , muutub ka Kairit valgeks toonekureks ja läheb . " Hoidke alt , " pröökas aruanne Raekoja platsi kohale jõudes . " Olen Boeing ning seal , kus lõpeb asfalt , seal ootab mind WTC ! " Kohutava hooga rammis praktikaaruanne peahoonet , milles <arv>ndal ( umbes ) oli süttinud hirmus tulekahju . Raamatuid päästmas nähti nii Juhan Peeglit kui ... Pole oluline , keda , sest hoone lahvatas leekidesse . Siis ja praegu . Siin . Peeglit aga polnud , nagu polnud ka pulbrit , mida sellele puistata . Vähem kui tunni pärast varises kokku peahoone Lõunakorpus . Õige pea järgnesid sellele ka Põhjakorpus , korp ! Rotalia , korp ! Ulent ja armeegrupp " Mitte " . " Ma jälgin Teid ja jalgradu , " hoiatas Abu Shur <arv> simultaanselt Valdo Valperit . Päike selsinasel taevavõlvil polnud iial näinud Valperi värinat . Hingelist tasakaalu kaotamata sõi vahva vaimusõdur oma igapäevase riisi lõpuni , haaras valge kuresule ja kirjutas sedeli . Siis kinnitas ta sedeli uksele . KES LAHTI JÄTAB , SAAB VASTA AMBID ! Kuid ühel päeval juhtus , et hoolimatu Aron ja tema õpetaja väisasid Lembit Evelit . Lahkudes unustasid nad ukse pärani . Dimensioonide vahe oli avatud , kõik võimalused loodud . Põhjatu auk talitles . Inimesed kadusid , õllepudelid näpus , Küütri tänava hoovi . Närvlikult jälgis nende kadumist kaitsepolitsei patrull , maskeerunud neegermuusikuteks . " Türa , raisk , läheks ? " mõtles Charlie Parker . " Da-dõnga-dõnga-tõhh , " vastas Thelonius Monk . Tema sõrmed libisesid õrnalt üle klahvide . " Valged ! " täheldas Monk . Tõepoolest , mustad pooltooninupud puudusid . " Ilmselt Macintosh , " nentis Abu Shur , kes varjas end pakiruumis . Suurisilmi jälgis ta , kuidas Parker ja Monk hoovi sisenesid . Lupsatades imes uks nad endasse . Tekstikriitiliselt talitledes kärpis Kairit aruannet . Selgitasin , et viimane lause võtab kõik kokku . Juhtme ? Võimalik , sest helebeežide küünistega kurekäsi jättis viimase lõigu ellu . Üleüldisel hävingul poleks ju mõtet . Eriti sügisel , kui kured läinud , isad jne. Kord näppisin arvutit , et teha mõned jaanilood , nagu Aapo Ilves neid ilma homoerootikata ikka on teinud . Ilma ilma homoerootikata , seda küll , aga väikese Eesti omaga ehk küll ? Võimalik , kuid proovima ei hakka . " Jõgevamaal elavatele kurvitsatele paigaldatakse raadiosaatjad , " teatas Kuku uudistelugeja äkitselt . " Saatjad paigaldatakse teflonnöörist traksidega linnu selga " " Niisiis hakkavad Jõgevamaal lendama traksidega kurvitsad , " otsustas Lembit ja seisatas muheldes Tartu Kirjanike Maja <arv> trepil . Tema põue täitis prügi . Jaan viibis tol momendil samuti Tartus ning muheles üpris sarnaselt . Tema telefon oli äsja sisse lülitatud . Nüüd oleks ta võinud Aapole helistada ja seda kurvitsate-asja rääkida , sest taoliseid arenguid ei või ometi enda teada jätta . Kuna aga NAKi büroos <arv> puudub Kuku raadio levi , jäi tähtis teave Jaanil omandamata , ega jõudnud info Aaponigi . " Aapo Nigi oli veel selle poolest tore inimene , et ... " Veiko , tuntud humorist ja kultuuriajakirjanik , alustas üht oma lõpututest õllejuttudest . Lõbuga asusin kuulama . Samas , ehk oleks ühiskond võitnud , kui hoopis Lõbu võtnuks jutulõnga üles ja kirjeldanuks Udmurtia kultuuriministrit . Ilma homoerootikata . Poleks siin pääsenud . Jaan toppis pea teki alla . " Tere , " ütles Aron . " Kes sina selline oled ? " imestas Jaan. " Aron , NAKi uus liige , " selgitas Aron viisakalt . " Aga kes sa ise oled ? " " Mina olen Lembit . Minu selga on teflonnööride abil kinnitatud raadiosaatja . Tahad , helistame Aapo emale ? " " Ära teda usu , " kurjustas Veiko . " Ta ei oska üldse lennata . Ja raadiosaatjal on patareid ka tühjad . Ma enne ise proovisin " Aron punastas . Patoloogilise kurjategijana ei olnud ta suutnud end tagasi hoida . Nüüd töötas pleier taas normaalkiirusel , kuid helistada NAKi büroost enam ei saanud . Ja milleks helistada , kui kohal viibib tunamullune potentsiaalne Räpina linnapea ? Jätkates oma esoteerilist ja põhjendamatut eksistentsi , tarnisid noored autorid büroosse vedelikke . Kui viimane vedelik otsa lõppes , punastas Aron uuesti . Ta pidi midagi ütlema . " Teile on see kõik siin tavaline , aga teate , mulle on see kõik uus ja eriline . Kasvõi see trepp siin , kus me suitsu teeme . Aasta eest poleks ma uneski osanud arvata , et seisan kunagi siin ja joon teiega viina ! " Üle sõprade laotus piinlik vaikus . Kolm minutit pärast juhtunut tõusis Kirjanike Maja välistrepilt aegluubis tiibu liigutades õhku Lembit <arv>. Tema ilme oli muutunud salalikuks . Õige pea meenutas kaugenev kogu punktikest , mõne minuti pärast lahustus seegi sügistaevas . Kord hakkas Krissu novelli kirjutama . Tuba täitus häältega . " Käega on ikka poole parem , " sõnas punapäine tütarlaps peagi . Küllap ei kattunud see Aapo arvamusega , kuigi toona viibis mainitud isik Tartu vanglas . Ja vangla on ju ometi koht , kus toredad poisid peavad valima teiste toredate poiste ja iseenda vahel . Mine sa tea , aga igatahes kinnitas kauneimaks eesti luuletajaks kutsutu hiljem , et vanglas pole absoluutselt hea olla ning küsis , miks ma tahtsin , et ta mulle välja saades helistaks . " Sest Jaani telefon ei ole veel sisse lülitatud , " tahtsin nentida , kuid ei . Kõrvaltoas praeti tuura . Kostis lusikate ja portselani kolinat . " Paneb nahka ! " kommenteeris Krissu halvakspanuga . Heitsin tütarlapsele keskmise pikkusega pilgu ning tahtsin taas väita , et ei . Selle asemel hakkasin hoopis naerma . " Parkaliporno , " selgitasin oma teguviisi . Ootamatult teavitas Andu tuura valmimisest . Ühtlasi oli valminud riis . See polnud kogu maailma viimane riis , mistõttu kuhjasin taldriku ääreni . Andu paigutas tuura troonile . " Peaks veel õlut tooma . Umbes kaks , " kaalusin tabascot lisades . Ja veel , et kas kasti või pudelit ? Otsustasin viimaste kasuks . Novell jäigi tol päeval kirjutamata . Magasin Krissuga . Tema jalalabad paiknesid minu -labade vastas , pead aga asusid diivani erinevates otstes . Mitte midagi mõtlesin hetk enne uinumist . Jaan ei helistanud paari tunni pärast . Kord viisin Merca fotod , mida taasiseseisvumise aastapäeva puhul avaldatud intervjuu <arv> juures olin kasutanud , Vanemuise teatri valvelauda . Selgitasin , et ümbrikus on mõned fotod näitlejanna Merle Jäägri jaoks . Ise mõtlesin veel , kas ehk pidanuks ütlema Jäägeri , aga vist võib mõlemat moodi . Igatahes öeldud see oli ning vanem vuntsideta meeskodanik teisel pool letti muigas : " Kas aktid või ? " Sattusin tiba segadusse . Nüüd tekkis veel kaalukam otsustamisdilemma . Kumbapidi oleks õige vastata ? Kui ütlen , et on , siis näeb see lameda vastulõõbi moodi välja . Teisest küljest , eitav vastus jätab mind võrdlemisi mökusse valgusse . Nõnda valisin kompromisslahenduse ja kinnitasin , et seekord ei ole . " Homme võibolla , " valetasin lõpetuseks . Õues kirjeldasin juhtumit teatriteaduse üliõpilasele . Kuigi meie suhetes valitses kriis , turtsatas ta hetkeks naerma . Arvasin , et seda lugu peaks kindlasti Mercale rääkima . Niipea , kui teda näen . Nägin kaks päeva hiljem Kaar- või Kivisilla pangakontori trepil . " Tere , " hõikas musta riietatud näitlejanna . " Loomulikult , tere jah ! " rõõmustasin mina . " Kurat , käin siin silmad maas ja kedagi ära ei tunne . Praegu oli konkreetselt nii , et vaatasin sulle otsa , aga üldse ei näinud . Nii loll olengi " " Ah , mis , " lohutas Merca , kellest lausa pulbitses positiivset energiat . " Aga tead , mida mina täna tegin ? " Endastmõistetavalt ma ei teadnud . Kõike ju ei või . " Saatsin inimestele sõnumeid . Paarkend tükki ja puha inglise keeles muidugi . Et ma tunnen ennast õudselt pahasti ja üksikuna ja terve maailm on minu vastu ning kas sul on kodus veidi ruumi , et ma saaksin veidi aega sinu pool elada ? Ja alla panin , et Osama bin Laden <arv> !!! " " See oli küll vahva ajaviide , " tundsin minagi heameelt . " Einoh , kõige toredamad olid veel vastused , " ütles näitlejanna , aga minu arvates kaalus tema sõnum kõik vastused üles . Tervikuna . Võtsin juba jutustamiseks hoogu , kuid ootamatult helistas Jaan , ning tore lugu puuduvatest aktidest jäigi Mercale rääkimata . Õhtu tulekul suleti uksed , tuled süüdati lees . Taimehaigusest raagus kase all mängis kaasaskantav stereo . Vanem vuntsideta meeskodanik raius ettevaatlikult . Eelmisel aastal oli ta koledasti kätt vigastanud ning vigadest õpitakse . Õigupoolest olnuks tark tegu halud varem peeneks lüüa , mitte poolpimedas , trepikojalambi valgel kirvest viibutada . Kuulasin tasaseid kirvehoope . Mõtlesin , et vigadest peab tõepoolest õppima . Sestap kavatsesin järgmisel korral telefoni aegsasti välja lülitada . Siis kuuleb Jaan , et telefon , millele te helistate , on ning Merca saab tollest aktide-jamast teadlikuks . Teadlikkust jaguks Jaanilegi , sest jõuaks ju temani teave telefoni olemasolust . Hundid söönud , lambad lihakombinaadis . Defineerimatult oktoobrikuisel reedeõhtul ei tegin ma töö mittetegemist – jõllitasin seitsmeteisttollist klaasplaati ning mängisin Corel Fotovärvija varal arvutigraafikut . Paljud ütlevad , et Corel ei kõlba kuhugi , aga mulle Adobe Fotopood ei meeldi . Tee või tina . Ja varsti oleksin vist küll netiporno küüsi langenud , kui telefon poleks otsustanud Soome hümni esitada . Helistas Krissu , kes hakkas äsja Ahjast hääletama . Tund aega hiljem helistas ta uuesti ja küsis uksekoodi . Ütlesin . Silmapilkselt astusid nad Põimuga kolmekesi korterisse . Kui olime köögis sooja tee ära joonud , süüvisime telekasse . Kõige huvitavam film oli pornokas . Kukkusin arvustama , aga mõistsin siis , kui tobe on noormehel lesbisid kritiseerida . Tänapäeval ei tea ju kunagi . Mõtete kogumise otstarbel kulgesin kööki ja sõin ära ühe muna . Viis tükki jäi veel järgi , aga ega Põim neidki unarusse jätnud . Tal olid nüüd imelikud isud , jumal paraku . Otsisin võrgust mingi reggae-raadio ja kuulasin seda unerohuks . Varavalges ärkasin . Keha pakatamas kohusetundest , asusin Marko Kompuse uuele luulekogule arvustust tekitama . Kaks kruusi kohvi , kaks valusat hommikutundi , kõik puha kultuuri ja ühiskonna huvides . Rohkem töötada ei viitsinud . Piipu tegemata venisin linna , et kohtuda Heilikaga . Kohtusin . Ning oleksin hea meelega vestelnud moodsast vene kirjandusest , kuid paraku soodustas Taverna pitsarestorani õhustik elulisemaid teemasid . Lisaks ei tea ma vene kirjandusest suurt midagi , ka uuemast mitte , ning oleksin end niikuinii Heilika ees lolliks teinud . Tema ju teab . Suurt . Nõnda vestlesime tühjast-tähjast , kuni tuli aeg koju minna . Saatsin teda Vanemuise tänava alguseni . Seal vaatas Heilika ringi , et ega jälle hästi palju tuttavaid läheduses pole , ning me passisime tükk aega kõnnitee pöördel . Siis läks ta mäest üles , mina aga jalutasin Kaubamaja suunas . Kodus juurdlesin , miks ei võiks ma mõne tüdrukuga koos elada . Sest kui inimesed koos elavad , ei pea nad passima kõnnitee pöördel ja minema erinevates suundades – ja üldse oleksin eelistanud nädalavahetuse korteris passida . " Mobiiliarvet säästaks kah , " leidsin positiivse lisapunkti . Punktisumma osutus piisavaks , kuu naeratas aiavalgustina . Maandusin teleka ette . Hüpnotiseeriv klaasplaat väljastas rohkelt uudiseid ja neid oli päris tore vaadata . Pärast näidati veel midagi , aga see polnud enam see . Pigem too , ning pühapäeval küsis Põim : " Kuule , ega sa ei tea mingit bussiinfotelefoni ? " " Ei . Aga ma võin netist vaadata . Kuhu ? " " Vaata jah . Antslasse " " <arv> : <arv> , " teatasin arvuti juurest saabudes . " Ma saan kah vist viie paiku auto peale , " sõnas Krissu juukseid kuivatades . " Päris mugav , " mõtlesin mina . " Tegelikult võiks ta selja ning kõhu ka ära kuivatada . Kuidas ma muidu kuivad riided selga panen ? Need saaksid ju kohe märjaks ! " Lõpetuseks nentisin , et kahe inimesega saab päris hästi koos elada , kuid kolmega läheb ajapikku kahtlaseks . Koolis ma teatrit ei teinud . Kui mitte lugeda teatriks kaelasrippuvat puitplaati rahumärgiga , pööratud kraed , kirjut lipsu ja haaknõelu narmendaval pintsakul . Minu esimene kreatiivne teatrikogemus oli Tartu Ülikooli matemaatikateaduskonna jõuluetendus : elementaarfilosoofiline lühinäidend naisest , mehest ja jumalast . Too tükk tõi minu ellu Kairiti – esialgu lavastaja , hiljem näitlejana . Isiklik näitlejakogemus tuli alles <arv>. aasta sügisel , kui tegin kaasa Veiko Märka rahvatükis " New York ! New York ! " . New York esietendus Tartus . Esimese korraliku proovi olime teinud samal päeval , kuid USA neegervälisminister Colin Powelli rolliga sain veenvalt hakkama . Järgmisel päeval Tallinnas toimunud viimasel etendusel maksis see julmalt kätte . Või täpsemini , pärakusse . Pesin just Tallinna Kirjanike Maja peldikus grimmi maha . Ülakeha paljas , paberirullid keha ümber keerdumas . Peldikus viibisid mõned halduskriminaalidest sõbrad . Rüüpasin hõrku kohvilikööri ning talusin heatahtlikke pilkeid afroeestlaste aadressil . Miski ei ennustanud , et hetkepärast väljub äärmusvasakpoolsest kabiinist Esimene Tallinna Pede ja sooritab oma häbitu etteaste . Õigemini , tahaaste . Astel püsti ja sisse ja mõnus . Tal . Innas . Kummardusin kraanikausi kohale . " Haa ! Paljas meeeeez ! " röögatati kõrva ääres . Punased karvadeta käed klammerdusid mu valge karvase kõhu ümber . Säredalt tõukles Esimene Tallinna Pede minu seljataguses , tiiraselt lätsus tema suguti vastu khakivärvi pommitajapükse . " Mine persse ! " müristasin end vabastades . " Kohe , kui soovid ! " naeratas Pede . Tegin värisevikäsi segadust ja abipalvet väljendava žesti . " Nojah , " mõtlesid sõbrad . " Mõistame siis õhust . Aga ikkagi , siuke mees ! Lihtsalt . " Paksud kiimarikkad aurupilved eritusid Esimesest Tallinna Pedest , kui kriminaalid ta peadpidi paraskisse toppisid . " Mull ! Mull ! Goššš-er ! " häälitses tualetipott . " Korras , " nentis Olavi . " Suitsu tahad ? " päris Aapo . " Ja ära hädalda . Sa said ju nüüd äsja uue jutu ! " Läksime tagasi Pegasusse . Seal tahtis Wimberg teada , miks mul nägu punetab . Ajasin kõik alkoholi kaela ja maandusin toolile . Tundsin peadpööritavat rõõmu , et istuda polegi valus . Mu pärak oli jätkuvalt süütu . Samal õhtul lahkusin kiirustades Tallinnast . Piletit ostes naeratas bussijuht kahtlusäratavalt . Pelgasin kuni Paideni , et ta jättis mu üliõpilaspiletilt nime ja aadressi meelde . Siis meenus , et kasutan võltsitud dokumenti . Mikk Gontšarov on mu nimi . Kuigi võiks olla Dovlatov . Kaido . Kaido Dovlatov ? Adibas , Sumsang , Delarochell , Cucci , Bafs , Ablomoff ja Panatronic . Kuid kes ei tööta , see ei söö . Ning see , kes eelmainitud kaubamärkide all esemeid valmistab , ei söö töötades kah . Otsustasin siiski proovida ja sõitsin mõne nädala pärast uuesti Tallinna . Trammis oli kõik okei . Balti jaamas samuti . Lipsasin toimetusest läbi ning jalutasin üle Toompea all-linna . Towntown . Downdown . Dawndawn . From Dusk Till etc . Otsustasin , et just päikesetõusuni tulebki wannabe-suurlinna kõrtsides asju ajada . Helistasin Andule . Üldse ei viitsi üles lugeda kõrtse , kus viibisime , aga lõpuks oli ikka nii , et õlle hulgaks kujunes liiter per kärss ja soolaoad tulid iseenesest . Kes ei tööta , see ... ? Joob ja sööb . Jõi ja sõi ka endine matemaatikaõpetaja kõrvallauas . Mõistagi tuletasime meelde Sittasid Päevasid Koolis . Eufooriahoos käristasin õpetajale õlle . Õpetaja rõõmustas – see oli tal juba kaheksas . Aga ta ise oli , nagu hommikuhämus selgus , teine . " Ära sa seda küll tee , et ainult töötad ja kooli pooleli jätad ! " hoiatas Teine Tallinna Pede . " Ei , mis , ega ma ju ei mõelnudki . Üldse " " Jah , aga sa vaata ... " " Kuule , seda pole mulle vaja korrata , et ... " Mure osutus asjatuks . Ehkki asi oli . Kordamine , mida märkasin alles siis , kui Teine Tallinna Pede vähemalt kümnendat korda rõhutas , et võiksime edasi panna . Tema korteris . Andu oli peldikuteel kadumistrikiga maha saanud ja nüüd istusin Pedega nelja silma all . " Mis seal sinu pool teha ? " " Ah , niisama . Mul on õlut ja viina ja " Mõtlesin , et sa sarviline sigudik küll . Türa . Ja kärvaku . Joonelt . Sestap tegin ettepaneku koos pissile suunduda . Teine Tallinna Pede keeldus , kuna eelmisest kõrtsist varastatud oakauss oli veel pooliti täis . " Kurat , siin , inimesed , Tallinn , noh , söövad ära ! " " Okei . Käin siis üksi " " Ah , mis , lähme parem minema . Minu poole " Tuikusime vanalinna munakivistel tänavatel taksopeatusse . Siin-seal asusid koristajad lumelabidaid välgutama . Meenus , et juba saab bussi peale . Kiiresti . Ja valetasin , et Jakobi <arv>-<arv>. Teine Tallinna Pede muutus kurvaks . " Kurwa pierdola cholerny huj , " vandusin hääletult , valesti ja poola keeles . Ratas veeres . Takso seiskus . Viskasin raha . " Vähe , " nurises sohver . " Palju , " ütlesin mina . " Pede maksab ülejäänu . Oma kodu juures . Okenzo-bananza ? " Kivistunud ilmel nokutas endine matemaatikaõpetaja pead . Isegi Tartu bussis istudes ei tahtnud ma mõelda , millist . Kord hakkas Kaderi , kes töötab raamatukogus , kirjutab seebistsenaariume ja kannab sinist riietust , õde Liina lolli juttu ajama . Kui nüüd hästi järgi mõelda , siis polnud too jutt tema tavalistest juttudest lollim , objektiivsuskriteeriumeid silmas pidades tuleb aga tõdeda , et minu jutt on reeglina ka idiootne . Niisiis , pataljon , aruannet alga ! Pikuti poolik klaas käes , tiksusin baari . Leti ääres , pimestatuna kunstlike tähtede särast , pani Liina parasjagu taolist jama : " Kuule , tüdruk , kas su nimi on Reena ? " " Jah , ta on Reena . Majanduse magistrant , " kinnitas Elo . Seksapiilne tüdruk , muuseas . Tolles klubis suisa superlatiivis <arv>. " Aa . Aga mina ikka ei usu , et sa Reena oled . Mäletan ühte Reenat ja te olete natuke sarnased küll , aga . Oled sa ikka päriselt Reena ? " " Mhh " " Aa . See Reena , keda ma mäletan , on mul meelde jäänud , sest tal oli maailma kõige suurem tagumik . Mul on endal ka , aga mitte nii suur . Veel suurema tagumikuga naine jäi mul kohe meelde . Aga te olete mõnes osas sarnased küll " Seejärel pöördus Liina minu poole ja tahtis mingit uut asja rääkima hakata . Klaas oli ikka pikuti poolik ja käes . Sestap katkestasin teda poolelt sõnalt , alustamaks solvamist . Solvasin teda käepäraste vahenditega : " Kuule , Liina , kas ma ei öelnud sulle juba , et võta Mynthon ? Su suust tuleb paha lehka . Nii on võimatu suhelda " " No missa tahad suitsu ja õlle ja veini juures ! " üritas Liina vabandada . Jabadaba . Daa . Jälgisin , et veri käisesse tilguks . Muidu näevad , ja siis on purgis . " Ei , see on midagi muud , see ei ole suits ega alkohol , " hoidsin võetud kurssi . " Muidugi lakku täis oled sa ka " Liina tegi näo , nagu oleks hoopis temal poolik klaas pikuti käes . Võisin solvamise lõpetada , kuna situatsioon omandas piinliku varjundi . Juba . Lisaks oli Liina suht vait ka jäänud . Verejooks seiskus , mehed panid suitsu ette . Pilvipuutuv eukalüpt seisis vankumatult . Sama kindel olin , et Jaanil napib sisemist vabadust , solvamaks naisi lihtsalt ja lambist . Jaan on ju tore poiss ning sarnast paha lõhna , õieti lausa lehka , nagu Liinal tookord suust tuli , ei eritaks ta iial . Küll aga eritas seda Silveri , keda eesti kirjanduses ka Einari nime taha on varjatud , hambuline ava Viljandi folgi teise päeva hommikul . Alasti ja märg kusekollases päikeselaigus , kuivatasin end linaga . Olin äsja koos punapäise tüdruku ja tema tulevasest vangist poiss-sõbraga dušši all käinud . Uks dimensioonide vahel vajus irvakile . Ettevaatuse mõttes heitsin lina üle laua , millel vedeles relv . Vaevu reaalsust hoomates tuikus Silver ruumi . Elundites , mille varal ta reflekteeruvat valgust kogus , kangastus ulatuslik ning jätkusuutlik kurbus . Märkasin , et kurbus polnud tavaline , vaid vürtsitatud ebakindlast rahulolust . " Tere , Silver ! " hüüdsin reipalt . " Kuidas öö möödus ? " Küsitu vaikis poolteist minutit ja väljastas seejärel ebatsensuurse sõna . Raamatus " Lapsepõlvest Malleta " on Olev Remsu nimetanud seda traktoristisõnaks . Silveri tookordne tuppasisenemine jäi mulle eriti teravalt meelde , kuna üheainsa sõna saateks paiskas ta õhku hämmastava hulga heitgaase . Viljandi põlispuud tõstsid oma oksad ahastuses sinise võlvi poole , kuid juba oli hilja . " Seltsimehed , ilmutagem solidaarsust Amazonase vihmametsadele ! " sõnas kõige vanem puu . Kuid lugematud vaikusehetked lasusid alleedele . Kostus vaid kauget kõõksumist . Silver oli silmapiirilt kadunud . Ega mul endalgi viga polnud . Film oli loomulikult hea , kuid ülivõrretega ei tasuks üle pingutada . Ehkki omapärase pseudovesterni grotesksed tegelaskujud tundusid esialgu paljutõotavad , jäid nad filmi arenedes siiski pelgalt kaheplaanilisteks . Näiteks , kui me sõitsime farmeridžiibi lahtises kastis kiriku juurest lauluväljakule ning Korrektor istus minu vastas ja naeratas korraks sõbralikult , ei suutnud ( ega proovinud ) ma luua endale kolmandat tajuplaani , mis soovinuks Humoristi surma . Ehkki too on paheline , väärkasutab kontoriruume ja üldse . Tehes hetkeks kõrvalpõike filmis läbivalt esitatud Veiko-temaatikasse , tuleb märkida , et Humorist on veel selle poolest tore inimene , et põimib ka funktsionaalsesse ajakirjanduslikku materjali absurdielemente . Elust ma parem ei räägi . See kujutab endast jätkusuutlikku groteski . Niisiis räägin sellest mitte parem , vaid halvem . Järgne , lugeja ! Mahe juunikuu pakub arenemisvõimelist keskkonda ning sõbralikku töökollektiivi . Tööd , toda vana head tootmisfunktsiooni teist sisendit , kultuursed inimesed mahedas juunikuus ei harrasta . Nõnda osutub , et Cobb-Douglase tüüpi tootmisfunktsioonis märkimisväärselt olulisemaks esimene sisend , mida mõõdetakse liitrites , detsibellides ja raksudes . Just sel põhjusel tervitasime hämarikku kolhoosiaegse laululava vastas pikkadel pinkidel . Leotasime kõrvu ansambli " Minu Isa Oli Ausus Ise " naljavillastes palades . Ootamatult idüll katkes . Võimendusse lülitati Thea Kristali hääl . Ürituse peakorraldaja teatas , et valge Ford , mis on pargitud sissesõiduteele , ootab omanikku , kuna kiirabi ei pääse läbi . Mõni hetk hiljem vuras punaste ja siniste vilkuritega mikrobuss lava ette . Tänapäeva filmitehnilisi vahendeid arvestades oleks oodanud otsesemat lähenemist – minu arvates mõjunuks hulga veenvamalt kiirabi ilmumine lavale , mitte lavaesisele . Samas meenutanuks viimasena mainitud variant liialt Mati Undi igas mõttes suuri lavastusi Vanemuises . Nuga läbis või , köis tsurgati tulle . Tagumistest ridadest kostus röökeid . Rööked valjenesid , kuni katkesid hoobilt . Süngete nägudega sanitarid lükkasid kanderaami mikrobussi . Raamil lamas täiesti liikumatu punase habemega mees . Vabatahtlik abiline hoidis tilgutit , tuled plinkisid ning kui midagi oli , siis igav kindlasti mitte . Hoopis hirmus . Minul , kuid paljudel teistel mitte . Käsi plaksutades tegi paheline Humorist ettepaneku : " Head sõbrad ! Nüüd hakkame peieid pidama ! " Vallandus üleüldine aplaus . Vilkuritega sõiduk veeres minema . Murelik , kuid murdumatu Thea sosistas võimendusse : " Hoiame kõik pöialt , et noormees saaks terveks ja et asjad ei oleks nii pahad , kui alguses paistab . " Kontsert jätkus . " Mul friikas tuju jumalasta ära , " sosistasin Noorele Teatriteadlasele . Neiu ei vastanud suurt midagi , aga väikest midagit ma ei mäleta . Ju polnud siis tähtis , või vähemasti pole seda enam nüüd . Mine võta kinni . Ei võta . " Vale , " avaldas Lastekirjanik arvamust . Kuus õlut kahes krampunud kämblas , saabus ta piduplatsile tagasi . Esitasin aruande . Lastekirjanik kahetses eemalviibimist ja seda , et erastasin kaks õlut – ühe endale , teise ... Pärastiseks , mis muud . Pooltunni möödudes liitus meie kireva seltskonnaga võõras noormees . Tema lõuga ehtis sügavpunane karvkate . " Saaksin ma veidi õlut ? Sõit tegi kurgu kuivaks , " palus varalahkunu . Ise muheles nagu vana saatan , sügas mune ja kurtis seljavalu . Hiljem kohtasin teda tihti Tartus . " Tere , surnud mees ! " ütlesin alati , kuid seegi , et soovisin nüüd tema surma , ei avanud kolmandat plaani . Kokkuvõttes tasub filmi siiski vaadata . Koeru trahteri nimi oli " Janune kägu " . Ehk ka on . Passisime trahteri ees tänaval ning sõime soolapähkleid . Uut õlut avades nentisin , et naisterahvaste enamikul on kaenlaalused raseeritud . " Huvitav tähelepanek , " naeris Aapo . " Jah " Vaatasime Marjule otsa . Marju noogutas . Muhelesime . Ta oli möödunud õhtul meie sekka ilmunud ning , nagu pärastpoole selgus , kasutas hot.ee keskkonnas perekonnanime Cosmos . Muhelesime veel . Trahteri aknal kõõlus Kairit . " Aga kuidas Kairitiga lood on ? " tõstatas Aapo probleemi . " Tänan , hästi , " oleksin tahtnud vastata , kuid ei . Simultaanselt esitasime taotluse , et Kairit viitaks käega päikesele . Avatud kaenlaalustega särki kandev neiu pidi juba nõustuma , kuid nägi meie kavatsused kriitilisel momendil läbi . Ekraanile ilmus luuletus : The page cannot be displayed . The page you are looking for is currently unavailable . The Web site might be experiencing technical difficulties , or you may need to adjust your browser settings . Kuid seadeid parandada me ei jõudnud . Tänavaäärsel kruusaribal peatus mootorratas ning kiilakas rahuvalvaja hakkas Mülleri Sassi solvama . Müller ei mõelnud hetke ega solvunud . Arenes sõbralik diskussioon . Siis lükkas tsiklimees masina käima ning kadus keskalevi suunas . Veel varavalges olin näinud teda pooltühjale poolikule minetti tegemas . " See oligi janune kägu , " võttis võib-olla raseeritud kaenlaalustega neiu sündmused kokku . Hämusel sügisõhtul astusime Veikoga Illegardist läbi , kohtumaks karikaturist Nasseriga . Tellisin kokteili " New Orleans " , Veiko võttis aga õlle . Kui baaridaam oli suutnud mulle apelsinimahla pükstele piserdada , mõistsin , et õhtul on veelgi üllatusi varuks . Nurgas terendas laud . Võtsime asendi sisse . " Vaata , see ongi Nasser , " osutas Veiko letiäärsele laudkonnale . " See patsiga , kes praegu kätt surub " Möödusid mõned hinnalised hetked elust . Siis istus karikaturist meie lauda . Puhanud veidi , osutas ta näpuga minule ja küsis Veikolt : " On see sinu proua ? " Öeldu lõi mind ja Veikot omajagu pahviks , karikaturist oli aga niikuinii . Ammu . " Mees , nalja teed või ? " pärisin koledal häälel . Varasuvel oli Aapo õpetanud , et diafragma peab värisema . Tookord soovis tundmatu meeskodanik tappa väikese sebra ärakasutajaid . Elik kõnnitee ületajaid . Elik meid Aapoga . Ei tapnud – vähemalt mitte käesoleva reaalsuse raames . Jah , see oli siis , siis kui suvetuul meid kodust välja viis . " Kuule , sorry , ma vastu valgust ei näinud , " üritas Nasser nüüd , sügise hakul , asja siluda . " Ära kohe peksa anna , eks ! " Tore poiss , kes vabandab . Aga rõõmsaks see mind ei teinud , kuna vabandus oli pelgalt vormiline . Nimelt tuli praegune karikaturist koolipõlves ENSV juunioride meistriks maadluses . Kreeka-rooma . Või vaba . Pole vahet , kuna maadlusmeistritega ei mängita . Ka endistega mitte . Rüüpasin patuse kuulsusega kokteili . Kokteilil oli odava lutsukommi maitse . Mõtlesin , et kõige nilbemad homod kasutavad mineti tegemiseks kindlasti mingeid sarnase maitsega kondoome . " Kuule , ma räägin sulle ... " pöördus Nasser sedaaegu Veiko poole . Karikaturisti tekst sisaldas ~<arv> tähemärki mõtestatud juttu , ~<arv> tähemärki artikuleerimata kõnet ja <arv> läbivaadatud joonistust . Joonistused olid head , aga kogu terviku kohta ajas Veiko umbes taolise iba kokku , et helista mulle pärast <arv>ndat novembrit ja siis vaatame . Rabelesime Illegardi suitsuvinest värske õhu kätte . Veiko ärgitas kauplust külastama . Kaupluses otsustasime , et Delarochelli asemel võtavad targad inimesed kaks Sovetskojet ja maksavad kolm korda rohkem . Lisaks varustasime end assortiikarpide ja õllega . Kui tänavanurgal viimast rüüpasime , tuhises mööda tuntud opositsioonipoliitiku poeg . " Joote , jah ? " " Sina ju tead " " Haa . Aga ma viin nüüd ... " Viin , mõistagi . Suur ja momentaalselt , kui minult küsite . Poeg lahkus lavalt ; dekoratiivne asfalt nagises . Valgustust keerati aegamööda maha . Saabus öö ning tühjad õllepudelid asetati pimedusse . Ja oli seatud , et siga teadis , et see ei ole mitte tema teha . Suitsununa lebas ta liharaiuja lemmikpakul . Kirves sädeles hõõglampide fookuses . Ees ootas kohtumine . Sünnipäevalaps konsumeeris Chupa-Chupsi . Oma viga . Nüüd oli teda ilgelt raske suudelda , kuid eks ole raskused sellest , et neid ületada . Plasttoruke kriipis neelu . Heameelega oleksin sünnipäevalapselt sedasamust küsinud , kuid ega ma karikaturist ole . Ja isegi too ei küsinud otse , kas mitte ? Käigu nad ikka kuradile ka , tegelikult . Leti taga seisis Elizee , selektiivne stiimul . Sukeldusin . " Tartu vanima maja kohta on siin päris korralik baar " " Ma ei teadnudki , et see on vanim maja , " imestas Triin . " Siit kuskilt Jakobi tänava kandist läks linnamüür ja me jääme selle sisse küll . Ju ta siis on " " Kindlasti on . Veiko ka teab , " kinnitasin šampanjat valades . Õigupoolest ei teadnud Veiko sel momendil enam midagi . Jaan poleks ilmselt kah , kui olnuks . Teadnud ja kohal . Eliisel tegi ka sellist nägu , nagu poleks teda üldse kohal . Nojah , eks ta ise ei tea . Pöördusin tantsusaali ukse poole . Ja just õigel hetkel , sest helesinisest kumast tormles esile karmenkassilik neiu . Manasin fassaadile siira huvi : " Kuule , kas sina oledki Karmen ? " " Ei ole , " sai neiu pisut pahaseks . " Kõik Kassid ei pea ju Karmenid olema ! " " Peavad küll ! " väitis ei-tea-kust ilmunud Veiko . Loll . Kas nii on ilus ? Ei ole ju . Sulgesin luugid ning mõtlesin veidike Tartu linna ajaloost . Et viibisin Jakobi tänavas , jõudsin välgukiirul tõdemuseni maailma iroonilise alusstruktuuri primaarsusest . Sest kuidas muidu põhjendada tõika , et Tartus asuvas Jakobi tänavas pole ma elanud , ühes Tallinna samanimelise tänava agulimajas olen aga veetnud umbkaudu viiskümmend suveööd . Samas tuleb nentida , et vahet pole . Järjekordselt . Märgata tasub ehk vaid tõika , et vahet pole on üks minu armastatud väljenditest . Leitmotiiv ? Võimalik . Kuigi ma pole päris kindel , mida leitmotiiv tähendab . Nimede ja nimetuste ümber leidub üldse hämmastaval hulgal udu . Näiteks tundis Triin huvi : " Miks sa minu kohta Ploom ütlesid , kui sa eile Piretile helistasid ? Ah , õigus küll , ta ju ütles , et sa ütled kõigi kohta nii ja Piret ise on Jaaks ! " Seepeale ei öelnud ma absoluutselt mitte midagi . Kõik sai ju selgeks . Aga kui me Triinuga kogu maailma veini baarist ära olime joonud , tahtis ta miskipärast teada , kas ma Andy Warholi näitusel käisin . " Jah , " valetasin kibekähku . " Eile . Jaanuaris . Kloostri Aidas . Merekeskuses . Rotermannis . Kohe . Ei " " Mida-mida ? " " Tegelikult ma olin sel ajal haige , tegin eksameid ja käisin Riias " " Sohoh " " Ei " Viimane eitus võinuks osutuda lõplikuks , kuid mingis salapärases punktis , meie armsa emakese Universumi tuumast mitte eriti kaugel , leidis aset ühenduse teke . Valge selguskiir ( või vastupidi ) tormles tantsusaali helesinisest kumast , kuid mitte esile , vaid sisse ja läbi ning äkitselt sai meile veelgi rohkem asju arusaadavaks . Varsti pärast seda pani Triin beeži kampsuni selga ning läks koju . Seda , mida Jaan samal ajal tegi , ei saa kahjuks kirja panna . Joogid olid otsas . Lippasin mööda vihmaveest ligumärgi tänavaid Herne poodi . Kui keegi ei tea , siis see on kauplus , mida tartlased päeval ei külasta . Öösel , seevastu , lookleb aknaluugi taga järjekord . Asusin sappa . " Jah , anna mulle pikameelsust ! " Suured vihmapiisad nõrgusid kaelapidi alla . " Alkohooliku katsumused , " muigasin halvakspanuga . Saba pööras pead . Kärsad tõmblesid . No-noh , ega ma neid ei mõelnud . Samas , miks mitte ? Seisin edasi . Kui vihmapiisad enam kubemest kaugel polnud , said kannatused viimaks kroonitud . Kaks õlut näpus , üks juba kõhus , saabusin tagasi sünnipäevale . Just parajal hetkel , sest rahvas pani juba juhtmeid kokku . Elu ebemeid , salapäraseid häbemeid ja kõike muud trääni . Keegi oli vist peldikus nikku teinud . Miks muidu vedeles loputuskastis kummist kaitsevahend ? Osa ilmakodanikke põles edasi minna , kuid eriti märjaks see mind ei ajanud . Kingad lirtsusid . Veiko lebas looteasendis toolidel . Võtsin telefoni ja helistasin talle . Oma telefoni hääl on kõige kindlam virgutaja . Nii ka seekord – kolme minuti järel olime Tartu vanimast majast lahkunud . Tore oleks , kui hoopis kolme mineti möödudes , aga nii pöördes poisid me ka ei ole . Peagi magasin Veikoga Kirjanike Majas . Hommikul läks uni ära , olgugi et Veiko pahises sujuvalt hingata . Lülitasin arvuti sisse , avasin võrgulehitseja ning tippisin aadressireale " <hyperlink> " . Viivitamatult näitas Võlumaailm Internet mulle sedasamust . Ärritatuna sellesamuse vaatamisest heitsin nõudliku pilgu Veiko poole . Ise mõtlesin , et kui Jaan Tartus oleks , siis ... Veiko ei olnud liigutatud . Tõusin . Väljusin . Uks kolises . Tuli mõte , et vanale pruudile peaks ikka helistama küll , ning kui ta juhtub kodus ja ärkvel olema ... Siis ilmselt juhtub veel midagi . Valisin numbri . Meeldiv naishääl , milles hea fantaasia korral võis uneseguseid noote aimata , nentis : " Telefon millele te helistate , on välja lülitatud või ... " Torkasin sidevahendi taskusse tagasi . Margariin . Nüüd ei jäänud muud üle . Tuli uuesti Veiko manu heita . Jaa ? Mis jaa , enesestmõistetavalt mitte ! Virgutasin humoristi kiire löökideseeriaga alakehha . Täpsemini jalgadesse . Sest nii julm ka ei või varahommikul olla , et rakendad intiimsetele piirkondadele ultravägivalda . Teisest küljest , mis annab õiguse jalgu mitteintiimseks lugeda ? Seda enam , et nende vahel ju . Asub . " Mis ? " päris Veiko üllatunult . " Lase mind välja , " nõudsin paluvalt või vastupidi . Ses mõttes , et äkki palusin nõudlikult ? Igatahes põhjendasin , et mu võtmed on ikka Eesti Ekspressi ajakirjaniku käes ja aknast ronida ei viitsi . " Siis on küll pahasti , " sõnas Veiko Kirjanike Maja välisust avades . Sisimas olin siiski kindel mittepahastiolus . Ei ole ju paha , kui mina saan välja . Siis saab Veiko rahulikult edasi magada või huumoriantoloogiat koostada . Ning õiglus ja ettemääratus võidutses ! Naeratades kulgesin mäest alla . Õige pea jõudsin Tartu turuhoonesse <arv>. Silmasin meela ilmega tütarlast , kes pakkus sedasamust . Tütarlaps paistis olevat vene rahvusest ja kaldus <arv>ndatesse . Funktsionalism ilma modernismita elik võrdlemisi sobiv pilt antud olukorras . Ootuspärasus kutsub esile lepliku muige . Muigasingi . Ja läksin peale : " Tere ! Kas ma saaksin nüüd , eee , suitsu- , eee , karbonaadi sada geed ? " " Ei , " kostis tütarlaps varmalt . " No kuidas . Nii vjahe lõigata ei saa ju , boozemoi ! Smotri , von zdes kont " " Aga kuumsuitsu seapõske ? " küsisin esialgsest ebaedust heitumata . Sellega oli tütarlaps päri . Rahuldatuna lahkusin minagi . Jaan vantsis linnas ringi ja arutas endamisi , et peaks vist taas Tartusse sõitma . " Näe , ongi bussipeatus , " imestas ta ühtäkki . Peatuses seisis ilus naine . Jaan piilus teda tehtud ükskõiksusega . Siis tuli buss . Meelalt muiates tahtis Jaan siseneda , kuid peatus otsustaval hetkel . Kiri kuulutas : Stopp ! Sisenege eest uksest . " Tohoh , " pidi Jaan taas imestama . " Kas tagant enam ei tohigi ? " Pärast väikest mõttetööd otsustas ta , et siseneb pigem eest . Või siis tagant . Vahet pole , kuigi on . " Jah , " jõudis ta õige pea lõpliku otsuseni . " Ära enam kunagi nii tee , " sõnas buss hiljem . Kirsiõite langemise aegu , kui heledat ja pimedat oli kaalutud ning leitud viimane kerge olevat , viis Aapo-sensei mind Sinna Kuhu Vaja . Seal olles leidsime viimase pimeda laigukese . Valgusetust kaasas kandes lahkusime , et minna Vanemuise teatri kõrval mäest alla . Poolel teel Järgmisesse Märkimisväärsesse Punkti tabas meid anonüümse natsi röögatus : " Näe , hipid ! " Kogenematu õpilasena ei mõistnud ma miskit kosta , kuid sensei pole teatavasti suu peale kukkunud . Võimalik , et ka mitte peale . Ega laubale <arv>. Olgu kuidas on <arv> , igatahes esitas ta idioodile kavala küsimuse : " Mees , millal sa viimati sitta sõid ? " " Üleeile ! " teatas idioot . Üllatusime . Ebasiiralt . " No väga hea , " kiitis Aapo-sensei , " aga et sul nüüd kõht kindlasti tühi on , siis mine koju ja söö veel ! " Rohkem ei juhtunud midagi . " Võib-olla peaks koostama idiootide retseptiraamatu ? " arutles Jaan-san hiljem . " Hea odav tuleks ka . Igal lehel ainult üks lause " Neljapäev on kalapäev . Seekord tähistas Jaan kalapäeva kodus . Kalad siiski puudusid , kuna vesi kees . Täpsemini , kui kalad tunginuks salapäraste mahhinatsioonide tulemusena süsteemi , auranuks sinisemummulises tassis kalasupp . Õnneks mitte , kuid sellegipoolest hakkas Jaanil õige pea igav . Tassist teest pisut joobnuna asus ta teele . Jõudnud kohale , saatis ta mulle sellise e-kirja : " Olen Türil . Raamatukogu . Aeglane arvuti . Varsti jalgratas . Suvila . Puud riita . Sauna . Koju tagasi . Telekas . Raamat . Uni . Homme . ja arvuti juurde saan vast reedel taas . Redel " Mõtlesin , et " ja " ei kirjutata ju lause alguses väikese tähega . " Jaan pidas keeleviga tehes miskit silmas , " nentisin tõika . " Huvitav , mida ta mõtles ? " Aga seda ei saanud ma iialgi teada . Samuti ei mõistnud Jaan kunagi , mida tahtsin talle öelda oma vastuses : " Jah . Redel saan . Redel saan . Nagu lepase reega . Jalas " " Iga kord , kui mul tuju paha on , ostan mingi ilusa asja , " ütles Kairit . " See on niiii cool ! Kohe läheb tuju heaks . Selline ainult enda jaoks tegemine on cool ! " " Ma olen ka viimasel ajal niiviisi deprekat maha võtma õppinud , " valetasin mina . " Ja-jah , mina teen ka kogu aeg nii , " teatas Jaan hasartselt . " Et kui tuju paha on , siis lähen ja ostan . Suure . Ja peale hammustada ka midagi . Kohe on tuju hea " Kairit piidles meid kahtlustavalt . Ma arvasin , et ta arvab , et ma arvan , et Jaan mõnitab teda . Vähemalt mingil määral . Kairit on üldse tark tüdruk ja saab paljust aru . Kui me Jaaniga poest tagasi tulime , võttis ta veelkord sõna : " Aga osta on ikka niiii mõnna ! Mul on juba hästi palju ägedaid asju kogunenud " Seepeale jäi Jaan kurvaks . Tuli uuesti poodi minna . LÜHIKE VÄRVIÕPETUS Hetkel , millest algab aruanne , seisin Triinu ja senseiga trepil . Ma ei teinud juba teist nädalat suitsu . Rahaliselt oleksin endale suitsetamist lubada võinud , kuid psüühiline seisund nõudis muutuseid . " Peremen , " laulis Viktor Tsoi omal ajal. " On see siis nüüd hea või ? " mõtles sensei ning sõnas : " Mõnda värvi ei kasuta ma oma loomingus enam kunagi . Näiteks sellist eriti külma , peaaegu sinist rohelist " " Ma tean , mida sa silmas pead , " eputasin mina . " Aga müts on sul ju ka peaaegu sama värvi ? " " Ei ole , " arvas Triin . " Ega jah , " kinnitas sensei . " Aga kui kõvasti sinist juurde uhada ja hue'd paremale keerata , siis peaks ju ... " " Mküü , " raputas sensei pead . " Tahate , ma annan teile lühikese värviõpetuse ? " Triin ja mina tahtsime . Vahetult ning sealsamas . Ei . Le . Tei . Se . Ga . Sensei jätkas : " Õpetan teile ühe hea levelitriki värvidega . Kuidas saada mustale punasega valget täppi ? Muidugi te ei tea ... Tuleb võtta redis , torgata see neegrile urrukasse ja hammustada ots ära . Siis ongi valge täpp keset musta , punane ring ümber " Naersime rahuldatult . Triin võttis uue suitsu . Rahapoliitika õpikus <arv> on kirjutatud , et mõned Aafrika riigid emiteerivad ilusaid linnu- ja loomapiltidega rahatähti eeskätt kollektsionääride peibutamiseks . Sellise raha väärtus siseriiklikus kaubanduses on tühine , sest suurem osa tehinguid toimub niikuinii dollarites . Rahvusvahelised numismaatikud on aga dekoratiivsete Aafrika rahade peale mihklid , mistõttu need reeglina väikesetiraažilised rahad moodustavad olulise osa emiteerivate riikide väliskaubandusbilansi plusspoolest , st ekspordist . " Aga mis oleks , " torkas mul pärast selle lugemist pähe , " kui annaks välja sellise raamatu , mille sisu on täielik pask , kaanepilt aga nii huvitav ja unikaalne , et raamatukollektsionäärid kogu maailmas pakuksid teose eest hiigelsummasid ? Sellisel juhul trükiks viissada eksemplari , pooled laseks normaalhinnaga liikvele , ülejäänud poole aga sokutaks hiljem variisikute kaudu rariteedina turule " Mõeldud-tehtud . PIIBUGA PÜHAMEESTE TAIMELAVA Kultuuriajakirjanik Jens Oodik uuris , mis kasvab menukirjanike aknalaual ja kuhu laieneb Kanepi vald Teisipäeva varahommikul kutsun fotograafi parki jalutama . Neli kanget õlut on mul aegsasti ühes . Joome need ära ja lähme toimetusest autot lunima . Meil veab – saame kohe liikuma . Paaritunnine sõit Tartusse venib sellegipoolest pikemaks , sest kusagil Paide ja Põltsamaa vahel lõpeb pisike pipraviin otsa . Leiame külapoe ja võtame tavalise . Teekond võib jätkuda . Ees seisab intervjuu skandaalse proosaraamatu " Kanepi kirik " autorite Aron Veinšteini ja Vahur Afanasjeviga . JO : Te elate täitsa linna ääres . On siin ka hea muld ? AV : Tegelikult me ei ela siin eriti palju koos . Üheksakümnendate algul tagastati see maja Vahurile , aga ta eelistab mitmel pool mujal elada . Nii ta siis mõtleski mind enda asemele . JO : Ahsoo . Sa oled siis rohkem tankist või ? AV : No ma ei tea ... Mõnes ... VA ( sekkub ) : Mõnes mõttes oleme Aron ja mina üks ja seesama inimene . Ainult tema elab siin ja mina mujal . Võib ka öelda , et ma elan pidevalt endast väljas . JO : See kõlab kuidagi Mehis Heinsaare härra Pauli moodi . AV : Härra Paul on minu naaber . Mõnikord istume koos trepi peal ja ... JO : Popsutate piipu ? AV : Noh , pigem oleme lihtsalt endast väljas . Vaatan vargsi ringi . Seinu ehivad raamaturiiulid . Pruunid nahkköited segamini vene- ja ingliskeelse uudiskirjandusega . Hoolimata soojast jaanuarikuust miilab kaminas tuli . Kamina kohal ripub pikk sirge teraga mõõk . " See on rapiir , " selgitab Vahur . Noogutan . Huvitav , kus nad muid relvi hoiavad ? VA : Kolm-neli aastat tagasi ostsin optilise sihikuga õhupüssi . Annelinna korteris on mõned pussnoad kah . Relvad muidu erutavad mind küll , aga rohkem pole raha ega tahtmist olnud neid muretseda . Võib-olla Aronil on mõni . Aron ? AV : Ei . JO : Viskasid ära , kui politseiga jamad algasid ? AV : Ei . Mul pole kunagi füüsilisi relvi olnud . Ma olen üldse väga rahumeelne inimene . JO : Sinu kirjatööd on küll üpris kriitilised . AV : Võimalik . Aga see ei tähenda , et ma kellelegi molli annaksin . Füüsiliselt kindlasti mitte . JO : Kuidas vaimselt molli antakse ? Annab . Ennäe kurivaimu ! Õnneks passib fotograaf parasjagu naabrite aknaid ega jõua pildistada . JO : See oli küll nüüd valus . VA : Eks hingevalu ole ikka kõige rängem . AV : Ega sa väga haiget saanud ? JO : Oh , pole hullu . Teil viina või midagi on ? AV : Ma kohe toon . Tee saab ka varsti valmis . VA : Too parem brändit . Muuseas , Jens , kui sind see lohutab , siis <arv> tähemärki on juba valmis . JO : Kust sa tead ? VA : Mingil osalemistasandil muutuvad tulevad mõned teadmised iseenesest . Ega selle nimel pingutada tasu . Pead lihtsalt olema ja kõik . JO : Räägite mõlemad alatasa lihtsusest , aga " Kanepi kirik " pole ju küll lihtne raamat . Vahepeal mulle tundub , et aetakse niisama pula , siis jälle , et tahetakse mingit selgust saavutada , aga ei osata . Kuidas sellega on ? VA : Noh , tegelikult on kõik väga lihtne . JO : ? VA : Raamatus on ainult kaks liini . Kahe tegelase liinid – Aroni ja minu enda . Kusjuures esimene on palju koloriitsem kuju . Aron jõuab tagasi . " Mul normaalset brändit ei olnud enam , " vabandab ta punastades . Ja valab mulle ja fotograafile pliskat . Uurin , kas kirjanikud ise ei joogi . AV : Mõnikord ikka joome . Minu lemmik on pipraviin . JO : Me just ennist tegime väiksed piprakad . Ega alkohol ja kanep üksteist sega ? AV : Ei tea . Pole proovinud . JO : Seda ma küll ei usu . VA : Suures plaanis on kõik asjad tasakaalus . Ühendatud anumate printsiip kehtib universumi mastaabis eriti hästi , nii et mõneti segab iga asi kõiki teisi asju . Ja muuseas , usk on oopium rahvale . JO : Te mõlemad olete rastafarid , eks ? VA : Mina olen ateist . AV : Minu usutunnistus peitub mu nimes . Tead , et meieni säilinud piiblis , niiöelda originaalis , tähistavad jumalat neli kaashäälikut ? Vanas juudi keeles täishäälikuid ei olnud . Ja selles mõttes pole vahet , kas ma palvetan Jahve või Jah poole – eesnahk ikka tagasi ei kasva . Rüüpame pliskat . Ausalt öeldes ei oska midagi tarka küsida . Piilusin ennist aknalauda . Midagi seal kasvas , aga umbes samasuguseid asju kasvatab mu vanaema kah . Nii et kanepit vist ei ole . Igaks juhuks peaks üle küsima . JO : Kas need seal aknal on krüsanteemid ? AV : Ei tea . Äkki on lõvilõuad ? Ma pole botaanik . JO : Kes sa siis oled ? AV : Paberite järgi majanduspoliitik . Aga õppimine jäi mul pisut soiku . Vaatasin , et teeks parem äri . Üksvahe tundus see päris hea variandina , aga nüüd tuleb vist akadeemilist rida edasi ajada . JO : Jäid äriga vahele . AV : Nojah , juhtus selline asi . Kuigi pigem ikka ei jäänud . Ise olin loll , et üle viiekümne gee kaasas kandsin . Mingi kuuega läks vist üle , muidu poleks üldse pahandust tulnud . VA : Aron paneb nüüd korraks kõrvad kinni . JO : Nii ? VA : Sa oled vast juba pihta saanud , et Aroni pahanduste allikaks olen mina . Ja tema muude asjade allikaks ka . JO : Kuidas nii ? VA : Sest mina olen esimese astme autor . Mainisin ennist kahte liini . No vot , nii ongi . Üks on Aron , kes õpib majandust , satub naistega jamadesse , ajab pisut kiviäri ja hakkab vahelekukkumise järel kirjanduse rida ajama . Esimese jutu , " Tomatikasvataja meelespea " , kirjutab ta eeluurimisvanglas . Asju hakatakse avaldama ja lolli peaga astub Aron Noorte Autorite Koondisse . Aga kogu aeg , kui ta arvab , et kirjutab endast , kirjutan tegelikult mina temast . Ja kokkuvõttes samuti endast . Vahuri viipe peale võtab Aron käed kõrvadelt ning toob riiulist piibu ja tubakakoti . Tundub olevat legaalne poetubakas . Laenan fotograafilt suitsu . Igaks juhuks . Intervjuu paistab nässu minevat . Pliska on ka otsakorral . FOTOGRAAF : Kuule , nad said ju mingi preemia . JO : Ahjaa . Sellepärast ma ju pidingi loo tegema . Mis preemia see oli ? Rõõmustab see teid ? AV : Supilinna linnaosavalitsuse kirjanduskomisjoni aastapreemia . Muidugi rõõmustab . Ma ikka vahepeal mõtlen , et kas me üldse kuulsamaks saame ? JO : Miks nad teid premeerisid ? VA : Tegelikult premeerisid nad Aronit , mitte meid mõlemaid . Aga point oli selles , et Supilinn tahtvat Kanepi vallaga ühineda . AV : Ja-jah , kuuldused käivad juba hulk aega . JO : Täitsa hull plaan . Kirjanikud puhkevad naerma . VA : Noh , plaanist on asi kaugel . See on ainult kava . Tead küll , haldusterritoriaalne reform käib nüüd sedaviisi , et iga üksus otsustab ise , kellega ja millal ühineb . Supilinn tahab oma marginaalset seisundit rõhutada ja liitub Kanepiga . AV : " Kanepi kirik " annab neile lisaargumendi . JO : Et popp värk ? AV : Umbes nii mulle räägiti . JO : Siis te satute ju Venemaa piiri äärde . VA : Mõneti me juba oleme . Isegi Hiinas . Korra ma vestlesin Limonoviga . Ta ütles , et Venemaa piir on igal pool , kus leidub piiritust . Labane nali , kas pole ? JO : On teil ? AV : Ei ole kahjuks . Aga naabrilt saab . FOTOGRAAF : Kuule , hakkaks minema kah või ? Nõustun . Umbes viissada tähemärki jääb puudu , aga tulles märkas fotograaf toredat punasekirjut kassi . Kui see veel alles on , saab asja kena olupildiga ära arstida . Normaalne . <arv> Jah ( hääldus : džaa ) on rastrafaride tõlgendus vana-heebreakeelses piiblis sisalduvast konsonantide kombinatsioonist JHWH , mis tähendab jumalat . ( Siin ja edaspidi autori märkused , kui pole viidatud teisiti ) . <arv> Kuid kuivõrd suutmatu on jätk ? <arv> Me taskutes vaid heinatolm . ( Vene keeles ) . <arv> Ehk kivi , savu , sabu , puru , muru , hein , põhk , rohi , roheline , ürt , herb , tomat , valge lesk , šmak , komar , assassiin jne. Heal lapsel mitu ... Sõna plaan on aga laenatud vene keelest . Tore sõna , kas mitte ? Kujutage ette , mida tähendab plaanimajandus ! Või linnaplaan , äriplaan , kohalike omavalitsuste eelarveplaan , totaalse kaitse plaan , Makedoonia rahutagamisplaan ! GOELRO ning Marshalli plaani kohta soovitan lugeda Viktor Pelevini " Putukate elu " ( Viktor Pelevin . Žizn nasekomõh . Moskva : Vagrius <arv> ) . <arv> Rii ! et ! – E.T. – telefon – jee ? <arv> Jumala eest mitte hermeetiliselt – mõtle ise , et suletud ruum ja paanika ja paranoia – need oleks jubedad tomatid ! <arv> Idu allpool . <arv> Mõiste tuleneb kange õlle " Bock " nimest . <arv> Peale muu toreda näitab Nokia <arv> kella . Nagu kõik uuema põlvkonna inimesemanused . Sõrmused ja preservatiivid ? Varsti . <arv> Nagu teada kriisipsühholoogide praktilisest kogemusest , on seljanõgu ainuõige sihtmärk hädasolija puudutamiseks – käte , õlgade ja paljude teiste piirkondade näppimine kutsuks esile tõrjereaktsiooni . Vt ka David K. Switzer " The Minister as Crisis Counselor " ( Nashville , <arv> ) . <arv> Üks käesoleva raamatu kahest peategelasest . Nimekujul Aaron esineb sama tegelane Elvi Ulsti ja Margus Hansoni õpikus " Riigirahandus II " ( Tartu : Tartu Ülikooli Kirjastus , <arv> ) . <arv> Juustu täis laua kõrval seisid naiskirjanikud A ja B. Nooruke ja ebanäljane B pillas mõned nimed . Mitte nii nooruke ning ammugi mitte isutu A vaatas noogutades maha . Lähenes meeskirjanik C. " Ma näen , et teil on juustu , " sõnas C. " Kauaks , ma tahaks teada , kauaks ? " mõtles A. B pillas veel mõned nimed . Vaagnad tühjenesid . <arv> Veidi vanemaks saades täheldasin , et lehmade markeerimise loogika ulatub samasse hoomamatusse dimensiooni Paabeli raamatukoguga , mida nii paeluvalt kirjeldab Jorge Luis Borges . <arv> Mõned allikad , mida ma praegu nimetada ei suuda , kirjeldavad aega spiraalse liikumisena . Teatud punktides läheneb algsündmus lõppsündmusele niivõrd , et sündmused ühinevad , asenduvad või samastuvad . Antud nägemust vaidlustamata pooldan pigem lõikuvate kiirte või kõverate hüpoteesi . Õieti tundub kolmas võimalus , sigrimigri ehk soga , kõige usutavam , kuid osutub oma süsteemituses põhjendamatuks . <arv> Ja järelikult muutumisele , arengule . <arv> Peidetud tekst avab end kirjaviisis Windings . <arv> Punased kindad on surma märk ! ( Vene keeles ) . <arv> Mihkel ? Vaevalt . Äärmisel juhul onu . Muti . <arv> Garaaži uks on avatud , Lee Harvey Oswald kohtab Jack Rubyt , Ruby küsib suitsu , Oswald ei anna . Kopli liinidel kihutab kiirabi . <arv> Mis ei pruugi kehtida Postimehe tolleaegse peatoimetaja Urmas Klaasi kohta , keda meenutasin sõbranna voodis <arv>.<arv>.<arv> öösel . <arv> Kahjuks ei võimalda minu tagasihoidlik tekstitootmiskogemus avada piisava selgusega kontseptsiooni esimese , teise ja kolmanda astme autorist . Õnneks pole see ka vajalik – teemaks on ikkagi tungalterast sünteesitud keemilise ühendi mõju inimesele . <arv> Kasutan passiivset kõneviisi , kuna subjekt pole paberi all enam teab-mis täieõiguslik formuleerija . Ehkki kõik on meis endis , ka eksogeensete tegurite efektid . <arv> Aastaid tagasi sõbrustasin tütarlapsega , kes armastas amfetamiini süstida . Saanud teada , et olen huvi korras mõned grammid kiirust muretsenud , tuli ta mulle varahommikul külla . Vorstivõileivad ja kohv talle huvi ei pakkunud . Küll aga teatas tütarlaps jehovisti hääletoonil , et võib mulle shoti teha . See pidi olema smäkist parem . Mine sa tea , ehk viskabki kõrgemale ? <arv> Absoluutsetes kategooriates eksisid kõik . Isegi autobiograafiline tekst lahutub autorist ekraanile jõudmise hetkel . Äärmisel juhul võiks autorite loetellu lisada null-astme ehk lugeja . Sellisel juhul kaoks aga monetaarsed ja mittemonetaarsed selektiivsed stiimulid , mis innustavad inimesi oma nime raamatukaanel afišeerima . Muidugi säiliks irratsionaalne loometung , kuid selle rahuldamiseks piisaks sahtlist . <arv> Võimalik , et esimese astme autor on null-astme autori haneks tõmmanud . Tegelikult on masendunud idioot ja Narkar Toks erinevad inimesed . Samas ei saa eitada viimase suuri šansse masendunud idioodiks muutuda . <arv> Üht varianti paberijärgsest luhtajäämisest kirjeldab paljukiidetud Viktor Pelevin menuteoses " Tšapajev i Pustota " ( Moskva : Vagrius , <arv> ) . Tõsi küll , mõjuteguritena mainib ta seeni , surma ja Ungern-Sternbergi . <arv> Alfred Kongo ( <arv>-<arv> ) lõpetas Pallase kõrgema kunstikooli Villem Ormissoni ja Ado Vabbe õpilasena <arv>. aastal . Ühena viimastest pallaslastest kujunes Alfred Kongost koloristliku traditsiooni arendaja . Leelo ja Peetri koeral , kes on pärinud oma nime riigilt ja jõelt Aafrikas , puudub temaga vähimgi seos . <arv> Venekeelne originaal : " Pogovori so mnoi , no tolko ne moltši Mõ v etoi mire kak vo mrake dve svetši " <arv> R &amp; D = research and development ( tõlkimatu jama inglise keeles ) . <arv> Jah , tõesti , kõigist Diasporaa läbinud mustadest aafriklastest , kes usuvad sinusse , Jah , ning teavad Tema Imperiaalset Majesteeti , saavad pärast surma valged toonekured . Jah , tõesti ma tunnistan – kui mu aeg on käes , muutuvad need karmid hirmulokid kergeteks sulgedeks heledatel kuretiibadel . Otsekui Jeeriku pasun kluuksun ma siis Paabeli kohal , ennustades suurt põlengut Valge Mehe majas . <arv> Kurja Isa ( araabia keeles ) . Suur eesti luuletaja , kiusatud taga ufode poolt . <arv> Endine KGB peakorter . Praegune ... <arv> NAK tähendab lahtiseletatult Noorte Autorite Koondist . Nõukogude perioodil oli NAK Kirjanike Liidu noorteorganisatsioon . Eelmise aastatuhande lõpul devalveeritud kirjandusrühmituseks . Tartu Kirjanike Majas on NAKi kasutuses tuba . Toas tehakse asju . Parem kui me sellest enam ei räägi . <arv> Kord valmistasid Albert ja Kalle viimase ateljees kooke . Röökimisest väsinud Lembit lebas sedaaegu trepil . " Kuule , vii Lembitule ka ! " arvas Kalle . Albert viis , kuid edutult . Lembit ei reageerinud ning lahke koogitransportöör laadis kandami tema rinnale . See järjekindlale Kallele ei meeldinud . Ta haaras seinalt dekoratiivmõõga ning kiirustas ähvardama . " Söön , juba söön , näed ! " pomises Lembit . <arv> Vahur Afanasjev . " Merca : punkaridki ajasid vabadusevärki " . Maaleht , <arv>. august <arv>. <arv> Õieti Usama ibn Ladin , suur araabia luuletaja . Kiusatud taga Ameerika Ühendriikide valitsuse ja selle käsilaste poolt . <arv> Seksa . Piilseim . De . <arv> Tartu turuhoone tähendab umbes sama asja , mis Keskturg Tallinnas . Ainult vastava trammipeatuseta . <arv> Kus ei sära Petlemma täht . <arv> Aga alati on nõnda nagu on . <arv> Mart Sõrg . " Raha " . Tartu Ülikooli Kirjastus . Tartu , <arv>