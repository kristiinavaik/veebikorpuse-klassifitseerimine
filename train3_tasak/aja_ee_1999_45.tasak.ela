kirjak	aja_ee_1999_45.tasak.ela	Andry oli agressiivne , Raimo aga vaikne ja viisakas , räägivad politseiniku ja taksojuhi topeltmõrva sooritanud poiste tuttavad . MIHKEL KÄRMAS " Tema jaoks oli see parem lõpp kui siia meie kätte sattuda ... " Tallinna politseiprefektuuri juhtivinspektor Endel Soovik vangutab pead ja läidab Zippoga uue sigareti . Teisipäeva hommikul kell <arv>.<arv> , pärast nädalat koomas , suri raske ajukahjustusega topeltmõrvas kahtlustatav Andry Leevik ( <arv> ) Mustamäe haiglas . Ruudulises flanellpluusis ja mustades teksades inspektor ütleb seda külma kõhuga . Igal hommikul tööle tulles näeb Soovik prefektuuri fuajees pealkirja " Langetame pea ... " all leinaraamis politseinike pilte . Viimasena lisandus sinna ritta teismelise mõrvari ohver , <arv>aastane nooreminspektor Maksim Karpov . Täpselt nädal tagasi nägi Soovik kümne meetri pealt , kuidas põgenev narkodiiler Leevik endale kuuli pähe kihutas . " See oli minu jaoks esimene kord midagi sellist näha . Laipadega harjud ära , aga kui inimene laseb end sinu silme all maha ... see ei ole normaalne , " otsib Õismäe ja Mustamäe piirkonnas töötav Soovik sõnu . Ta tunnistab , et on šokis . Mustamäe haigla peaarsti Ralf Allikvee sõnul läheb Leeviku surnukeha keskhaiglasse kohtumeditsiinilisele lahangule . Pärast oma onupoja surma on kümnendat päeva Tallinna Politseiprefektuuri arestikambris istuv Raimo Vilippus ( <arv> ) taksojuht Tiit Aava ja politseinik Maksim Karpovi mõrva ainus ellujäänud tunnistaja . Salapärase kolmanda osalise kohta kindlad andmed puuduvad . Sekundite mäng Möödunud nädala teisipäeval tibutas Õismäel seenevihma . Endel Soovik koos paarimees Igor Zahharoviga istus kella <arv> : <arv> ajal Järveotsa tee <arv> maja ees autos . Neil oli taskus prokuröri sanktsioon korteri läbiotsimiseks , kus Andry Leevik viimased kuud koos tüdruksõbraga elas . " Äkki tuli trepikojast noormees rohelises jopes , mapp ja diplomaadikohver käes . Ta ei sarnanenud üldse fotoga , mis meil tagaotsitavast oli , kuid me otsustasime igaks juhuks dokumente kontrollida . Poiss vaatas korraks tagasi , viskas asjad maha ja pistis jooksu . Siis oli selge , kes see on , " jutustab Soovik . Täpselt sel hetkel jalutas oma koera pensionär Mooni Lohk ( <arv> ) , kes arvas ähmiga , et arveid klaarivad mafioosod . " Äkki jooksis minust väga kiiresti mööda noormees , hõlmad laiali . Paratamatult mõtlesin , et teda aetakse taga . Pöörasin ümber . Minu poole kihutas mööda haljasala auto . Jõudsin vaevu sammu tagasi hüpata ja koera tagasi tõmmata . Kui auto minu kohale jõudis , tegi juhi kõrvalistmel olev mees ukse lahti ja kummardus sellest välja , varjates end ukse taha . Käisid paugud , " kirjeldab vapustatud proua mõne sekundi jooksul toimunut . Elusalt kätte ei anna Ametliku versiooni järgi kõlas Järveotsa gümnaasiumi ees paneelmajade vahel kaks lasku -- politseiniku hoiatuslask õhku ja Andry suitsiidilask . " Kahe paugu vahe oli umbes pool sekundit , " meenutab juhtivinspektor Soovik . " Oleks Andry meie pihta tule avanud , oleks sel kohal lebanud kaks laipa . " Politseijuhid välistavad visalt leviva kuulujutu , et Andry lasid maha teda taga ajanud inspektorid . Hoiatuslasu teinud Igor Zahharovi püstoli PSM kaliiber on <arv>,<arv> millimeetrit . Tagaaetav Leevik kandis kaasas <arv>millimeetrise kaliibriga püstolit Taurus , mille seerianumber on maha viilitud . Sama relvaga lasi ta nädal varem maha <arv>aastase taksojuhi ja <arv>aastase politseiniku . Esimesel vestlusel tunnistab Mooni Lohk , et laske oli rohkem kui kaks . " Autos olija lasi minu mäletamist mööda kaks pauku . " Päev hiljem võtab ta aga sõnad tagasi ja kinnitab , et usub politsei versiooni . Pärast kolju läbimist lendas Andry püstoli kuul väidetavasti läbi neljanda korruse aknaraami ja põrkas aknalaua alust lihvinud Valerile otsaette , tekitades muhu . Relvaekspertide sõnul tundub selline stsenaarium uskumatuna . Pigem võis õnnesärgis sündinud meest rikošetina tabada politseiniku hoiatuslask . Haavatud Andry taskust leiti kaksteist padrunit . " Ta rääkis Raimole , et peab lahingut viimase kuulini ja viimase padruni jätab endale -- elusalt kätte ei anna , " vahendab Endel Soovik . Mobiiltelefon reetis Päev varem nabisid politseinikud sõprade silme all korvpallitrennis kinni kutsekoolis õppiva Raimo Vilippuse . " Raimo oli parajasti platsil . Kaks erariides uurijat -- mees ja naine -- tulid sisse . Küsisid alguses Reimot -- sellenimelist meil pole . Siis tahtsid nad teada , kas leidub keegi sarnase nimega , " jutustab trennikaaslane Indrek ( <arv> ) . " Edasi pesi Raimo end puhtaks , pani riidesse ja ta viidi minema . Üks politseinik oli temaga pidevalt kaasas . " Raimo trennikott jäi sõprade kätte , kes viisid selle hiljem tema vanematele . Raimoni viis politseinikud tapetud taksojuhi Nokia mobiiltelefon . Nimelt müüs Raimo taskutelefoni <arv> krooniga ühe sõbra isale . " See oli rutiinne kontroll . Me tundsime huvi kõigi mobiiltelefonide ostmiste-müümiste vastu , " räägib juurdlust juhtinud komissar Artur Tšulitski . Lubja tänaval tunnistas Raimo mõrvad ruttu üles ja juhatas samal ööl politseinikud Männiku metsa peidetud taksojuhi laiba juurde . Raimo jutu järgi pidutsesid nad ööl vastu <arv>. oktoobrit koos Andryga klubis Hollywood , jõid kõvasti ja neelasid mõned amfetamiinitabletid . Siis tekkis mõtte tappa taksojuht . Sõprade sõnul ei varjanud Andry ja Raimo end nende kuue ööpäeva jooksul , kui politsei topeltmõrva sooritajaid jahtis . " Nad käisid trennis ja Maksimarketis saia söömas . Mis varjamine see on ? " imestab Raimo endine klassivend Ranko ( <arv> ) juttude üle , nagu oleksid sõbrad poisse peitnud . " Amf " Audi pakiruumis Tallinna narkopolitsei ülema Kalev Mõtuse sõnul oli tänavu j uba varguse ja huligaansuse eest karistatud Andry neile tuttav tegelane . Leevik müüs ja tarvitas ise narkootikume . Diileri rahakoti vahel oli tabamise hetkel kotike amfetamiiniga . Seda leiti ka tema kohvrist ja korterist . Läbiotsijad avastasid mitu erinevat passi ja auto registreerimisnumbreid , mille põhjal oletatakse , et Leevik kavatses välismaale põgeneda . Ema sõnul oli Andry balletikooli lõpetanud artisti andega noormees . Teisalt kirjeldatakse teda kui viimasel ajal kergesti ärrituvat tüüpi , kellega vastuollu sattuda polnud tervislik . <arv>aastasena läks ta vabatahtlikult kaitseväkke , aga ei saanud seal hakkama . Psühhoneuroloogia haiglas tunnistas ta toona arstile , et tarvitab narkootikume . Raimo sattus narkopolitseisse esimest korda umbes kuu enne kahe surmaga lõppenud intsidenti . Politsei leidis Pirital tema juhitud Audist amfetamiini . Tunnistajaks kutsutud koolivenna Kaspari ( <arv> ) sõnul kuulus Audi Andryle . " Raimo " töö " oli sellega bensiinijaamades tankida ja maksmata minema sõita . Ühel õhtul suri tal auto Pirital metsateel välja . Ta läks Neste tanklast abi otsima . Naastes leidis ta eest politseinikud , sest keegi oli teinud väljakutse . Politseinikud leidsid auto pakiruumist mitu autonumbrit ning autost narkootikume , " räägib Kaspar . Sõprade sõnul viis vaikse ja viisaka Raimo halvale teele onupoeg . " Ta oli Andry mõju all . Viimased paar kuud , kui ta temaga suhtles , pahandused hakkasid . Tundes Raimot , oleme sada protsenti kindlad , et ta ei tulistanud kumbagi meest , " kinnitab endine klassiõde Maret ( <arv> ) . " Ta polnud kunagi kakelnudki , " lisab endine pinginaaber Ken ( <arv> ) . Kolm aastat , kolm kooli Pelgulinna <arv>. keskkoolist üle tulnud Raimo õppis möödunud õppeaastal Õismäe Humanitaargümnaasiumi <arv>a klassis . Endine klassijuhataja Aime Ruubel iseloomustab Raimot pehme , saamatu ja mõjutatavana . " Ta sattus hirmus kergesti valel ajal valesse kohta . Kaks korda kirjutasin politseisse tema kohta iseloomustuse . Üks juhtum -- kujutage ette -- oli selline , et ta enda sõnul " kukkus kioski aknasse " . Et ta oleks paha poiss olnud , või vägivaldne , seda mitte iialgi , " nendib õpetaja . Ruubeli mäletamist mööda oli Raimol viis-kuus " kahte " ja poiss pidi kevadel jälle kooli vahetama , asudes teeninduskoolis pagar-kondiitriks õppima . Väliselt ei reetnud Raimo käitumine , et ta tapatöödega seotud on . " Rääkisime Raimoga sellest juhtumist . Mida ise sellises situatsioonis teinud oleks . Ei osanud üldse aimata , et see oli tema , " pihib pinginaaber Ken . Raimo isa , kes ei soovi ajakirjanduse tähelepanu , tuletab ainult meelde süütuse presumptsiooni . " Mul pole olnud võimalust oma lapsega rääkida . Praegu on erinevaid versioone nii palju , kui on ajalehti . Kümne päeva jooksul esitatakse Raimole süüdistus , siis on võimalik sealt lugeda , milles asi täpselt on . " Juhtumiga tegelev uurija Margarita Grinenko keeldub kategooriliselt ajakirjanikke Raimo juurde lubamast . Vanemate puhul ta probleemi ei näe . " Poiss on <arv>aastane , maksimumkaristus , mis teda ähvardab on minu hinnangul kaheksa aastat kuriteole kaasa aitamise ja tapmise abistamise eest , " ennustab komissar Tšulitski Raimo Vilippuse tulevikuväljavaateid . Möödunud nädala lõpus vabastas politsei Kose elaniku Margus Paveli ( <arv> , pildil ) , sest tema seos topeltmõrva sooritanud noorukitega ei leidnud kinnitust . Politsei fotorobotiga äravahetamiseni sarnanenud Pavel ise väidab , et magas mõrvaööl <arv> kilomeetrit Tallinnast kodus oma naise kõrval . Pavel , keda esindab advokaat Raivo Bergson , esitas Tallinna prokuratuurile avalduse , kus väidab , et uurijad peksid teda süstemaatiliselt , et ta mõrvad omaks võtaks . Suuri sinikaid võib Paveli turskel kehal näha tänaseni . Peksti käte-jalgade ja kumminuiaga , väidab kannatanu . Üks toorutsejatest oli tema sõnul uurimist juhtinud komissar Artur Tšulitski isiklikult . " Margus Pavel võib rääkida mida tahab , " eitab komissar vägivalda . Eesti Ekspress ootab avaldamiseks nädala parimaid fotosid kuumadest sündmustest , inimestest ja olukordadest . Avaldatud foto honorar <arv> krooni puhtalt ! Originaalsetest kempsudest koguteost loov Madis Jürgen on endiselt tänulik kõigi teadete eest vaimukate vetsude kohta . Infot ootab ta numbril <arv> <arv> <arv> <arv>. Eesti Ekspress korraldas juubeliürituste lõppakordiks vere andmise kampaania , mille käigus kogus verekeskus nii palju verd , et sellega saaks täita kaks vanni . Kokku käis verd loovutamas ning karikaturist Heiki Ernitsa vereteemaliste piltide näitust vaatamas <arv> inimest . Ühelt inimeselt võeti <arv> ml verd . Näitus oli esimesed <arv> nädalat Tallinnas ning käis pärast seda Tartus , Paides , Raplas , Kärdlas ja Rakveres . Tervishoiumuuseumi <arv>. sünnipäeva puhul saab pilte kuni <arv>. novembrini vaadata Tervishoiumuuseumi saalis . Autoga Venemaale sõitvad setod peavad piiril maksma infrastruktuuri kasutamise maksu ning kindlustama oma elu . Petseri rajooni piiril tuleb osta sõjakindlustuse nime kandev poliis , mis maksab praegu kahele inimesele umbes <arv> krooni ja selle eest saab end kindlustada neljaks päevaks <arv> rubla eest . Kohalike teede parandamiseks küsitav infrastruktuuri tasu on sõiduautodele <arv> krooni , bussidele <arv> krooni ja veoautodele <arv> krooni kaalutonni kohta . Ei kodakondsus- ja migratsiooniamet ega piirivalve pole sõjapidamisraha kogumisest midagi kuulnud . Ka sõidukite maksustamisest saadi teada juhuslikult ja ühtki ametlikku teadet Petseri võimudelt ei tulnud . Setod ise räägivad , et kui korralikult sõimata , võib maksude tasumist ka vältida . Veel teisipäeva hommikul kandis Martinal ( <arv> ) poolpikki heleblonde juukseid , ent õhtuks lõigati talle Goldwelli juuksurite koolitusel vastu tahtmist poisipea . Kevadel rippus Pedagoogikaülikooli teadetetahvlil pakkumine osaleda Goldwelli toodete näidisüritustel modellina . Martina pani end huvi pärast kirja . Nädala eest helistati talle koju ja küsiti , palju ta oma pikkadest valgetest juustest ära lõigata lubab . Kokku lepiti <arv> cm peale ja veel , et tehakse ka nõrgad keemilise lokid . Kavaler hoiatas nagu halba aimates Martinat , et kindlasti ei tohi juukseid värvida ja poisipea ei lähe ka mitte . Paraku tehti Martinale just punakas poisipea . Peeglit kliendi ees ei olnud , sestap ei saanud ta enne lõppu ka meesjuuksuri tööd peatada . " Ma lihtsalt ei teadnud , mis mu peas sünnib . Paha aimasin küll , " selgitas Martina . Goldwell Eesti töötaja Elle Inkinen tunnistas Ekspressile , et inimlikult on tal neiust kahju ja ta ta tõesti ei tea , miks ei jõudnud meistrini info kokkulepitu kohta . Martina tahab nüüd taastada vähemalt naturaalse heleda juuksevärvi , juuste kunstlikku pikendamist pole nii lühikestele juustele võimalik teha . Martina sõnul jäi kaheksast heast tahtest üritusel osalenud modellist oma uue välimusega rahule vaid üks . Vastne Tallinna linnapea Jüri Mõis ehitab oma neljanda maja Pärnusse , kus tal juba on neli miljonit krooni maksma läinud kodu Kaarli tänaval . Mõisal on plaan rajada uus elamu , sest tema Pärnu rannarajoonis asuvat villat kasutavad tema lapsed ja eksabikaasa Tiina Mõis . " Ma pole seal väga kaua peatunud , sellepärast tahangi endale uue maja ehitada , " kinnitas Tallinna linnapea Pärnu Postimehele . Jüri Mõisa uus kodu kerkib samuti rannarajooni , Ringi ja Esplanaadi tänavate nurgale , kus paiknev hoone tuli halva seisu tõttu lammutada . Uue maja ehitamise üks tingimusi on , et see peab välja nägema vana koopiana . Lagunenud hoone ja krundi ostis Mõis <arv>,<arv> miljoni krooni eest , värske hoone ehitus maksab tema hinnangul veel kaks korda niipalju . Mõisale kuuluvad veel majad Tallinna külje all Tiskres ja Pärnu linnapiiri lähedal Sauga vallas , kust endine pankur ja minister ka pärit on . Rein Raua jõuline sõnavabaduse kaitsmine on teinud Schibstedi kontsernile kõvasti muret . Rein Raud - Sündinud <arv>. XII <arv> kirjanike Eno Raua ja Aino Perviku pojana . Vend muusik Mihkel Raud . Abielus leedulannast teatrikunstniku Rosita Rauaga . - Lõpetas <arv> Leningradi ülikooli jaapani filoloogina . - Oli <arv> Eesti Humanitaarinstituudi rajaja , olnud selle kolleegiumi esimees ja rektor , praegu professor . - Aastast <arv> filosoofiadoktor ja Helsingi ülikooli jaapani filoloogia professor . - Kirjanike Liidu juhatuse , Avatud Eesti Fondi Nõukogu , Presidendi Akadeemilise Nõukogu ja välismaiste teadusseltside liige . KALEV KESKÜLA BARBI PILVRE " Mind ajab närvi , kui rahamaailm tungib üle igasuguste piiride , " ütleb Eesti kõige rahvusvahelisem intellektuaal Rein Raud , " kui arvatakse , et absoluutselt kõik peab raha käsu ees taanduma . " Kultuurikülgede kõrvaldamise juhtum Postimehes oli Raua jaoks tüüpiliselt jõhker näide raha omavolist ning pikemalt kõhklemata alustas ta sõjakäiku . Rahvusvahelise mõjuka kirjanike organisatsiooni PEN-klubi Norra osakonnale saadetud käredas toonis kirjas avaldas Raud koos kolleegidega kahetsust , et kuigi norralased toetasid omal ajal iseseisvusliikumist Eestis , on nüüd just Norra korporatsioon " inspireerinud niisuguse brutaalse tsensuuri-juhtumi " . Kirjas avaldatakse lootust , et Postimehe omanik meediakontsern Schibsted teeb toimunust järeldused ja paneb ka Postimehe juhtidele aru pähe . " Küllap ongi nende kahjumid tulenenud sellest , et nad sünnitavad selliseid kleepuvaid lehti nagu Sõnumileht , " lisab kirja autor kommentaariks . Kümnekonna Eesti PEN-klubi liikme allkirjaga tekst läks teele läinud nädala kolmapäeval . Norra PEN reageeris nii kiiresti , nagu oleks isamaa tõepoolest hädaohus : juba järgmisel päeval kogunes juhatuse erakorraline koosolek , et arutada " Schibstedi süüasja " . Võeti vastu resolutsioon , milles rõhutatakse juhtumi igakülgse uurimise vajadust , ja saadeti see Schibstedile ning ka konkureerivatele Norra ajakirjandusväljaannetele . Mõne päeva eest ilmus artikkel Norra mõjukaimas ajalehes Dagens Næringsliv , kus valgustati toimunut kerge hämmastuse ja kahetsustundega , ning ka ajalehes Dagsavisen . Detailse ülevaate sai Raualt ka Dagbladeti ajakirjanik . Asjast on huvitunud Leedu lehemehedki ( häid tuttavaid on Raudadel Leedus palju , sealhulgas endine aktiivne kultuurivõitleja Valdas Adamkus ) , ka seal on Schibstedil meedia-tehingud pooleli . Tänu intellektuaali klassivihale on Tatari tänavas Postimehe toimetuses külvatud veeklaasi ( ? ) tormi lainetust tunda Oslost Vilniuseni . Rein Raud on -- vähemasti majanduslikus mõttes -- ilmselt kõige sõltumatum eesti intellektuaal . Nimelt on tema <arv>selt pälvitud professoriamet Helsingi ülikoolis eluaegne ja seetõttu ei pea ta kodumaiste tööandjate arvamusega arvestama . Liigset respekti ta raharohkete koolivendade Tamjärve või Luige ees ei tunne ning oma lapsi valmivasse Tamjärve kooli ei pane . Laheda seltskondliku olemisega Rein Raud on põhimõtteliste küsimuste arutamisel tõeline muremeister ( ingl k troublemaker ) . Kui Raud võtab Avatud Eesti Fondi Nõukogu koosolekust osa , kestab see kindla peale kauem kui ilma temata . Rein Raud on konfliktne , aga tema sünnitatud konfliktid on maailmavaatelised . Rein Rauda on saatnud imelapse kuulsus . Sajaprotsendilise mälu , lugematute keelte oskuse , võrreldamatu lugemusega põhjustab ta alaväärsuskompleksi ka vaimuinimeste seltskonnas , rääkimata liht- ja rahainimestest . Kui polüglott mingit keelt ei oska , mõtleb ta selle sugulaskeelte põhjal välja . Matemaatikuga vestleb õpetlane matemaatikast , filosoofiga filosoofiast , muusikainimesega muusikast . Rein Raua rahvusvaheline positsioon tähendab ka jätkuvaid õpetamis- , esindus- ja konverentsireise . Pidevalt mööda maailma rändav ja sageli lennukiga tööl käiv Raud organiseerib oma aega täpselt . Tuluke tema elektroonilises märkmikus teatab järgmisest kohtumisest . Ehkki puhastverd renessansiinimene , peab Rein Raud end eelkõige kirjanikuks . Tema hästikonstrueeritud ja sõnumitihedaid teoseid on peetud aga õpetlaslikult tehislikeks . Ajalehtedelegi keeldub enamasti kirjutamast lihtsalt ja lühidalt , ehkki sekkub meelsasti avalikku diskussiooni . Mõnda asja ei saa lihtsalt väljendada , raiub ta . Siit ka tema jälestus Eesti lihtsa ja lõbusa meedia vastu . Üks kolleeg on poolnaljatamisi välja pakkunud , et Rein Raua aju tuleks pärast tema surma ekspertiisi saata . Peaaegu kõike , mida ta teeb , teeb ta teistest paremini , välja arvatud igasugused kehalised tegevused . Ta vihkab sporti ja liikumist ning tervislikke eluviise , eelistades sellele tervist kurnavat hedonismi . Mõni aeg tagasi tõmbas ta meelsasti piipu , valides vaid parimaid tubakaid . Veine ta tunneb ja armastab , aga joob hea meelega konjakitki . Tema kirg on tee . " Ma võin laupäeval kaheksa tundi järjest köögis veeta , " iseloomustab ta ise oma perfektsionistlikku kiindumust Ida-Aasia kööki . Tal on oskus nautida kodanlikke väärtusi , nagu tema staatusega lääne ülikoolide professoritele tavaks . Tema korter asub pargivaatega Kadrioru kirjanike majas . Rein Raua viimase aja kinnisidee on , et intellektuaalid on Eesti ühiskonnas samasugused marginaalid ja tõrjutud nagu mis tahes teised puudega tegelased . Mõnedki arvavad , et Rein Raua maailm on must-valge ja tema väärtushinnangud absoluutsed , kuid võib-olla on see ka lihtsalt jonn . Ta teeb näo , et ei suuda aru saada , kuidas teistel võib olla raskusi rootsi keelest arusaamisega ilma seda õppimata . Küllap oli Postimehe juhtum Rein Rauale ka tänuväärne võimalus isiklikku sappi välja lasta . Ülikooli rutiinist tüdima kippuva Rein Raua unistused on seotud isikliku sõltumatusega . " Ma tahaks kirjutada raamatu mõtlejatest -- näiteks Diogenes või varased zen-budistid -- , kel on õnnestunud saavutada süsteemi muutmata võimalikult suur isiklik vabadus . See näib olevat ka end tugitoolianarhistiks nimetava Rein Raua unistus . AAVO KOKK Peatoimetaja Kolleeg Tiina Kaalep käis nädalavahetusel taksikoer Martaga koertenäitusel . Oli olnud suur show , kus kokku ca <arv> koera , rääkimata inimestest . Seltskond oli jaotunud aga peaaegu et rahvuspiiri mööda . Venelaste koerad olnud suured ja kurjad . Eestlased tulnud aga platsi pisikeste ja lõbusate penidega . Vene kogukonnas on kuritegevus palju suurem kui eesti kogukonnas . Nii on täitsa loogiline , et venelased eelistavad vähe karmima silmavaate ja kõvema hambaga koeri kui eestlased . Eks ümbruskond ja isiklik kogemus ole see , millest inimene õpib . Kolisin umbes aasta tagasi uude kohta elama . Meie pere koer oli küla üks esimesi . Aga nii nagu ühe naabri juures vargad käisid , soetasid juba paljud kaaskodanikud endale koera . Üks suurema kui teine . Vanad inimesed räägivad , kuidas kodust ära minnes ei pannud keegi ust lukku . Parimal juhul toetati lihtsalt luuavars ukse vastu . Ja sedagi pigem selleks , et uks päris pärani ei vajuks ja maja külmaks ei läheks . Tänagi leiame Eestis paikasid , kus uks jääb lahti või läheb võti konksu otsa , kummikusse või mati alla . Aga selliseid kohti on järjest vähem . Suurte linnade , heade teede ja ruumikate autode ajastu on kehtestanud uued turvareeglid . Uuel ajal peab igaüks hoolitsema enda eest ise . Ära võta välja minnes kaasa liiga palju sularaha . Ära mine üksinda kohtadesse , kus sa enne pole käinud ja kus liigub vähe inimesi . Kui oled kodus , siis pane uksed lukku . Hangi tingimata telefon , et saaksid häda korral kusagile helistada . Võta koer . Astu Kaitseliitu . Kõlab karmilt , kas pole ? Ometi me nii mõtleme ja käitume . Praegu teeme seda närviliselt ja hirmutundega , peagi kujuneb seesugune elu aga harjumuseks . Tekib totaalne omakaitse ning juhuslikku kuritegevust jääb vähemaks . Siis võib taas tara madalamaks teha ja väiksema koera võtta . <email> EINSTEIN on uus rubriik , mis avaldab väärt mõtteid . " Mooramaa mees on oma töö teinud , mooramees võib minna . " Kalle Muuli Raport nr <arv> Eelmises Eesti Ekspressis olid põrgumasinad lk A <arv> , hotelli ukse juures , ja lk A <arv> , veduri korstna kõrval . Toimetusse helistavad Hannes Nurk ja Andres Koore , kes saavad tasuks EE kohvitassid . Aga kus on tänased pommid ? Otsige nad üles ja tehke kahjutuks . Informeerige toimetust hiljemalt esmaspäeval kl <arv>-ks e-meilil <email> või faksil <arv> <arv> <arv>. EE <arv> Arvo Pärt jääb koduta Tagastamisele kuuluva korteri seadusevastane erastamine Ann Tennole enne vara tagastamise küsimuse otsustamist oli äärmiselt ebameeldiv üllatus Larissa Rangile , kellel ei jäänud selles olukorras muud üle kui esitada oma õiguste kaitseks hagi kohtusse . Peale mitmeaastast kohtuskäimist tegi Tallinna Ringkonnakohus <arv>.<arv>.<arv>. a otsuse , millega tunnistas Tallinna Vanalinna EEV ja Ann Tenno vahel sõlmitud korteri Uus t <arv>-<arv> erastamise ostu-müügilepingu tühisust . Vaidlusalune korter ei ole käesoleval ajal enam Eleonora Pärti omanduses , vaid on nende poolt <arv>. veebruaril <arv>. a müüdud Reet Sokmannile . Seega ei saa Larissa Rang ega tema esindajad " tõsta tänavale " Arvo ja Eleonora Pärti , kuna otsuse korterist lahkumiseks tegid Pärdid ise <arv> kuud tagasi . ASKO POHLA vandeadvokaat , Larissa Rangi esindaja EE <arv> Pool miljonit tukkujat ? Valimine on asi , mida tehakse kodanikuühiskonnas . Tarbimisühiskonnas pole vaja valida -- need , kes tarbimist võimaldavad , saavutavad võimu teiste vahenditega . Keda sa ka ei valiks , on ilmne , et niite tõmbavad ikkagi ühed ja samad , raha võimu vastu ei saa mitte keegi . Tarbimise seisukohast on kõik parteid võrdselt head . Või halvad . Skandaalid ja pisemad sulitembud seostuvad Eestis kõigi parteidega . Keda sa usaldad , kui sa mitte kedagi ei usalda ? Mis siis validagi . Loodame , et äri edeneb ! K.L. EE <arv> Naisnaturalismi piirid Oma kogemustele tuginedes võin väita , et on olemas õieti ainult üks asi , mille pärast on mees parem olla kui naine -- teatud kriitilises füsioloogilises situatsioonis on võimalik oma vajadusi hõlpsamalt rahuldada . Ehk siis moodsas eesti keeles öeldult : seistes vastu planku kusta . Freudistlikust seisukohast vaadates võiks arvata , et tegemist on tüüpilise naiseliku fallosekadeduse juhtumiga . Kas see nii on , selles on küllalt põhjusi kahelda . Ehk nagu öeldakse Euroopas : Schnipp-schnapp , Pimmel ab . Barbi Pilvre on mures , et Eesti naiskirjanikud pole suutelised peetersauterlikul tasemel kirjeldama ( oma ) eraelu varjatud külgi . Kakskümmend kuus aastat ühiskonnas meherolli täita püüdnuna võin kinnitada , et meeste hooplemine à la " vaat kus eile sai ikka kõvasti viina joodud ja naisi taga aetud " tuleneb otseselt nende alaväärsuskompleksist . Mehed ise on kehtestanud omale teatud reeglid ja käitumisnormid , mida kaugeltki mitte kõik neist pole suutelised täiel määral täitma . Seetõttu on ühiskond viisaka , härrasmeheliku käitumise kõrval üha enam ja enam hakanud aktsepteerima meheliku käitumismallina ka joomist , brutaalsust ja lihtsalt matslust . Seda ka kultuuris , sealhulgas kirjanduses ( Lääne kirjanduses pole naturalism selle räigemates vormides juba tükk aega enam mingi kõva sõna ) . Tõenäoliselt on see üks varases arengustaadiumis oleva demokraatliku ühiskonnakorra negatiivstest kaasnähtudest -- matsid on saanud võimaluse võimu juurde ( ka kultuuriringkondadesse ) pääsemiseks . Läänes , kus demokraatiast on mõnevõrra teistsugune ettekujutus , ei tule kõne allagi , et rahvaesindajad lausa massiliselt purjuspäi autot juhivad ning linnavolikogu istungitel või avalikel üritustel naisi kabistavad , sealjuures oma kohast ilma jäämata . Läänest rääkides arvan ma välja Soome . Jõuame tõdemuseni , et nii Euroopas kui ka Ameerikas , mille kultuurilised juured on Euroopas , elavad heas mõttes aristokraatlikud* traditsioonid edasi . Soomes , nagu Eestiski , ju puudus oma rahvusest aadelkond , mille käitumistavadest malli võtta . Seetõttu pole midagi imelikku , et vennikesi , kes ohjeldamatult tina panevad ja siis " mehetegusid " korda saadavad , koheldaksegi kui " tõelisi mehi " . Just nimelt kui " tõelisi m e h i " , sest sarnaselt käitunud naised ei pälvi " tõelise naise " mainet . Naiselikkuse kriteeriumid on ( õnneks ) teistsugused . Iseenesest on naistel palju laiemad -- vabamad -- võimalused enese väljendamiseks ning selle kaudu ühiskonnaelus osalemiseks . Üksikisiku tasemel pole see üldse raske , tuleb vaid leida õige tee . Ehkki kogu ( Eesti ) ühiskond toimib suurel määral siiani paatriarhaalsete mängureeglite järgi , tuleb meilgi hakata asju tasakaalu viima . Ühiskonnas võtmepositsioonidel olevatel naistel on võimalus siin palju ära teha . Seda muidugi juhul , kui me ise seda teha tahame . Mõttetu on matkida meeste käitumist , see ei muudaks siiani kehtivaid anakronistlikke tõekspidamisi . Pigem tuleb leida oma tee , nn gentle female way . Naiste võimalused meestega ühiskonnas konkureerida ei parane , kuni naised püüavad meeste käitumist ( ka kõiges pahelises ) kopeerida , pigem vastupidi . KRISTEL R. SITZ Seksobjektiks , kauba-artikliks ja millekski madalamajärguliseks muutus naine alles kapitalistliku ühiskonna tekkimisel . Feodaalajastul oli respekt naiste suhtes palju suurem , meeste ja naiste vahelised suhted olid vastastikku palju arvestavamad . KOIT PIKARO Riigikogu liige Kui sain pihta , siis valu ei tundnud , vaid kadus reaalsustaju . Kukkusin maha ja mul oli kogu aeg selline tunne , et nüüd ma pean võtma automaadi ja vastu laskma , et see on siinsamas käeulatuses . Kuigi tegelikult oli relv kukkunud mitme meetri kaugusele . Lamades sain veel korra pihta , haavatud jalg võpatas . Tekkis mingi kergendustunne , et ainult jalg sai pihta . Ja siis tundsin , et külm on , et peaks üles tõusma . Räägiti veel , et ma olevat juua küsinud , ise ei mäleta . Ärkasin kiirabiautos . Huvitav on see , et hirmu tulevahetuse ajal millegipärast ei teki . ARNOLD MERI Endine Eesti Laskurkorpuse major Erilist valu nagu ei tundnudki , vaid selline tuim löök oli . Hiljem hakkas rohkem valutama . Olin teadvusel kogu lahingu aja , kaks tundi , ja selle aja sees sain kolm korda pihta . Teadvus kadus alles lahingu lõppedes , nii et tunnete analüüsimiseks oli piisavalt aega . Peale pihtasaamist kadus lahinguärevus ja hirm peaaegu täielikult . Kõik muutus kuidagi lihtsamaks ja selgemaks . ANDRES PUTTING endine kriminaalpolitseinik See oli küll kuus aastat tagasi , aga on meeles küll . Kuuli päris pole saanud , aga lendas ikka väga lähedalt üle pea . Vaatasin maha -- maa oli porine -- ja automaatselt käis mõte läbi pea , et ei saa pikali heita , määrin riided ära , parem kükitan . Ja siis käis pauk . Hiljem vaatasin , et kui ma ei oleks kükitanud , oleks kuuli kopsu saanud . Kõik läks kuidagi hirmus aeglaselt . Ootasin šokki , mis tavaliselt sellistel juhtudel tuleb . Aga tagajärjed ilmnesid alles poole aasta pärast . Siis lahkusin politseist ja otsisin psühholoogilist abi . Enam ma seda tööd teha ei taha . MÄRT RANNAMÄE diskor Seda ei saa niimoodi edasi anda , seda peab tundma , seal kuulirahe all olema . Mina otseselt kuulist pihta ei ole saanud . Meie väljaõpe Afganistanis oli nii hea , et me ei kartnud tulistamist , vaid pigem lausa ootasime seda . JUKU-KALLE RAID Ajalehe KesKus peatoimetaja Ühes Daniil Harmsi lühijutus oli selline asi : polgukomandör uppus jõkke , otse kaldalt uudistajate silme all . " Upub ära , " arvas Kuzma . " Selge see , et upub , " kinnitas nokkmütsiga mees . Ja polgukomandör Sepunov uppuski . Rahvas hakkas laiali minema . Harmsi sketšikesele annab idee ta viimane lause : " Ning rahvas hakkas laiali minema . " Läks laiali , tühja sest komandörist , mis see meie asi , hea , et päästma ei läinud -- oleks teine veel uppumiskrambis kaisutusse haaranud ja samuti põhja vedinud . Lühikese lausega " Ja rahvas hakkas laiali minema " tabas Harms rahva olemuse . Ning mitte ainult vene rahva oma . Harmsi ajal , <arv>ndatel , mindi laiali muidugi vaiksemalt kui tänapäeval Eestis . Veel targemaks peeti üldse mitte kokkugi tulla . Sest jumal teab , mis juhtub ... Upub mõni Sepunov , läheb viltu , uputab meidki . Ei , parem on istuda kodus , eluke maksab samuti üht-teist . Nüüd on Sepunov , nagu öeldud , uppunud , ajake edasi läinud . Inimesed oleks nagu julged , käivad rasvaste rindadega räusates edasi-tagasi , leiavad mahti teisigi õpetada . Näiteks pärast neljandat-viiendat ebaoriginaalset õlut kuluaarides . Mis teha . Suur aeg , mis kestab suurest paugust alates , nõuab suuri sõnu . Las räägivad . See , mida keegi kellelegi ütles , on köömes . Asi hoopis muus : kodanikujulgust ilmutatakse valel ajal ja vales kohas . Rääkida võib . Aga kus on julged kodanikuteod ? Miks on inimesed jõuetud siis , kui on vaja konkreetsust ? Räägime mõrvadest . Jaa-jaa , kasvõi viimase aja kolmest taksojuhi tapmisest . Või sellest , kui paljudel tänavail hambaid kurku lüüakse . Ning sellega seoses kõige kurvemast -- pealtnägijate argpükslikkusest . Vaikimisest . Üks ajalehe KesKus autoreist rääkis , et tabas jõhkra peksmise pealtnägija kogemata netist , jututoast . Too lobises muuseas , miks ta politseisse ei helistanud , kui Draamateatri juures ühe vaesekese kolkimist nägi . " Kus ma siis nii , oleks äkisti mulle endale ka tulnud ... " Mõte , et võiks minna nurga taha või üle tee kasiinosse ja helistada siis , ei karanud muidugi pähe . Ah , misnd mina ... Küllap ta saab isegi või keegi äkki tuleb ... Ja hakkaski rahvas laiali minema , justament nagu polgukomandöri uppumise järel . Keegi ohvriks sattunu lapib ennast siiamaani . Peksja kiikab järgmist ohvrit otsides uudishimulikult ringi . Ning kui inimene , kes helistada kartis , ükspäev ise Müürivahes klohmi saab , on polgukomandöri seisus tema . Huvitav , mida mõtles polgukomandör Sepunov uppumise ajal , kui nägi kaaskodanikke , aga mitte appitulijaid ? Hästi ei usu , et ta neid sel hetkel , enne surma , palavalt armastas . Nõukogude ajal õpetati lapsi raamatute kaudu : ära jäta seltsimeest hätta , kui vähegi midagi teha saad . Raamatus " Kassisaba poisid " oli keegi noorsand , Ludvi nimeks , keda võis süüdistada erilises kusiklikuses : väikse tüdruku tuuseldamist nähes ei viitsinud ta sõpru kutsuma minna . Hiljem ütles , et " aga ma oleks talle andnud nii et ... " Ja siinkohal lause lõppes . Iga tädike igast korterist räägib hiljem , et ta oleks kutsunud naaberkorteris vargust nähes politseid , nii et ... Ainult telefoni ei ole ja kesse siis vihmaga putkasse läheb . Või oli telefon kinni . Rääkimata sellest , et aknast nähtud autovarguse puhul kaotakse vargsi õhates teise tuppa : Meie Isa , ära saada mulle hukatust nagu talle . Ludvi teenis ära üleüldise põlguse , suureks sirgudes sai temast vasakpoolne poliitik . Mis on täna ? On see , et kui inimene ei ilmuta kodanikujulgust , on normaalne . Demokraatia . Tahan , panen sind tähele , ei taha , käi kuradile . Põhiseadus ei kohusta kedagi politseisse helistama . Ja mentaliteet ei luba . Mentaliteet ütleb : mis see minu asi on ? Kuni saame aru , et märgates kuritegu , tuleb helistada , oleme enne kõik kolm korda tappa saanud , autost ilma jäänud ja jumal teab mis veel . Ehkki võiks põhiasjad endale enne selgeks teha . Näiteks , et vajalik lühitelefon on <arv>. Politseinikud ei suuda tänavail valitsevaga ise hakkama saada , seda enam , et nende mentaliteet on samasugune nagu igal teiselgi inimesel . Parem olla kodanikuna julge , siis võib rahulikult <arv> poolitsat lahti lasta , ilma et seis tänavail halveneks . Töölejäänud kinga-hirmus poolitsate juures täheldame me varsti mentaliteedi olulist muutumist paremuse suunas . Ja kunagi , muinasjutulises tulevikus , on nii , et kui pekstakse polgukomandöri või kedagi teist , rahvas laiali ei lähe . Mihkel Loodus ( lutiga ) ootab Tarmo Loodust ( minister ) nädalavahetuseks koju . <arv> tähelepanekut taasiseseisvunud Eesti Vabariigi <arv>. siseministri Tarmo Looduse kohta . MADIS JÜRGEN <arv>. Tarmo Loodus on <arv> aastat vana . <arv>. Elab Viljandis Paalalinnas <arv>ndatel ehitatud eramajas , mille poolteist aastat tagasi pangalaenu eest ostis . <arv>. Läinud aasta jõulude ajal saunas käies seisid mõlemad naisega tabureti peal . ( Naise nimi on Eva . ) Lava ei olnud veel valmis . Praegu ka ei ole . <arv>. Keskkooli matemaatika lõpueksamil ütles kuulus matemaatikaõpikute autor Enn Nurk abiturient Loodusele : " Loodus . Vesi ! Lage vesi ! Kolm ! " Aga ikka läks Loodus Pedasse matemaatikat õppima ja õppis seda seal neli aastat . <arv>. Koos sõjaväega kulus Loodusel kõrgkooli lõpetamiseks <arv> aastat . Vahepeal vahetas eriala ja lõpudiplomi peale on kirjutatud " üldtehnilised distsipliinid " ( tööõpetus , füüsika ja elektrotehnika ) . Hiljem lõpetas peda veel teist korda -- koolikonsultandina . <arv>. Loodusel on matkainstruktori paberid . <arv>. Olulisemad töökohad : Kaisma kooli õpetaja ; Pärnjõe kooli direktor ; Jakobsoni Gümnaasiumi direktor ; Viljandi linnapea . <arv>. Loodus on rokilaps . Mängis <arv> aastat bändis basskitarri . Seitsmekümnendatel oli veel karvasem kui praegu . Tal olid jalas madratsiriidest triibulised püksid ( enda õmmeldud ) . <arv>. <arv>ndate algul esinesid tema legendaarsed rokkbändid Cicero ja TA-VA-TA-RO kõikidel Vändra kandi külapidudel . <arv>. Peda ajal mängis Looduse bändis Lexicon praegune kuulus advokaat Urmas Arumäe . <arv>. Naise Evaga kohtus Tarmo Loodus Vändra keskkooli näitemängus " Mašake " . ( Lavateose autorit ei suuda keegi meenutada . ) Eva , kes oli siis <arv> , klassi õpilane , kehastas Niina Aleksandrovnat . Loodus ise oli Pärnjõe kooli direktor ja mängis bioloog Leonid Borissovitši . Niinal ja Leonidil oli näitemängus suudlemise koht ja osatäitjad treenisid stseeni erilise põhjalikkusega . <arv>. Enne abielu registreerimist arutasid pruut ja peigmees , et kes perekonnabüroos esimesena jala vaiba peale saab , see on perekonnapea . Registreerimise ajal hoidis Loodus Evat , hambad risti , küünarnukist tagasi . Kes esimesena varba vaibale sai , on siiamaani selguseta . <arv>. Paaril korral on Loodus taidluslavadel kehastanud C. R. Jakobsoni . Kurgja talumuuseumis etendatud lavastuses " Tulesüütajad " mängis Loodus Jakobsoni ja Eva mängis Lilli Suburgi õde . ( Kui Lilli Suburg kandis oma südames Jakobsoni vastu sooja tunnet , siis Lilli õel polnud habemikust rahvajuhist sooja ega külma . ) <arv>. <arv>. aastal teatas naine Loodusele , et kui too Viljandi linnapeaks hakkab , annab lahutuse sisse . Läks mõni aeg mööda . Loodus küsis naise käest , kas ta tõesti oleks lahutanud . Naine ütles , et ei oleks . Selle peale ütles Loodus , et ta nüüd ongi linnapea . <arv>. Loodus teeb suurepäraseid pannkooke . ( Ta pöörab neid õhku visates ringi . ) <arv>. Loodusel on kaks last . Nad mõlemad on sündinud enne õiget aega . Helinil ( neli ja pool ) on tõsine ajukahjustus . Mihkel ( kolm ) on õnneks paranenud . <arv>. Loodus on oma laste üle väga õnnelik . Viljandlased räägivad , kuidas ta turul käib , mähkmepakk kaenla all . Kui laps haigeks jääb , võtab Loodus ennast töölt lahti . Tal on tõesti väga kahju , et laste juurest Tallinnasse peab minema . <arv>. Loodus on sangviinik . <arv>. Mõni aasta tagasi ei lastud Loodust Rõngus Kõverasse kõrtsi lõunat sööma , kuna tal olid plätud jalas . Pani kingad jalga ja siis lubati sööma <arv>. Viljandis iseloomustatakse Loodust kui tugevat jõulist surujat . <arv>. Veel rõhutatakse , et Loodusel on oskus mitte konfliktidesse sattuda . <arv>. Linnavalitsuse naised kinkisid Loodusele linnapea kohalt lahkumise puhuks kaksteist punast pika varrega roosi . Roosidel polnud imelikul kombel ühtegi okast . <arv>. Loodus on kolinud seitse korda . Iga kord , kui parim sõber külla tuleb ( sõber suure essiga ) , on teada , et läheb kolimiseks . Sel pühapäeval käis sõber jälle külas . <arv>. Loodus on täpselt sama pikk nagu ta naine -- <arv>. <arv>. Sõpruslinnas Ahrensburgis laulis Loodus Viljandimaa praosti Jaan Tammsaluga tuhande sakslase ees kahekesi " Läänemere laineid " . Oletatakse , et see võis olla kohutav . <arv>. Naise kuuldes eelistab Loodus mitte laulda , naine on Vändras viiulit õppinud . <arv>. Millal Loodus viimati vihastas , ei mäleta keegi . Vihastamine ei muuda asja kuidagiviisi paremaks , arvab Loodus . <arv>. Praost Tammsalu arvates pole Loodusel kapis ühtegi luukeret . <arv>. Looduse ajal püstitati Viljandi kesklinna Jakobsoni ausammas . Kadedad räägivad , et näe , Loodus laskis endale ausamba panna . <arv>. Loodus ise ütleb , et üks tädike võtab tal Paala poes alailma nööbist kinni ja kiidab , kui tubli mees on Loodus . Loodusele piisab tädikese kiitusest küll . Pole ausammast vajagi . <arv>. Hoidku Jumal , et teda nüüd murdma ei hakata , ütleb praost Tammsalu . Autor tänab Sakala toimetust TUNG - Vaatamata kaitseliitlastega juhtunud intsidentidele tahab organisatsiooni liikmeks saada rekordiliselt palju inimesi . PRIIT VARE Septembris juhtus Pärnumaal kole lugu . Kartulipõldu rüüstavaid metssigu tulistanud kaitseliitlane lasi eksikombel maha hoopis oma sõbra . See ei ole ainuke intsident , mis tänavu Kaitseliidu mainele pleki on jätnud . Üks kaitseliitlane hukkus pommiplahvatuses , teine jäi vahele KGB-minevikuga , kolmas laenas relva välja . Hoolimata nendest skandaalidest püsib Kaitseliidu lipp endiselt kõrgel : noori mehi tahab organisatsiooni liikmeks astuda nii palju , et tekkima hakkab konkurents . Suuresti on see aktiivsete kaitseliitlaste värbamistöö tulemus . Otsustavaks saab , kui mõni tuttav juba organisatsioonis ees on ja seda hea sõnaga mainib . Nii on <arv>. klassis õppiv Timmo Eenmaa Kaitseliitu tõmmanud hulgaliselt sõpru-tuttavaid . Ta ise on liige olnud kaks aastat , pisik sai alguse aga tervelt viis aastat tagasi , kui üks vanem koolikaaslane grupi noori kohale meelitas . Aktiivselt jäid sellest seltskonnast õppustel käima vaid Timmo ning veel paar sõpra . Nüüd teeb Timmo juba ise eakaaslaste seas " valgustustööd " . Enda sõnul tunnetab ta samuti , et tänavu on organisatsiooni vastu suurem huvi kui varem . " Alguses tullakse selleks , et metsas käia , hiljem juba enese moraali edendamise pärast , " tõdeb Timmo . " Vaid neid , kes sõjaväkke minna ei taha , pole mõtet Kaitseliitu kutsuda , nad ei tuleks niikuinii . " Timmo kuulub Tallinna malevasse ja on sellega väga rahul . Hiljuti viibis ta kaks nädalat USAs praktilistel õppustel , ka eelmised aastad on andnud tohutult lahedaid mälestusi . Enam ei ole mingit kahtlust , et temast saab tulevikus elukutseline sõjaväelane ning seda just tänu Kaitseliidule . Kuna Timmo ise nii rahul on , siis soovitabki ta organisatsiooni oma kaaslastele . Firma alluvad võtsid bossist eeskuju Eeskuju ei ole nakkav mitte ainult noorte puhul . Aastast <arv> Kaitseliitu kuuluv Arne Sarapuu töötab ehitus- ja remondifirma Gerberos AMS direktorina , tänu temale astusid organisatsiooni ka viis alluvat . Sarapuu ei usu , et Kaitseliitu meelitaks mehi üksnes juurdepääs relvadele . " Täna ei tohiks see enam nii olla , sest politseist saab relvaloa sama hästi , " tõdeb ta . " Pealegi hakkab kaitseliitlase relv kuuluma hoopis liidule . " Relv on Sarapuu sõnutsi loomulik osa elust ja sellest hakatakse aru saama . " Kurvaks teeb vaid see , kui vahel mõni kuuekümneaastane kutsub mind suure õhinaga , et tule tee pilti , sest on esimest korda relva kätte saanud , " lisab ta . " Inimesi tuleb kasvatada relvi kontrolli all hoidma . Poleks Kaitseliitu olemas , oleks neid õnnetuid juhtumeid tegelikult palju rohkem . " Tallinna malev plaanib lisarühma Paari viimase kuu jooksul on Tallinna malevasse saamiseks avalduse kirjutanud ligi <arv> inimest . Et õpperühmadesse korraga nii palju rahvast ei mahu , peaks osa soovijaist ootama kevadeni . Kuid avaldusi laekub iga päev , mistõttu malev plaanib lisarühma . " Kaitseliidu atraktiivsus paraneb jõudsalt ja see kaalub üles üksikud vahejuhtumid , " leiab Tallinna maleva pealik kapten Mart Puusepp . Pidevalt Kaitseliitu saatnud negatiivsetele sõnumitele on tõepoolest lisandunud uudised kaitseliitlaste edukast osalemisest Erna-retkel või siis Ameerika õppustel . " Lisaks kasvab pidevalt liidu liikmete arv , nii levib ka info järjest laiemalt . Nagu veerev lumepall , " nendib Puusepp . Näiteks toob ta tudengid , kelle seas on just viimastel kuudel tekkinud järjest rohkem Kaitseliidust huvitatuid . Võimalik , et peatselt koguneb üliõpilasi juba nii palju , et neist saab moodustada omaette õpperühma . Huvi Kaitseliidu vastu kasvatab ka mõttelaadi muutus . Arne Sarapuu kinnitusel ollakse näiteks Norras või Šveitsis palju aatelisemad . Eestlased seda veel kardavad , aga see muutub . Vähemalt arvavad nii need mehed , kes juba Kaitseliidule oma käe on andnud . TEHING - Ministeerium ostis tagasi luksusauto , mida tal vaja ei ole . JAANUS KULLI Rahandusministeeriumi õuel seisab juba nädalapäevad luksusauto Audi A-<arv> . Ükski ametnik sellega sõita ei söanda , kuna minister Siim Kallas ütles veel pool aastat tagasi , et ministeeriumil pole sellist autot vaja . Ometi on auto segastel asjaoludel taas ministeeriumi omanduses . Selle aasta jaanuaris kuulutas rahandusministeerium välja vähempakkumise , et osta kantslerile uus auto . Konkursi võitis Reval Auto , pakkudes Audit . Masina tavahind oli ca <arv> <arv> krooni . Ministeeriumile pakuti seda <arv> <arv> krooni eest . Masin telliti Saksamaalt ja Eestisse jõudis see alles vahetult enne uue valitsuse ja rahandusministri ametisse asumist märtsi keskel . Arusaadavalt ei saanud minister Kallas endale lubada , et alustab ministriametit sellega , et ostab kantslerile , kellest ta nagunii tahtis lahti saada , uue auto . Kallas keelas tehingu . Ametnikud olid aga hädas , sest ministri soovi rahuldamiseks oli vaja leping Reval Autoga üles öelda . Lahendus tuli sellega , et mineja mees , kantsler Agu Lellep , oli nõus auto ise välja ostma . Tehing polnudki väga halb , kuna Lellep sai enda omandusse auto enam kui <arv> <arv> krooni odavamalt , kui saanuks poest . Võimalik , et see oli ka tema väike lahkumiskingitus ja valuraha . Ministeerium maksis Reval Autole küll <arv> <arv> krooni , kuid juba nädal hiljem kandis Lellep ise ministeeriumi arvele <arv> <arv> krooni . Autoregistris registreeriti auto kohe Lellepi nimele . Seega ministeeriumi varaks auto justkui ei saanudki . Ometi jäi tuli tuha alla hõõguma . Oktoobri alguses kihutas minister Kallas minema ministeeriumi asekantsleri Peep Lassi . Just Lass oli olnud see mees , kes seda autotehingut vormistas . <arv>. oktoobril algatas politsei Lassi ja Lellepi suhtes kriminaalasja , süüdistades mehi , et need on tekitanud ministeeriumile kahju . Lassil polnud tehingu tegemiseks volitusi , oli süüdistuse üks pool . Teine etteheide oli selles , et auto oli palju väärtuslikum kui <arv> <arv> ja seega sai ministeerium kahju . Nüüd on auto ootamatult ministeeriumis tagasi , kusjuures ministeeriumi ametnikud ei ole tehingut põhjendades kuigi selgesõnalised . Ministeeriumi nõuniku Daniel Vaariku väitel ostis ministeerium masina Lellepilt tagasi , et avalikkuse silmis " heastada " kunagine kahtlane tehing . Mis hinnalisest sõidukist edasi saab , kes sellega sõitma hakkab , seda Vaarik paraku öelda ei osanud . " Oleme nõutud , mis selle masinaga nüüd peale hakata , " ütles Vaarik . Mõni aeg hiljem ta siiski täpsustas toimunut . Ministeeriumi juristid olevat leidnud , et leping Lellepi ja Lassi vahel oli õigustühine ning seega tuli taastada endine olukord . Ministeerium tegi Lellepile ettepaneku , et see annab auto tagasi ja ministeerium maksab Lellepile <arv> <arv> krooni . Lellep oli kohe nõus ja tehing toimuski . Lisaks sellele sai Lellep <arv> <arv> krooni hüvitust vahepeal paigaldatud alarmi ja raadio eest , aga kohustus tasuma iga sõidetud kilomeetri eest <arv>,<arv> krooni , ehk kokku <arv> <arv> krooni . Vaarik lisab veel , et Lellep oli tagasimüügiga otsekohe nõus , mida tehingu kohta kriminaalasja algatanud politsei võib arvestada pehmendava asjaoluna . Lellep aga kinnitab , et antud tehinguga seoses pole politsei tema poole pöördunud . Ometi jääb selgusetuks , miks tehti see lepingu tagasipöördumine just nüüd . Ei saa ju uskuda , et ministeerium ostis endale <arv> <arv> krooniga soetatud sõiduki tagasi selleks , et see vastu talve õue peale seisa jätta või uuesti edasi müüa . Või tegeleb tõesti meie rahandusministeerium pruugitud autode müügiga . Vaarik räägib midagi kavandatavast ministeeriumi autopargi reformist ja arvab , et seda autot saab selle käigus kuidagi kasutada . Auto hind aga viitab selgelt ühele -- selle klassi auto tohib olla vaid ministeeriumi kantsleril . AET SÜVARI Tänavuse põuase suve tõttu tuli käiku lasta Paunkülas asuv tallinlase veereserv , mis nüüdseks on omadega kuival . Tavalistel suvedel joodab pealinlase ära ligi <arv>ruutkilomeetrine kompleksne pinnaveeallikate süsteem , mille peamiseks veemahutiks on Ülemiste järv . Kuuma suve tõttu läks käiku reserv ja nii Paunküla veehoidla tühjaks jäigi . Kuigi tallinlase veereserv on enne talve tulekut otsakorral , ei näe ASi Tallinna Vesi pinnavee osakonna juhataja Jaan Niinberg veel muretsemiseks põhjust . " Paunküla ja Soodla veehoidlatest on võetud täpselt nii palju kui vaja . Ligi kahe miljoni kuupmeetri jagu jäi Paunküla veehoidlasse veel alleski . " Praegu on käsil hoidlasse vee pumpamine , kuid enne talve seda ilmselt täita ei jõua . Samal ajal on oluline täita põhimahutit -- Ülemiste järve -- , sest külma talve korral võib järve veevarude täiendamine ja vee kättesaamine suure jääkatte paksuse juures raskeks osutuda . Õnneks tarbivad tallinlased võrreldes kümne aasta taguse ajaga tunduvalt vähem vett -- <arv> <arv>-<arv> <arv> kuupmeetrit ööpäevas . " Pinnaveeallikate süsteem suudab selle garanteerida , " märgib Niinberg . Veel kümme aastat tagasi kasutas linn ööpäevas kuni <arv> <arv> kuupmeetrit vett . TÜHJAKS JOODUD : Kui elektri ja veeta jääda kartev millenniumihirmus tallinlane näeks , kui kuivaks on jäänud pealinna joogivee reserv -- Paunküla veehoidla -- jätaks ta süda löögi vahele . Tema kartus , et <arv>. jaanuari varahommikul lõpeb kraanist vesi , näib olevat käeulatuses . TAGASIVAADE - Mis on toimunud Eesti allilmas viimase kümne aasta jooksul . MEELIS HIIOB Nii nagu Balti kett , võiks sel aastal oma kümneaastast sünnipäeva pidada ka Eesti organiseeritud kuritegevus . Tänaseks on osa tollaseid dressinimesi vahetanud odavad sportrõivad kallite ülikondade ja autode vastu . Paljud pole aga nii kaugele elada suutnud ning on lõpetanud mulla all . <arv>. aastani toimis Tallinnas nn tavakuritegevus -- tänavakaklused , vargused ja röövimised . Kurjategijad tegutsesid stiihiliselt , vaid korterivarguste osas olid välja kujunenud rajoonid , kus üks või teine varas tegutses , või viis , mida ta oma tööks kasutas . Pättide tuluallikateks olid ka autovargused , välisturistide , peamiselt soomlaste " tühjendamine " , pisispekulatsioonid turistidelt ja meremeestelt saadud valuuta ja tarbekaubaga . Lisaks korterivarastele tegutses kaks oma ala hästi tundvat gruppi -- seifivargad ja kirikuvara vargad ning röövlid . Organiseeritud kuritegevuse klassi ei saa neid siiski asetada . Kuid <arv>. mail <arv> andis tollane siseminister Marko Tibar välja käskkirja siseministeeriumi alluvusse <arv>. osakonna loomiseks , mis hakkaks võitlema organiseeritud kuritegevusega . Osakonna juhiks määrati Olev Laanjärv , kes sai kaadrivalikul vabad käed . Üheksamehelisse rühma kuulusid lisaks Laanjärvele Jüri Nurme , kellest Laanjärve lahkumisega sai <arv>. osakonna juht ja hiljem EV Politseiameti esimene peadirektor , Koit Pikaro , kellest hiljem sai Keskkriminaalpolitsei organiseeritud kuritegevuse vastase osakonna komissar , Vjatšeslav Keivsaar , kes praegu on Kaitsepolitsei palgal , jt. Spordisaal tõi mehed kokku <arv>. aastate algul saabus Valgevenest Eestisse noormees , kes on seejärel oluliselt mõjutanud Eesti elu . Noormehe nimeks oli Nikolai Tarankov ning ta kasutas osavalt ära liidulise alluvusega ettevõtete kaadriimporti . Tarankov sai sissekirjutuse Eesti Merelaevanduse kaudu ühes ettevõttele kuuluvas majas Pallasti tänaval . Merelaevandusse tööle ei läinud Tarankov aga kunagi . <arv>.a pidas Eesti miilits ta aga kinni kahtlustatuna mitmes Leningradis toimunud röövis . <arv>.--<arv>. aastal saabus liidulise alluvusega tehaste kaadripoliitika varjus Venemaalt Eestisse mitmeid kurjategijaid . Kuid organiseeritud kuritegevuse esindajateks ei saa neid siiski veel nimetada . Venemaalt tulnud pättidel tekkis oma kooskäimise koht -- Rataskaevu tänavas asuv spordisaal , kus tegeleti poksi , maadluse ja mõningal määral ka karatega . Märkamatult kerkis sellest seltskonnast esile Nikolai Tarankov , keda juba <arv>. aastal peeti kurjategijate seas autoriteediks . Kuidas see nii läks , ei mäleta enam keegi . Tarankovi partneriks said spordiklubi kaaslased Oleg Lvov , Gennadi Okunev , Boriss Malinovski , Gennadi Palavjan , Viktor Kljukin ja Igor Kalinin . Samas klubis käis trenni tegemas ka Meelis Lao . Kuritegevuse magnetiks hea ärikliima <arv>.--<arv>. aastal alanud ettevõtlusvabadus tõi Nõukogudemaa avarustelt Eestisse hulgaliselt õnneotsijaid . Tuli nii neid , kel juba sõbrad-tuttavad ees ootamas , kui ka neid , kel puudus vähimgi ettekujutus , mis asi see Eesti tegelikult on . Tulijate seas oli ka selliseid , kelle pea bisnist ei võtnud või puudus äriajamiseks tahtmine , kuid kel oli kiire rahategemise soov . <arv>.--<arv>. aastavahetuse paiku saabus sõpradele " külla " grupp seltsimehi kaugelt Uraalidest Permi linnast . Nende esimeseks illegaalseks rahateenimise viisiks said sõrmkübaramängud ja autoturul müüjate või valuutavahetajate petmine rahanukkudega . Samal ajal otsustas Igor Kalinin hakata esindama Riiast pärit kurjategijaid , kes olid spetsialiseerunud autovargustele . Punt sai endale nimeks riiakad . Nüüdseks olid kuuldused Eestist kui N Liidu Eldoraadost levinud kulutulena , tagajärjeks grupeeringute loomise buum . Nii tekkisid <arv>. aastal veel Solikamski , Kemerovo , Krasnodari , Novosibirski , Kaasani , Inguši , Tšetšeeni , aserite , grusiinide ja armeenlaste grupeeringud . Neile üritas oponeerida üks kohalik , Tallinna lähedalt Saha-Loolt pärit ja end Linnuvabrikuks ehk lühemalt linnukateks nimetav punt . Venemaa linnade nimesid kandvad grupid said oma nime nende liidrite päritolu järgi , rahvuse järgi määratletavad grupid koondasid Eestis elavaid selle rahvuse esindajaid . Kõikidele saabunutele sai kiiresti selgeks -- suuremad kuriteod tuleb kooskõlastada Nikolai Tarankoviga , sest temaga vastuollu minek võis osutuda tervisele kahjulikuks . Räkit kui esimene tuluallikas Kõik uued grupid alustasid räkitiga -- tänapäeval tuntud katusepakkumisena . Ka Permi grupeering võttis räkiti kiiresti üle . Ähvarduste ja vägivallaga suruti kooperaatoritele peale kaitseraha maksmise kohustus . Nii eestlastele kui ka siinsetele venelastele tundus loomuvastasena maksta mitte millegi eest . Vaid vähesed suutsid siiski vastu panna , sest maksmatajätmise eest toimusid tõrksate kontorites kahtlased põlengud või said tõrksad kummalisel viisil peksa . Paljud nõustusid oma musta südametunnistuse pärast ka kohe maksma . Vene gruppide eeliseks kohalike kurjategijate ees oli nende side Venemaa " ametivendadega " . Millegi üliohtliku kordasaatmiseks kutsuti siia " gastrollija " , inimene , kes tappis või pani toime mõne muu raskema kuriteo ning naasis kohe sinna , kust oli tulnud . See viis miinimumini šansi , et kohalikke oleks võimalik otseselt mõne raskema kuriteoga seostada . Lisaks olid Venemaal kuritegelikus maailmas selleks ajaks välja kujunenud traditsioonid ja tavad , mis eetlastele täiesti võõrad . Igal grupeeringul oli oma selgesti eristatav liider , oma alluvusvahekord ning käsuliin . Samuti olid Venemaal välja kujunenud obtšakk e ühiskassa ja ristiisa süsteem . Kõik see aitas venelastel eestlastest paremini läbi lüüa . Nii jäi eestlastest koosnevale Linnuvabriku pundile maapiirkondade terroriseerimine ja räkit rajoonides . Üks esimesi , kes räkiti eest kohtu alla sattus , oli <arv>. aastal tapetud ekssportlane Igor Kalinin . <arv>. aasta septembris pakkus tollal <arv>aastane Kalinin Lasnamäe serval asuvale kooperatiivile Ritsikabaar kaitset räkiti võimalike rünnete vastu . Kaitseraha küsis ta alguses <arv> rubla , mis baari tulude suurenedes pidi kasvama . Kalinin saadeti " pikalt " . Siis aga süüdati baari välisuks . Et asi ei korduks , oli vaja maksta <arv> rubla . Järgmisel päeval helistati taas baari ning pakuti " kaitset " , eitava vastuse osaliseks saanud isik teatas : " No aitab ! Teid tapetakse ja baar pannakse põlema . " Kuue päeva pärast said hilisõhtul koju minema asunud baaritöötajad ja nendega kaasas olnud miilits haledalt peksa . Kuid ühtegi isiklikku asja , isegi mitte rahakotti , ära ei võtud . Kalininit peksjate hulgas ei olnud . Kui läbipekstud töötajad olid sündmuskohalt kadunud , visati läbi akna baari süütepudel , mis baaris korraliku laastamistöö tegi . Nädal pärast tulekahju saabus baari Kalinin , kes teatas , et on baari süütajad ja rahanõudjad kindlaks teinud . Neutraliseerimaks need isikud , tuli Kalininile maksta <arv> rubla kuus . Oma töötasule järele läinud Kalinin peeti koos rahaga kinni baari uksel . Aasta hiljem määrati Kalininile kolmeaastane vabadusekaotus . Vanglast vabanedes oli üks esimesi kohti , kuhu ta oma visiidi tegi , seesama Ritsikabaar . Ta tellis supi ja prae , ajas need segamini ja lahkus sõnagi lausumata . Metallipalavik Räkitiga tegelemine kestis <arv>. aasta teise pooleni , mil piiride avanemine ja repressiivaparaadi võimu nõrgenemine Venemaal tõid kaasa uue rahaaugu . Riigist hakati läände müüma kõike , mida vähegi võimalik , alates gaasimaskidest , lõpetades metalliga . Need , kel Venemaal sidemed puudusid , üritasid hakata raha teenima transiidi maksustamiselt . Nii tekkisid Narva ja Valga ümbruses teeröövlite jõugud , kes rüüstasid ja varastasid kaubasaadetisi neilt , kes nende piirkondade läbimise eest kaitseraha ei maksnud . Mõnikord võeti kasutusele isegi äärmuslikud vahendid , tapeti oma võimu näitamiseks mõni kaubasaadetisega kaasas olnud inimene . Tuntuimad maanteröövlite jõugupealikud olid Narva-lähedaste Vaivara kindlustalude omanikud Anton Lešitski ja Igor Gabla . Just nemad kosusid kõige rohkem , kuna suur osa metallikoormatest saabus üle Narva piiri ning salakaubana maale toodud ning salakaubana edasi viidava metalli vahelaod asusid samuti peamiselt Narvas , Sillamäel ja Kohtla-Järvel . Kirde-Eesti eeliseks oli ka korrumpeerunumad politseinikud , tolli- ning piirivalveametnikud . Siiski suutis politsei läbi viia ka edukaid operatsioone . <arv>. aasta novembris said mõned Harju politseinikud teada Ida-Virumaalt Tallinna saabuvast metallikoormast . <arv>. novembri ööseks kutsuti lisaks suurele hulgale politseinikele teenistusse ka rida kaitseliitlasi . Öist tööleminekut põhjendati häguse väitega ühisõppustest . Kõik jõud suunati Kuusalu lähedastesse metsadesse ja Tallinna-Peterburi maanteele . <arv>-- <arv> meetrit enne politseinikke märkasid metallivedajad , et tee on suletud , peatasid masina ja toimetasid enesekaitseks kaasas olnud relvad metsa peitu . Politseinike teesulu ees seiskunud metallivedajad keeldusid andmast seletusi kaubasaadetise päritolu kohta , saatedokumente neil ette näidata polnud . Veoauto Kamaz ja selle järelkäru olid ääreni täis niklit . Kokku <arv>--<arv> tonni . Mõni tund pärast metallikoorma kinnipidamist kubises Kuusalu kantpeadest . Kohale jõudsid ka asja organisaatorid ja rahastajad , viis Rootsi kodakondsusega vene keelt kõnelenud isikut . Nii politseinikele kui ka kaitseliitlastele pakuti metalli minema laskmise eest sularaha ja osa niklist . Seekord politseinikud altkäemaksu vastu ei võtnud . Kaubast ilmajäänud pätid õiendasid aga veriselt arved nii kaubasaadetist edasi toimetanutega kui ka arvatavalt informatsiooni lekitanutega . <arv>. aastani kestnud metallibuumi käigus " langes kokku " lugematu arv väiksemaid ja suuremaid kurjategijaid . Valati nii nende verd , kes metalliäriks raha võtnud , kui ka nende , kes teiste " jahimaadele " tungisid . Kui avalikkus pööras enim tähelepanu eespool kirjeldatd juhtumitele , kus tegu nn tavalise metalliga , siis varjatult toimus ohtlikum ja tunduvalt tulusam äri strateegiliste metallidega . Siin tegid esimest korda tõsisemat koostööd allilm , endised KGB-lased ja Eestis resideerunud Vene armee ohvitserid . Peamiselt Paldiski sadama kaudu veeti Eestist välja suurtes kogustes militaartööstuses hinnatud aineid . Kuna Paldiski sadamad olid pikka aega Eesti ametivõimude kontrolli alt väljas , oli seal lahe tegutseda . Allilm sai tulust siiski vaid väikese osa , milleks oli kaitseraha . Lisaks maanteröövlite jõukudele pani metalliäri aluse ka salakaubandusele üldisemas plaanis . Uued suunad -- salasuits , narkootikumid ja viin Aastatega said neist , kel oli taipu metalliärist saadud tulusid investeerida , lugupeetud ärimehed . Need aga , kes kogu raha ära raiskasid , olid <arv>. aastaks pankroti äärel . Nii mõnigi taasavastas vana ja äraproovitud räkiti . Teised üritasid vallutada konkurentide tegevusvaldkondi ja -alasid , millel oli vaid kaks lõppu -- kas vaibal või selle all . Kolmandad püüdsid otsida uusi tegevusi ja avastasid tulusa narkoäri , relvade salakaubanduse ning majanduskuritegevuse . <arv>--<arv> oli nn üleminekuaeg , kus autoriteedid tegutsesid kahel rindel korraga -- alustati legaalseid ärisid , samas peamine tulu saadi kuritegevusest . Kui senini olid narkootikumid Eestis nö läbikäigul , liikudes koos metalliga salakaubana piiri taha , siis <arv> avastati Eesti kui narkoturg , millest on tänaseks saanud tulus äri . Alustati taskukohaste marihuaana ehk hašisiga ning kodusel teel moonikupardest valmistatava heroiiniga . Lisaks narkootikumidele kasvas <arv> plahvatuslikult salasuitsude ja salaviina äri . Üheks suuremaks salasigarettide müüjaks Tallinnas oli <arv>. aasta lõpul tapetud Vartan Sarkisjan . Musta kauba realiseerimiseks oli tal loodud pealinna hea käibega kohtades asuvate kioskite kett . Politseinike sõnul oli ta nii magusad kohad saanud tänu Tallinna linnavalitsuses äraostetud ametnikele . <arv>. aasta lõpul läks sigaretiturul kuumaks , üks allilma varifirma alustas USA sigaretitootmise gigandi toodete teiste maaletoojate turult väljatõrjumist . Meetodid , mida selleks tarvitati , olid eht allilmalikud -- ähvardused peksmised jne. Ühe konkureeriva firma juht tunnistas hiljem , et turuülevõtmise ajal katis ta granaadi sissesadamist oma kontori ja koduaknast iga päev . Kuigi midagi ei juhtunud , pidas ta targemaks järele anda ja selle firma toodete maaletoomise lõpetada . Nii hästi ei läinud peamiselt Lõuna-Eestis suitsu müünud firma juhil . Talle helistati sooviga osta mõned kastid sigarette . Kui noormees suitsudega kohtumispaika jõudis , ootas teda ebameeldiv üllatus . Talle öeldi otse , et suitsu ostmisest ei olda huvitatud , küll aga soovitakse temaga linnalähedases metsas tõsiselt vestelda . " Tõsise vestluse " käigus veendus noormees , et elu ja tervise huvides on parem sigarettide toodete maaletoomine lõpetada . Tänavaärikad , kes sama firma illegaalselt maaletoodud tooteid müüsid , lõpetasid oma tegevuse mõne nädalaga . Salaviinaäri õitseb ja toidab allilma tegelaste taskuid tänaseni . Seda finantseerisid <arv>.--<arv>. aastal lausa pangad . Näiteks Harju Maapank andis ühele aktsiaseltsile salaviina ostuks miljoni . Äri läks kahjuks luhta , politsei konfiskeeris kogu partii -- <arv> <arv> liitrit vodkat . Lisaks salaviinale hakati müüma võltsviina ja muud võltsalkoholi , mis kas kodu- või kusagil garaazinurgas valmis segatud . Keldripoodidesse ilmus müügile konjak Made in Estonia , selle saamiseks segati kokku vesi , piiritus , kohv , tee , tammekoor , vanilliin ja kaaliumpermanganaat . <arv>. aastal üritasid mõned kurjategijad kasutada ära Eesti raha halba turvalisust ning teenida valerahalt . Selleks paljundati värvilisel kopeerimismasinal <arv>krooniseid rahatähti , millega tehti väiksemaid sisseoste , tagasi saadi juba pärisraha . See pidu jäi siiski lühikeseks . Grupid kaovad , tekib maffia <arv>--<arv> tegutsesid grupid veel omapead , püüdes enda alla haa rata üha rohkem uusi territooriume ja tegevusvaldkondi . Mida aeg edasi , seda rohkem hakati aga aru saama , et targem on kokku leppida , säästmaks endid asjatutest verevalamistest ning teenimaks rohkem raha . <arv>.--<arv>. aastal hakkasid grupeeringud kaduma , kuna osa liidreid oli tapetud ning tugevamad jõugud võtsid nõrgemad üle . Tugevamate gruppide ellujäänud juhid panid selga kallid ülikonnad , rentisid Tallinna heades piirkondades bürooruumid , sisustasid need luksuslikult ning hakkasid kas ise või variisikute kaudu " maapealset " äri ajama . Maapealne äri on segu kuritegelikust allilma- ja legaalsest ärist , teisisõnu kuritegelikul teel teenitud rahaga on alustatud igati legaalset äri , kus tihtilugu kasutatakse kas seaduse piirimail või seda piiri ületavaid meetodeid . Rusika- ja püstolikangelaste aeg hakkas läbi saama . Musta töö roll ehk rusikate ja relvadega vehkimine jäi grupeeringute vaimselt vähem areneud sõduritele . " Meil on kasutusel moodne sõna -- reorganiseerima -- , seda tegid <arv>-<arv> ka grupeeringud , " lausub Jüri Nurme . Grupeeringud kui sellised on tänaseks oma mõjuvõimu pea täielikult kaotanud ning allilmas kasutatakse eri huvigruppidest rääkides pigem nende gruppide juhtide kontorite asupaika . Üks koht , mida allilmategelased sagedasti külastavad praktiliselt Kaitsepolitsei peamaja vastas Toompuiesteel . Seal asuvad Karl Lemani poksiklubi ja Bankend Eesti . Mõjult teine huvigrupp kohtub Vene kultuurikeskuses Mere puiesteel endises Ohvitseride majas e Dofis . Tänaseks on allilm segunenud poliitika ja võimukoridoridega , mistõttu võib väita , et Eestis on tekkinud maffia . Salakaubanduse ja majanduskuritegevuse kasv ning raha paigutamine kinnisvarasse ja legaalsetesse äridesse ei saanud toimuda eri tasemete riigiametnike teadmise ja heakskiiduta . Kurjategijad said aru , et enam ei piisa üksi politseinike , tolli- ja piirivalveametnike äraostmisest , vajalik on koostöö ka kohalike omavalitsuste ja ministeeritumide ametnike ning riigikogulastega . Möödunudkuistel kohalike omavalitsuste valimistel pidas peamiselt vene keelt kõnelevaid inimesi ühendav valimisliit Rahva Usaldus peakorterit Dofis . Dofikad isegi ei varja oma heameelt selle üle , et nende inimesed pääsesid Tallinna võimukoalitsiooni . Johannes Käbini ( <arv> ) viimastel elutundidel viibis tema surivoodi juures vaid üks vana tuttav . See oli endine Saksa armee ohvitser ja kolhoosiesimees Julius Põldmäe ( <arv> ) , kes sellest ise kirjutab . JULIUS PÕLDMÄE <arv>. oktoobril toimetati mind kopsupõletikuga Kivimäe haiglasse . Haigla personali omavahelistest kõnelustest kuulsin , et korrus allpool haigla kirurgia osakonna intensiivravi palatis lamab raske haigena Johannes Käbin . Et ma olin <arv>. aastal Käbiniga tööasjus kokku puutunud , tekkis mul huvi teda külastada . Käbi raviarst oli professor Jüri Männiste . Palusin temalt luba haige külastamiseks . Professor viis mind intensiivravi palatisse ja jättis meid kahekesi . Käbin lamas kõrgendatul päitsiotsaga voodis patjade najal . Nimetasin oma nime , millele kuulsin vastuseks : " Maardu . Kalinin . " Vana aju oli veel küllaltki selge . Kätlesime ning haige palus mind istuda . Alustasime vestlust . Vestlus oli katkendlik , katkestatud sagedaste köhahoogudega , käesurve aga küllaltki tugev , ning mu käsi jäi järgneva jutuajamise lõpuni ta pihku . Tänasin teda Eesti põllumeeste nimel mitmete Moskvast tulnud tobeduste rakendamata jätmise eest , mille mõttetust tema Eesti põlispõllumehe järglasena pidi mõistma . Ning siis , tundes huvi ta sidemete vastu lapsepõlvekoduga Virumaal ja teades ta sugulussidemeid sõjaeelses Eestis tuntud suguvõsaga , tekitasin teadlikult pikema pausi . Ütlesin väga aeglaselt , samal ajal haige ilmet jälgides : " Võib-olla leiab vana väsinud ja karastatud vaim üle Virumaa väljade veel kodutee Käbinite ja Martinite suguvõsa kaudu kakssada aastat tagasi nimetatud Kebba Jürri Käva küla suurtaluni . " Järgnes raske köhahoog . Vastust ei tulnud ja ma ei julge väita , et kodutee oli leitud , kuigi oli märgata teatud elavnemist . Siirdusin teistele radadele . Näitena tõin Nikita Sergejevitš Hruštšovi nõustajate survel ristikheina väljaviskamise söödakultuuride hulgast , tänase haige poolt veto panemise sellele korraldusele ning meie kolhoosis ristikuädalast seemne kasvatamise , mida Leningradist ostmas käidi . " Mäletan ! Mäletan , " ütles haige ja näitas ädala kõrgust . Ja meenub minulegi , et olin <arv>. aasta sügisel just temale kombaini juures näidanud kotti voolavat kuldkollast seemet , mida ta oli pihkude vahel imetlenud . Milline mälu veel <arv>aastaselt ! Pidin tagasi ruttama protseduuride järjekorda . Meie vestlus oli kestnud üle kahekümne minuti . Haige surus veel päris tugevasti mu kätt ja palus homme jälle tulla . Viimne õhtusöök Laupäeval , <arv>. oktoobril , magas Käbin külastamise ajal raskes unes . Andsin talle puhkust ja puhkasin ka ise . Pühapäeval oli ta kella <arv>.<arv> ajal jälle raskes unes , kell <arv>.<arv> oli küll ärkvel , kuid pidas mind sovhoosi direktoriks Viljandimaalt . Kui nimetasin oma nime , kuulsin jälle : " Mäletan , mäletan . Maardu . Kalinin . " Seekord kujunes keskustelu pikaks , ligi poolteisetunniseks . Jutt oli küll väga katkendlik , ent selgem kui eelmisel korral . Tuli hooldusõde ja küsis , kas vanahärra süüa ka tahab . " Mida pakute ? " küsis Käbin . Kuuldes , et makarone , järgnes pearaputus . Innustasin haige siiski söömisele , sest järgmise toidukorrani oli tervelt viisteist tundi . " Tooge ! " ütles Käbin . Hooldusõde tõi makaronid ja palus mind söötmine enda peale võtta . Tegin seda , kuid Käbin suutis süüa vaevalt kolmandiku portsjonit . Vaevaline vestlus algas uuesti . Haigla personali hulgas kõneldi mõnevõrra imestunult , miks keegi vanahärra sõpradest-tuttavaist pole leidnud teed haigevoodi juurde . Teda olla külastanud ainult üks naisterahvas ja sedagi vaid ühel korral . Nii küsisin , kas keegi tema kunagistest sõpradest või töökaaslastest on teda haiglas külastanud . Järgnes pearaputus . Ainult üks leidis täie tunnustuse . Kahe jutuajamise jooksul ütles haige kolmel korral : " Vaino Väljas on mu sõber ! Jah ! Vaino Väljas ! " " Aga teid ma mäletan , " jätkas ja lisas kiidusõnu . Ja küsis , kas ma ikka veel kirjutan . Vastasin , et teen seda nüüdki , ja rääkisin talle oma tööst põllumajanduse ajaloo uurimisel . " See on hea , " ütles ta . Kuidas ta majanduslikult toime tuleb ? " Pension <arv> rubla kuus , " vastas Käbin . Parandasin selle <arv> krooniks , millele järgnes peanoogutus . Rääkisin talle praeguste riigikogulaste kõrgetest pensionidest . Käbin imestas : " Miks nii palju ? " Mul oli aeg lahkuda . " Tulge homme jälle ! " kostis haige . Näis , et ta tunneb lausa vaegust inimlikust suhtlemisest ja puudust sõbrasõna järele , mille ta endised kaaslased olid unustanud ütlemata . " Me oleme kaks haiget vanainimest ja pole võimatu , et tänane vestlus jääb viimaseks . Kui ma pääsen veel kirjutuslaua taha , kas ma tohin siis meie kohtumisest ja vestlusest ajalehes või ajakirjas kirjutada ? " küsisin lahkudes . Haige nägu elustus ja ta ütles : " Tehke seda . Tehke ! See oleks hea ! " " Tulge homme jälle ! " Surm Esmaspäeval , <arv>. oktoobril kell <arv>.<arv>. Haige on pööratud küljele , näoga akna poole , hingamine on kiirenenud . Kaks arsti askeldab juures , süstitakse . Tundub , et lõpp on lähedal . Palun luba juures viibida . Lubatakse . Ent süstid toovad nähtavasti kergendust ja ma lahkun . Kell <arv>.<arv> külastan haiget veel kord . Ta on tõstetud endisse asendisse patjade najale . Silmad on suletud , hingamine ei ulatu minuni . Tõstan kergelt ta kätt , see on nõrk , kontakti enam ei saa . Nagu hiljem selgus , oli surmani jäänud neli tundi . Tesipäeval , <arv>. oktoobril , kell <arv>.<arv> lähen veel kord . Noor naisarst ütleb juba palati ukse ees : " Teie vana sõber Johannes Käbin suri öösel . " Haiglasse oli ta toodud <arv>. oktoobril , surm saabus <arv>. oktoobril kell <arv>.<arv>. Professor Jüri Männistelt saan teada surma põhjuse -- südame-kopsu puudulikkus . Professori loal püüdsin saada Vaino Väljasega telefoniühendust , kuid kahjuks ei õnnestunud . Õhtul mõttes kokkuvõtet tehes leidsin end filosofeerimas : kui imelik ja vastuoluline on elu ! Miks just mina , kes ma olin nõukogude korra tõttu pidanud oma küllaltki lootusrikkalt alanud elutee pöörama hoopiski teistele ja palju raskematele radadele , pidin sattuma viimseks abistajaks ja trööstijaks mind ahistanud võimu kõrgeima esindaja surivoodi juurde ? Ent ärme unustame : sõnade " viha " ja " vaen " vahele mahub ka sõna " andestus " ! Nii olin ma leidnud lahenduse ja moraaligi : vastastikku usaldavad käed leiavad üksteise ka üle raskeimate takistuste ! Kivimäe haiglas , <arv>. oktoobril <arv> Kolhoosirahva palvel ja EKP Harju rajoonikomitee pealekäimisel valiti mind <arv>. veebruaril <arv> Maardu-lähedase Kalinini-nimelise kolhoosi esimeheks . Kohale kinnitas mind EKP Keskkomitee esimene sekretär Johannes Käbin , vaatamata sellele , et ma ühe vähesena ( kui mitte ainukesena ) mitmesaja kolhoosiesimehe seas ei kuulunud NLKP ridadesse . Küll astub , arvati . Ent loodetud samm jäi astumata . Elu kolhoosis arenes hästi . Toodangud suurenesid , tulud tõusid , töötasu paranes mitmekordselt , rajooni punalipp ehtis sageli kontorinurka , kuid esimees jäi parteituks . Algas press esimehe pööramiseks õigeusku , millesse sekkus ka Käbin . Käbin oli meie kolhoosirahva poolt valitud saadikuks nii NSVL kui ka ENSV ülemnõukokku , mispärast ta käis vahetevahel külalisena kolhoosis . <arv>. aasta <arv>. veebruaril võttis ta osa kolhoosi üldkoosolekust , kus istusime temaga kõrvu presiidiumilaua taga . Käbin tegi mulle vaiksel häälel ettepaneku vormistada mu isiklik küsimus ehk astugu ma parteisse . Vastasin , et ma ei saa seda teha oma keeruka mineviku tõttu , kuid sain vastuseks , et mu minevik olevat täielikult unustatud . Minu liikmeks mitteastumine olevat aga takistuseks kolhoosi väga nõrga partei algorganisatsiooni suurenemisel . Vaatasin Käbinile otse silma ja ütlesin sõnaselgelt : " Seltsimees Käbin ! Ma tean , et parteis kehtib deviis : midagi ei unustata ja kedagi pole unustatud . Kuni kolhoos areneb hästi , on kõik korras , juhtub aga mõni väikenegi viperus , olen ma parteisse pugenud fašist ja vean sisse oma parteisse soovitajadki . Kui ma takistan partei algorganisatsiooni laienemist , esitan praegu üldkoosolekule avalduse vabastamiseks esimehe kohalt . " Käbin pani käe mu käsivarrele ja ütles : " Lahkuda pole vaja . Töötage samamoodi edasi ! " Sellest päevast alates ei teinud enam keegi juttu mu parteisse astumisest . JULIUS PÕLDMÄE Töötas pärast Tartu ülikooli õigusteaduskonna lõpetamist kuni sõja puhkemiseni <arv> juhtivtöötajana Eesti Maapangas . <arv> mobiliseeriti Saksa sõjaväkke , tegi <arv>. Eesti piirikaitse rügemendi kompaniiülemana läbi ohvriterikka Avinurme lahingu . Pärast sõda kaevandas sütt Siberis Leninsk-Kuznetski vangilaagris . <arv> naasis Eestisse , sai Loo abimajandi zootehnikuks . <arv> Maardus Kalinini nimelise kolhoosi agronoom-zootehnik . <arv> lõpetas Helme maakutsekooli ning määrati Mitšurini nimelise kolhoosi brigadiriks . <arv>--<arv> Kalinini nimelise kolhoosi esimees . Uurinud Harju rajooni põllumajanduse arengulugu nõukogude perioodil , kirjutanud sellest üle kümne tuhande masinakirjaleheküljelise ajaloolise ülevaate . Avaldanud üle mitmesaja artikli . Väsimusest punaste silmadega kontoripreilid . Pingutusest tõmblevate laugudega börsimaaklerid . Kas arvutid toovad Eestisse pimeduse aja ? HELEN URBANIK Pärast kaheksatunnist tööd arvuti ees on niisugune tunne , nagu oleks silmamunade peal maratoni jooksnud . Laud kuivavad , kipitavad , vahel lausa tõmblevad . Pea valutab . Kael on kange . Nii iga päev . Kümne aastaga on meist saanud arvutirahvas . Eestis on ainult neli korda vähem neid inimesi , kes kasutavad iga päev internetti , kui neid , kes omavad autot . Isegi meie seitsmekümneaastasele presidendile on hõlpsam saata elektronkirja kui tavalist postkaarti . " Minu isa oli rätsep . Ta suri kuuekümne viieselt , prille ta ei kandnud . Ometi tegi ta õmblustööd petrooleumilambi valgel . " Nii räägib mees , kes on pärit külast , kuhu elekter tuli alles pärast sõda . Meie vanavanemad , kes niitsid suvel heina ja võtsid sügisel kartuleid , kaebasid raske teopäeva lõpus rakkus pihkusid ja valust kanget selga . Nende lapselastel on aga hoopis teised mured . Mitmesuguste silmahädadega käis eelmisel aastal arsti juures rohkem kui <arv> <arv> inimest . Silmahädad on Eestis pea sama sagedased kui nakkushaigused . Silmaarstid räägivad sekretärineiudest , kes langevad pika tööpäeva õhtul voodisse , külmutuskapist võetud kummelitee pakikesed silmade peal . Kompressi ei tee nad mitte selleks , et ilusamad välja näha , vaid et leevendada meeletut valu ja paistetust silmis . Pärast aastabilansi lõpetamist või tuludeklaratsioonide täitmise kõrghooajal tarvitavad kurnatud raamatupidajad kaks korda päevas silmatilku . " Need on süütud asjad , enamasti käsimüügis saadaval , " räägib silmatohter Mari Levin . " Väsimust võtavad vähemaks küll . " Tänapäeva kontoritöötaja teab , mis asjad on kunstpisarad . Pingul silmil kuvari vaatamisest jäävad silmad kergesti kuivaks ja mõnikord on abi nende kunstlikust niisutamisest . Lühinägelikud ei kanna enam ammu arvuti ees läätsi -- niigi kuivadele silmadele oleks see lausa piin . Kuvarite ette naelutatud töödikud on kuulnud , et üle kuue tunni arvuti taga istuda ei ole nende silmadele hea . Seadusest on nad lugenud , et võivad kümnendiku oma kaheksatunnisest tööpäevast ehk pisut üle kolmveerand tunni kulutada puhkepauside peale . Ometi sooritavad nad nädalas mitu kümnetunnist arvutimaratoni . Neil ei ole puhkamiseks lihtsalt aega ! Kui kaheksakümnendatel käisid töökollektiivid sundkorras kopsupilti tegemas , siis täna maksavad firmad kinni visiidi silmaarsti juurde . Tööandjat huvitab , kui hea on tema töötajate nägemine . Ta ei taha , et teda süüdistataks alluvate silmanägemise hävitamises . Tulevikuteadlased ennustavad , et õige pea kogume nägemise kaudu pea sada protsenti vajalikust infost . " Maailm pakub praegu silmadele palju rohkem kui kõrvadele , " räägib hiljuti Eestis käinud Oracle'i asepresident Pier Carlo Falotti . Kas meie silmad peavad sellele koormusele vastu ? Silmatohter Ingeborg Trofimova jutustab naerulsui , kuidas ajakirja Akadeemia peatoimetaja Ain Kaalep tellis temalt ennustuse selle kohta , kas arvuti on meid järgmiseks sajandiks sootuks pimedateks teinud . " Ei ole , " naerab eakas silmaarst kõlavalt . Imelikul kombel ei soovita ta mitte vähem kuvari taga istuda , vaid rohkem sporti teha . SIIM MEERITS ( <arv> ) , koolipoiss Oli viiene , kui isa tõi koju mustvalge monitoriga sülearvuti . Seal õppis kirjutama ja nägi esimest korda arvutimänge . Nüüd on tal oma arvuti . Tarkvara pani sinna ise sisse ja see võttis aega terve päeva : " Siis olid küll silmad punased , kipitasid . Kui peeglisse vaatasin , olid lausa punnis kohe . " Õpib programmeerimist . Arvutit kasutab päevas paar tundi , rohkem ei jää koolitöö ja trenni kõrvalt lihtsalt aega . Prille ei kanna -- näeb niigi hästi . Ema on keelanud , et üle tunni ei tohi arvuti taga istuda . Siis peab pausi tegema . Ükskord , kui Siim läks pisut liiale , keelasid vanemad tal arvuti kasutamise . Läheb vahel liiale . MEGA ( <arv> ) , arvutitundja Arvutit kasutab <arv>. eluaastast . Monitori taga töötab vähemalt <arv> tundi päevas , vahel " veedab õhtu " ka seal . Teler ei huvita , raamatuid loeb küll . Prille ega läätsi ei kanna , ei ole lihtsalt vaja . Silmaarstil käis viimati <arv> aastat tagasi . " Kunagi oli vana ja väike monitor , siis oli päris põrgu lahti . Lõpuks hakkasid silmalaud lausa tõmblema , rääkimata punetusest ja kuivamisest . " Leevendust otsis silmade sulgemisest või vaatas aknast mõnda paarisaja meetri kaugusel asuvat objekti . Veel ei ole viga . KÄRT VILLMANN ( <arv> ) , disainer Kasutab arvutit vähemalt <arv> aastat . Töötab reklaamiagentuuris disainerina ja on päevas oma <arv> tundi monitori taga . Vahel rabab terve öö , aga siis peab oma läätsed prillide vastu vahetama . Muidu on selline tunne , nagu oleks silmadel õhust puudus . Ja pea hakkab valutama . " Kui on palju tööd , siis istud arvuti ees kolm tundi järjest , nii et ei pane tähelegi . Ei tee mingeid pause . " Prille kannab alates kuuendast klassist . Nüüd kasutab kontaktläätsi ( -<arv> ) . Kord aastas saab uued läätsed , siis laseb arstil ka nägemist kontrollida . " Püüdke puhata , " see on kõik , mida arst talle silmavalu- ja väsimuse vastu soovitab . Juba annab tunda . JÜRI OKAS ( <arv> ) , arhitekt Arvuti on tema büroos põhiline projekteerimisvahend vähemalt neli aastat . Kui tööd on , istub monitori taga <arv> tundi päevas . Rohkemgi . Tunnike telerivaatamist õhtul veel lisaks . Prillikandja on juba noorukieast . Praegu on umbes seitsmendad prillid ( -<arv>,<arv> ) . Eriti viimase aastaga on nägemine halvemaks läinud . " Nüüd on juba lähedale vaatamisega raskusi . Viimati kirjutaski arst kahte sorti prillid välja . Ühed lähedale ja teised kaugele vaatamiseks . " Liiga palju tööd . TIIU TEDER ( <arv> ) , raamatupidaja Arvuti taga <arv>. eluaastast . Töötab kindlalt üle <arv> tunni päevas ja ainult arvutis . Lehti loeb ka internetist . Prille kannab kuuendast klassist , praegused on tal kolmandad ( +<arv> ) . Kümme aastat arvutikasutamist on nägemist halvendanud <arv>,<arv> dioptri võrra . Eriti halvasti mõjus silmadele vana mustvalge pisike ekraan : " Siis jooksid need pidevalt vett ja vahel tuli niisugune valu sisse , et autoga sõites pidin lausa seisma jääma . " Nüüd on tal ammu suur ja korralik <arv>tolline monitor , mis ei värele . Kasutab kahte sorti silmatilku . Valu ja väsimuse võtavad ära . Vahel päris hull . EINI LEPA ( <arv> ) , kinnisvaraspetsialist Arvutit hakkas töö juures kasutama kolme aasta eest . Ta ise arvab , et nägemisele pani põntsu <arv> aastat konstruktoritööd : valge paber , peened joonised , päevavalguslampide hägune valgus . Töötab arvutis umbes <arv> tundi päevas , ülejäänud aja tegeleb paberitega või sõidab linnas ühelt objektilt teisele . Prille kannab viis aastat ( praegu +<arv> ) . Silmaarstil pole ta kunagi käinud , ei usalda . " Ostan need prillid , millega hästi näen . " Pole viga midagi . VANA FLÄSH ! Tallinna taksojuht aastast <arv> August Tiidemann oma kabrioletiga Overland Whippet . Kuna Eesti kliimas oli taksol kinnine kere ikka etem , lasti see ka käesolevale autole peale ehitada . Takso tõi sisse , kui ööpäev läbi väljas oli . Selleks tuli ka teine juht peale palgata . Vaadates Hasartmängu Korraldajate Liidu ametliku väljaande esikaant , tabab inimest igatsus magusa elu järele -- kuldsed tüdrukud kuskil varietee tagaruumis , šampanja , raha krabin , müntide kõlin . Mida vajab üks raha- ja elupõletaja ? Keskkonda , kus kõik tavaväärtused ununevad ja purunevad , kuhu jäävad vaid kõige metsikumad instinktid . Ela , nagu käes oleks viimsed tunnid . _ÜLO JALAKAS_ Kaitsejõudude peastaabi avalike suhete teenistus on ilmutanud voldiku , mis õpetab kaitseväelastele , kuidas ajakirjanike ja muude tsivilistidega (mitte)suhelda . Üllitist peetakse nii oluliseks , et see tuleb liimida igal mehel taskus oleva sisemäärustiku tagakaane siseküljele . Voldik " Enne mõtle , kui ütled ! " hoiatab , et ülearused sõnad valel ajal ja vales kohas , samuti kuulujutud õõnestavad nii kaitseväe võitlusvaimu ning -valmidust kui ka Eesti Vabariigi iseseisvust tervikuna . Voldik soovitab , et ajakirjanike asemel on parem suhelda instantsidega : " Kaitseväelased ei klaari omavahelisi arusaamatusi väljaspool kaitseväge ! Kaitseväes on selleks palju abivalmis instantse : otsesed ülemad , kaplanid , peainspektor , meditsiiniteenistus jne. " Mida aga teha pealetükkivate inimestega ? " Sa ei eksi kunagi , kui suunad küsimustega tülitaja väeosa ülema või väeosa teabeohvitseri juurde või avalike suhete teenistusse ! Kui kahtled , kas sellest , millest Sa tahad rääkida või kirjutada , võib tulla arusaamatusi , jäta see rääkimata või kirjutamata , " soovitab peastaap . MEELIS TAMMEVÄLI " " Carmen ( <arv> ) rääkis mulle , et arm tema seljal pärineb kuulihaavast ja kuna ta on pärit Eestist , siis ma uskusin seda ! " ütleb stilist , kes töötas selle peente näojoontega <arv>aastase kaunitariga . " Nii kirjutab trendiajakirja Elle novembrikuine briti väljaanne supermodell Carmen Kassi tutvustades . Elle teab lisaks öelda , et Carmen on kuulus ka oma huumorimeele , seksikuse ning meekarva naha ja juuste poolest . Tähelepanelik lugeja märkab veel , et Carmen on ühe lause jooksul jõudnud aasta nooremaks jääda . Aga üleüldiselt on trendid sellised ( Elle'i andmetel ) , et täiuslikkus on out ja omapära on in . Jääme siis ootama , kunas saab kuulsaks mõni modell ( mõistagi Eestist pärit ) , kel näos näiteks granaadikildudest põhjustatud haavaarmid . _TOOMAS VABAMÄE_ Autos eelkõige turvalisust hindav Tartu ülikooli rektor võiks osta pool miljonit maksva Volvo asemel hoopis kümne tuhande kroonise Ameerika maasturi . PRIIT VARE Tartu Ülikooli rektoril Jaak Aaviksool on vaja uut autot . Sest vana <arv>. aasta Mercedes ei ole enam nii turvaline , kui peaks . " Rektor käib vähemalt kaks korda nädalas Tallinnas , tema sõit peab olema väga turvaline , " kõlas ülikooli haldusdirektori Riho Illaku põhjendus , miks osteti kallis Volvo S<arv> . Uut Volvot aga on säästuajal liiga priiskav muretseda , seega tuleks otsida muid variante . Sobivam sõiduriist Aaviksoole oleks Eesti kaitsejõudude poolt juba ammu kiitvat kasutust leidnud maastur Chevrolet . See unikaalne masin sobib nagu rusikas silmaauku , olles korraga nii turvaline kui ka esinduslik . Kui maastikuvärvi Chevy tänavale ilmub , tõmbavad teised juhid aupaklikku kaugusse . Sõidukile näitatakse näpuga , vaadatakse järele -- kõike seda just rektoril vaja ongi , et oma seisust rõhutada . Auto kaalub kolm tonni , seega ei kipuks ükski mõistusega sohver ülikooli juhiga jõudu katsuma . Cherovlet juba näeb välja selline , et ülikoolil poleks vaja muretseda mingit vargavastast alarmsüsteemi . Ükski endast lugupidav pätt ei puudutakski sellist autot . Et Aaviksoo on pikka kasvu mees , ei saa ta sõita väikese autoga . Selles masinas jätkuks aga ruumi viiele kahemeetrisele . Pearuumi jääks paarikümne sentimeetri jagu ülegi . Lisaks on masinas nahksisu . Küll pruuni värvi , aga siiski nahk . Mugavust lisab automaatkäigukast . Ja lõppkokkuvõttes paneb asja paika ikkagi hind . Kaitsejõududel õnnestus neid kaheksakümnendate keskelt pärit masinaid Ameerikast hankida kõigest <arv> <arv> krooni eest . Asi see siis ülikooli haldusdirektor Riho Illakul oma sõprade abiga välja ajada ei ole . Lahe väljavaade Akendest avanev vaade on võimas . Enamikust liiklejaist vaataks Aaviksoo lihtsalt üle , masin on nii kõrge . Kängururauad lisavad turvalisust Kängururauad lisavad autole staatust ning peletavad rektori teelt eest kõik suuremad ja väiksemad pudulojused . Turvalisus eelkõige ! Tige mootor Kapoti all peitub võimas <arv>,<arv> -liitrine diiselmootor . Gaasi vajutades mootor jõuratab kui tiiger , mitte ei hakka vinguma nagu peksa saav koer . Kütust kulub küll palju , <arv>,<arv> liitrit sajale , kuid diisel on ju odav ! Kiirus kasvab jõudsalt , saab kätte isegi <arv>--<arv> km tunnis . Lahmakas pagasiruum Taga on tohutult ruumi pagasile -- sinna mahuks näiteks kuhjade viisi raamatuid . Või siis jätkuks ruumi megakaasaegsele stereosüsteemile . Võimas neljarattavedu Autol veavad kõik neli ratast , mis Eesti talvises kliimas häid eeliseid annab . Saab kasutada aeglustit , see lisab Chevyle mägisel teel enneolematu jõu . ETVäkiline üleminek Pal-süsteemile jättis vene teleritega pensionärid ilma hääle ja värvipildita . Üks neist kurtis telefonitsi oma muret telestaaridele . Indrek Treufeldt Kuuldes , et tundmatu austajanna telerist kadusid värv ja heli , on teletegija ülevoolavalt kaastundlik : " See on üks väga paha ja keeruline lugu . ETV tahtis selle muudatusega veel oodata , aga sideamet keeras suure segaduse kokku . Vaatajatega on käitutud räpakalt . " Kas ETV ei saaks tagasikäiku anda ? Treufeldt vastab kiiresti , et seda küll ei maksa loota . " Sideamet on juba uued saatjad käiku andnud . " Küsija tahaks veel midagi uurida , aga Treufeldt on parajasti kaameraga võtetel . Austaja : " Jään siis teid jälgima must-valges gammas ja tummas variandis . " Treufeldt : " Hüva ! " Anu Välba Telefonikõne tabab Anu Välbat liiklusvahendis . Sellest hoolimata on ta leebe ja heatahtlik . Helistaja kinnitab , et Välba on üks tema meelisesinejatest ja ta tahab just temaga rääkida . Välba on sellest liigutatud . Helistaja seab küsimuse otse : kas tõesti ETVs ei olnud kedagi , kes oleks niisugust muudatust karta osanud ja vaatajaid hoiatanud ? Välba : " Meile oli see kõigile üllatuseks ! " Välba seletab , et ta on kuulnud , et juhtkond tahab asja kohtusse kaevata . Helistaja kahtleb , kas publikule kohtuasjast mingit kasu oleks . Välba parandab ennast : " Oi-oi , ärge võtke mu sõnu nii otse . Ma võisin sellest ka valesti aru saada . Te võiksite parem ETV sekretärile helistada . " Gerda Kordemets On ootamatus telefonivestluses resigneerunud ja napisõnaline . " Kui teil on vana televiisor , siis mina isiklikult ei saa teid küll kuidagi aidata . Kahjuks pole mul teile anda ka telefoninumbrit , kuhu te helistama peaksite . " Hetk hiljem tuleb Kordemetsal hea idee . " Helistage televisiooni juhtkonna sekretärile . Tema annab mõne telefoninumbri . " Austajanna väidab , et ta kuulub kultuurisaadete alaliste vaatajate hulka . Gerda Kordemets viisakalt : " Tänan teid selle eest . " Ja katkestab kõne . Mihkel Raud Selgitab olukorda ja annab kaastundlikult nõu . Teeb kindlaks , missugune teler tema vestluskaaslasel on , arutleb , kas sellele tasub hakata vastavat värviplokki sisse panema . Kas ETV üleviimine Pal-süsteemile oli hea otsus ? Raud on erapooletu : " See oli valitsuse ettepanek , mille elluviimine on mitte ainult kohustuslik , vaid ka edumeelne . Ainult ETV oleks võinud oma auditooriumi paremini informeerida . " Kes selles süüdi on ? Raud kas ei kuule küsimust või on diplomaat . Ta tänab meeldiva vestluse eest ja soovib head päeva . Tiina Kangro Kas ETV-l pole plaanis avaldada näpunäiteid , mis juhul tuleks värvi ja helita jäänud teler ümber ehitada , mis juhul tingimata uus osta ? Vastus on asjalik . " Telereid on väga erinevaid , üks selgitus ei rahuldaks kedagi . Aga meil on spetsialist , kellelt saaks nõu küsida -- <arv> , Riisalu . " _ÜLO JALAKAS_ Hillary Clinton valis venelanna Eestist oma demokraatiaprojekti Vital Voices kaaskonda . BARBI PILVRE Kas Eestit võiks esindada noor edukas vene naine Kohtla-Järvelt ? Maailma jaoks küll . Ameeriklastele kuuluva tehase Velsicol Eesti ärijuht Tatjana Stoljarova on <arv>aastane tehasedirektor . Oktoobrikuisel naistekonverentsil Reykjavikis valis Hillary Clinton ta Balti riikidest ainsana oma demokraatiaprojekti Vital Voices kaaskonda . Esimene kohtumine Stoljarovaga jääb ära . Ta on Prantsusmaal puhkusel . Järgmine aeg lükkub samuti edasi : külas on ameeriklased . Tehase toodangul on nimelt imago-probleemid . Ameerika turul on keeruline müüa bensoehapet , mis on valmistatud kuskil Eestis , Kohtla-Järvel . Russia , ja sellega seostuv töökultuur , on esimene seos keskmise ameeriklase peas , kui räägitakse mingist tehasest Eestis . Perfektse inglise keelega noor ja veetlev Stoljarova peab oma isikliku veenvusega ameeriklastele selgeks tegema , et põhjust muretsemiseks pole . Kolmas intervjuuks kokkulepitud aeg sobib . Tallinnasse sõitmine on Tatjanale rohkem rutiin kui erand . Augustikuust alates õpib ta Concordia ülikoolis juurat . Lisaks on siin lennujaam , kust ühendus kontserni müügikeskustega Inglismaal , Austraalias ja Filipiinidel ning peakorteriga Chicagos . Peale selle on Tallinn ja Helsingi noore vene yuppie-naise jaoks ka vältimatud vaba aja veetmise kohad . Kohtla-Järvel on tehas ja organisatsioon , mille edendamine on ta elu põhisisu . Ei midagi isiklikku ? Jah , kaks lambakoera tehase suures ametikorteris , isa ja ema , kes mõlemad töötavad Velsicolis . Tatjana ema on samas asutuses personalijuht , tütre otsene alluv . Sankt-Peterburgi ülikooli <arv> inglise filoloogi ja ajakirjaniku diplomiga lõpetanud Stoljarova sattus tollal Eesti-Ameerika ühisettevõttesse Velsicol tööle tõlgina . Ameeriklased , kes endise põlevkivikeemiatehase Slantsõhimi haru samal aastal ära ostsid , märkasid innukat noort varsti . Personali koolitamine ja töötajate isikliku profiili tõstmine ning arenguvõimaluste loomine on firma järjekindel poliitika , vuristab Stoljarova nagu õpikust . Kuid see pole ainult tühi tekst : <arv> augustist sai Tatjana Stoljarovast Velsicol Eesti ASi ärijuht , kes juhib <arv> inimesega tehast . Bensoehape , Tatjana projekt Tuhamäed , tööpuudus , sotsiaalsed pinged -- esimene mulje Kohtla-Järvest pole just meeldiv . Velsicoli areng on pärast erastamist , kui osa töötajatest koondati , olnud üsna stabiilne , kiidab Stoljarova . Töötajatel on olnud , mille nimel pingutada . Keskmine palk <arv> krooni ringis , mänedzmendi palgad on võrreldavad Tallinna omadega . Tatjana kõpsib tehase hoovi stalkerlikul maastikul hoogsa sammuga . Euroremondiga kontorihoone ümber kõrguvad torud ja tsisternid . Siit-sealt pahvatab kibedalõhnalist auru . Kohustuslikus korras tuleb ka külalistel pähe panna kiiver . Sekretär Anna pakub ka kaitsejopesid . " Midagi suhu ei maksa pista ja ülespoole ei maksa ilma kaitseprillideta vahtida , " hoiatab Tatjana . Aurupilvedega võib ikka üht-teist maha sadada . Tehase väravas on kiri : <arv> päeva ilma tööõnnetusteta . " Velsicol paneb palju rõhku ohutusele , " kiidab ta . Kitsast raudtrepist üles ronides juhatab Tatjana meid lattu , kus kotid valmistoodanguga . " See on meie rahaladu . " Õhus on mingi mõrkjas , pigem meeldiv lõhn . " Bensoehape . " Tatjana on õnnelik . Bensoehapet kasutatakse plastmasside , linoleumi jms tootmiseks , lisaks on happe üks saadusi tavaline söögisooda , seletab ta uhkusega . Ta vabandab segamise pärast laopoisi ees , kes , müts kuklas , tõstukiga edasi-tagasi kimades kotte autosse transpordib . Poiss kohmetub . Kuidas noorde naisülemusse ka suhtutakse ? " Siin on alati naised juhtkonda kuulunud . Teate küll , vene naised saavad kõigega hakkama . Probleeme on sellega , et paljud naised saavad siin rohkem palka kui nende mehed mujal , mõnel on mees hoopis töötu ja kodune . " Velsicoli kuulsaim naaber on Kiviter , mille töötajate vallandamine oli mõni aeg tagasi kuum teema . Maailmakodanik ennekõike Kõige mugavam oleks Stoljarovaga rääkida inglise keeles . Seda valdame mõlemad . Eesti keelega on , kuidas on , umbes nagu minu sõlmes vene keelega . Stoljarova pigem häbeneb rääkida : tegelikult oskab ta riigikeelt päris hästi . On kodanik . Aga kellega sa Kohtla-Järvel eesti keelt ikka praktiseerid ? " Eesti keel ja prantsuse keel , minu teine eriala , on mul tõesti roostes , " tunnistab Tatjana . Et mõtted keelebarjääri taha ei jääks , vestleme vene keeles . Jutu sisse pikib Stoljarova ingliskeelseid väljendeid : western style management , manufacturing excellenc e , loyal , inspiration , rules change , training on job ... Ta räägib eneseteostusest ja isiklikust kasvust , eesmärkidest ja töötajate motiveerimisest . Kaalub täpselt , mida ütleb . " Milleks seda lugu ikka vaja on ? " puurib ta mind igaks juhuks oma suurte pruunide silmadega . Need ongi Eesti uued venelased , kelle kodu on maailm , mõtlen . Neil ei ole mingeid identiteediheitlusi seoses globaliseerumisega . Maailma silmis on neil lisaväärtus just tänu vene keele perfektsele valdamisele . Inglise keel on ju enesestmõistetav . Integratsioon ? Vastus tuleb kohe : " See tähendab minu jaoks seda , et inimesed tegutsevad ühise eesmärgi nimel . " LAOSTUMINE- Veiniguru August Alopi ettevõtted võlgnevad Valior Hulgile üle <arv> <arv> krooni . PAAVO KANGUR Valior Hulgi Nõukogu esimees Rein Sibul ( <arv> ) on Alopis pettunud . " Ta oli meie lemmikkliente . Tegime talle erandeid , andsime pikemaid maksetähtaegu . " Sõber koorib sõbra naha , ütleb vanasõna . " Me teeme siin tööd , aga pankrotimeistrid koorivad kogu kasumi , " ütleb Rein Sibul . " Tänaseks on aeg , kus me jagame lihtsalt niisama maksepikendusi . Me ei ole pank , et me saame lõpmatult krediiti jagada . " August Alop on kogu Valior Hulgi <arv>aastase tegutsemisaja suurim võlglane . Kuninga kaupluseketti kuulunud Kaubahalli pankrotti jäi paarsada tuhat . Teised pankrotimeistrid on võlgu jäänud mõnikümmned tuhat . " Kahju . Alop on veinikultuuri maaletoojaid , " ütleb Andre Peremees konkureerivast Cape Towni vinoteegist . " Aga ta võttis liialt laialt ette ega suutnud enam olukorda kontrollida . " " Selles äris peab olema peremees alati kohal , " lisab veiniguru Arne Pajula . August Alop olevat nüüd depressioonis ja teda asendab ta abikaasa . Meeldivalt naeratav Jane Alop on nagu teiselt planeedilt . Ta on psühholoog ja räägib inimestevahelistest suhetest , ka oma iiri setteri suhkruhaigusest . Ja tundub , et viimane teeb talle rohkem muret kui võlad . Ta ei kommenteeri olukorda . Võlad on ja Sibul ähvardab pankrotiga . Ja nii peab ta mõtlema ebameeldivatele asjadele , kuigi võiks hoopiski mõelda , kuidas paremini raha teenida . Alopi sõber , veiniguru Kalev Kesküla : " August Alopi vinoteekide sulgemine oleks ränk löök kogu eesti veinikultuurile . Augusti roll veinihuviliste koondajana ja veinitundmise edendajana on olnud suurem kui kellelgi teisel Eestis . Sadu inimesi on ta oma teadmiste ja isiksuse võlu toel veini juurde juhatanud . Minu meelest peaksid maaletoojad tegema kõik , et tema ettevõtteid toetada . Kus nad siis veel oma paremaid veine müüma hakkavad ? Hinnaline vein ei müü ennast ise , vaid ikka hea selgitaja vahendusel . Võib-olla ei oska mõni veinikaupmees ette kujutada , kui palju veini oleks tal ilma Augustita müümata jäänud . " Rein Sibul : " Minul ju jäigi <arv> <arv> krooni eest müümata . Alop lihtsalt võttis selle ära . Ta võiks edasi tegeleda veini müümisega , siis saaksid võlausaldajad oma raha kätte . Minule on see vein , mille usaldasin Alopi kätte müügiks , ikkagi muidu antud kaup . " Alopi veiniimpeerium koosnes kolmest üksusest . Vinifera tegutses Pärnus , kuid lõpetas tegevuse . Kaup lihtsalt anti ( mitte et müüdi ) Veinipööningule ära . Viru tänaval on Veinipööning ja Pikal tänaval toimib ( kui toimib ) Vinoteek . Mitmed veinieksperdid seostavad Vinoteegi kehva seisu ka Alopi soome-itaalia päritolu partneri Elena Natale äristiiliga . " Me oleme suutnud kõigi tarnijatega ajatada maksegraafikud , vaid Sibul on paindumatu , " kinnitab Jane Alop . Tridens võttis oma kauba Vinoteegist tagasi . " Nad on päris otsas omadega , " ütles Tridensi müügijuht Aivar Eensalu . Baleni juht Ants Vahur ütleb , et viimased arutelud on olnud väga konstruktiivsed . Ennekõike tuleb lahendada vinoteekide juhtimisprobleemid . Valior Hulgi juhatuse esimehe Madis Ermo sõnul on ebaprofessionaalsus Eesti ärimaailma õnnetus . Liialt palju on veel äris asjatundmatuid inimesi . Alkoholi tootjatel ja müüjatel ei lähe hästi . <arv>.--<arv>. aasta tarbimispidu on seljataga . Tootjate mahud kukuvad ja ega maaletoojatelgi kerge ole . Kallid margijoogid ei leia enam endist tarbijaskonda . Kunagi kuskil äärelinna bensiinijaamas kogunesid öösel mafioosod ja jõid väga kallist kraami . Kuid tänaseks on need mehed kinni pandud või maha lastud . Alkoholi asendab sageli kokaiin või heroiin . Sibul teeb käivet kümne miljoni ringis kuus . Konkurents tiheneb ja tarbijad on hakanud pärast börsikrahhi raha lugema . Nimetagem , kuidas tahame , aga " loll raha " või " kerge raha " või " värske raha " on otsa lõppenud . Vnešekompanga vaim on ärganud ja alustanud Eestis pankrotimenetlust . Vähetuntud firma , Briti Neitsisaartel registreeritud Cleider Projects on ostnud Vnešekompanga järeltulija käest <arv> miljoni kroonise võlanõude ja nõuab RASi Kunda Tehased pankrotimenetluse alustamist . Seda nõuet esindab kohtus vandeadvokaat Tõnu Meidra Olevimäe advokaadibüroost . RAS Kunda Tehased on likvideerimisel olev riigiaktsiaselts , mille ainuke vara on saun Lammasmäel Kunda lähedal . RAS Kunda Tehaste likvideerimiskomisjoni liige Ain Välba arvab , et see on riikidevahelise läbirääkimise teema . Kunagi <arv> otsustas Ehituskomitee hakata arendama Eestis katusekivitööstust . Selleks võeti Moskvast laenu . Ainukesena sai tol ajal dollarilaenu Kunda Tsemenditehas kui arvestatav eksportiv ettevõte Eestis , meenutab tolleaegsete protsesside juures olnud keskkonnaministeeriumi ametnik Aadu Kana . See raha liikus aga Esteini ja Aserisse . <arv>ndate algul külmutas Vnešekompank Eesti ettevõtete raha , kuid jätkas protsentide arvutamist väljaantud laenudelt . PAAVO KANGUR JÜRG WÜRTENBERG - Ma tunnetan šveitslasteja eestlaste vahel hingesugulust . IRJA PAURMANN Härra Jürg Würtenberg , te juhatate Šveitsi-Balti Kaubanduskoja Eesti Bürood juba <arv>. aasta juunist . Palun tutvustage meile kaubanduskojategevusvaldkondi . Šveitsi-Balti Kaubanduskoda otsib sobivaid võimalusi Balti riikidesse investeeringutetegemiseks . Igal aastal koostame Šveitsi kohta ülevaatliku infostendi ja tutvustame seda Baltikumis korraldatavatel messidel . Püüame Eesti majandusele kasulikudolla ka oma SIPPO-projektiga ( Swiss Import Promotion Programm Organisation ) , mille raames aitame Eesti ettevõtetel suurtehinnasoodustustega osaleda messidel ja anda neile võimalus parandada oma turupositsioone . Peale selle töötame läbi kõik meile saabuvad päringud , edastame needvastavatele institutsioonidele . Šveitsis elab neli eri keelega kogukonda ja te nimetate ennast tahterahvaks ( Willensvolk ) . Tahterahvas on tõepoolest omapärane mõiste . Ka eestlased on tahterahvas , muidu ei oleks te oma laulva revolutsiooniga -- ilma verevalamiseta -- suutnud taastada riiklikku iseseisvust , kui aeg oli selleks küps . Šveits ei ole strateegiliselt kunagi olnud nii olulinekui Eesti oma sadamate , lausmaa ja suure naabriga , kes aga kahjuks ei olelasknud Eestil nii rahulikult areneda , nagu seda meie naabrid on meilvõimaldanud . Šveits on saanud oma mägede varjus üles ehitada infrastruktuuri , mis viimase saja aasta jooksul on suutnud tõusta sissetulekute poolest üheinimese kohta maailma tippu . Samas ei tohi unustada , et Šveitsis ei olnudkummagi maailmasõja ajal purustusi , tal oli võimalik vastu võtta põgenikke , olla usaldusväärne riik mujalt põgenevale väliskapitalile . Mäed on neid kaitsnud . Mägedel võib olla aga ka pahupool -- tundub , et šveitslastel on tänasel päeval raskusi mäkke tõusmisega , et sealt kaugemale vaadata ja üha enamintegreeruva Euroopa dimensioonides mõtlema hakata . Šveitsi pangandus on tuntud kogu maailmas . Eestis ei ole aga ükski Šveitsi pank veel kanda kinnitanud . Šveitsi pankurid tunnevad Eesti pangandust palju paremini , kui siin arvatakse . Seni on peetud Eesti turgu liiga väikeseks . Mina isiklikult olen teisel arvamusel . Ma teen kõik selleks , et üha rohkem eesti pangandusinimesi saaks olla praktikal Šveitsis ja et vähemalt üks meie mainekatest pankadest end Eestiga seoks . Eestlasi tuleb lihtsalt imetleda , kuidas te olete oma panganduse -- eriti operatiivsetes valdkondades , nagu interneti-pangandus , pangaautomaatide võrgustik jne -- üles ehitanud ja tööle rakendanud . Eestis on esindatud ka kaks Šveitsi kindlustusfirmat : Zürich ja SwissRe . Kas nad on oma tegevusega siin rahul ? Seda peab muidugi nendelt küsima , sest me tegutseme ju lahus . SwissRe kindlustab kindlustusseltse . Tema esinduse ( Roosikrantsi tänavas ) kompetentsi kuulub kogu Balti regioon , lisaks ka Venemaa ja Ukraina . Ilmselt ollakse oma seniste tulemustega kaunis rahul , muidu ei oleks Tallinna ehitatud üle <arv> miljoni krooni maksma läinud hoonet ja šveitslasest juhatajat siia " installeeritud " . Zürich Financial Service pakub edukalt kindlustusteenust ka Eestis . Kindlustusäri ei kuulu meie tegevusvaldkonda , aga me tunneme loomulikult üksteist ja vahetame kogemusi . Šveits kirjutas pärast rohkem kui neli aastat kestnud läbirääkimisi Euroopa Liiduga alla seitset valdkonda puudutavatele kahepoolsetele kokkulepetele , sealhulgas ka põllumajandust käsitlevale leppele . Meil mõistetakse põllumajanduse all üha rohkem maastikuhooldust , mis väljendub ka selles , et Šveits toetab rahaliselt vaid neid talunikke , kes näevad vaeva bioloogiliselt puhta toodangu tootmisega . Tänasel päeval oleks õigem toota pigem vähem , aga kvaliteetsemalt . Selles küsimuses aga ollakse EL-is teist meelt , selletõttu olid meie põllumajandust puudutavas lepingus vaid üksikud nimetajad meile soodsad . Leping pakub võimalusi , aga ka riske . Ometi olen ma selle poolt , et Šveits astuks võimalikult ruttu ELi liikmeks ( samuti Ida-Euroopa riigid ) . Mitte et me oleks huvitatud sealsest bürokraatiast , vaid sellepärast , et meil oleks võimalik solidaarselt teiste Euroopa väikeriikidega osaleda sellises poliitikas , mis aitaks ELis vähendada bürokratiseerumist , oma aja äraelanud usku plaanimajandusse ja tsentraliseerimisse . Euroopa Liit peaks toimima föderaalselt , muidu variseb ta kokku . Šveits võiks konstruktiivselt kaasa aidata , et seda ei juhtuks . Millise tee peaks Eesti põllumajandus valima ? Arvan , et Šveitsiga sarnase tee . Eesti põllumajandus peaks rõhuma kvaliteedile . Paljud siinsed põllud on söötis , see on hea eeldus kvaliteetse loomasööda tootmiseks , mis omakorda on aluseks näiteks tipptasemega juustu tootmisele . Me teeme praegu koostööd Põlva piimatööstusega , et Šveitsi kõrgtehnoloogia abil saaks seal arendada kõrgetasemelist juustutootmist . Samad põhimõtted sobiks ülejäänud piima- , aga ka lihatootmisele jne. Et saabuks päev , kui Euroopa kodanikud poodides nõuaksid Eesti kartulit või juustu , sest nad teavad -- need ei sisalda kemikaale ja on pealegi maitsvad . Šveitsis on sellised ülemaailmse suurusjärguga kontsernid nagu Nestle , Roche , Novartis jne. Minu teada on neist vaid Nestle siin " plaani pidanud " . Need on tõepoolest suurkontsernid , millel on tütarettevõtted terves maailmas . Kõik nimetatud ettevõtted on külastanud ka Eestit . Nestle on siin tagasihoidlikult esimesi samme astunud . Küll järgnevad ka teised . Kusjuures Eesti oleks oluliseks lähtepunktiks kogu regioonile . See eeldab , et Eesti kaubavahetus Venemaaga jälle hoogustuks , samuti Ukrainaga , kellega Eestil on sõlmitud vabakaubandusleping . Et meie suurkontsernid saaksid siin partnerlust arendada , on vajalik liigsete takistuteta piiri ületamine , samuti peaks meie ärijuhtidel , teadlastel ja montööridel olema siin võimalik ilma ülearuse bürokraatiata saada ajutised elamis- ja tööload . Muidu siia lihtsalt ei tulda . Tingimused peaks olema samasugused nagu näiteks Šveitsi ja Soome vahel . ANNE PROMMIK Pealinnas asuv väliskapitalil põhinev Leibur alustas suvel aktiivset müügikampaaniat , et end sisse süüa väikelinnade turgudele . Pärnus tehtud reklaam tekitas tuska kohalikule leivatootjale Cibusele . Agressiivne marketing " Pärnu Oma leivale-saiale " vähendas Cibuse müüki ligi kümnendiku . Firma esitas Konkurentsiametile avalduse Leiburi toodete eksitava etiketi kohta , mis jätab mulje , nagu oleks tegemist kohaliku kaubaga . " Ostjad helistasid ja küsisid , kas meil on välja tulnud uus toode , " rääkis Cibuse müügiosakonna juhataja Ilmar Mensikov . Cibuse arvates oli Leiburi logo pakenditel liiga väike , nii et kliendid arvasid olevat tegemist kohaliku leivaga . " Meie eesmärk oli tuua regionaalsele turule uus kaubamärk , mis vastab kohalike elanike maitsele , mitte tarbijat eksitada , " väitis Leibur kirjas Konkurentsiametile . Kahekuine müügikampaania oli nende väitel kaupmeeste vabatahtlik valik . Konkurentsiamet leidis , et nimetust " Pärnu oma leib " ei saa pidada eksitavaks , seda enam , et kohanimesid ei saa patenteerida . " Kohanimede kasutamine toidukaupade nimedel sõltumata valmistamiskohast on üldlevinud , " nentis Konkurentsiameti peadirektori asetäitja Aini Proos vastuses Cibuse kaebusele . " Võiks muidugi edasi kaevata , aga piirab aja- ja rahakulu . Meil muudki teha , " märkis Cibuse juht Mati Kuusk . Praeguseks on Leiburi aktiivne müügikampaania Pärnus lõppenud . " Kas ka Anton Hansen Tammsaare on romaani " Tõde ja Õigus " kaasautor ? " küsib tõlkija ja mitme sõnaraamatu autor Vahur Raid pettunult . Autor saab olla vaid inimene , mitte juriidiline isik ega riik . TEA-l on kirjastamisõigus , mitte autoriõigus , protesteerib Raid . Ta on ülimalt solvunud , et ta endine tööandja , Tea kirjastuse juht Silva Tomingas , on teda tembeldanud piraadiks ja uue " Inglise-eesti majandussõnaraamatu " kaasautoriks . " Mina olen autor , " rõhutab Raid . " Pealegi on Tomingas jätnud mulle korduvalt autorihonorari maksmata . " TEAst on lahkunud peale Raidi veel mitmeid häid tippspetsialiste ja asunud tegema koostööf kirjastusfirmaga Festart , mis kuulub Tallinna tehnikaülikooli üliõpilasele Sergei Gluhhovile ( <arv> ) . Nad on madalate hindadega tunginud samasse turulõiku , kus juba TEA ees tegutseb . EgypAiri lennukiga juhtunud õnnetuse võis põhjustada ohutustehnika eiramine . TOM RHODES PAUL EDDY The Sunday Times , London Halloweeni-ööl , mil ameeriklased tondirõivastes surnutepüha tähistasid , astus EgyptAiri piloot Garmeel Al-Battouti New Yorgi JFK rahvusvahelisel lennuväljal lennu <arv> pardale , et teha oma igapäevast tööd . Ent küllap tundis pika staažiga veteran teatavat nostalgiat , sest lähenemas oli tema <arv>. sünnipäev ning lend New Yorgist Kairosse oli tema viimane enne pensionile jäämist . Kaaspiloot Adel Anwar juubeldas rõõmust . Tal oli õnnestunud vahetus ümber tõsta , et varem koju jõuda ja valmistuda oma pulmadeks , mis pidid toimuma nädala lõpul . Anwar asus oma harjumuspäraste tööülesannete kallale ja Boeing <arv>-<arv>ER , mis oli mõni aeg tagasi saabunud Los Angelesest , veeres uuesti stardiraja poole . Pardal oli <arv> reisijat ja meeskond . Saanud kell <arv>.<arv> loa õhkutõusuks , kerkis lennuk järsult lennnuraja kohale ja võttis algselt suuna põhja poole . Kell <arv>.<arv> , lähenedes reisilennukile ettenähtud lennukõrgusele , võttis üks pilootidest raadio teel tavapäraselt ühendust liikluskontrolliga . Kõik oli normaalne . Kõigest seitse minutit hiljem , kui lend <arv> jõudis <arv> <arv> meetri kõrgusele , juhtus midagi enneolematut . Võib kuluda kuid või isegi aastaid , enne kui saadakse täpselt teada , mis õieti toimus tolles õnnetus lennukis , kui argitoimingud muutusid õudusunenäoks . Viis kilomeetrit <arv> sekundiga Kõik , mida enam-vähem kindlalt teatakse , on see , et ilmselt täisvõimsusel töötavate mootoritega langes lennuk <arv> sekundi jooksul järsult <arv> meetri võrra . Siis lakkas lennuki seade , mis teatab lennujuhile lennukõrguse , töötamast . <arv> meetri kõrgusel purunes lennuk tükkideks , kuna surve ehituskonstruktsioonidele muutus liiga suureks . Lennuki rusud hõljusid tuules , kuni kukkusid jäisesse ookeani Massachusettsis Nantucket Islandist <arv> miili lõunas . Hädasignaali ei antud , ellujääjaid polnud . Tagantjärele on selle näiliselt seletamatu surmasõidu kohta esitatud mitmesuguseid teooriaid . Kuid senini põhinevad need kõik väga kasinal tõendusmaterjalil : peale radarisalvestuse esialgse analüüsi midagi muud polegi . Ent kuna umbes <arv> Boeing <arv>-t , mis on peaaegu identsed EgyptAiri lennukiga , endiselt õhureise sooritavad , on oletatavate põhjuste kaalumine hädavajalik . Kiirreageerijad Enne reedel leitud " mustade kastide " analüüsi võivad õnnetuse uurijad üksnes tõdeda , et tragöödia põhjuste kindlaksmääramine kujuneb tõenäoliselt suurimaks väljakutseks kogu nende karjääri vältel . Neid nimetatakse Go Team' iks . Iga paari nädala tagant paigutatakse Riikliku Transpordiohutuse Nõukogu ( National Transportation Safety Board -- NTSB ) peakorteris Washingtonis tahvlile uus teenistuskordade tabel . NTSB on sõltumatu agentuur , mis vastutab kõigi lennuõnnetuste uurimise eest Ameerikas . Need , kes on nimekirjas , peavad olema valmis , et jõuda kahe tunni jooksul pärast telefonikõne saamist Washingtoni lennuväljale , sõitmaks õnnetuskohale , kus see ka poleks . Möödunud esmaspäeva hommikuks oli rühm kogunenud Rhode Islandile , kus tühjalt seisvaid lennukiangaare kasutatakse ajutise surnukuurina ohvrite jäänuste ja lennukivraki hoidmiseks . Ühe uurija sõnul kujutab viimane endast " <arv> <arv> tükist koosnevat hiiglaslikku piltmõistatust " . Mõned uurijatest olid teinud samasuguse varahommikuse kiirreisi lähedal asuvale Long Islandile <arv>. aasta juulis , kui TWA lend <arv> -- Boeing <arv> , mis oli teel New Yorgist Pariisi -- kadus radariekraanidelt niisama äkitselt . Ent ülesanne , mis NTSBd praegu ees ootab , on kahtlemata raskem kui tollal , mil <arv> tuukrit sooritas <arv> sukeldumist ookeanipõhja , et leida inimjäänuseid ja lennukivrakk . " Praegu on lennuk kaks korda sügavamal kui TWA <arv> ja see kukkus alla peaaegu kolm korda kõrgemalt , " ütles sõltumatu otsimiskompanii ülem Arnold Carr . Võimalik tehniline rike Üks võimalus on , et katastroofi kutsus esile mõra lennukikere vaheseinas . Kui vahesein järele andis , võis see põhjustada rõhu järsu languse kabiinis ja kahjustada elulise tähtsusega hüdraulikaseadmeid , mis võimaldavad pilootidel kontrollida tüüri ja muid osi lennuki sabas . Kuid kõige kurikuulsama juhtumi tõttu <arv>-te lennuajaloos on uurimine varem keskendunud sageli reversoritele , mida kasutatakse kiiruse aeglustamiseks maandumisel . Üheksa aastat tagasi kukkus Tais alla Lauda Airi Boeing <arv> ning hukkusid kõik <arv> pardal olnud inimest . Tookord tuvastasid uurijad , et vasaku mootori reversor nihkus paigast , kui lennuk tõusis <arv> meetri kõrgusele , põhjustades lennuki järsu pöördumise ning kaldumise ninaga allapoole . Ilma ühegi hädasignaalita pilootidelt langes lennuk vähem kui <arv> sekundi jooksul <arv> meetrit ja lagunes umbes <arv> meetri kõrgusel tükkideks : kõigepealt murdus saba , siis tiivad ja lõpuks kere . Gerald Sterns , USA lennundusjurist , kes uuris Lauda õnnetust , ütles , et sarnasused EgyptAiri katastroofiga on hämmastavad . Egiptuse lennukil deaktiveeriti vasaku mootori reversor Kairos , enne kui lennuk alustas oma viimset teekonda Ameerikasse . Lennuliini hooldustöötajad , keda uurijad peagi küsitlevad , avastasid hüdraulilise lekke ühes aktivaatoritest , mida nad ei suutnud parandada , kuna neil puudusid varuosad . Ja ehkki reversor deaktiveeriti , võis see teoreetiliselt lennu ajal paigast minna . Mõned <arv> piloodid usuvad , et juhtunus saab süüdi olla ainult terrorist või kaaperdaja . Nende kahtlusi suurendab veelgi tõik , et pardal oli rohkem kui <arv> Egiptuse sõjaväeohvitseri ; mõned neist olid saanud väljaõppe " Apache'i " ründehelikopteritel Ameerikas . Kahtlaselt palju direktiive The Sunday Timesile on teada , et alates õnnetusest Lauda lennukiga on FAA välja andnud <arv> direktiivi , milles lennuliinidel kästakse hoolt kanda reversorite eest : mehhanisme ohutumaks muuta , neid testida või teha muudatusi nende töötamisviisis . Pärast õnnetust Lauda lennukiga andis FAA korralduse reversorite ajutiseks deaktiveerimiseks , kuni Boeing viis läbi muudatused disainis , mis " lahendas " probleemi . Kogu lennupark uuendati <arv>. aasta veebruariks . Oma viimases direktiivis teatas FAA , et on saanud " hulgaliselt " ettekandeid deaktiveerituks peetud reversorite paigaltnihkumise kohta <arv>-tel . Need juhtumid aeti hooldamise käigus tehtud vigade kaela . Lennuõnnetuste ohvreid esindava advokaadi Arthur Wolki sõnul on FAA saanud viimastel aastatel <arv> ettekannet reversorite probleemi kohta . " Kogu mu <arv>aastase karjääri jooksul on see esimene kord , mil olen näinud , et FAA annab ühe lennukiosa kohta välja nii palju direktiive . " Wolk kinnitab , et Boeing pole suutnud probleemi lahendada ja et paljud lennukimehhaanikud tunnevad nõutust nonde vastuoluliste parandustööde pärast , mida neil reversorite-süsteemi juures on kästud teha . " See lennukiosa oli läbikukkumisele määratud juba ammu enne seda , kui ta kedagi tappis . Ilmselt veab ta ka edaspidi alt ja seda ei tehta ikkagi korda , " ütles Wolk . Isegi kui EgyptAiri lennukiga juhtunud õnnetusel pole mingit pistmist reversoritega , nõuab ta , et peatataks kõik <arv>-te lennud , kuni viga , mis võib osutuda saatuslikuks , ära parandatakse . Brezhnevi aja koolipoiss meenutab , kuidas esimese Asterixi koomiksi lugemine teda nõukogude elule hoopis teise pilguga vaatama pani . MÄRT KIVINE Mäletan seda väga hästi . Vihmane sügisõhtu <arv>ndate Mustamäel ( mälestustes on sügisõhtud ikka vihmased ) . Sai mingi poistekambaga , kelle näod on tänaseks pea kõik mälust kadunud , kuigi nimed on kummalisel kombel säilinud , istutud maja ees rauast vaibakloppimisseadeldisel ja maailma asju arutatud . Või mis maailma asjade arutamine see ikka oli , poisikeste praalimine . Mäletan aga selgelt seda , kuidas mind , tookord <arv>-<arv>aastast , hämmastas üks tõik . Osutus , et mina olin ainuke , kes kogu kambast teadis USA tookordse presidendi nime . Presidendiks oli Jimmy Carter . " Ja-jah , kaater on president , " sain ma pila osaliseks . Minu kompetents oli selgelt tarbetu . Solvumus ajendas kompensatsiooni . Paljud ehk mäletavad kunagi rohkem kui <arv> aastat tagasi Eestis välja antud Disney Piilupart Donaldi raamatut , mis oli ilmselt piraatväljaanne . Piraat või mitte , oli koomiksite kogumik tõeline defka . See oli justkui sõnum säravamast ja kergemast maailmast , mis vastandus radikaalselt brežnevistliku Nõukogude Eesti tuhmusele . Selle teose omamine oli teatud kompetents , mitte et sellest liiga palju oleks midagi rääkida olnud . Minu kompetents oli veelgi suurem . Hea perekonnatuttav Soomes töötas kirjastuses , mis andis välja Piilupardi Soome varianti ehk " Aku Ankkat " . Mahukad , aastakäikude kaupa kokku köidetud vihikute kogumikud olid sagedaseks külakostiks . Üheaegselt " Viieteistaastase kapteni " ja " Kolme musketäriga " sai kodus kapsaks lehitsetud " Aku Ankkasid " . Hiljem olen leidnud , et nendest pärit ja endiselt äratundmisrõõmu valmistavad killud ning eriti häälitsused on mul väga sarnased minu Soome eakaaslastega , kuid mitte eestlastega . Olen seega läänemaise koomiksipõlvkonna toode ajast enne , kui koomiksid üldse Eestisse jõudsid . Lapsepõlvest pärit harjumus ei kao . Aga tagasi tollesse õhtupoolikusse . Masendav lüüasaamine välispoliitilistel teemadel sundis jutu viima koomiksitele . Järsku ütles üks poistest , et ka temal on kodus koomiksiraamat , aga see pole Piilupart ning on üldse soomekeelne , nii et tema sellest aru ei saa . Lubas siis lõpuks raamatu mulle näha tuua , või üldse ära anda . Nii omandasingi oma esimese Asterixi . " Asterix Korsikal " , mis on nüüd olemas ka eestikeelsena . Minu üllatus ja vaimustus oli suur . Hoopis teistsugune , palju hoogsam ja vaimukam joonistamisstiil kui Disney tohutul masinal , vaimukad repliigid ning , mis peamine : sisu , mis lõi nagu rusikaga silmaauku . Väike isepäine küla suure impeeriumi edelanurgas , kus jonnakad ja nupukad tegelased tüssavad suurt ja nürimeelset impeeriumi , nagu tahavad . Impeeriumi sõdurid , tüdinud ja hoolimatu hall mass , kes ise ka ei tea , miks nad seal on . Asterixi kõnekus murdeealisele brežnevistlikus Nõukogude Eestis oli kindlasti sama kirgastav ja ümbritsevat totrust ironiseeriv kui vanematele inimestele Ameerika Hääl . Lisaks nii lunastav teadmine , et koomiksimaailm ei vastandu sinu teadmistele , kes oli Julius Caesar või mis loom on senaator . Olen tänini arvamusel , et Asterix on koomiksite maailmas vaimukuse ja hea tuju tippsaavutusi . Tõsi , Ämblikmeestest ja muudest action-koomiksitest pole ma kunagi hoolinud , sest neis puudub vajalik võõrandusefekt . Koomiksite superkangelased on kuidagi perverssed , liialdatud , huumorimeeleta . Asterix on irooniline ja muhe , roomlasele antakse pasunasse lustiga ning kedagi ei tapeta , küll aga häbistatakse . Goscinny ja Uderzo on koomiksijutustamise suured meistrid . Sellessamas " Asterixis Korsikal " on lehekülg , kus kaks pussikangelasest korsiklast põrnitsevad teineteist pea terve lehekülje jagu . Täpselt identset pilti on korratud mitu korda ja see kordus ei katkesta lugeja peas edenevat jutustust hetkeksi . See on koomiksijutustuse tipptase . Pärast story autori Goscinny surma on joonistaja Uderzo andnud välja veel mõned üksi tehtud raamatud . Aga need pole enam see . Vaimukas pinge ning dünaamika langeb kohati pelgaks jandiks . Ehedaid Asterixe enam juurde ei tule , see on selge . Aga need , mis on , on endiselt head . Artikli autor töötab välisministri nõunikuna . - SÜNNIAEG - <arv> - SÜNNIKODU - Koomiksiajakiri Pilote ( Prantsusmaa ) - EESKUJU - Gallia väepealik Vercingétorix ( <arv> eKr -- <arv> eKr ) - RAAMATUTE ARV - <arv> - TÕLGETE ARV - <arv> keeles - TRÜKIARV - üle <arv> miljoni - TEKSTI AUTOR - René Goscinny - KUNSTNIK - Albert Uderzo - EESTINDAJA - Helle Michelson Pärast Goscinny surma <arv> on Uderzo teinud üksi kuus raamatut . Uusima raamatu lõpetas ta tänavu augustis . Eestikeelsete Asterixi albumite avaldamisel oli aastane paus , sest kunstnik Uderzo kaebas oma Prantsuse kirjastaja kohtusse . " Uderzole tundus , et talle makstakse liiga vähe , " ütleb kirjastuse Egmont peatoimetaja Tiit Heidmets . " Meie jaoks tähendas see suurt segadust . Pariisis ei olnud enam kedagi , kes oleks eestikeelsete tõlgetega tegelenud . " Protsess lõppes Uderzo võiduga . Kohus jättis kirjastuse Dargaux ilma <arv> Asterixi albumi avaldamisõigusest . Uderzo sai üle kümne miljoni krooni kahjutasu ning müüs oma õigused edasi teisele kirjastusele . Tänavu sügisel on Egmont avaldanud juba kaks albumit -- " Asterix ja normannid " ja " Asterix helveetide juures " . Detsembris ilmuv " Suur mereretk " on kolmeteistkümnes eestikeelne Asterix . Viimased kaks Asterixi on trükitud Saksamaal üheaegselt saksakeelsete kordustrükkidega . Nii hoiab Egmont kulusid kokku . Iga Asterixi avaldamisele eelneb kuni kolmekuune asjaajamine autoriga . Uderzol on kindlad nõudmised . " Tema soovi kohaselt trükime Asterixi puuvabale paberile , mille valmistamisel on kasutatud ainult vanapaberit , " ütleb Heidmets . TARMO VAHTER Uus Briti agent , kellel on luba tappa nagu James Bondilgi , paljastatakse raamatus , mis toob päevavalgele Briti spiooniagentuuri saladusi . MAURICE CHITTENDEN The Sunday Times , London Briti julgeolekuteenistuse kõige hirmsam palgamõrvar jättis endast maha laipaderea Londoni katustele . Ta oli nii edukas , et tema kaastöötajad panid talle James Bondi filmi järgi hüüdnimeks Goldeneye . Agent -- raudkull -- võeti palgale , kui spiooniagentuuri MI<arv> peadirektoril Stella Rimingtonil sai villand linnusõnnikust , mida ta pidevalt oma aknalaualt leidis . Tuvisid ei peletanud ka tema järjest vihasemad koputused vastu aknaklaasi . Nii palkaski MI<arv> asjatundja , kes lennutaks röövlindu luureteenistuse peakorteri Thames House'i ümber Londoni kesklinnas . Esimene lind laskis jalga ja lendas tagasi loodusesse . Kuid tema asendaja Goldeneye oli niivõrd osav terminaator , et tuvid peagi kadusid . Goldeneye osatähtsust kinnitas ka MI<arv> ülejooksikust ohvitser David Shayler , kes praegu elab Pariisis . " Goldeneye oli väga edukas MI<arv> agendi kohta , kellel on luba tappa , " ütles ta . " Ta valdas hästi ka maskeerimiskunsti . Ühel päeval astusin lifti ja nägin seda asjandust , kuid pidasin teda linnutopiseks , mida keegi mees käsivarrel kannab . Aga äkitselt ta liigutas ja ma sain aru , et tegemist on suure raudkulliga . Ta nägi üpris hirmuäratav välja . Tema talitaja viis teda parajasti üles katusele oma missiooni täitma . " Goldeneye loost pajatatakse raamatus " Defending the Realm " ( " Kuningriiki kaitstes " ) , mille on kirjutanud ajakirjanikud Mark Hollingsworth ja Nick Fielding ning mis räägib julgeolekuteenistusest ja Shayleri-afäärist . MI<arv> tunneb ärevust , sest teos kirjeldab teenistuses lokkavat vusserdamist , raiskamist ja väiklust . Näiteks toob raamat ära järgmised paljastused . Thames House'i fuajees paiknenud moodsa kunsti teos ajas segadusse turiste , nii et nad üritasid sisse astuda , pidades hoonet Tate Galleryks . Kontor pettis ära ka Sinn Feini liidri Martin McGuinnessi , kes jalutas sisse , arvates , et on lähedal asuva leiboristide partei peakorteris . Üks MI<arv> ohvitser püüdis põhjendada Tšehhoslovakkia massaažisalongi külastamise kulusid , väites , et see oli ainuke võimalus tööst tekkinud stressi maandamiseks . Teine ohvitser teatas napsuklaasi taga sõpradele uhkelt , et jälitab üht tšehhi spiooni . Rüübanud veel rohkem alkoholi , viis ta sõbrad tolle tšehhi maja juurde , kus nad karjusid läbi postiluugi : " Tule välja , sa kommude värdjas . Me teame , et sa oled spioon . " Vahendaja kaudu sokutati Briti kommunistliku partei kontorisse diivan , millesse oli peidetud MI<arv> mikrofon . Kuid ametnikele diivan ei meeldinud ja nad müüsid selle mööbli komisjonikauplusele maha . Operatsioon " Goldeneye " oli suhteliselt kallis missioon . Röövlinnu ja tema dresseerija palkamine läks maksma umbes <arv> krooni päevas . Londoni kahjuritõrjujad leiavad , et röövlinnu kasutamine tuvide tõrjumiseks lahendab probleemi ainult ajutiseks . Tuvid poevad peitu ja tulevad pärast tagasi . Märksa odavam oleks olnud kasutada aknalaudadele paigutatavaid püüniseid , mille jooksev meeter maksab umbes <arv> krooni . Kuid MI<arv> esindaja ütles , et röövlindude kasutamine on levinud meetod tuvide arvukuse kontrollimiseks ning seda kasutavad paljud organisatsioonid , julgeolekuteenistus kaasa arvatud . KESET TULD - Eesti kunstnik Anna Gerretz pildistas tuldpodisevat Etna vulkaani . ANNA GERRETZ STEFAN DE MUYNCK copyright Euromedia Kõige õigem hetk Etna imetlemiseks kogu tema suuruses on enne maandumist Catania rahvusvahelises lennujaamas . Vaatepilt on eriti kaunis päikeseloojangu ajal. Mustade kraatrite servadele kogunenud värvilised mineraalid säravad siis eriliselt ja tasapisi tumenev taevas on suurepäraseks fooniks hõõguvale magmale . Tund hiljem on Catania õhtune lärmakas sagimine mind juba jäägitult enesesse haaranud . Kohalikud tegelevad oma lemmikharrastustega : itaallastele nii omase õhtuse promeneerimise , muretu lobisemise ja mootorratastel sihitult kihutamisega . Ohtlik tuldpurskav naaber ei häiri neid üldse . BBC õhtused uudised näitavad aga taas hõõguvat laavajõge . Ärevuseks on tõesti põhjust , sest <arv> meetri kõrgune Etna pole mitte üksnes kõige suurem , vaid ka kõige aktiivsem tegutsev vulkaan Euroopas . Viimase kolmekümne aasta jooksul on pursked , mis võivad kesta viiest päevast aastani , toimunud keskmiselt kord kolme aasta jooksul . Just sel sügisel on Sitsiilia igavesti suitsev hiiglane taas kord aktiivne . Vulkaani käitumist on ka tänapäeval pea võimatu ennustada . Kuigi esimese külani on veel kümme kilomeetrit , valmistuvad spetsialistid juba päästetöödeks . Viimase suure purske ajal õpiti laavat plahvatuste abil juhtima . Kõik loodavad , et enam iial ei kordu <arv>. aasta katastroof , mil tuline laava oma teel merre pühkis olematusse sadu külasid ja linnu . Järgmisel päeval alustame oma teekonda Etna tippu tujutult . Taevas on lootusetult pilves . Pilves ilmaga on kurb ka rannik Etna jalamil . Kuigi Etnat kardetakse , nähakse temas ka head sõpra . Laava on suurepärane ehitusmaterjal ja eriti hea pinnas põllumajanduseks , mis aegajalt vulkaanilise tuha näol väetist lisaks saab . <arv> meetri kõrgusel , kus asub suusakeskus Sapienza Refuge , ei kasva enam ühtegi puud . Kõikjal on vaid must laava , veidi värve näeb vaid vanades kraatrites , mida on kokku <arv>. Paari tunni pärast kostavad tipust esimesed kärgatused . Kuigi pole midagi näha , otsustatakse +<arv>° kuumusest rannikul T-särkides kohale tulnud turistid džiipidega siiski <arv> meetri kõrgusele viia . <arv> liiri eest laenutatakse jopesid ja saapaid . Enamik keeldub . <arv> meetrit , kust kraatri tipuni jääb veel vaid <arv> meetrit , ongi viimane punkt , kuhu inimesi lubatakse . Maapind on üleni must ja konarlik , siin-seal immitseb pragudest auru ning tuhka keerutav tuul on nii tugev , et püstiseismisega on raskusi . Rooman kuristiku servale , kust pidavat selge ilmaga avanema kõige imelisem vaade Sitsiiliale . Päike loojub ja tasapisi läheb pimedamaks , aga Etna ainult suitseb , sülitades aegajalt välja mõne üksiku hõõguva kivi . Vaatepilt meenutab uusaasta rakette nõukogudeaegses Koplis . Olen pettunud . Giuseppele teeb minu ahastus nalja . " Ega vulkaan artist ole , et raha eest tantsib , tulge homme tagasi ! " Kui aga kuuleb , et oleme ajakirjanikud , vaatab veel kord tähelepanelikult Etnat ja ohkab : " Ok ! Loodan , et teil vähemalt astmat pole , " ja teeb äkilise pöörde . Pisike Fiat hüppab nagu mägikits kuhugi ülespoole , ümberringi on pilkane pimedus ja must laava . Veel üks käänak ning ma unustan külmetamise ja hingematva väävlihaisu . Sest siit paistab tegutseva kraatri laugem , lõunapoolsem külg , kust hõõguv laava välja voolab . Kahuripauke meenutavate kärgatuste saatel paiskub magma taevasse . Mulle antakse viis minutit pildistamiseks . Paraku on juba liiga pime . Tuul on nii tugev , et isegi auto kõigub . Iga järgmine kärgatus viskab magma ikka kõrgemale . Pimedusest kostab veerevate kivide rabinat . Hingata on valus ja kuigi ma pole kunagi astmat põdenud , tean , et tuul , tolm ja väävel on oma töö teinud ja mulle paarinädalase bronhiidi kinkinud . Taas kord õnnelikult Sapienza Refuges , teeme Giuseppele veini välja . Tunnen huvi , miks siis turistid sellest vaatepildist osa ei saanud . " Issand jumal , te ainult vaadake neid . Nagu lambakari linnas , " hakkab Giuseppe naerma . " Muide , eile viskas tuliseid kive ka sinna , kus me seisime . " VÕTI VALGESSE MAJJA - USA presidendiks pürgiva George W. Bushi meeskonnas on ka üks endine marksist , kes nüüd Jumala toel " karmi halastust " kuulutab . Kampaania täidab riigikassat . ARNE PAJULA Piraattarkvara kasutajate vastu suunatud äge tegevus on toonud kaasa käegakatsutavaid tulemusi . Eesti riik on septembris ja oktoobris teeninud ligi miljon krooni täiendavalt laekunud käibemaksu arvelt . Eesti suuremate arvutisalongide poolt esitatud andmetele toetudes näeme , et järsk tõus tarkvara müügis toimus septembris . Käive hüppas järsult umbes kaheksakordseks , seda vaatamata asjaolule , et paljude toodete hinnad olid samal ajal tavakohasest odavamad . Ajastas ju Microsoft oma toodete soodusmüügikampaania teadlikult BSA tegevuse aktiveerumisega . Niivõrd võimas nõudluse kasv tuli kaupmeestele ootamatusena ja tekitas ajuti probleeme kannatamatute klientidega -- mõnigi oluline nimetus lõppes aeg-ajalt poodidest otsa . Juurdehankimine oli aga aeganõudev protsess . Ostjate hulgas oli nii reatarbijaid kui ka Eesti tuntud suurfirmasid . Arvatavasti püsib kõrgendatud huvi legaalse tarkvara hankimise vastu veel mõned kuud . Uuel aastal ootab ees läbimüügi langus . Turg stabiliseerub tegelikule nõudlusele vastaval tasandil . Alles pärast seda saab täpselt kindlaks määrata musta turu olemasolu tõttu Eestile saamata jäänud summade kogu mahu . Üks kolmandik maailma inimestest elab savimajades . ENE LÄKK ANNE PROMMIK " Kui maja ehitada , võiks see olla tervislik , odav ja hästi keskkonnasäästlik , " seletab ökoloogiliste tehnoloogiate keskuse projektijuht Tõnu Mauring . Need kolm omadust tavaliselt käsikäes ei käi . " Miks see Eestis hetkel võimalik ei ole ? Enamik maju on importmaterjalist , kallimad , kui olla võiksid . Materjalid on aga sünteetilised ja mitte väga inimsõbralikud . Nad ei hinga ja ei ole kõige allergiavabamad . Ja tootmine on ebaökoloogiline , " märgib Mauring . Tema pakub välja alternatiivse , maailmas praegu trendika saviplokkidest majade ehitamise võimaluse . " See on kohalik toore , sellest ei tule kunagi puudust . Ja hoone on väga hea ruumikliimaga . " Põletamata savi on nagu membraan , mis suudab head hingamist luua . Huvi on Eestis suur ja inimesed leiavad idee olevat väga atraktiivse . Paljud arhitektid näevad siin hulka võimalusi , eriti esteetilist poolt arvestades . Inimesed hakkavad aru saama , et teha saab ka teisiti kui ainult kipsplaadist . " Miks mitte maksta heade asjade eest vähem ? " leiab Mauring . Kui turul tavalise põletatud savitellise hind on seitse krooni , siis selle hinnast kaks kolmandikku moodustab põletamine ja küttematerjal . Savi hind iseenesest on palju madalam . Saviehitus on küll odav , aga võtab aega . Võib ulatuda paarist-kolmest nädalast mitme kuuni . Hoone ehitamisaeg suureneb , sest savi peab kuivama . Ideaalne on alustada kevadel , sügiseks on siis materjal korralikult kuivanud . Maja ehitatakse savist valatud plokkidest . " Savi saab kasutada ka sisekujunduses . Sellest on tehtud ka põrandaplaate , " räägib Mauring . Savist põrandakate ei pruugi olla igav , kasutada saab eri värve . Põletamata savil on palju positiivseid omadusi . Näiteks imab endasse õhuniiskust ja toimib hingava materjalina . Samas , kui väljas liiga kuivaks läheb , siis aitab savi ruumi kliimat ühtlustada . Vastasargument on see , et põletamata savi ei ole veekindel . " Lihtsalt maja konstruktsioon peab olema selline , et savi ei saaks vett . Katus olgu pikema räästaga ja vundament kõrgem . See võib tunduda hirmutav , aga tegelikult ei tohi ükski konstruktsioon märjaks saada , ka veekindlast materjalist majas mitte , " pareerib Mauring . Savi niiskuskindlust saab tõsta mitmesuguste ainetega näiteks kaseiin ja vesiklaas . Materjali omaduste parandamiseks kasutatakse mitmesuguseid kiudaine-segusid , mis on samuti looduslikud . Näiteks hundinuiavill , pilliroog , põhk või hakkpuit . Sobival kujul on nad õhulised ja urbsed . Punane kergsavi näeb ehitise välispiiretel ka huvitav välja . Kõige populaarsemad on saviehitised praegu Šveitsis ja Saksamaal ning Ameerikas . " Arengumaades elab kindlasti üle poole inimestest savionnides , " nendib Mauring . ATRAKTIIVNE KERGSAVI : Poorne ehitusmaterjal ei jää omadustelt alla ka esteetilisest vaatepunktist . RUTH YOUNGBLOOD _dpa-ETA Geenitehnoloogia abiga võib tavalisest kartulist saada farmaatsiatehase , mis toodab odavalt ravimeid kõrge vererõhu , neeruhaiguste või veresoonte ummistumisest tingitud südamehädade vastu . Singapuri polütehnikainstituudi katusesolaariumis ja Uus-Meremaa viljade ja toiduainete uurimisinstituudis on eksperdid ametis " biofarmaatsiaga " -- põlluviljade kohaldamisega massiliseks ravimitootmiseks . " Taimed on looduslikud ning ühtlasi puhtaimad ja odavaimad tootmisvahendid , " kinnitab arendustöid juhtiv Liew Oi Wah , taimede molekulaarbioloogia spetsialist . " Ainsad sisendid , mida nad vajavad , on päikesevalgus , vesi ja muld . " Kartul valiti välja , et toota hormooni nimega ANF ( atriaal-natriureetiline faktor -- atrial natriuretic factor ) , mida tavaliselt eritab inimese või muu imetaja süda . " Kartulid on geneetiliselt disainitud ANFi massitootmiseks , " ütles keemiatööstuse ja biotehnoloogia osakonna juhataja Ng Cheng Siong , rõhutades uue tehnoloogia kasutamiskõlblikkust farmaatsiatööstuses . Liew selgitas , et uurijad võtsid roti geeni , kelles see esmakordselt isoleeriti , ja kandsid selle üle kartulitesse , mis võimaldab alustada hormooni massitootmist . Enne kui kartulid järgmisel aastal Uus-Meremaal maha pannakse , veedavad nad kuus kuud koekultuurina ja veel kaks kuud kasvuhoones . Liew' viie aasta pikkune uurimistöö Uus-Meremaa Lincolni ülikoolis Christchurchis tõestas tema projekti reaalsust ja äratas instituudi tähelepanu , mis kommertstoodete väljaarendamiseks uurimisressursse , tehnoloogiat ja teenusi pakub . Kartuliprojekti finantseerivad ühiselt Singapuri ja Uus-Meremaa asutused . " Sellisel viisil toodetud proteiinravimid on loomulikud , ei tekita vähki , sobivad kasutamiseks rasedatele ja nende kõrvalmõjude tõenäosus on väiksem , " ütles Liew . " Kui keegi sellise kartuli ära sööb , siis ta lihtsalt seedib proteiini ära . " Ravitoimega hormoon eemaldatakse kartulist , puhastatakse , ja süstitakse pärast töötlemist kõrge vererõhu , neeruhaiguste või veresoonte ummistumisest põhjustatud südamerikete all kannatava patsiendi veeni . Liew ja tema kolleegid suutsid jagu saada ühest suurimast tõkkest -- nad õppisid vältima kiiret lagunemist , mis on loodusliku geeni puuduseks . Nende tööd kiitis Uus-Meremaa ülemkomissar David Kersey , kes usub , et peale arstiteaduse " suudab see uus tehnoloogia põhjalikult muuta keskkonnakaitset , tootmist ja paljusid muid alasid " . Kuigi Kersey tunnistas , et geenimanipulatsioonide teema on põhjustanud ägedaid vaidlusi , ei pea ta õigeks seda pikema jututa hukka mõista kui " midagi ebaloomulikku " . " Eri teadusharud liidavad oma saavutusi ja avavad massiliselt uusi võimalusi , mis põhinevad elavate organismide kasutamisel , " ütles ta . Liew' töö ongi juba andnud uusi suundi , näiteks konnast pärineva bakterivastase geeni viimise kartulitesse , mis muudab nad resistentseks bakterite põhjustatava mädaniku vastu . See nakkus põhjustab igal aastal massilist kartulisaagi riknemist . " Võimalus luua geneetiliselt modifitseeritud organisme on ülioluline teadussaavutus , " kommenteeris Ng . Ehkki geneetiliselt töödeldud toiduained on äratanud vastuseisu , kinnitab Ng , et geenitehnoloogias nähakse võimalust maailma rahvastiku toitmiseks keskkonda kahjustamata . Biotehnoloogiafirmad reklaamivad oma tooteid kui turvalisi , tervislikke ja keskkonnasõbralikke . Liew' juhtimisel on parasjagu käimas uus uurimistöö , kus kiudoptika abil jälgitakse fluorestsentsi geneetiliselt töödeldud taimede juures , kontrollimaks , kas soovitud modifitseerimine tõesti toimib . Kui vajalik geneetiline muutus on toimunud , hakkab taim sinise valguse käes helendama . Los Angeles Lakers palkas Phil Jacksoni ja Inglismaa jalgpallikoondis Kevin Keegani , sest need juhendajad tunnistavad üksnes võite . ANDRUS NILK Postimees Phil Jackson on võitnud korvpallis kõik mis võimalik . Nautinud profiliiga NBA meistriks tulekut mängijana ja treenerina . Võinuks jätkata karjääri USA presidendiks kandideeriva vana hea sõbra Bill Bradley usaldusisikuna , kõrgetasemelise telekommentaatorina või suurfirmade esinduskujuna . Kuid ta otsustas taas asuda platsi ääres pallimiljonäre piitsutama . Ta oli liiga nõutud mees , et vaikselt üksindusse tõmbuda . Kevin Keegan vallutas jalgpalliründajana inglaste südamed . Viis Newcastle'i Unitedi Inglismaa kõrgliigasse , kuni leidis , et vajab rahulikumat elu . Juhendades teise divisjoni kuuluvat Fulhami klubi , saabus appihüüe -- jalgpalli sünnimaa esindusmeeskond vajas ja nõudis just temasugust juhti . Imemeestest pungil Los Angeles Lakersis on mitu hooaega järjest otsustavates mängudes tekkinud kaos . Jackson peab staarid korrale kutsuma . " Olen veendunud , et mängijatel on õige tööhoiak , ja nüüd tuleb nende püüdlused ja võimed platsil ühendada , " ütleb Jackson . " Ootan meistritiitlit . Midagi vähemat lihtsalt ei saa oodata . " Inglismaa jalgpallikoondise eelmine peatreener Glenn Hoddle läks ametnikega pahuksisse ega pälvinud ka pallurite usaldust . Keeganist , keda fännid mängijakarjäärist saadik armastanud , pidi saama meeskonna eneseusu taastaja . " Ma pole kunagi läinud mängule mõttega , et minu meeskond võib kaotada , " sõnab Keegan . " Hindan elus positiivseid asju ega otsi millelegi vabandusi . " Stressi ravib mängukirg Chicago Bullsi vägedejuhatajana hiilanud Jackson oli üks väheseid , keda Michael Jordan tunnustas . Tema zenbudistlik tasakaalukus ja väärikus avaldasid muljet ka kõige enesekesksematele palluritele . Tegelikult lämmatas korvpall Jacksoni sisemist mina . " Korvpall nõudis minult nii rohkesti emotsioone , et asusin end inimeste , isegi oma perekonna eest kaitsma , " räägib Jackson . " Väga paljud inimesed esitasid mulle nõudmisi , isegi minu enda elule , nii et olin aeg-ajalt sunnitud suhtlemise katkestama . Vestlesin ajakirjandusega . Kuulasin mängijate probleeme . Bullsi peamänedzeri Jerry Krausega lävimine röövis tohutul hulgal emotsioone . Lõpuks polnud mul enam midagi anda inimestele , keda kõige rohkem armastasin -- oma perekonnale . Tundsin , et pere peaks olema mu elu kõige stabiilsem paik , ent tekitasin lähedastes hoopis vimma . Niisugust hinda pidin oma töö eest maksma . " Vaimuliku peres kasvanud Jackson tajus , et tema elu muutub inimvihkajalikuks . " Tundsin , et pean süvenema raamatutesse , varjuma hotellituppa , et end justkui pidevalt noorendada . Ja see tekitas stressi . Kuigi kohanen stressiga väga hästi , kippusid häda tegema magu , maks , neerud . Juuksed läksid halliks . " Kui Jackson oli Bullsi kuuendat korda NBA meistriks tüürinud , teadsid tema sisepingetest vähesed . Ta poetas napilt , et ihkab end tavalise inimesena tunda . Varjatuks jäi ka Keegani tegutsemismotiiv , kui ta hooaja keskel teatas äkki Newcastle'ist lahkumisest , ideede ammendumisest ja soovist rohkem pereelule pühenduda . Ta asus esialgu Fulhami ametnikuks . Kuid mängukirg tõmbas tagasi , ja laupäeval saadab ta inglased platsile oma treenerikarjääri kõige tähtsamaks kohtumiseks Šotimaa vastu . Kolmemängulise duelli võitja lunastab pääsme Euroopa meistrivõistluste finaalturniirile . Tähed sulavad meeskonda Keegan tahab , et iga Inglismaa koondislane põleks enne avalööki auahnusest . Ta ei õpeta hoolealustele taktikalisi knihve , vaid süstib agressiivsust . " Me peame minema väljakule ja võitma alati , " ütleb ta . " Ma tean , mis ootab meid nurga taga , aga ma ei tea , kus nurk asub . " Üle pika aja Inglismaa koondisse kutsutud Andy Cole kritiseeris äsjailmunud raamatus Keeganit ja tiimikaaslast Alan Shearerit . Peatreener ei pööra staaride omavahelisele hõõrumisele tähelepanu . Ta tahab , et Cole ja Shearer ründaksid Inglismaa auks ja kuulsuseks . " Pidin sageli mängima kõrvuti meestega , kellega meelsasti koos ei lõunatanuks , " märgib Keegan . " Väljakul sidus meid üks eesmärk , samasugust professionaalsust ootan ka oma mängijatelt . " Bullsis suutis Jackson taltsutada tundlikku Scottie Pippenit ja riukalist Dennis Rodmanit . Lakersi omanikud näevad temas võlurit , kes sobitab koostöösse kuulsuse pärast konkureerivad Shaquille O'Neali ja Kobe Bryanti . Jackson ütleb , et kõik peavad hoolt kandma meeskonna eest . " Treeneri ülesanne on panna mängijad kohtadele , kus igaüks saab oma tüki suhu ja aitab nii kogu meeskonda . Väga tähtis on süstida mängijatesse kindlust , et nad suudaksid platsil treeneri abita selgeks teha , mis on meeskonnale kõige kasulikum . Nad peavad näitama algatusvõimet ja leidma eneste seast liidrid . Siiani puudus neil kriitilistel hetkedel liider . " Leida aega ka eraelule Jacksonil on Keeganist mõnevõrra hõlpsam , sest teda hinnatakse juba kui võitjat . Eemalolekut tippkorvpallist kasutas ta isikliku elu sättimisele . Ostis Santa Monicasse uue maja ja uue Porsche , suhtleb sageli kõige paremate sõpradega ja naudib perekonnaelu . Ta püüab teha elus muutusi , et elada nii , nagu alati on tahtnud . " Olen loomuselt erak , " tõdeb Jackson . " Mind on raske toast välja saada . Olen hakanud rohkem väljas käima . Mulle meeldib loodus , seepärast ostsin maja ookeani lähedale . Kohtun inimestega , jalutan , sõidan rattaga , Porschega , mootorrattaga . Külastan kontserte . Suhtun inimestesse kui helibarjääri . Ma ei ehita inimeste ette seina ega asu kaitseasendisse . " Peeter Sauter räägib menuka eramuarhitektiga majadest , mõtetest ja klientidest VÕIMATUT TAHTEV REALIST : Arhitekt Vahur Sova ei ole oma töödega iial päriselt rahul . Arhitekt Vahur Sova ( <arv> ) on pikk vimmas introvertne mees vaikse jutuga . Räägib katkendlikult , aeglaselt , mõttepause pidades . Aga laske tal majadest rääkida . Kus mehele tuleb alles vunk sisse , ükskõik kas jutt käib tema ehitatud majadest või teiste omadest . Fanaatiline tuluke lööb sees hõõguma ja kui ruumis on ruumi , hakkab Sova , pisut ettepoole kookus , sõnade taktis edasi-tagasi sammuma . Kunagi õppis ta Tartus majandusküberneetikat , siis aga hakkas käima Kunstikabinetis pilte maalimas ja leidis , et tema rida on arhitektuur . Sova räägib , et ta projekteerib meelsasti igasuguseid maju . Ma olen näinud viite . Minu meelest on need kõik jumalast Sova majad . Ma ei tea , mis Sova selle peale ütleks , võibolla vihastaks . Aga minu meelest pole oma käekiri miinuseks . Muru maja on Muru maja , Picasso pilt on Picasso pilt , Dylani lugu on Dylani lugu . NÕMMEL NÄITAS mulle Sova kaht maja , mille kohta ta ütles , et need on jumalast erinevad . Et üks on seiklus ja teine on seisund . Erinevat oli ka . Andres Kogre maja oli käänuline ja klaasseinaga -- õue poole avatud , ehitatud männipuude vahele . " Maja võid sa ehitada nii või naa , aga katsu sa õue tekitada neljakümneaastast männipuud , " ütles Sova . Teisel majal suuri klaasseinu polnud , see oli Sova järgi seisundi-maja , paiga peal istumise ja mediteerimise maja . Maja oli jah natuke kiriku moodi . Sova oli projekteerinud ka koerale õue oma maja . " Ah , " lõi Sova käega , kui ma pitsilise katuseservaga suurt koerakuuti või häärberit vahtisin . " Omanik tahtis , eks ma võtsin siis mingi ajakirja ette ja viksisin selle sealt enam-vähem maha . " Sova naerab ka ise selle peale . Olid justkui erinevad majad küll , aga -- mõlemas majas oli kohti , kus maja oli avatud alumise korruse põrandast katuseharjani -- ei mingit pööningut . Mõlemas majas oli kohti , kus sa said vaadata ka horisontaalsuunas läbi maja , su selja taha jäi aken ja su ette jäi aken . Omaette tube oli muidugi ka . Elutoas või hallis seistes tunnetad sa Sova majas kogu maja mahtu ja kuju ja ka seda , kuidas ta maa ja kosmose vahel püsti seisab ja mis teda püsti hoiab -- konstruktsiooni . KAINE JA ASJALIKU jutu sisse lipsab Soval tihti mõni pisike metafüüsiline mõttearendus . Ma isegi ei oska öelda , kas ta mõtlebki paralleelselt rakenduslikule arhitektuurile ka abstraktsetes kategooriates ja metafüüsiliselt või äkki ta teeb seda klientidele imponeerimiseks või äkki teeb ta seda klientide peavangutamisest hoolimata . Viimane on vist kõige õigem . Sova räägib pikalt , kuidas klientidele tuleb selgeks teha , mis on ikka õige , hea ja ilus , et see on tema töö juures -- ja ta pole ju suur jutumees -- kõige raskem . Aga kliendile jääb muidugi alati viimane sõna , kus sa muidu saad . Tuleb lihtsalt kliendile asi nii sisse sööta , et ta su ideedest ise ka vaimustusse sattuks . Mina nimetaksin Sova maju oma talupojamõistuse järgi , arhitektuuriterminoloogiat tundmata mingiks uusfunktsionalismiks . Sõna " funk " libiseb ka Sova juttu sageli . Teine ütlus , mida ta oma põhimõtete kohta kasutab , on tuntud fraas : " Less is more . " " Vaata , " näitab ta mulle innustunult ajakirja , " siin on selline spiraalse seinaga peldik , et sa lähed justkui spiraali mööda sisse ja ust ei olegi . " See on mingi arhitekti kodu Londonis . Ma tunnen , et minimalism on Sovale armas , aga ega ta Eestis seda ikka ära ei tee -- kes telliks ? Ja materjalid . Sova võtaks muidugi kõige kallima . Ja liimpuit on ta eriline lemmik . Pikad liimpuidust talad läbi kogu maja nähtaval . Seda näeb mitme maja juures . Ja ise räägib , et teeb erinevaid maju . MISSUGUSES MAJAS ta ise elab ? Ma arvan , et eesti arhitektidest elab omaprojekteeritud majas tühine vähemus . Mõni nõukogudeaegne linnaarhitekt ehk , kes siis hästi teenis ja kellel ehitajad ja materjalid kätte jooksid . Ega täna arhitekt ( veel ? ) ei teeni nii palju , et võiks oma projekti järgi endale maja püsti panna . Sova elab koos perega Meriväljal eestiaegse puumaja esimesel korrusel . Sees on küll mahavõetud seinu ja väljatoodud talasid ja laiguline põrand ja muid strihhe ja šnitte . Auto on tal Lancia . " Miks Lancia ? " " Aga milline siis veel ? " Auto disain on Sovale vist tähtsam kui see , mis kapoti all . Sova näitab mulle pilte majast , mida me vaatama minna ei saanud . Maja kuulub ühele endisele pankurile , kes minu teada tegeleb nüüd põhiliselt lendamisega . " Vaata , " räägib Sova , " maja kõrvale sai ehitatud veel üks väike maja või katusealune , kus on pliit , praeahi ja suitsuahi . " Sova naerab . " Sellega juhtus selline äpardus , et augustitorm tõmbas ta ümber . Võttis tuule alla . " " Kas see läks sinu kraesse ? " " Ei , mina tegin eskiisid . " " Aga kui oleks alles kümne aasta pärast ümber läinud , kes siis maksaks ? " " No antakse mingi garantii . Kolm aastat või nii . Nüüd tehti muidugi selline konstruktsioon , et tuul puhugu , palju tahab . " " Kas arhitektidel koolis siis tugevusõpetust pole ? " " On küll , aga reeglina arhitektid ei mõtle sellele . " Vaatame veel pilte . Üks sein on laudsein , näeb välja nagu mingi vana maja sein , see mõjub moodsa maja puhul parasjagu kentsakalt . " Mis siin maja juures veel huvitavat on ? " " Noh , kuna tal on neli autot , kõik Mercedesed , mootorratas ja mootorsaan , siis esimene korrus on nende jaoks . Oma lennukit ta siin ei pargi . Näed , ja siin maja kõrval kokkutassitud mägi . " " KAS TEINETEISEMÕISTMINE on keeruline ? " " See on kõige olulisem asi . Hea meelega ma ei suhtleks klientidega üldse . Eriti elamute puhul . Selle peale läheb nii suur energia . Hea on , kui saad valmis eskiisi , kus on kõik peal . Aga reeglina ei jõua ja pead jälle minema käte-jalgadega seletama . " " Mitu maja sa aastas teed ? " " Noh , eelmisel aastal tegime siiasamasse Meriväljale terve tänava , paarkümmend maja . Klientidele öeldi , et sinna tehakse paari tüüpi maju ja neid võib natuke kohendada . Aga kui klient juba jala ukse vahele saab , siis on kõik läbi . Jäädki kohendama . " " Sa olid Meelis Pressi arhitektuuribüroos , aga nüüd teed oma ... " " Nüüd teen oma , jah . Mul pole delegeerimisoskust , nagunii teen ise töö ära . " " Kui kalleid maju sa oled teinud ? " " Enamik maju , mis ma olen teinud , on väga eksklusiivsed . On kuidagi nii läinud . Tavaliselt on rahapuudus kõige suurem mure , aga mul on kuidagi nii läinud . " " No kui kallid nad siis on ? " Sova ohkab . " Oh , see kipub saladus olema . Need lihtsamad Tiskre majad olid kuskil <arv>,<arv> miljonilised , koos krundiga . Tahtmine oli saada <arv>,<arv> miljoniga , aga see on ka alumine piir . Tuttav , kes ajas kõiki asju ise , väitis , et ehitas <arv>ruutmeetrise maja alla miljoni . Aga ma olen üle <arv> miljoni ka teinud . " " Kas vanu maju renoveerida -- ütleme , eestiaegseid -- on kallim kui uut ehitada ? " " Jah , ehitajale on see peavalu . Ma tegin just Nõmmel Metsa tänaval Erich Jacoby ilusat maja . Ütlesin , et renoveerime vanad aknad ära . Aga ehitaja raputas pead -- ei tasu ära . Aga lõpuks saadi kokkuleppele ja ikkagi taastati vanad aknad . " SÕIDAME VAATAMA kahte Sova pooleliolevat maja Armuneemel . Mere ääres Mere naabruses . Siin on turvalisus garanteeritud ilma koera ja turvamehetagi . Kaks Sova maja mere ääres , väljast erinevad , seest selged Sovad , minu meelest . " Millega sa siin vaeva nägid ? " " Ma katsusin , et nad sobiks ansamblisse , tänava teiste majadega . " " Kas tellijale läheb see korda ? " " Sõltub inimesest . Väga sageli ütleb ta , et ei koti üldse , mis ümber on . " " Ja sind siis ka ei koti ? " " Ei , ma ikka nii ei saa . Kuigi , võib kontrastiprintsiibil ka teha -- et ei lähe ansamblisse , aga on otse midagi muud . " " Kas arhitektide honorarid on Eestis ühtlased ? " " Ma usun , et vahed on suured . Arhitekt võib sult küsida <arv> <arv> ja eks see ole Eesti absoluutne tipp ka . Aga mingi tädi joonistab paarikümne tuhande eest valmis . Ränga töö eest saab ikka väga vähe raha . Sa teed muudkui ringi ja ringi ja ringi . Lamad voodis ja ägised ja oigad ja teed jälle ringi . Kogre maja juures oli kogu aeg infarktieelne seisund . Hind on kokkuleppe asi . Vaatad inimesele otsa ja mõtled . Aga mõned kliendid on vilunud tingijad . Tavaliselt on mu projekt <arv> protsenti maja maksumusest . <arv>miljonilise maja puhul siis <arv> <arv>. " RONIME ESIMESSE Armuneeme majja sisse . " Vaade aknast on siin kilukarp . Ja laine rullub elutuppa sisse . Läbi pilliroo ja kõrkjate . Miljoni dollari vaade , mis Eestis veel oluliselt maja hinda ei määra . " " Miks need kaks sinu tehtud kõrvutiolevat maja siin nii erinevad on ? " " Oli kaks sõpra , kes ostsid laraka maad . Ja oleks olnud hea võimalus ilusat ansamblit teha , aga paraku on üks täiesti moderni mees . Ja ma tegin ilusa lihtsa eskiisi . Aga mees ütles , et tema eesmärk ei ole arhitektil ja ehitajal elu lihtsaks teha , las see maja olla keeruline . " Sova naerab . " Teine mees tahtis traditsioonilist . Tema tegeleb antiikmööbliga . " " Müüb antiikmööblit ? " Sova muheleb : " Ei müü . Kogub . Tegelikult oleks võinud need kaks maja paremini kokku viia . Moderni maja ka kivi ja viilu alla panna , nagu selle traditsioonilisegi . Jätsin võimaluse kasutamata . Aga see on tegelikult ainult minu mure . Iluküsimus . Tellija harjub ühe eskiisiga ära , masin hakkab tööle , siis on jõle raske seda muuta . " " Mu kolleeg reklaamibüroos ütleb , et kliendile ei tohi halba kavandit näidata , sest ta valib just selle ja sul ei jää muud üle kui see teostada ja pärast oled õnnetu . " " Aga täpselt nii see ongi , " noogutab Sova . " Vahel läheb nii karmiks , et iga projektilehte tuleb allkirjastada ja kooskõlastada . Sest on inimesi , kes hakkavad sind ära kasutama , kui sa suuliste kokkulepete peal töötad . Sa pead olema kaitstud . Pärast on muidu erinevalt meeles , mida kokku lepiti . " Sovaga pidada nii olema , et nii kui maja valmis saab , hakkab virisema , et oleks pidanud ikka paremini tegema . Miski ei ole talle enda juures küllalt hea . " Miks see korsten viltu peab olema , otse oleks ju odavam olnud ? " " Selge see , et oleks olnud odavam . See on kaminakorsten ja tegelikult pole teda üldse vaja , oleks võinud toru ka olla . Korsten on dekoratiivne element . " " Ja miks seal katusel müür on ? " " Niisama . Sinna tulevad tegelikult piirded ette . Kogu katusel on käidavad terrassid . " " Hea katusel istuda ja lehte lugeda ja veini juua . Iseasi , kas sellise mastaabiga meestel üldse on aega veini juua ja lehte lugeda . " Sova vaatab pilvi : " Tead , ma vaatan , et teatud tasemel hakkab meestel juba jälle selle jaoks aega jääma . " MA MõTLEN , et mul ja Soval vist ei hakkagi selleks aega jääma . Ja pole ka sellist katust , kus seda teha . Talle peab piisama nende majade projekteerimisest , mulle vaatamisest . Mis seal ikka , piisab ka . Mulle imponeerib Sova soe iroonia enese ja ka oma klientide suhtes . Ta ei klantsi , ta on kriitiline . Ta on realist . Aga realist , kes tahab võimatut . Ja samas teeb seda , mis teha saab , võimaluste piires . TRIIN OJARI arhitektuurikriitik Sova on hiline tulija arhitektuuripilti -- ealiselt klappides Urbelite-Peilide-Siimude-Kreisidega , lõpetas ta kooli palju hiljem ja on oma rohkete eramajadega kõneainet pakkunud alles paaril viimasel aastal . Kui Emil Urbelil oli esimene tähtis maja Sumbergi villa , siis Sova sai Andres Kogeri -- talle tehtud maja Nõmmel oma liimpuittalade ja trendikate detailidega on Sova parimaid . Sova on projekteerinud palju ja rikastele -- majad on suured , luksuslike materjalide ja ruumiprogrammiga . Kuuludes oma loomeprintsiipidelt modernse arhitektuurikeele kasutajate heamaitselisse parteisse , küllastab ta seda algfunktsionalismi " liigset lihtsust " ilma suuremate südametunnistuspiinadeta . Professionaalne jutustaja nii arhitektuuris kui ka sõnas , mõlemas kohati liigagi lobisev . Nimelt illustreerib Sova oma maju erialaajakirjanduses alati esseistlik-filosoofiliste jutukestega stiilis " kuidas arhitekt mõtleb " -- arhitektide praegust sõnaahtrust arvestades ju tore . Kinnisvarakülade üldise maotu pildi taustal väärib erilist kohta Sova projekteeritud Puki tee " kõlbulike kodude kilomeeter " Pirital , nagu viimases " Maja " ajakirjas tabavalt pealkirjastatud . Terviklik elamugrupp , maitsekad majad -- Sova on ideaalne intelligentsele , ent alalhoidliku meelega tellijale . Jõulisem kui Soomes , edvistavam kui Hollandis . Elamuehitust ja ka -arhitektuuri kujundavad suuresti arhitektuurivälised kategooriad nagu turg ja poliitika . Moearhitekt Sova müügiedu kestab ilmselt veel mõnda aega . Laiemalt vajab Eesti elamuturg ehk midagi muud -- nagu kuulutab uue aastatuhande Veneetsia arhitektuuribiennaal oma lipukirjas : " Vähem esteetikat , rohkem eetikat ! " KALEV KESKÜLA " Rootsi pealinna Sigtuna me vallutame ja selle väravad tõstame tervetena eest ära . Aga need väravad anname kingituseks novgorodlastele , nende kiriku usteks . Mis teeme me ustega , kui me ei ela kirikus . Me elame maailmas . " Nii on kirjas Paavo Haavikko " Kalevala " -tõlgenduses " Rauta-aika " . Me elame maailmas , aga Novgorodi giidid näitavad tänapäevani turistidele Sigtuna väravaid oma katedraali ees . Vanasti elasime meiegi selles kirikus , millest novgorodlased ei ole veel päriselt välja saanud ja mida kutsuti koonduslaagerliku terminiga " idablokk " . Noil idakiriku päevil töötasin ma Eesti Nõukogude Entsüklopeedia toimetuses , mida peatoimetas Gustav Naan . Tema sõnavõttudest mäletan resigneerunud tõdemust , et ajad ( <arv>ndad ) on karmid ning entsüklopeediat tehes ei saa enam sellist vabamõtlemist üles näidata kui aastakümme varem . Teiseks armastas ta rõhutada ( kuidas see küll pidi eelnevaga seostuma ? ) , et meie jaoks on üle kõige meie lugejate huvid . Ning lõpuks jutustas ta alati mõne nilbevõitu anekdoodi , mis kõlas tema suus asjakohase mõru tähendamissõnana . Praegu tundub mulle , et vahest oli see tema viis demonstreerida oma teatavat sõltumatust , rõhutada , et elame maailmas ja mitte ainult idakirikus . Tema eriliselt skisofreenilist rolli arvestades -- ühelt poolt vana stalinist ja kõrges ametis ideoloogiatöötaja , teisalt juhtiv liberaalne esseist -- tundub mulle see isegi tõenäoline . Pealegi tähendas seksist rääkimine tollal vabadust , mitte kaubandussuhteid nagu tänapäeval . NÜÜD OLEKSIME justkui vabadusse pääsenud , aga ringi vaadates tundub , et elame hoopis korporatsioonides , kontorites , kaubakettides , tootearendusnõukogudes ja strateegia planeerimise divisjonides . Meie moodsas maailmas tähendab korporatsioon korda ja tsivilisatsiooni keset üleüldist ebakindlust ja barbaarsust . Näiteks saabuvad siia toitlustuskettide peakorteritest teadjamehed , kes õpetavad hõlvatud maade teenistujatele sibulate ja tomatite ladumist just selle mustri järgi nagu New Yorgis välja töötatud . Need salatid , mille mustrid hästi välja ei tule , lähevad kodutute koerte varjupaigale , sest inimesed peavad saama süüa üleilmsele standardile vastavalt . See on globaalkultuur , mis aitab teha valikuid kindla peale ning muide ka toidumürgitust vältida . Truudust ideele asendab truudus eraomanduse , firma ja toote pühale kolmainsusele . Ega truuduses ei oleks midagi halba , kui see ei sunniks meid unustama , et meie ametipost ei ole veel kogu reaalsus , et akna taga vahelduvad aastaajad ja aeg-ajalt tuleb kedagi ära saata . Me räägime tööandaja ja töövõtja kohustustest , ametkondade heitlustest , juhtimise salateadusest ja juhtimisvigadest , justkui oleks need simulatsioonimängud , millel pole ümbritseva tegelikkusega erilist seost . PRAEGU PEAB MEEDIA DEBATTE , kas Postimehe peatoimetajal oli õigus ( korporatsiooni huvides ? ) kõrvaldada kultuuritoimetaja kujundatud küljed . Mis vaatepunkt see selline on ? See on toimetusekeskne ametkondlik vaatepunkt . Mõelgem ( koos Gustav Naaniga ) kord ka lugejate huvidele ja küsigem : kas eesti ajakirjanduse kultuurikülgede lugejatele oli too keelatud materjal huvitav või oli see nende huvide vastu ? Kas kultuuri kui niisuguse seisukohalt on õigem sellest kirjutada või mitte kirjutada ? Ja kas kultuurikirjutajal on õigus loota , et kui temalt on tekst tellitud , leiab see ka avaldamist ? Üldistatult : kas kultuur on iseseisev reaalsus või eksisteerib ainult kultuurikülgede kaudu ? Postimehes juhtus küll see mis vanasti idakiriku päevil : lubatakse lugu sisse panna , aga viimasel hetkel enne väljaande Glavlitti saatmist peatoimetaja murdub ja kurdab löödult : ei saa , ma olen neil kõri pidi pihus , praegu on ikka nii palju kaalul . Nõukogudeaegne noorpõlv tuleb meelde . Hakka või nostalgiapisarat pühkima nagu Milan Kundera Hitleri pilti vaadates , mis talle tema noorust meenutas . Juhtus see , et lugejate lehe tagant ei paistnud lugejad enam kätte . EGA KULTUUR OLE KOGU MAAILM ega isegi mitte püha lehm . Mul pole midagi mõne kena mehe vastu , kes kultuurist ei hooli , vaid harrastab naisi , veini või pangandust . Kelleltki ei saa nõuda huvi kultuuri , mudamaadluse või sisemajanduse koguprodukti vastu . Aga hea , kui oleks maailmavaade -- oma arvamus kõige üldisemate asjade kohta . Küsimus on selles , et me kõik , kes me peame aeg-ajalt tegema valikuid , kasutaksime selleks elu jooksul kogunenud hingelist ja vaimset kapatsiteeti . Ja see kapatsiteet ei tohiks lubada otsust ainult lauaülema vaatepunktilt , me peaksime eneselt küsima , et kas see , mis on kasulik minu ministeeriumile , on kasulik ka minu isamaale . Kas see , mis edendab minu toote müüki , on tarvilik ka minu laste tuleviku nimel ? Me elame maailmas , järelikult vajame me maailmavaadet . Just maailmavaate samastamine tootekeskse väljavaatega ( st lootusega edule ) näib mulle olevat meie tegelikkuse tüüpilisim lastehaigus . Kui ilmavaade asendub ametijuhendiga , treenitud rolliga tööjõuturul , on see meie maailmale ohtlik . On tore , kui sibulad ja tomatid on õiges mustris , see sisendab usaldust , aga sellest ei piisa . Meie sajandi kunst on kuri , väidab Jaan Kaplinski . Mööduv kahekümnes sajand on saanud endale mitmeid nimesid , olenevalt sellest , mida nimeandja temas kõige olulisemaks peab . Minule on viimasel ajal ikka enam hakanud tunduma , et kahekümnendat sajandit iseloomustab esteetika , esteetiliste väärtuste esiletõus ja see , et need ikka rohkem asendavad teisi väärtusi . See esteetilisus ühendab nii erinevad asjad nagu revolutsioonid , gulagid ja auschwitzid , tarbimiskultuse ja olulise osa moodsast kunstist , kirjandusest , teadusest ja filosoofiast . Meie aja teadvuses valitsevad esteetilised väärtused teiste üle ja nii reklaam kui propaganda toetuvad nendele . Esteetilised väärtused on näiteks uudsus , põnevus , originaalsus , leidlikkus , moodsus , kaasaegsus ja muu seesugune . Aja vaimu iseloomustab ka nende esteetiliste väärtuste eemaldumine eluväärtustest , eetilistest väärtustest nagu headus ja armastus . Huvitav on , et esteetilised väärtused näivad praegu eemalduvat ka väärtusest , mida on esteetikas peetud peamiseks , nimelt ilust . Uuem kunst ei hooli ilust , vahel teadlikult ignoreerib ja trotsib seda . Mis tähendab , et selles kunstis on uudsus , löövus ja julgus saanud olulisemateks väärtusteks . Ilu on tegelikult väärtus , millel on nii eetiline kui esteetiline mõõde . See , et ta jäetakse kõrvale , osutab jällegi esteetika eemaldumisele eetikast . Veel selgemini osutavad sellele sagenevad juhtumid , kus kunstnikud lähevad otse vastuollu eetiliste normidega ; see , et kunstnikud kasutavad esteetiliste eesmärkide saavutamiseks otseselt ebaeetilisi vahendeid -- sündsusetust , julmust , rõvedust . Näitustele on leidnud tee ekskremendid , loomade ja inimeste laibad ja kehaosad , isegi loomade piinamine ja tapmine . Viimane on äratand ka proteste näiteks Soomes , kus kunstnik demonstreeris videot sellest , kuidas ta kassi tükkideks raiub . Sellele on kunstiringkondades omakorda reageeritud vastuprotestidega , nõudes kunstnikutele loominguvabadust , seega ka vabadust eetilistest kriteeriumidest , vabadust haavata , solvata , ent miks siis mitte ka piinata ja tappa . Räige ja julm Selline areng on loogiline : üle saja aasta on üks kunsti peamisi taotlusi olnud uudsus ja üllatamine . Seda on tihti saavutatud vanade kaanonite ründamise ja naeruvääristamisega . Esialgu oli tegu kunstikaanonitega , avangard saavutas siin täieliku läbimurde ja väljendusvabaduse XX sajandi kahekümnendatel aastatel . Edasi jäi novaatorlikule kunstile üle kaks võimalust -- kas pöörduda iseenda , senise avangardismi vastu või asuda ründama ka kunstiväliseid norme , tabusid ja tavasid . Esimese võimaluse valis pop-kunst , mida võib vaadelda reaktsioonina modernistliku kunsti tõsistele taotlustele muuta maailma ja inimeste teadvust . Teise võimaluse on valinud need kunstnikud , kes püüavad nüüd publikut erutada räige , rõveda , julma ja ebamoraalsega . Piltlikult võiks öelda , et osa uueaja kunsti kangelane on pailaps Punamütsikese ja tema vanamoelise vanaema asemel hunt , kes nad mõlemad nahka pistab . Seksuaalsed tabud , mis on kultuuris üldiselt väga olulised , on põhjalikult murtud , praegu ollakse nähtavasti keskendunud tabudele , mis on seotud inimese elava või surnud kehaga , selle füsioloogiaga ja patoloogiaga . Endoskoopia ja lahkamiskambri võimalused on kahtlemata suured , kuid kiirenev areng ammendab peagi ka need . Mis saab edasi ? Võib oletada , et kunst püüab veel järjekindlamalt murda seni kehtinud keeldusid kunsti ja kunstivabaduse nimel tappa ja piinata . Rituaalmõrvarist kunstnik Siin põrkavad kunstiavangardi püüded vältimatult kokku ühiskonnas kehtiva seadusandlusega , mis teatud teod kvalifitseerib kriminaalkuritegudeks ja nende teostajaid karistab . See annaks kunstnikutele võimaluse end loominguvabaduse märtritena tunda : happeningil rituaalse mõrva toime pannud artist saaks kahtlemata kuulsaks ja teeniks palju raha . Kas selliseid julgeid leidub , kuidas reageerib neile ühiskond ? Usun , et need küsimused muutuvad varem või hiljem aktuaalseteks . Üldisem küsimus on muidugi , kas kaasaegne kunst viib esteetika täiesti lahku eetikast või ei . Esteetika radikaalne eemaldumine eetikast ei ole aga midagi päris uut . Sellise lähenemise pioneeriks võib pidada markii de Sade'i , filosoofiliselt võib ta toetuda Nietzschele . Praktikas on aga esteetikat ilma eetikata harrastanud inimesed , keda seni pole meie sajandi suurte kunstnike hulka arvatud -- nimelt natsidest ja bolševikkudest piinajad , tapjad ja piina- ning tapavahendite konstrueerijad . Kui kuulutada kunst vabaks eetikast , peaksime meie aja tippkunstnike hulka arvama need performansimeistrid , kes korraldasid massilisi mahalaskmisi , toimetasid inimesi gaasikambritesse ja laipu krematooriumi . Meie aja tippinstallatsioonide hulka tuleks siis arvata laipade mäed mahajäetud laagrites , hunnikud kingi ja ära lõigatud juukseid . Mis on meie aja kassitapjad või hobusetükeldajad selliste suurte kunstimeistrite kõrval nagu Hitler , Himmler , Höss või Stalin . On alust arvata , et ühiskond või mõned selle rühmad keelduvad seesugust kunsti ja kunstiteooriat omaks võtmast . Siis jääb kunstiavangardil võimalus tegutseda põranda all või püüda kukutada väikekodanlikku moralistlikku ühiskonda , et kehtestada uus kunstiline ilmakord , kus kunst on tõeliselt vaba , ja alustada natsidest , bolševikkudest ja punakhmeridest pooleli jäänud performansside ja installatsioonidega . Maailm kui kunstiteos Filosoofiliselt tähendab see ka seda , et kaob vahe märgi ja tähenduse vahel , seeasemel , et tegelda märkidega , kujutistega , hakkab kunst tegelema asjade ja olevuste enestega , asub muutma maailma ennast kunstiteoseks , kujundama ümber inimest , ühiskonda ja loodust . See aga on just see , mida taotlesid bolševikud , natsid ja polpotlased : purustada vana ühiskond , vana ilmakord ja inimene ning luua täiesti uus . Kasvasin hüüdlausete saatel , mis kuulutasid uue inimese ja uue ühiskonna loomist ning looduse ümberkujundamist . Kasvasin keskkonnas , mille oli kujundanud perversne poliit-esteetika , uudsuse ja uuendamise kultus , mille nimel võis hüljata eetika . Nii tunnen nüüdki kõhedust , kuuldes poliitikuid kiitvat uuendust ja reforme otsekui eesmärki iseeneses . See keel on mulle tuttav ja paneb küsima , kas ei olnud suured kunstnikud , suured novaatorid Hitler ja Stalin tuleviku eelkäijad , kas ei liigu maailm praegu nende näidatud suunas , kuigi teist , kapitalistlikku teed . Aga kuskil tulevikus võivad need teed ristuda : Suure Kunsti ideoloogia muudab tarbimisühiskonna ikka sarnasemaks totalitaarsele ühiskonnale , kus ei maksa tõde ja mõistus , vaid uudsus ja üllatus . Ikka enam tundub mulle , et natsionaalsotsialism ja bolševism olidki tegelikult kunstinähtused , kuulusid pigem esteetika kui poliitika või majanduse valda . Kuna need ja nendetaolised nähtused on nii tugevasti mõjutand meie sajandi vaimu , võibki öelda , et kahekümnes sajand oli esteetiline sajand , suure kunsti sajand . Me tahame teada , miks . Miks haaratakse nuga ja surevad inimesed ? Mõistus ei võta , sest me ei mõtle sellistes kategooriates nagu mõrtsukas , kes hävitas süütute elud . Ja siis tuleb hääl Kadriorust ja see hääl ütleb , et tema teab , miks süütu veri voolas . Süüdi on VIIN ... Kas tõesti president oskas panna ennast selle mõrtsuka rolli ? Kas meie president mõtleb sarnastes kategooriates ... Kahtlen selles sügavalt . Asi on ilmselt palju lihtsam . Populistlikud puritaanid on õhtumaise maailma allakäigu süüdlaseks ikka pidanud alkoholi . Võtame Kreutzwaldi , Gorbatšovi või Meri , kõiges halvas on neil süüdi viinakurat ja ilus helge homne tuleb vaid siis , kui see paharet maamunalt kaob . Jah , viin on ohtlik , kuid ühiskonna võitlus temaga on juba ette kaotatud . Etanool , see labane molekulijupats , tekib lihtsate looduslike protsesside tulemusena meie ümbruses ikka uuesti ja uuesti . Kas võtame ja keelame ära emakese looduse ? Või kehtestame tema üle demokraatliku kontrolli ? Või kehtestame keeluseaduse ? Just seda narkodiilerid ja mafioosod pikisilmi ootavadki , et massid nende ustele koputaksid ja nende kaukaid täidaksid . Viinaga võitlemiseks on vaid üks tee , tuleb kasutada mõistust . Ja igaüks peab lootma eeskätt enda omale . Ülipüüdlik kõrvaline hoolekanne ja hurjutamine tekitab stressi ja trotsi ning nüristab piiritult . Rein Veidemann ootab esseisti , kes kirjutaks kogu kibeda tõe Eestist . Laupäeval , <arv>. novembril hakkab Eesti Päevalehe vahel ilmuma iganädalane kirjanduse ja esseistika lisa " Arkaadia " . " Mina usun , et sel väljaandel ei jätku elupäevi mitte aastaks-paariks , vaid nii kaua , kuni Eesti Päevaleht ilmub , " kinnitab lisalehe looja Rein Veidemann . " See on see , mispärast ma siia olen tulnud . " Jõuliselt pateetilise kõnepruugiga Rein Veidemann , tänaste ajakirjanike hulgas juba " vanem mees " ( <arv> ) , lausa pulbitseb energiast . Vindunud kultuurivõitleja eufooriline tarmukus paneb tema sõnadesse uskuma : Veidemann on tegija , keda pole kerge peatada . " Ma tegin Päevalehe mänedžmendile selgeks , et kultuuriväljaanne on sümboolne kapital , mis toob nn valgekraelisi lugejaid juurde , " kinnitab Veidemann vaimustunult . Nejaküljeline Päevalehe formaadis kirjanduslisa algab kandva esseega , mis esimeses numbris pärineb Jaan Krossi sulest . " Vimkaga essee , " ütleb Veidemann Krossi tsiteerides . Kirjandust , kultuuri või ühiskonda käsitlevaid esseid on igas numbris kaks-kolm . " Ma otsin esseisti , kes kirjutaks ära kogu kibeda tõe Eestist , " kõlab toimetaja kurjakuulutav programm . Teiselt küljelt leiab lugeja luuleveerud , rubriigi esimene täitja on Paul-Eerik Rummo , kes lati usutavasti paslikule kõrgusele asetab . Siiski ei looda Veidemann ainult klassikutele , vaid tahab kaasa tõmmata ka noort haritlastepõlve , lootusi asetab ta näiteks " Erakkonna " rühmitise arvamusliidrile Berk Vaherile . Ulatuslikku osa hakkab väljaandes enese alla võtma raamaturevüü ( umbes <arv> tähemärgi pikkused käsitlused ) . Koostööpartneriks on lubanud olla Eesti Kirjastajate Liit . Veidemann usub , et nüüd õnnestub tal viia kirjastajate kultuur sellisele tasemele , et raamatuid ei pea enam kirjastustest taga ajama , vaid need saadetakse alati toimetusse . Järjepidevat kajastamist leiavad ka raamatuaasta sündmused , oma koht on bukinisti-nurgal . Sellisesse väljaandesse sobib ainult väärtreklaam , näiteks kontoritarbed või siis Bill Gatesi arvutid . Väljaande tegevtoimetajaks on lubanud hakata Ilona Martson . " Minagi olin Arkaadia teel , kuigi ma sündisin saunas , " luuletas kord Karl Ristikivi . Tee Arkaadiasse on kirjandusrahvale avanenud ! Tänavu Kunstiakadeemia metalli erialal lõpetanud Silja Saarepuu avas eile oma näituse " Protsent " Tartus , Sebra galeriis . Näitusel on eksponeeritud seeria kerjustele mõeldud esemeid , mis peaksid muutma kerjamise atraktiivsemaks ja ühtlasi tulemusrikkamaks . Taustalt on tegu sotsiaalse projektiga , mis uurib kerjuste osa tänapäeva Eestis ja ühiskonna suhtumist neisse . Silja Saarepuu propageerib loomingulise kerjamise ideed ja usub , et selle rakendamine võrdsustab kerjused tänavamuusikutega ja toob nad välja tõrjutu seisusest . Eesti Uimastipreventsiooni Sihtasutus käivitas uimastivastase kunstiprojekti . Noortele suunatud narkoteemalisi teoseid hakkavad avaldama ajakiri X ja teised ohutsoonis viibivale lugejaskonnale mõeldud väljaanded . " Mul ei ole ükskõik , kas minu lapsest saab narkomaan või ei , " ütles ürituse kuraator Inessa Josing Areenile . Esimeste tööde autoreiks on multifilmirežissöör Mait Laas , kriitik ja kunstitegelane Hanno Soans ja graafik Mall Nukke . <arv>.--<arv>. novembrini peetakse Tallinnas kuuendat korda Linnakultuuri festivali , mis tänavu koosneb neljast põhiüritusest : " Backdoor Media " , " Mutant Disco " , " Operation B " ja ERKI Moeshow . Backdoor Media , alapealkirjaga " Fassaadid kodututele " , käivitub aktsioonidena linnaruumis . Osalevad Andres Kurg , Piret Räni , Jasper Zoova ja veel hulk eesti kunstnikke , välismaalt on saabunud palju videotöid , mida saab <arv>. novembril kella kolmest päeval vaadata Kunstiakadeemia saalis . Kunstiakadeemias avatakse ka " Backdoor Media Office " -- näitus ja büroo , kust saab jooksvat infot kõigi " Backdoor Media " ürituste kohta . Mutant Disco toob <arv>. novembri õhtul Von Krahli mitmed kaasaegse klubimuusika tippnimed , kellest vaieldamatult kuulsaim on Compost Recordsi all töötav DJ Jurgen legendaarsest Jazzanova-triost Münchenist . Lisaks temale astuvad " Mutant Discol " üles DJ Wunderbaum Kopenhaagenist , Rhythm Doctor Londonist ja DJ Raul Saaremets Tallinnast . Üllatusesinejana astub sel üritusel eesti klubimuusika publiku ette eesti jazzi üks põnevamaid persoone Tiit Paulus oma kitarrisessiooniga . <arv>. novembril esitleb Von Krahlis erinevaid muusikastiile Operation B . Kahel korrusel on võimalik paralleelselt näha-kuulda ka alternatiivsemat rockmuusikat ja post-punki . " Operation B-l " esinevad järgmised kollektiivid : Sub Urban Tribe ja Jo Hope Helsingist , DJ Pierre Budapestist , Bindemann Sound System Riiast ; kodumaistest tegijatest ansamblid Dallas ( Tallinn ) , Zahir ( Tallinn ) , Frank Disco Bass ( Tallinn ) , Luarvik-Luarvik ( ERKI ) ja Kosmikud ( Tallinn ) . Erki Moeshow näitab <arv>. novembril Kalevi spordihallis uusi trende alapealkirja " rõivas " all . Oma uusimat loomingut tutvustavad nii Eesti Kunstiakadeemia moeosakonna üliõpilased kui ka juba tuntud noored moekunstnikud : Jaanus Vahtra , Marju Tammik , Anu Lensment ja Jaanus Orgussaar . Erkki-Sven Tüüri populaarse orkestriminiatuuriga " Passion " algas <arv>. novembri õhtul Amsterdami kuulsa Concertgebouw' suures saalis kuni <arv>. novembrini kestev uue spirituaalse muusika festival . Festival on keskendunud Arvo Pärdi ja grusiin Gia Kantšeli loomingule ; festivali soliidses teatmikus nimetatakse Pärti ühemõtteliselt <arv>. sajandi lõpu spirituaalse muusika tähtsaimaks esindajaks . Hollandi nimekat Raadio Filharmoonia Orkestrit ja suurt kontsertkoori ( Groot Omroep-koor ) juhatas avakontserdil Tõnu Kaljuste . Kavva kuulusid Pärdi orelipala " Pari intervallo " ning põhiteostena kahe vokaalsümfoonilise suurvormi esiettekanded : hollandi helilooja Joep Franssensi " Magnificat " ja Gia Kantšeli " Styx " . Alles paar päeva varem Austraalia-turneelt otse Hollandisse saabunud Kaljuste juhatas kontserti täpselt ja majesteetliku rahuga ; polnud märkigi pika ajavahe ületamisest tulenevast väsimusest või loidusest . Fernando Pessoa tekstile loodud uusklassitsistliku üldilmega Franssensi " Magnificat " kõlas justkui Igor Stravinski sunnitud kohtumine Gabriel Faure'ga . Kantšeli gruusia ja inglise keeles lauldav teos on mõjuv oma rütmilistes kontrastides , motiivi variatsioonides ja ekspressiivsetes pildimaalingutes . Siiski tuletab " Styxi " harmoonias valitsev kõmisev pateetika meelde Kantšeli varasemat konjunkturistlikku loomingut nõukogude filmimuusika kirjutajana , mis aga lääne vaimustunud kuulajale ei pruugi teada olla . Pärdi " Cantus " Benjamin Britteni mälestuseks koos " Tabula rasaga " esitati samas <arv>. novembril orkestri I Fiamminghi poolt . Mõlemad ettekanded pälvisid teenitult publiku vaimustatud vastuvõtu . <arv>. novembril mängib Duke-Quartet samas veel Pärdi " Summat " . HARRY LIIVRAND Amsterdam Pimedate Ööde filmifestivalil detsembri algul näidatakse Marlene Dietrichi filmide retrospektiivi . Tummfilme saadab oma lauluga Erkki Otsman . Vene Draamateatri saalis saab näha filme " Ma suudlen teie kätt , proua " ( <arv> ) , " Sinine ingel " ( <arv> ) , " Blond Veenus " ( <arv> ) , " Pu nane Keisrinna " ( <arv> ) , " Saatan on naine " ( <arv> ) , " Välissuhted " ( <arv>/<arv> ) , " Kurjuse puudutus " ( <arv> ) , " Marlene " ( <arv>/<arv> ) . Marlene Dietrichi ( <arv>--<arv> ) filmikarjääri kõrgaeg möödus <arv>ndate Saksamaal . Keeldudes koostööst natsivõimudega , lahkus Dietrich Hollywoodi , kus tegi pärast II maailmasõda veel mõned hiilgerollid . Clinton Spielbergi dokfilmis Ameerika režissöör Steven Spielberg kutsus president Bill Clintoni esinema oma uude dokumentaalfilmi . Clinton räägib sisse <arv> minutit kestva filmi teksti USA ajaloo ühest sajandist . Film on pühendatud millenniumi vahetusele ja selle esilinastus toimub Washingtonis vana-aasta õhtul . Kieli Linnagaleriis avati II Ars Baltica fototriennaal pealkirjaga " Can You Hear Me ? " . Tuntumaist nimedest on esindatud Wolfgang Tillmans , kelle <arv>ndate algupoole fotosid saab näha ka praegu Tallinna Kunstihoones avatud Briti moefoto näitusel " Look At Me " . Eestit esindab Kielis Mark Raidpere seeriaga " Portreed <arv> " . Näituse Eesti-poolne kuraator on Anu Liivak , kataloogiteksti kirjutas Anders Härm . Tiibeti müstiline muusika ja tants . Eesti Kontsert , <arv>. november Vanemuine , <arv>. november Eesti Kontserdis toimuv oli haruldane võimalus näha rituaaletendust , millest osasaamiseks tuleks muidu sõita Himaalaja mägedesse . Õnneks oli meie mees õigel ajal õiges kohas . Idamaade-rändur , buda munkade Eestisse-tooja Peeter Vähi puhkas Jangchub Lingi kloostris jalgu parajasti siis , kui seal valmistuti lamaistliku tantsumüsteeriumi maailmaturneeks . Kõige vapustavam kogu asja juures oli see , et Tallinnas ja Tartus toimunud kontsertidele ei pääsenud kohe mitte kuidagi . Juba kaks tundi enne etenduse algust hiilisid ümber kontsertsaali õnnetud piletita fännid , kuid kogu maja oli mitu nädalat ette silmini välja müüdud . See kõik näitab Ida kultuuride kasvavat populaarsust Eestis . Pääsesin saali üksnes tänu bodhisatvade saadetud sala-abile . Mõnus massaaž Laval toimunut ei saa mingil juhul arvustada tavalistest tantsu- või teatrietenduse kriteeriumidest lähtudes . Kui vaadata üksnes välist külge , võiks arvata , et tegu on naivismi või primitivismiga . Kuid rituaal ei ole mõeldud mitte intellektuaaseks naudinguks , vaid on suunatud inimese sisemaailma puhastamisele ning igas inimeses peituvate positiivsete energiate aktiveerimisele . Kes saali pääses , see sai kätte tükikese nirvaanat : võis mõnuleda munkade tegevusest kiirguvates positiivse energia lainetes . Võrdleksin seda massaažiga psüühikale . Et rituaal toimiks , on valitud spetsiaalsed helikõrgused , liigutused , sõnad ja toimingud . Kõik etenduses kasutatavad esemed -- muusikainstrumendid , maskid , rõivad -- on valmistatud pühendumusega . Mõnede esemete puhul on oluline ka päev , mil valmistamist alustatakse ja mil töö lõpule viiakse . Tantsijad alustavad ümberkehastumist juba mitmeid päevi enne etendust . Et müütilise olendi kehastamine õnnestuks , sooritavad nad spetsiaalseid palvusi ja meditatsioone . Ka toidu osas järgitakse teatud ettekirjutusi . Nagu laulupidu Traditsiooniliselt esitatakse tiibeti budismile omaseid müsteerium-tantse kloostriõuel . Nagu Tallinnas nähtud etenduselgi , on kloostrimüsteeriumides sünteetiliselt ühendatud muusika , tants ja teater . Pärast Tiibeti rüüstamist hiinlaste poolt on üheks tiibeti budismi kantsiks jäänud Himaalaja mäestikus asuv väikeriik Ladakh . Kloostripidustused on seal umbes nagu meil laulupidu : see on traditsiooniline üritus , kuhu rahvast tuleb nii kaugelt kui lähedalt . Tihti kestavad müsteerium-etendused mitu päeva ja rahvas asub siis kloostri ümber laagrisse . Kokkukogunenud rahvale keedetakse hiigelpadades ladakhi soolateed . Inimesed on pidurõivais : näiteks kannavad naised pidulikku peaehet peraki , mis on valmistatud türkiiskividest ja meenutab ufonaudi kiivrit . Mitmetel kloostritel on olemas hiigeltankad , mis pidustuste puhul välja riputatakse . Tanka on lõuendile maalitud buda või bodhisatva kujutis . Lõuendi mõlemas otsas on puupulgad , mis võimaldab tankat hõlpsasti kokku rullida ja teeb ta mugavalt kaasaskantavaks . Tankad on tavaliselt väikesed , aga hiigeltankad võivad katta terve templifassaadi . Müsteerium-etendused kujutavad sündmusi tiibeti budismi ajaloost , näiteks ühe kuulsa õpetaja Padmasambhava võitlust kohalike deemonitega . Kujutatakse ka lihtsalt hea ja kurja vahelist võitlust . Või tantsitakse puhastava iseloomuga tantse . Selline oli näiteks kontserdil esitatud Mahakala tants , mille eesmärgiks oli hävitada endas negatiivsed mõtted ja saavutada meelerahu . Kostüümid ja maskid on tavaliselt hästi kopsakad ja kirevad ning teevad esitaja kogult poole suuremaks . Armastatuimad figuurid on igasugu raevukad jumalused ( vihased on nad pahede ja meeleplekkide peale ) , budistliku õpetuse kaitsjad ( dharmapalad ) ning loomakujulised tegelased . Tallinnas näiteks lõid tantsu kaks pühvlit ja kaks hirve . AIME HANSEN Morrissey kontsert <arv>. oktoobril Stockholmi Arenas . Kontsert oli välja müüdud , ja väike Arena-nimeline jäähall rahvast pilgeni täis . Silma järgi otsustades võis seal olla paar tuhat inimest . Vahel -- kuid muidugi vähem kui kahe aasta eest Helsingis -- juhtus kuulma ka eesti keelt . LOKK IKKA ENDISELT kohal , nägi Morrissey minu hämmastuseks välja isegi parem kui paari aasta tagustes mälestustes . Eelkõige justkui kõhnem . Kontsert algas mingil tüüpilisel Morrissey-noodil , kahjuks olen juba unustanud , millisel täpselt . Igatahes üsna samamoodi see mõnd aega ka jätkus -- kõlasid " Boy Racer " , " Reader Meet Author " jmt lood . Kuulajad , kelle keskmist vanust võis hinnata nii umbes <arv> aasta kanti , suutsid kõiki neid lugusid muidugi vaevata kaasa möirata , üldist nõutust näisid tekitavat ainult " Roy's Keeni " B-poole loo " Lost " sõnad . Ehkki lava ees käis kogu aeg enam-vähem lootusetu mürgel , läks asi eriti hulluks siis , kui esimene The Smithsi lugu publikusse paiskus . See oli " Louder Than Bombsi " avalugu " Is It Really So Strange ? " , mis polnud enam üldsegi nii strange , kui ta omal ajal arvatavasti tundus . Rahvas röökis : Morrissey ! Morrissey vastas lihtsalt : " I am . That's why I'm here , " ning nägi kurja vaeva , et irvitust varjata . Siis lõi ta veel paar korda millegipärast risti ette . Morrissey esinemine , nagu üldiselt teada , kujutab endast melodraamat . Sujuvad , aeglased ja rõhutatud liigutused , täpselt samuti nagu teatraalsed žestid , moodustavad laval otsekui nähtamatu võrgustiku , mida mööda ta liikleb . Esinemise tuumaks on dramaatiline ülekanne staari ja publiku vahel , ja meediumiks kerglane ja malbete ( naiselike ) maneeridega showmees . PäRAST MINGIT JäRJEKORDSET Morrissey-interaktsiooni on keegi kunagi öelnud : it was as close as you can get to religion without religion . Selle peale võib ainult lisada : outside this notion , the star is no-one . Morrissey , kes ise nimetab oma fänne " apostliteks " , on sellise kultuse ( ja ühtlasi väite , et kultuur on religiooni mandunud vorm ) üks paremaid kehastajaid . Üks paremaid veel seetõttu , et kõrvalseisjate arvates langeb see roll talle täiesti teenimatult ( nt Brian Adamsiga -- ikkagi megastaar ! -- võrreldes ) . Ah , mis seal ikka -- kõik saavad ju aru , et B. A. image pole piisavalt võimatu , et sellist interaktsiooni esile kutsuks . Otse lava ees oli rahvast nii paksult , et seal polnud enam vaja ( ega võimalustki ) jalulpüsimisega tegelda . Paar kodanikku tiriti ülejäänute kohale horisontaali . Nende hirmunud kehad liikusid turvatsooni poole , kus seküür , kellel käed-jalad juba niigi tegemist täis olid , neile pehme maandumise korraldas . Oht saada " latva lükatud " varitses kõiki , kes -- nagu minagi -- olid lasknud end kas huvist või ükskõiksusest lavale piisavalt lähedale ajada . Umbes <arv> meetri kaugusel lavast lõppes jõuliseimgi edasiliikumine . Sealt kuni turvakoridorini laius läbitungimatu inimmass , mida mööda võinuks parima tahtmise juures üles ronida . Kolmveerand tunni pärast , kui kõik juba läbi oli ja tuhandest inimkehast koosnev Morrissey-masin mind läbimärja , -mälutu ja katkutuna välja sülitas , tuli jälle aeg kuidagi tegelikkusse sobituda . See selleks , aga tegelikult ma arvan , et tegelikkus seda au ei vääri . Mis siis teha ? What to do but cry ? Go mad ? VÕIMALIKE LUGUDE ARV , mille hulgast Morrissey'l valida on , tundub praegu juba enamvähem lõputu . Seega saab ta iga kontserdi või turnee programmi koostada oma äranägemist mööda , endastmõistetavalt kuuluvad sinna ka The Smithsi lood . Seekord oli neid kolm . Suureks üllatuseks lõpetas ta kontserdi " Meat Is Murderi " nimilooga . Paar aastat tagasi oli Morrissey ühes intervjuus maininud , et kui keegi paluks tal praegu endale oma loomingut tutvustada , mängiks ta talle lugusid " Maladjusted " või " Vauxhall and I " vms pealt ja actually wouldn't play songs from " Meat Is Murder " . Nüüd siis parandati ka see viga . Sellele järgnenud ainus lisalugu " Last Night I Dreamt That Somebody Loved Me " oli samuti The Smithsi repertuaarist . Publikusse lendas <arv> särki . Kui arvestada higist läbiimbunud särgi kaaluks <arv> kilo , teeb see täpselt ühe kilo võrra rohkem kui Helsingis . Igati hea tulemus . Järgmises esinemiskohas Oportos on Morrissey tõenäoliselt veelgi kõhnem . Kontserti võib seega lugeda kordaläinuks . Halb oli vaid see , et Morrissey ei esitanud ühtki uut laulu . Nüüd ei teagi , kas kumu uue plaadi peatsest ilmumisest ikka tõele vastab . _ERKKI LUUK_ Jerry Herman ja Harvey Fierstein . " La Cage aux folles ehk Linnupuur " . Muusikal . Lavastaja Ivo Eensalu . Osades Tõnu Kilgas , Peeter Oja , Tõnu Oja jt. Kunstnik Signe Lomp . Esietendus <arv>. novembril <arv> Tallinna Linnahallis . Transvestiitide üks põhiomadus on see , et naisteks kostümeeritult on nad naisemad kui naised ja meestena mehemad kui mehed . Kui naiseks riietunud mees esitab naist , siis see on Naine . Ta on midagi enamat kui tavaline seelikukandja . Kes on näinud filmi " Paris is burning " , teab , millest jutt . Tõnu Oja Albinina sellist mahlakat transvestiiti küll välja ei mänginud . Lisaks sellele polnud tal lauluhäält ning ega ta just ka lavakarismaga hiilga . Värvitud ja kleidis mees iseenesest särama ei hakka . Miks ei valinud muusikali lavastajad tema ossa näiteks Erkki Otsmani ? Tal on hääl , sära ja mis kõige tähtsam , vajalik atitüüd . Kui see valik tundub liiga radikaalne , oleks võinud paluda kasvõi Mart Sanderit . Tema karisma oleks muusikalile palju lisanud . Kuid lavastaja Ivo Eensalu eesmärk näiski olevat pigem pulli teha kui tuua lavale hõrk , tavaarusaamadega pisut nihkes revüü . Ta on " Linnupuuriga " tegeledes hoidunud suurematest rõhuasetustest , tuues homomuusikali lavale nagu mistahes efektse , aga sisuliselt pretensioonitu meelelahutuse . Nüüd siis koperdavadki mehed kontskingades laval nagu mingil asutuse saunapeol ja naerutavad rahvast . HOMOTEEMAL , MIS EESTI ühiskonnas jätkuvalt elevust tekitab , olnuks potentsiaali saada ka vürtsikama käsitluse osaliseks . Pole ju põhjust homoteemat pidada teab mis hellaks alaks , mida kohane ainult siidkinnastega puudutada . Paraku ei koputanud Ivo Eensalu lavastus ei homode ega ka ülejäänud ühiskonna südametunnistusele . Kirjeldatud valguses oli Tõnu Oja ekstravagantsete liialdusteta mäng sümpaatne ja kohases võtmes esitatud . Varjamatu kohmakus andis sellele omamoodi inimliku mõõtme . Esimene vaatus mõjus pika ja uimasevõitu sissejuhatusena , mille käigus püüti publikut järgnevaks justkui hoolikalt ette valmistada . Õnneks oli teine vaatus tihedam ja läks suurema hoo ja särtsuga . Täistabamus on vaid kunstnikutöö -- kostüümid on väga head . Kindel kvaliteet on ka Villu Kanguri ja Tõnu Oja tekstidel . Näiteks : " On vahel veider mõni abielupaar : eunuhh ja nunn , kel seltsiks madrus , peos banaan . Ei ole aimu , kes nii koondaks vaba vaimu kui La Cage aux Folles . ... Siit kaasa müstikat ja maagiat saad ! Kuid jäägu puutumata poisid , peldik , praad ! Sest kui sa tõve koju viid , ei kanna vastutust La Cage aux Folles ! AGA SEDA TEKSTI OLEKS PALJU parem nautida libretovihikust , sest võimendus ei soosi sõnumi saalijõudmist kuigivõrd . Etendus oleks palju võitnud , kui ta oleks toimunud mõnes teises kohas , näiteks Vene Draamateatri palju kammerlikumas ümbruses . BARBI PILVRE MARKO MÄGI Viimasel ajal võib Eestis täheldada kahesuguse suhtumise arenemist vähemustesse : kultuuriringkondades , mis iseenesest alati on suhtunud üsna tolerantselt vähemustesse , on see suhtumine muutunud veelgi leebemaks . Muu osa ühiskonnast on aga muutunud sallimatumaks . Seetõttu on eriti oluline , et selline tükk nagu " La Cage aux Folles " ehk " Linnupuur " üldse Eestis lavastati . EHKKI SUUREMATEST faux pas' dest oli trupp end kenasti säästa suutnud , jäi inimestele , kes toda drag'i ja glamour'i maailma veidi paremini tunnevad , üht-teist siiski kusagile kripeldama . Esimene küsitavus tekib Albini-Zaza isiksuse kohta . Kes ta siis on , kas mees või naine ? Homo või transseksuaal ? Etenduses nimetab ta end korduvalt homoks ja transvestiidiks . Tänapäevane sooidentiteedi psühholoogia peaaegu välistab selliseid asju koos . Sõna " transvestiit " on ametlikust käibest peaaegu kadunud ning asendunud " poliitiliselt korrektse " sõnaga crossdresser , mida kasutatakse peamiselt harrastustransvestiitide kohta . Viimased on üldjuhul muidu täiesti normaalsed heteroseksuaalsed mehed , kellel on lihtsalt kombeks end aeg-ajalt naiseks rõivastada . Enamik neist on ( naisega ) abielus . Ümberrõivastumine aitab neil pingeid maandada ja hallist argipäevast põgeneda . HOMOSEKSUAALSEID TRANSVESTIITE on juba neljakümnendatest aastatest peale nimetatud drag queen' ideks ehk lihtsalt queen'ideks . Tavaliselt esinevad nad nn drag show' des ( just sellistes nagu La Cage aux Folles'i oma ) . Ametlik , poliitiliselt korrektne terminoloogia tähistab neid lühendiga PFI ( Professional Female Impersonator ehk professionaalne naisekskehastuja ) ning sellesse kategooriasse kuulub ilmselt ka Albin . Viimase asjaoluga seondubki ehk näidendi kõige suurem küsitavus . Nimelt pole tegelikus elus PFId väljaspool lava kuigi naiselikud . Laval esinemiseks kehastuvad nad aga täielikult ümber . Tõnu Oja mängitud Albini puhul kipub see pigem vastupidi olema . Zaza on laval liiga groteskne , väljaspool lava Albinina aga peaaegu loomutruult naiselik . Muidugi võib see olla taotluslik ning tingitud žanrinõuetest . Võib-olla on publikul ( või Georgi osa mänginud Tõnu Kilgasel ) ka naiselikku Albini kergem Jean-Luci emana aktsepteerida . Suvaline USA psühhiaater paneks aga kahtlemata Albinile diagnoosi : especially effeminated gay with strong transsexual tendencies ( " tugevate transseksuaalsete kalduvustega , eriti feminiseerunud homo " ) . Tänapäeval jõuavad sellise diagnoosiga tegelased Läänes varem või hiljem sookorrigeerimisoperatsioonile , mida rahvasuus populaarselt ka " soo muutmiseks " nimetatakse . Albini transseksuaalsetele kalduvustele viitab tema võimetus normaalse mehe rolli täita . Otse vastupidi -- Albin kardab seda lausa paaniliselt ( stseenis , kus otsustatakse , et mõneks ajaks peab ta muutuma Jean-Luci onuks Albertiks ) . Tavaline homo ei kahtleks aga kunagi oma kuulumises meessoo esindajate hulka . Üldjoontes jätab Ivo Eensalu lavastatud " Linnupuur " siiski äärmiselt sümpaatse mulje . Showgirl'ide osa täitnud poistel võiks vahest ehk soovitada veidi rohkem kõrgetel kontsadel käimist harjutada . Päris dragshow'de showgirl'idel tuleb see veidi šefimalt välja . EHKKI VÄHEMUSTE PROBLEEME on Eesti teatrilavadel varemgi käsitletud ( " Silme ees läheb mustaks " , " Ämbliknaise suudlus " jt. ) , on " La Cage aux Folles'i " sõnum palju lihtsam ja otsesem : armastust ei saa jagada homoseksuaalseks või heteroseksuaalseks , armastus on universaalne tunne . Ja emadus hoopis midagi enamat kui pelgalt võime last sünnitada . Ema on see , kes suudab lapse hoole ja armastusega üles kasvatada . Loodetavasti annab see tükk peale meelelahutuse ka veidi mõtlemisainet , sest tegelikku elu on selles rohkem , kui tavaline teatrikülastaja omale ette kujutada oskab . KRISTEL R. SITZ Ly Lestbergi " Insomnia " Raatuse Galeriis Tallinnas . Avatud <arv>. novembrini . Foto <arv>aastane ajalugu annab põhjust rääkida temast kui vanast meediast . Samas on foto kultuuriline staatus läbi ajaloo pidevas nihkes . Fotomeediumi demokraatlikkus vabastab palju vaataja tajumehhanisme , tippkvaliteet seostubki just foto kõrge kommunikatiivsusega , foto väärtus meediumina on tõusuteel . Teatud kujutluse harmooniaigatsus , tegelikkusega kokkujooks saab Ly Lestbergi uusklassitsistlike sugemetega aktilavastustes teoks . Lestbergi suureformaadiliste digitaalsete väljatrükkide maagilisus seisneb nende füüsiliselt eksisteeriva reaalsuse ja tähenduse koosilmumises . Tema teist reaalsust kujutavad fotod on omnivisioonse nägemise toode , paaride ja rühmadena eksponeerimine mitmekordistab võimalusi . Lestbergi õrna , aga tugeva surve tulemuseks on tegelikult manipulatsioon vaatajaga , tema eelarvamuste ja tabude lahtimonteerimine . Lestberg ise on kaameraga/relvaga ekstaasis pikali -- selgelt teispool ekraani , koos sõprade ja modellidega . She-male Lestberg õrritab vaatajat -- tema transseksuaalse konstitutsiooniga ( kuid naissuguelundiga ) modell ei luba vaatajal rakendada sooliselt " õiget " vaatamisrežiimi . Tema she-male'id viivad mõtted Michelangelole , kelle naisfiguuritõlgendused ( Medicite hauakabelis ) on ilmselge nihestatusega . Lestbergi versioon naisest , kelle käed kastratsioonihirmus ? häbedust varjates ühemõttelisi žeste ja kujundeid loovad , viitavad peenisekadedusele . Sarja lõpetab tagasaalis laest jalgupidi rippuv naisakt . Selline naisekeha kui peenise sümboolne tõlgendusvõimalus viitab <arv>ndate/<arv>ndate feministliku kunsti diskursusele . Friktsioonide ja lõtvumiste analoogiks ongi naisekeha ise . Nonfiguraalsetel ( kirevoodid ? ) fetišilaadse plastiku ja vinüüliga pakitud horisontaalsetel pindadel võbelevad leegid ; selline vertikaalne lennujaama suurusi arvestav vaatepunkt annab põhjuse rääkida vaatepunktide paljususest , koguni vaatepunktide platoost . Korrastatud ulgumeri on metafoorina mõjus , konteinerite/ betoonplokkide karkass on pärit tehisintellekti mikromaailmast või meenutab ulmelist makroplaneedi pinnastruktuuri . Kummalised pildid Kohvikuruumis eksponeeritavad Lestbergi " selle suve kummalised pildid " , nagu autor neid ise nimetab , on pildistatud Käsmus ja Saaremaal . Lestberg saabub kohale mõttekaaslaste rühma ja grupi modellidega , ise režissöörirollis esinedes on statistidena ülesastujate tähendus ja roll midagi enamat kui lihtsalt modelliks olemine . Poollavastuslikel , fiktsiooni ja dokumentaali vahepeal balansseerivatel punase viraažiga fotodel pole samas midagi juhuslikku , Lestberg on kindla käega lavastaja . Klassitsistlikust poosist kivilt/postamendilt mahaastuva meesakti kõrvale on teleobjektiiv zoominud suudleva paari . Poisilikud mehed ja samas noorte poiste võimendatud meesalge on Lestbergi viimase aja loomingu üks läbivaid liine . Sarnasus Guglielmo Plüschowi homoerootiliste , sajandi algul Roomas ja Capril pildistatud lavastuslike aktidega on aimatav . Kohati antiikskulptuure , teisalt hellenistlikku pastoraali järelaimavatesse poosidesse seatud süžeed toovad meelde Puvis de Chavannes'i ja Mareesi figuuridega ideaalmaastikud . Sinelites fotokaameraga/automaadiga relvastatud statistid segavad kümnendeid ja tasandeid . Viis tripihoidjatega ja miniseelikutega tantsivat meest ( abielus ? keskeas ? heteroseksuaalsed ? ) kirjaga EESTI seljal mõjuvad eeldatud koomika asemel suguharu hõimurituaali tõsimeelsete täitjatena . Lestberg veenab meid konventsionaalsuse kokkuleppelisuses ja suhtelisuses . Süütuse presumptsioon on välistatud : nelja teismelise kaudaalses alastuses Lestbergi versioonis on nii Dinos ja Jake Chapmani lapsmodellide rikutust kui ka Larry Clarki manipulatsioonid alaealistega . Lestbergi viseeritud vikerkaaretagust Eestit ( kui parafraseerida Judy Garlandit ) ei ole olemas , näituse ladinakeelse nimetuse eesti vasted on unes , unistustes , sonimises , kujutlusviljades , pettekujutluses , mõttetuses , jampsis . Kunstihoones kolm päeva hiljem avatud Briti moefoto tegeleb suuresti glam-maailma pealispindsusega . Antud kontekstis toob see võrdlus reljeefselt esile Lestbergi võime sügavusi luua ja meid liigutada . JAAN ELKEN PRESIDENT MITTERRAND'I SUURPROJEKT : Dominique Perrault' Rahvusraamatukogu Pariisis . Prantsuse tänapäeva tipparhitekt Dominique Perrault . Eesti Arhitektuurimuuseum Rotermanni Soolalaos . Avatud <arv>. novembrini . Plakatil , mis kutsub Dominique Perrault' näitusele Rotermanni Soolalattu , näeme tihedat traatkangast eesriiet ja punaste pinkide ridu . Nagu oodataks meid teatrisse , kus eesriie kerkib ja laseb osa saada arhitekti maagilisest maailmast . Pimedasse saali sisenedes ongi esmalt näha vaid plõksudes vahelduvad pildid põrandal -- näitus oma salapäras . Perrault' majad on aga salapärast kaugel . Kuidas seda saakski olla arhitektuur , mille võiks kahe sõnaga kokku võtta kui " klaasist kastid " . Aga ärgu mõistetagu seda Eesti kontekstis kui sõimu , mille põhjuseks räpakas teostus ja hooletu materjalivalik . Vaadelgem seda arhitektuuri <arv>. aastatele tüüpilise ratsionaalse vormi ja klaasi kui ühe vaieldamatu lemmikmaterjali ühendust kõige kvaliteetsemates näidetes . Peale hoolikalt valitud läbipaistva klaasi on kasutatud veel rohkelt puitu ja metalli erinevates viimistlus- ja kasutusvõimalustes . <arv>% selget ilu . Perrault' üheks esimeseks kuulsaks majaks oli Pariisi serval tööstusmelus paiknev büroohoone Hotel Industriel Berlier ( <arv>--<arv> ) , mis tüpoloogialt esindab tüdimuseni äraleierdatud teemat -- klaasist kontorihoonet -- , on aga tegelikult täiesti lummav maja . Sileda , korrusekõrgustest klaastahvlitest seinapinna taga paistavad kogu maja ulatuses mingid metallvõrest riiulitaolised struktuurid . Kirjade järgi on tegu päikesevarjudega , kuid loomulikult kasutatakse neid ka riiulitena -- sinna kuhjatud paberilasu varjab päikest ju veelgi efektiivsemalt ! Ometi ei riku ebaühtlane vaateaken sugugi maja välimust . Klaas paistab läbi just nii palju , et siiski veel mõjuda ühtse kestana , ja õhtul , kui sisemus välja valgustatakse , korrastavad metallriiulid tolle kribu-krabu justkui horisontaalseteks filmilintideks . Maja on uhkelt üksi keset transpordikeeriseid ja tossavaid korstnaid , ümbrust ilustamata , kontekstiga flirtimata -- maailm lihtsalt on selline , nagu ta on . <arv>. aastal toimus New Yorgi Moodsa Kunsti Muuseumis Terence Riley kureeritud näitus " Light Construction " , mis püüdis uurida <arv>ndate lõpu ja <arv>ndate alguse arhitektuuris esile tõusnud väga elujõulist suunda , kus märksõnadeks on võimalikult lihtne vorm , selle taandamine tavaliselt neljakandiliseks mahuks , klaas , läbipaistvus või läbikumavus . Sarnased majad kerkisid nii USAs , Singapuris kui ka Pariisis . Üks oluline ühisjoon nende puhul on neutraalsus , hoone toimib vaid kui taust , konteiner , mis sisaldab erinevaid tegevusi ja funktsioone . Ruumiliselt taotletakse maksimaalset avatust , piiritlematust ja paindlikku organiseeritust . Rõhutatult on tegu arhitektuuriga , mis ei viita millelegi väljaspool iseennast , vaid asetab esiplaanile vahetu materjali- ja ruumikogemuse . Esmapilgul liiga lihtsatena tunduvate ideedega minnakse julgelt lõpuni , avades nii täiesti uue tasandi või tõestades , et arhitektuuriloos palju kihistusi kogunud teema pole end sugugi veel ammendanud . Selles osas on väga iseloomulikud Perrault' kaks hiljutist objekti -- Berliini <arv>. aasta olümpiamängude velodroom ( ringikujulise plaaniga ) ja ujula ( ruudukujulise plaaniga ) . Oma ülimalt elementaarses geomeetrias tuletavad need hooned meelde prantslastele tavaliselt külgepoogitud ratsionaalset vaimu ja sajanditepikkust klassitsismiarmastust , ega asjata pole osa kriitikuid Perrault'd võrrelnud Étienne-Louis Boulléega . Samas mõjuvad need lakoonilised mahud oma hõbedases metalses kattes ja dünaamilises avadejaotuses vägagi kaasaegsetena . Ideaalne konteinerarhitektuuri näide on aga Tehnikaraamatute keskus Marne-la-Valleés ( <arv>--<arv> ) , mis keset rohelust mõjub kui suur minimalistlik maakunstiteos või siis tavaline utilitaarne pakend , sõltuvalt vaataja arusaamast . Siiski ei ole Perrault' neutraalsed kastid alati nii üheselt tausta või konteinerina vaadeldavad . Tema kuulsaim objekt , Rahvusraamatukogu Pariisis , on tegelikult täidetud emotsionaalsete hetkedega : põhjamaine " metsik " loodus lugemissaalidest ümbritsetud sisehoovi reservuaaris ; kloosterlikult askeetlik mööbel , et mõte mujale ei kanduks ja laseks ühte ruumi kogunenud suurel hulgal inimestel rahulikult omaette olla . Eraldi raamatukogu jaoks välja töötatud peenest traadist kootud kanga puhul soovis ta , et sinna jääksid kangakudumise " elavad " jäljed , kohatised ebakorrapärasused , et vastanduksid tehnoloogiliselt külm metall ja tekstiili tavapärane soojus . Ja nelja suurt L-kujulist torni , sümmeetriliselt krundi nurkades , kus asuvad raamatuhoidlad , on Perrault' enda algatusel metafoorselt seostatud avatud raamatutega . Aga Rahvusraamatukogu on ka objekt , mis seob Perrault'd Mitterrand'i grand projets'iga . See oli viimane ja mahukaim ehitis riiklikult algatatud suurprojektide seerias , kuhu kuuluvad näiteks Defense'i triumfikaar , Louvre'i uus sissepääs , mida tähistavad hoovipealsed püramiidid , jt. Prantsusmaa tehnoloogilist võimsust ja tsentraliseeritud suurriiklikke ambitsioone demonstreerivat Mitterrand'i perioodi , mis allutas kahesaja aasta tagustele revolutsiooniideaalidele ka arhitektuuri , on nüüdseks palju kritiseeritud . Hiljutises intervjuus arvab Jean-Louis Cohen , et grands projets on väga prantslaslik ettevõtmine , mille taga Beaux-Arts'i traditsioon , mis on retooriline , laia publiku poolt lihtsalt mõistetav ja õhtustes uudistes kahe sekundi jooksul näidates mõjub efektsena . Coheni määratlus käibib kindlasti ka Perrault' majade kohta , kuid vaid ühe tasandi osas . Kui raamatukogu projekt eksisteeris veel ainult idee tasandil , sõnastas Perrault oma eesmärgi : raamatukogu Prantsusmaale , väljak Pariisile . Mõeldes tollele laudpõrandaga , tõstetud poodiumil platsile nelja torni vahel , mille keskel on sügavuses männimets , julgen öelda , et Perrault' objektide üks olulisemaid jooni on nende materjaalsus ( materjal + materiaalne ) ; meeltele hea keskkonna loomine kõikvõimalikeks tegevusteks . Plakatil kujutatud eesriide taga ei olegi midagi vaadata . Me peame vaatama traatkangast kardinat ja mõtlema : " traatkangast kardin " . _ANDRES KURG_ Meediaõppejõud Tiit Hennoste kommenteerib Postimehe juhtumit . Postimehe juhid , kes konflikti alguses näitasid ennast täiesti võimetute juhtidena , valides probleemide lahendamiseks lolli järjekindlusega kõigist variantidest kõige halvemad , hakkasid lõpupoole paremini mängima . Tippetendus on siiani Postimehe peatoimetaja Marko Mihkelsoni ja EE peatoimetaja Aavo Koka <arv>. novembri televaidlus , mis sobib ilunäiteks Pierre Bourdieu kirjeldatud pseudodebattide juurde . Kaks härrasmeest vestlevad džentelmenlikult , heidavad üksteisele leebelt ette , et teine pole konkreetsel juhul päris kenasti käitunud , ja näitavad üheskoos koha kätte kultuurifundamentalistide kambale , kes räägib kultuurist , aga ei tea isegi sõnade ( tsensuur ! ) tähendusi ega peatoimetaja kohustusi ja õigusi . Ja samal ajal üritatakse konflikti tuuma taandada ühe sisekorrast üleastunud toimetaja ja peatoimetaja konfliktile . Minu arust on tõelised probleemid mujal . Aga alustama peame sõnast . Kohe konflikti alguses kujunes välja kaks selget leeri . Ühe poole moodustasid kultuuriinimesed ja ka osa ajakirjanikke , kes kasutasid Postimehe tegevuse kohta sõna " tsensuur " . Teisel poolel on peatoimetajad ja lehtede juhid olenemata firmast , kes on teatanud , et teine pool ei tea selle sõna tähendustki ja et mingit tsensuuri ei saa olla , sest peatoimetajal on omas lehes õigused etc etc . Seejuures tsiteeritakse mõnuga entsüklopeediaid , kus on selgelt öeldud , et tsensuur on ametivõimude tegevus jne jne ( EE <arv>. köide ) . Esiteks tahaks lingvistina peatoimetajatele meelde tuletada üht keelelist elementaarsust : suur osa nimisõnadest on korraga nii üldkeele sõnad kui ka terminid . Ka sellised sõnad nagu " meri " ja " jõgi " on korraga üldkeele sõnad ja näiteks geograafia terminid . Täpselt samuti käitub sõna " tsensuur " . Eriti ilusaks näiteks on Postimehe peatoimetaja enda <arv>. novembri artikkel , kes kasutab " tsensuuri " loo alguses laiemas tähenduses , siis toob sisse kitsa termini ja seejärel läheb rahulikult uuesti laiale tähendusele . Ja veel , kui tõlgendada tsensuuri Eesti Entsüklopeedia tähenduses , siis ei saa seda põhimõtteliselt üheski demokraatlikus riigis olemas olla . Miskipärast aga ei usu seda Euroopas vähemalt need inimesed , kes on moodustanud mitmesuguseid tsensuuri uurimise komiteesid jms. Ma saan peatoimetajate mõtteviisist aru : kui nad lubaksid tsensuuri sõna laia kasutust , siis võib asi lõppeda sellega , et nad saavad kiiresti pähe pideva tsenseerimissüüdistuste laviini . Olgu nii , püüame analüüsida probleemi tuuma ilma selle sõnata . Ja siis jõuame kahe suure küsimuse juurde . Esiteks , kas (pea)toimetaja võib valida lehte lugusid just nii , nagu tema tahab , või on tal siin ka mingid piirangud ? Ja teiseks , kas toimetus võib teha kaastöölise tekstiga , mida ta tahab , ja see on alati toimetamine , või on siin mingisugused piirid ? Sest tegelikult väidavad peatoimetajad just seda , et kuna nemad vastutavad , siis võivad nad teha , mida nad tahavad . Ja lugejad loodku ainult nende tarkusele ja leebusele . Esimene probleem on lihtsam . Lugejatele on üsna ükskõik , millised on Postimehe sisesuhted toimetajate vahel . Ajalehte tehes peab iga toimetaja küsima igal konkreetsel juhul hoopis seda , kas see või teine jutt on lugeja jaoks oluline ja vajalik teada või ei ole . Niisiis : kas <arv> kultuuriinimese arvamused eesti kulturiajakirjanduse seisust ja ka Postimehe tegudest on olulised lugejale või mitte . Minu arust on siin vastus ainult üks : on küll . Ja kui Postimehe peatoimetaja sellest aru ei saa , siis on ta lihtsalt ebakompetentne oma rolli täitma . Kui tekstide valimine lehte toimub mitte lugeja huve arvestades , vaid lähtudes toimetuse omavahelistest suhetest , siis on selline leht jama . Asja teine tahk on välisautori ja toimetuse suhete probleem , mis on eriti oluline kultuuriosakonnas , kus välisautorite osakaal väga suur . Autorite ja toimetuse suhtlemises mõned kirjutamata reeglid . Üks neist on see , et tellitud kirjatöö avaldatakse , ka siis , kui toimetaja peab seda nõrgaks . Ja teine ütleb , et välisautor võib olla lehe suhtes kriitiline . Mis on Postimehe praeguse käitumise tagajärg ? Lihtsalt see , et mul pole enam usaldust Postimehe kui töö tellija suhtes . Ma ei saa olla kindel , et mu seisukoht ilmub , sellest ei kärbita välja olulisi mõtteid ja seda ei muudeta teistpidiseks . Toimetaja võib mulle lubada mida tahes , aga peatoimetaja otsustab . Mulle jääb vaid kaks teed . Üks on saata oma kriitika konkureerivale kontsernile ja saada kaela süüdistus ebaobjektiivsuses , konkureeriva firma huvide teenimises jms. Ja teine on saata see mõnele riiklikule pisiväljaandele . Siit edasi on teha veel üks samm , suruda kriitika internetti , omamoodi intergetosse , kus kõik maailma tõrjutud saavad omavahel oma asju ajada võimu segamata . ehk Priimägi , Kaplinski ja Ruutsoo LAURI VAHTRE Kunagi mu koolipõlves , <arv>ndate algupoole , näidati Tartus " Komsomoli " kinos inglise multifilmiprogrammi , millele nii noored kui ka vanad tormi jooksid . Üks film oli mõistujutt Ilust , Headusest ja Tõest . Ilu ja Headus ilutsesid , muutusid võimsaks ja pöörasid siis , ennäe , omavahel vihasesse surmaheitlusse . Tõde sellal arvutas ja kirjutas omaette . Ja siis , kui Ilu ja Headus olid teineteise kõrid pihku saanud , saabus korraga vaikus -- sellest tahvlikesest , millele Tõde oma tõde kriipseldas , oli kasvanud tohutu (aatom)pomm , mis rippus kõigi , nii Tõe , Ilu kui ka Headuse pea kohal . Headus ja Ilu lasid aegamööda teineteise kõrid lahti ja vahtisid õudusega pommi . Nii see lugu vist lõppeski . Et tõde võib vakatama panna nii ilu kui ka headuse , oli arusaadav . Aga mis mind toona üllatas , oli esiteks see , et ilu ja headus ei olnudki kõikvõimsad maailma ärapäästjad ; teiseks see , et nad omavahel riidu läksid . Ilu , headus kui ka tõde võivad inimeste käes ja kasutuses lõpuks moonduda inetuseks , kurjuseks ning valeks . Tõsi , hullunud pilguga prohveteid enam eriti ei liigu , sest neid ei usuta , kuid see-eest nähakse libaprohveteid , kes kuulutavad ilu , tõe ja headuse mitmetahulisust ja nüansseeritust . Justkui akadeemiliselt ja kiretult . Paraku möirgab nende mõistusliku argumentatsiooni suitsukatte taga ikkagi kirg . Näiteks kirglik argus . Kirg pole hea ega halb , kirg on kirg . Loom . Halvaks muutub ta siis , kui talle võlts professorimask ette riputatakse . Hea on ta siis , kui tema loomust arvestatakse ja ta õigesti taltsutatakse ning rakkesse pannakse . Meil on kolm kuulsat kuulutajat , tulnud kui Gaspar , Melchior ja Balthasar otse präänikute maalt . Priimägi kuulutab ilu , Kaplinski headust ja Ruutsoo tõde . Ilu Päikesetõus on ilus . Priimägi on ilus . Savisaare plakat on ilus . Headus Samuel Huntington julges arvata , et lillesülemitega kahurisuid kinni ei topi , aga valvas professor Mikko Lagerspetz tegi ta kõigi intellektuaalsete argpükside kergenduseks kiirelt maatasa ( EE <arv>. okt ) . Lagerspetz muudab Huntingtoni seisukohad kõigepealt primitiivseiks ( nt et konfliktid hakkavad käima mööda tsivilisatsioonide geograafilisi piire ) ja purustab need siis võidukalt . Kergendus . Make love , not war ja kõik on korras . Kas tahtlikult või tahtmatult jääb märkamata Huntingtoni sõnumi tuum : kultuurierinevused ja viimaseist tulenev vaen on tegelikkus , neist ei saa üle plakatitega , kus valge , kollane ja must inimene üksteist musitavad . See on sõnum , mis ärritab ka Kaplinskit . Et erikultuursete inimeste mehaaniline segamine toob paratamatult kaasa pinged ja olmevägivalla , seda ei tohi tunnistada . Vastupidi , tuleb üht osapoolt maapõhja manada ja rumaluses süüdistada . Sotsiaalvallas on headusekuulutajatel õieti ainult üks idee ja juhtmõte : jagada ( vt nt Iivi Masso , EP <arv>. okt ) . Et sotsiaalne ülekindlustatus hakkab soodustama perekondade lagunemist ja soosib laiskust , ei kuulu meenutamisele ega mõistmisele . Hoopis kohatu oleks headusekuulutajaid õrritada tarkuseteraga " Kitsikus on leidlikkuse ema " . Selline õrritaja poodaks headuse nimel kõige heasüdamlikumalt risti . Tõde Ruutsoo naeruvääristab Marxi eitajaid ( EE <arv>. okt ) . Tema erilise põlguse teenivad ära " Ülirahvuslikud Ajaloolased " ( kes õieti ? kas mina ka ? ) , kes olla Marxi mahakandjad ja antileninlased . Antileninism aga olla leninismi halvim vorm. Nüüd kontrollküsimus Ruutsoo tõemeelsusele : kas ka antifašism on fašismi halvim vorm ? Ja kas suure Marxi enda terav antireligioossus on religiooni halvim vorm ? Kui jah , siis on Ruutsoo ise anti-ülirahvuslasena ülirahvusliku ajaloolase halvim vorm , kes kirjutab " objektiivset ajalugu " ( olgu või esseedena ) , täis irratsionaalset viha Eesti Kongressi vastu . Ruutsoo kuulutab sünteesi , esitab aga antiteese . Esitagu , aga palun mitte sünteesi pähe . Samalaadne äpardus on juhtunud Andrei Hvostovil . Suure õhinaga " müüte lõhkudes " ( ah , mis subliimne termin ja tegevus ! ) ei pane ta tähele , et ta mitte ei lõhu müüti , vaid ehitab antimüüti . Viimasega on aga nii , et tulemuseks võib olla lihtsalt lollim ja primitiivsem müüt , nagu sellele juhtis tähelepanu Märt Väljataga . Ja mis puutub Marxi , siis on täiesti tõestatud fakt , et tema antireligioossusest kasvas välja jube värdreligioon . Saabas tähendab sõrmkinnast , leib apelsini , kärbes elevanti ja supp seepi . Ilu , headus ja tõde võidavad uusi poolehoidjaid . Vabadus paguluses . XIV dalai-laama Tendzin Gjatso autobiograafia . Tõlkinud Kai Vassiljeva . Tartu : Elmatar , <arv>. <arv> lk. Tema Pühaduse XIV dalai-laama Tendzin Gjatso autobiograafia on jõudnud meie lugemislaudadele kaheksa aastat pärast tema mälestusväärset ning kindlasti mitte viimast Eesti-visiiti . Kaheksa aastaga on iseseisev Eesti tundmatuseni muutunud . Hiina poolt okupeeritud Tiibetis seevastu pole toimunud vähimatki nihet paremusele ning iidset tiibeti kultuuri suretatakse haritud maailma protestide kiuste . Ehkki dalai-laama on eeskätt tiibeti rahva vaimne ja ilmalik juht eksiilis , on tal sümbolina tähendus kõigi budistide jaoks , sõltumata koolkondade ja traditsioonide erinevustest . Mõneti võiks tema usujuhi staatust võrrelda ehk Rooma paavsti omaga . Vaevalt on ühegi rahva pagulasliidrile maailmas osaks saanud nii palju tunnustust ja tähelepanu kui praegusele dalai-laamale . Sellest ei kõnele mitte ainult Nobeli rahupreemia . Tiibeti budism , eriti dalai-laama poolt esindatud gelukpa koolkond , on läänemaailmas äratanud suurt huvi ja laialdaselt levinud . Tiibeti rahva vastu suunatud genotsiidist ning tema kultuuri hämmastavast elujõust kõnelevad järgmised üpris ligikaudsed arvud : kokku umbes kuus miljonit tiibetlast ning üle miljoni Hiina okupatsiooni ja kultuurirevolutsiooni ohvri <arv>. aastast tänaseni ; üle saja tuhande pagulase ning enam kui viissada tiibeti budismi keskust Läänes . Viimati mainitud keskused ei paku huvi kaugeltki üksnes tiibetlastele . Ometi pole XIV dalai-laama ei tulihingeline usumisjonär ega oma rahva kallal toime pandud koleduste lohutu kirjeldaja . Ta tunneb küll rõõmu tiibeti budismi leviku üle maailmas , kuid ütleb sealsamas , et usuvahetus on igal juhul riskantne samm , mida niisama lihtsalt ei peaks ette võtma . Kahtlemata on raamatus ka mõjusaid kirjeldusi tiibeti rahvale osaks saanud kannatustest , kuid nendest ei kuma viha hiinlaste vastu . Budistile omaselt pole dalai-laamas jälgegi fanatismist ega üheplaanilisusest . Kõigi tema kirjelduste autorihoiak on leebe , tagasihoidlik ning muhe . Tagasihoidlikkusest on dalai-laama esileküündiva positsiooni taustal küll mõneti kentsakas kõnelda , kuid asjaosaline ise teeb siin selget vahet talle saatusega antud positsiooni ning oma isiku vahel . " Ise olen ma vaid inimene ning juhtumisi tiibetlane , kes on endale valinud budistliku munga elu , " kirjutab ta . Muu hulgas on XIV dalai-laama šokeerinud tiibetlasi oma võimupiiride priitahtliku kärpimisega , kindlustamaks üleminekut teokraatialt demokraatiale , ning koguni kahtlustega dalai-laama institutsiooni vajalikkuse kohta tulevikus . Näiteks <arv>. aastal , juba eksiilis olles tuli ta lagedale ettepanekuga , et Rahvuskogu võiks dalai-laama ametis olija kahe kolmandikulise häälteenamusega tagandada . See klausel läkski dalai-laama enda jonnakal nõudel läbi , ehkki paljas mõte ümbersündinud usujuhi troonilt tõukamisest oli tiibetlaste jaoks jalustrabav . Ehk ongi Tendzin Gjatso suurimaks teeneks dalai-laamana otsustavad sammud moderniseerimise suunas . Praegune dalai-laama on igati kaasaegne inimene , tahaks koguni öelda -- XXI sajandi inimene . Kuid tema kaasaegsusel on aukartustäratav kultuuripõhi . Kahtlemata on ta tänulik traditsioonilise kasvatuse eest , mis talle nooruses osaks sai , kuid märgib samas , et ettevalmistamatus rahvusvahelise olukorra ja poliitika alal andis end tunda , kui tal ühelt poolt väga noorena ning teiselt poolt tiibeti rahvale ülimalt kriitilisel ajal tuli hakata otsuseid tegema . Ses suhtes on võluv , et olnule tagasi vaadates ei häbene dalai-laama omaks võtta naiivsust ning valearvestusi , sealhulgas isegi teatavat usku hiina kommunistide ideaalidesse , mis kummatigi kiiresti kokku varises . Veel ühe isikupärase joonena hakkab dalai-laama autobiograafias silma tema kirjelduste kaasakiskuv detailirohkus . Eriti avaldub see inimeste , sealhulgas märkimisväärselt maailma saatust mõjutanud inimeste portreteerimisel ( Mao Zedong , Jawaharlal Nehru , Vaclav Havel jt ) . Mitte ilmaasjata ei peeta tiibeti budistliku kultuuri selgrooks psühholoogiat . Nagu tõelisele budistile kohane valdab dalai-laama kaastunde , siiraste kavatsuste ja nende puudumise keelt ning suudab oma tähelepanekuid ka meisterlikult jagada . Ja ta usub paremasse homsesse , nagu budistid usuvad . ANDRES HERKEL Uudsus on suhteline mõiste . Eilne särav uus idee on tänaseks vana ja kulunud . Eilne tipp-tehnoloogia saab kiirelt tänaseks laiatarbekaubaks . Eilne mood ei kõlba tarbida . Käib võidujooks ajaga . Igaveseks jäävad alles vaid mälestused mõnust . ARNE PAJULA BMWja Eesti Ekspressi restoranikonkurss on lõppenud . Rahva hääl on selgitanud parimad . Võitjatest räägime siiski alles järgmisel nädalal -- põnevuse üles keeramiseks tuleb seekord juttu minu isiklikest lemmikutest . Pajula kõige-kõige-kõige valik : Kõige parem vein Veinivaliku eest hoolitses kogu konkursi vältel AS Dunker . Restoranid keskendusid firma laia veinivaliku paremikule . Võimsatest ja garanteeritult hea kvaliteediga Torrese ja E. &amp; J. Gallo veinikeldritest pärit joogid olid populaarseimad . Minu jaoks kõige huvitavam veinileid tuli hoopis Rumeeniast . Murfatlari piirkonnast pärinev Private Reserve Late Harvest Pinot Gris , <arv> on oma <arv> eluaastaga küpsenud mahedaks ja mesiseks dessertveiniks , milles õnneks siiski ka piisavalt hapet . Hiliskorje ja sellega kaasneva väärishallituse tekitatavad mõrkjad nüansid on aeg lihvinud nauditavaks hõrkuseks . Sobib hästi sinihallitusjuustuga , puuviljavaagna juurde ja ka eraldi . Esimesena pakkus seda veini Pärnu Rannahotell . Kõige põnevam jook Kõige eriskummalisemaks joogiks oli restoranis Elysee pakutud ape ritiiv . " Hädavajalik kevadine vitamiinipomm -- viimane New Yorgi moekarje , " iseloomustas jooki peakokk Imre Kose . Maitse va stas välimus ele -- oli ääretult põnev ja eksootiline . Kõige häbelikum peakokk Peakokkade suhtlemisoskus näib olevat võrdeline kaugusega Olümpia hotellist . Sealses Elysees troonib joviaalne ja kaasakiskuv suhtleja Imre Kose . Eesti kõige häbelikumad peakokad ongi sadu kilomeetreid eemal Pärnus ja Otepääl -- Katrin Milvek Rannahotellist ja Signe Jüris Karupesast . Kõige pikem nauding Keegi ei suutnud võistelda Le Bonapart'iga . Mõnusalt diskreetne ja samas tähelepanelik teenindamine muutis aja kulgu . Neli tundi kadus lausa märkamatult pideva naudisklemise tähe all . Väärikas oli ka arve . Kõige hoolitsevam teenindus Restoran Admiral jättis unustamatu mulje . Pererahvas suhtles Vahemere kallastele omase naudinguga kõigi külalistega ning kandis siiralt hoolt selle eest , et klientide rahulolu oleks täiuslik ja kõikehõlmav . Kõige eksootilisem menüü Kahtlemata oli kõige eksootilisem konkursimenüü restoranis Ami-ja . Jaapani toitudega tutvumine oli silmaringi avardav ja näitas ilmekalt , kui hea võib olla toores kala . Kõige metsikum menüü Metsloomade ja -lindudega kostitati mitmel pool . Nii läheb auhind jagamisele . Hirve sai restoranides Hubertus ja Stenhus . Tuvi pakuti Le Bonapart'is . Õnneks Eestis kõige metsikumat elamust ei saanud -- hamba alla sattuvaid haavleid toidus ei leidunud . Kõige põnevam köögiseade Restorani Karl Friedrich peakokk Endel Kullang tõi tööle kaasa kodus kasutatava suitsutuskasti , et pakkuda oma menüüs värskelt suitsutatud lõhet . Maitses väga hea . Seade ise osutus ootamatult lihtsaks , pliidirauale sobivaks plekk-kastiks . Just ülimas lihtsuses peituski asja ilu . Kõige üllatavama nimega toit Restoranis Admiral pakuti aivarit -- pikantset püreed , mis sobib saatma nii liha , toorjuustu kui ka leiba . Aivari söömise muljeid rääkides oli alati põnev pealtkuulajate nägusid vaadata . Kõige üllatavam peakokk Restoran Roosikrantsi belglasest peakokk Emmanuel Wille üllatab oma külalisi ootamatult selge ja praktiliselt aktsendivaba eesti keelega . MUST PRINTS leheneeger Helistas hea põlvkonnakaaslane Toomas Lepp ja küsis , kas ma ei tahaks Eesti Televisioonis ühte saadet tegema hakata . No tegelikult pole Lepa Toomas nii hea põlvkonnakaaslane midagi , sest ta lõi mult ülikoolipäevil üle paljutõotava noore poetessi Helgi Sulla , kellega siis mõnda aega Supilinnas kokku elas , nii et mina pidin vesise suuga pealt vaatama , kuni tuli hea põlvkonnakaaslane Uku Õmblusmasing ja kauni Helgi koledalt Toomaselt üle lõi ja temaga siiamaani kokku elab ! Aga televisioonis esineda tahan ma küll ! Eluaeg olen sellest unistanud . Mäletan , juba lapsena vaatasin varieteeshow'sid , kus esinesid sätendavate litritega ehitud tantsijad trussikute ja rinnahoidjate väel , ja mõtlesin , kuidas küll sellesse ebamaisesse haaremisse pääseda , ja unistasin , mida kõike ma nende kaunite daamidega ette võtan ! Ütlesin siis Lepale , et ei tea , kas ma saan , mul on ikka kole palju tööd ja kuidas võiks teletöö mõjuda minu laitmatule renomeele ? Aga Tom näis täpselt teadvat , palju mul tööd on ja milline on minu renomee . Igatahes lasin ennast natukene paluda -- liiale ei tohi sellega minna , liigne jäikus võib kalliks maksma minna , nii et enam teletööd ei pakutagi -- ja leppisin kokku , et hakkan koos Piret Taniloviga esinema kultuurisaates " Op " . Visuaalse meedia allakäik Kuulutasin suurt uudist kohe kolleegidele . Lootsin nende ees laia lehte mängida . Aga mis välja tuli ? Neil kõigil oma tele- ja raadioshow'd ammuilma olemas . Ants istuvat nagu miška campbelli purgi otsas ja jutlustavat eesti rahvale iga jumala nädal moodsat kunsti nagu mingi Ben Haden ; Romi omab koguni k o l m e teleprogrammi ja talkshow'd raadios ja Meelis on ennast teatrielu tutvustavas programmis sisse seadnud nagu vamm ! Vat see on see , et turumajanduse sissetung meediasse on toonud kaasa põlvkondade sideme katkemise ja igal pool laiutavad minu noored alluvad ! Aga kes on Piret Tanilov ? Olin selle noore daami intervjuusid sopalehtedest lugenud , fotode järgi on ta täitsa nitševoo , vist lahutatud ? Pean kindlasti üle kontrollima . Mõtle , kui tore oleks meil kahekesi peale saadet kuskile kohvikusse istuma minna ja tööjuttu ajada . Peab aind vaatama siukse koha , kus naine ei käi . Jõle plass oleks , kui proua eksminister meie sulni kultuurivestluse taktitult katkestaks ! Debüüt otse eetris Stuudios oli kole palav ja mingid tunkedes mehed sebisid edasi-tagasi nagu pesuväel naised . Tanilov tuli -- ta oli tõesti kaunis nagu Piret Tali või Kärt Karpa -- , torkas mikrofoni nina alla ja palus rääkida narratiivist eesti kultuuris . Issand , kus ma ehmatasin . Hakkasin suurest ehmatusest vist kokutama koguni . Mul oli terve sõnavõtt välja mõeldud , see lendas nüüd kuradile , ajasin niisama lollust suust välja . Aga Tanilov paistis rahul olevat , tänas mind intervjuu eest ja enne , kui ma arugi sain , olin palavast stuudiost külmale uulitsale kärutatud . Järgmine päev tegin töö juures ükskõikse näo pähe ja küsisin alluvatelt , kuidas saade meeldis . Ja mis välja tuli ! Ants , Meelis ja Romi polnud üldse võtnud vaevaks vaadatagi , kuidas ülemus datasfääri siseneb . Aga nad olid Andrese käest kuulnud , et väga hea saade oli olnud . Hea kolleeg Andres võttis vaevaks koguni väikse kiitva meediaarvustuse lehenurka torgata , tänasin teda selle eest palavalt . Andres tunnistas hiljem , et ega tema ka " Opi " vaadanud polnud . Lihtsalt Leopold oli talle maininud , et tema naine olla mind telekas näinud . Ja Piret Tanilov , tuleb välja , elab kokku ühe teletöötajaga . Mede mees käis Londonis . See on selline suurlinn , metropol , kui emalaev , kuhu maanduvad kui oma pessa kõik ilma friigid ja trendid ning muud rändlinnud . Mede mees nägi seal Spice Gööli , Hugh Granti ja džunglikuningas Goldie't , kes oma lahtisest mersust lihtrahvast sõimas . Tundus , et see koht on kui " meid for " mede mehele . Aga kui mede mees end ühel klubipeol tõesti koduselt ehk vabalt tunda tahtis , visati ta kui kontvõõras värava taha . Säh sulle metropoli ja multikulturaalsust . Käitu kui kirikus ! Tallinnas on vähem ruumi , aga rohkem vaba õhku . Viimasel ajal kõneldakse palju uutest rikastest ja uuest luksustarbimisest . Sedakorda ei pöörata tähelepanu mitte tõusikutele . Kes iga hinna eest maailmale oma tähtsust ja positsiooni kuulutada tahavad . Stiilsed rikkad kulutavad aga asjadele , mille väärtus ei pruugi igaühe silma torgatagi . Sest on omandatud rikkuri enda loomingulisest hoiakust ja identiteedist . Mille vägi avaneb alles peale asjasse pühendumist . Eelmise kuu GQ annab tabava nimetuse " stealth wealth " . Ja loetleb eri eksklusiivseid esemeid ja nähtusi , millega end stiilne seob . Mis on iseenesest naljakas . Näiteks kuulab stiilne jõukur The Smithsi " Meat Is Murderit " . Rikastel on aga tõeliselt põhjust hoida taolisel moel madalat profiili . Kui uskuda statistikat , siis näiteks USAs pole ppärast <arv>ndate majanduskriisi laiad massid enam rikastunud . <arv>% rikkusest tollest ajast tänaseni on läinud vaid <arv>% eliidi kätte . Nii mõnigi küsib , mis on up &amp; down 'i mõte ehk raison d'etre . Kuid elu ju seisabki koos tõusudest ja langustest . Ja ei saa me ilma ühe ega teiseta . Ai , kuidas Bertolt Brecht armastas ilkuda saksa väikekodanlaste üle , kes muutumatuse seisundist unistasid . Üks anekdoote oli , et " Vanamutt otsustab veel enne surma järele proovida , mis asi see seks on , millest räägitakse . Laseb ühel nooremal mehel endaga selle asja ette võtta . Nooruk teebki tööd nagu tellitult , ikka hoogsalt üles ja alla , üles ja alla -- aga eit saab tigedaks ! " Kuulge , noormees , otsustage nüüd juba lõppeks , kus te siis olla tahate , kas üleval või all , ja palun tehke kähku , " uriseb mutt rahulolematult . " Taas on leidnud kinnitust , et inimeseloom igatseb puudutust . Pärast seda , kui puudutavast emaüsast väljutakse , hakatakse vaest inimest kogu elu keelama , et " käega ei tohi puutuda " jne. Nii tööstus kui infoühiskond on inimestevahelisi suhteid võõrandanud , virtualiseerinud jne. Kuigi inimesed lasevad end katsuda juuksuris , massaažis , arsti vastuvõtul ja prostituudi juures , rahuldavad endid perevägivallaga , on see kehv kompensatsioon . Sest enam vajatakse vahetut , südamlikku ja veenvat inimpuudutust enda ümber . Uurijad tegid kindlaks , et vähemasti Läänemaailmas teevad tööl üha enam ja enam karjääri need , kes oskavad oma töökaaslasi meeldivalt ja füüsiliselt puudutada . Keskmine meesisik suudab aga oma kohamakate karukäppadega kolleegidele vaid ebameeldivusi tekitada . Rikkudes nende riideesemeid , põhjustades piinlikke situatsioone , mis muuseas viivad süüdistusteni seksuaalses ahistamises . Teeme järelduse -- tulevikus liiguvad mööda karjääriredelit üles vaid naised ja gay-mehed . On üks siga , kellega ma sooviks väga tutvuda . See on inimene , kes alati , kui ma kaotan hetkekski valvsuse , võtab arvustamist ootavate plaatide hunnikust mõne plaadi ja kaob . Sama salapäraselt , nagu tuli . Ma sooviks , et ta asuks Areeni plaadikülje kaasautoriks . Tal on kõigele vaatamata hea maitse . Viimati lahkus ta siit Stereolabi uue albumiga . Mis , talle veel kord au andes , on väga hea plaat . Kapis peremeest ootavaid Sarah Brightmani viimast , Foreigneri ballaadikogumikku ja " Aidat " -- neid ta pole isegi nihutanud ... Ohkan , sest häirivalt hea oli see uus Stereolab . Ning nii palju , kui ma mäletan , oli ja on " Cobra ... " palju rohkem kui Stereolabi-esindaja kirjelduse " Morricone meets Faust meets Roland Kirk meets Brian Wilson meets Archie Shepp " liidetavate summa . <arv> SIIM NESTOR Raison d'Être " Collective Archives " ( Cold Meat Industry ) Selle Rootsi plaadifirma nimi meenutas mulle kõigepealt Neubauteni halber mensch 'e , kes sepahaamritega rippuvaid seakeresid tagusid . Väga mööda ma vist ei pannudki , ehkki antud juhul keskendutakse siiski rohkem dark wave 'i väljaandmisele . Cold Meat Industry iseloomustab oma toodangut kui " muusikat inimesele , kes suudab istuda ja nautida kellegi teise õudusunenägude heli " . See kehtib küll täielikult MZ <arv> ( death industrial ) või Archon Satani kohta , kuid on vähemalt kaheldav nende labeli-kaaslase Raison d'Être puhul . Viimatimainitu on sooloprojekt , mis tegeleb kõige muu kui auraalse terroriga , ent midagi õudset võiks vast sellestki muusikast leida , kuigi ma ei tea , milleks või mida . Raison d'Être on muusika unustusest ja hüljatusest . Ent mitmetest teistest sama sihiga bändidest eristab teda kaugele minevikku ( täpsemalt keskaega ) suunatud pilk . See pilk ei loo ühtki perspektiivi , vaid ainult eksleb hämaruses , püüdes anda häält sellele , mida pole . Tulemus on midagi igas mõttes ennekuulmatut : keskaegne ambient . Asju , mida need helid puudutavad , pole enam olemas , ja minevikust jõuab meieni ainult nende olemise hääl . Seetõttu jääb mulje , nagu jõuaks kohale kõigest muust puhastatud Olemine ise ( Heideggeri tähenduses ) . Väga omapärane kogemus , julgen soovitada . Huvitav plaat , mis vaid kohati kannatab liigse spirituaalsuse all . <arv> ERKKI LUUK Mariah Carey " Rainbow " ( Columbia ) Enamasti on Mariah siin ohutu ballaadi-tädi . Ent " Rainbow'l " üritab ta varasemast veelgi meeleheitlikumalt olla ka keegi teine . Abiks hulk kaasaegseid kaake : Snoop Dogg , Missy Elliott , Kevin Briggs , Jermaine Dupri , Jay-Z , Da Brat ... Katsed olla Christina Aguilera ( " X-Girlfriend " ) või Usheri vanem õde küll ebaõnnestuvad ( " How Much " ) , kuid Janet Jacksoni ( " Bliss " ) ja Mary J. Blige'i ( " Crybaby " ) maskid sobivad talle kui naelutatult . " Trendikas on olla trendikas " oli ilmselt suurte punaste tähtedega kirjutatud stuudioseinale , kui " Rainbow'd " valmistati . Whitney Houstoni " My Love Is Your Love " tasemel imagoloogilise kõrvalhüppeni " Rainbow " ei küüni , kuid moe sabas sörki on siiski palju lõbusam jälgida kui aastasadadeks oma stiilile raudkindlaks jäävaid habemikke . <arv> SIIM NESTOR Võib muidugi vaielda , milline punkbänd oli parem , Sex Pistols või Clash . Kuid kindel on see , kumb neist kahest vasem oli . Keegi ei liitnud viisnurkseid loosungeid tõhusamalt nelinurkse kitarrirockiga kui Clash . Ja ega too poliitrock kedagi just veenda tahtnudki -- pigem klobida rullikeeratud lendlehtedega seni , kuni must südametunnistus sapise oksendushoona meile kurku kerkib . Kui <arv>ndate kontrakultuur rääkis rockrevolutsioonist , siis Clash oli mundrites , relvastatud geriljaputš , karm komandanditund pärast <arv>ndate alguse lõbujanust hedonismi . Imelik , et leigelt liberaalsed <arv>ndad tulid omakorda nende režiimi troonilt tõukamisega nõnda hõlpsalt toime . Nüüd siis , aastal <arv> , ilmus Clashi live-album ja see tundus esialgu sama ajakohane , nagu oleks juunis tellitud pitsa lõpuks kohale jõudnud . Selline fans-only-punksuveniir , arvasin ma . Kuid harva on mul olnud meeldivam oma sõnu süüa . Sest midagi paremat sellest plaadist on Clashi diskograafiast üleüldse raske leida . Küllap eelistaks nii mõnigi kuulda siinse materjali asemel mingit toorest ja tahumata bootleg'i aastast <arv>. Kuid tegelikult on just " From Here ... " hilisemad , <arv>.-<arv>. aasta USA-turneede ülesvõtted Bostonist ja New Yorgist need kõige jõulisemad -- " Complete Control " , " ( White Man ) In Hammersmith Palais " , tõeliselt funky veerandtund lugudest " Train In Vain " , " Guns Of Brixton " ja " The Magnificent Seven " ... Tõepoolest , mida iganes too uus jänkipunk à la Offspring neile ka ei võlgneks , ei suuda nad seda surmani ära maksta . Anakronism võib Clash ju ollagi , kuid oma pöialt ma seda plaati hukka mõistvaks otsuseks allapoole kangutada ei suutnud . <arv> TÕNIS KAHU Dream Theater " Metropolis pt.<arv> : Scenes from A Memory " ( Eastwest ) Ma olen omal ajal kuulanud nii proget kui ka metalit , sõna prog-metal tekitas siiski ebalust . Sama bändi liikmete koostöö King Crimsoni bassisti Tony Leviniga , seni kaks albumit avaldanud Liquid Tension Experiment oli ... nojah , kingcrimsonlik vedelhõõrdumiseksperiment . Aga nüüd ! Igavalt müdistava metal-taustaga on liidetud mingid kunstipärased kitarrisoolod à la Brian May , beibelaulja , koor ja Roger Watersi stiilis sügavmõtteline soigumine ! Ja kõige tipuks peaks see eepos olema mõrvateemaline lühiooper ! Metal on lõplikult väljakujunenud süsteem . Proge samuti . Kummaltki pole enam suurt oodata peale fännide rahuldamise , mis on sotsiaalne tellimus ja aitab vältida kuritegevust ja depressiooni . Siinse liitmistehte tulemuseks on ülespuhutud jama , totaalne rahuldamatus . Kunstipärase kitarrisoolo juurde peaks käima mingi keeruline billbrufordlik rütmimuster . Metalbändi müttamise juurde peaks käima zombihäälega röökiv laulja . Hübriidis pole kumbatki . Hübriididel ei ole erilist elujõudu . Dream Theater võib fänne ju rahuldada . Niikuinii kirjutavad nad mulle ja lubavad ära tappa . Ükstapuha , eemale kostab ikka midagi sama tobedat kui " Vürst Igori " ristamine hiphopiga või plaksumasinaga Straussi valss . <arv> TÕNU KAALEP Eurythmics " Peace " ( BMG ) Eurythmicsil oli palju häid laule , aga esimene korralik plaat ilmus neil alles pärast laialiminekut -- kui Greatest Hitsi mitte arvestada -- , nimeks " Diva " ja tegelikult oli see hoopis Annie Lennoxi soolo . Mul oli tõesti hea meel , kui Dave Stewart noorema naise sabas minema jooksis ja Annie ilu ja talent täies ilus õitsema lõid . Silm ja kõrv ikka lausa puhkasid tema peal , eriti kui enam-vähem samaealise Madonnaga võrrelda . Sihuke jahe ja väärikas šarm . Stewart rabeles samal ajal enam-vähem sihitult , tegi kohati huvitavat , kohati kurioosset muusikat . Nüüd siis on Lennox ja Stewart jälle koos , poseerivad pidžaamades plaadiümbrisel ja on kahe peale kokku veelgi pretensioonikamad kui kümme-viisteist aastat tagasi . " Peace " ei ole sugugi mitte väärtuseta plaat , kolm esimest lugu on sellised , et sunnivad end üha uuesti ja uuesti kuulama . Nad tabavad sohval lebajat ootamatult nagu seitsme mäe ja mere tagant saabunud SMS sõnumid ja panevad ülejäänud albumile sõna otseses mõttes punni ette . Siiski , veel enne plaadi lõppu jõuavad kuuldeulatusse " My true love " ja " Forever " -- see viimane nimelt on parim Lennoxi lugu , mida pole kirjutanud Oasis ! Võibolla ongi Eurythmics uus Oasis . <arv> MART JUUR Savage Garden " Affirmation " ( Columbia ) Isegi siis , kui ma oleks ansambli Savage Garden liige , ei julgeks ma meie uue albumi kohta ühtki head sõna öelda . " Kopeerisime Roxette'i edasi ja pingutasime , et kõik lood enam-vähem ühesugused tuleksid , sest meie publik erilisi ehmatusi ei talu , " oleks vast aus ülestunnistus . See pole enam siirup . See on sünteetilise rasvaga tulimagus vahukoor , mida sururõhu-haamer sisse pressib . Ning et nõudlik maitse veelgi rohkem karistada saaks , liugleb selle lääge pop-rocki kohal Darren Hayesi lauluhääleke , mille eelmiseks omanikuks oli Chris De Burghi biseksuaalne kaisukaru . Parimat müügiargumenti ei oska muide ja muidugi ette kujutada . <arv> SIIM NESTOR The All Seeing I " Pickled Eggs &amp; Sherbet " ( ffrr ) Enamik <arv>ndatest ja <arv>ndate algusest oli Sheffield maailma naba . See poolemiljoniline linn andis meile Cabaret Voltaire'i , Human League'i , ABC ja Pulpi . Eriti šefina mõjus omal ajal loomulikult plaadifirma Warp ja nende nüüdseks kult-staatuse omandanud disainibüroo Designers Republic . Rääkimata clonk ja bleep stiilidest , mille taga oli Sweet Exocist . Viimasega on ka seotud The All Seeing I , täpsemalt peaaegu legendaarne DJ nimega Parrot . Sheffieldi fenomeni fanaatikud ( Aivar Tõnso ) mängisid The All Seeing I muusikat juba tundmatute firmade väljaantuna paar aastat tagasi . Suurema tähelepanu on saavutanud ansambel aga sel aastal seoses paari hiti , suure lepingu ja debüütalbumi ilmumisega . Teie , kes te viitsite seda arvustust lugeda , teate päris kindlasti vähemalt paari TASI lugu ( " Beat Goes On " , " Walk Like A Panther " ) . Igal juhul , kui teile läheb vähegi korda kas või mõni eelpool nimetatud ansamblitest , siis on see album teie plaat , sest kõik nad on vähem või rohkem ( nii Jarvis Cocker kui Phil Oakey laulavad siin ) asjaga seotud . Täiskasvanud inimeste pop-techno , ja mida muud meil siin millenniumi lõpul Sheffieldist oodata olekski . <arv> RAUL SAAREMETS Krust " Coded Language " ( Talkin Loud ) <arv>/<arv> Roni Size , DJ Die ja Krust . Kolm Bristoli junglisti , kes koodnime Reprazent all on teinud funkrütmidega imetükke . Ka Krust kutsus end veel aastapäevad tagasi kui DJ -- DJ Krust . Enam ta tiitlit ette panna ei luba , sest loeb ennast muusikuks . Tal on täielik õigus seda teha , sest " Coded Language " pole kodustuudios valmis arvutatud drum'n'bass toorik , vaid peensusteni läbikomponeeritud muusikateoste kogum , mis näitab mehe andekust helilooja/ arranžeerijana . Kaelamurdev breikbiit , funkibass ja keelpillid põimivad Krusti debüütalbumi kokku jõuliseks , valjuks , kompromissituks ja süngetooniliseks väljakutseks ( instrumentaalpala " Tribute " viib püksid jalast ) . Tumedaid helivärve ei leevenda isegi vokalist Morgan , kelle pisut Breakbeat Era Leonie Lawsi meenutavat sisendavat laulumaneeri võib kuulata viies palas . Kogu plaadi tipp on ( ka singlina avaldatud ) nimilugu . Kodukootud filosoofia maailmast , inimkonnast ja kõiksusest kõlab ameeriklase Saul Williamsi ( teinud varem koostööd selliste räpinimedega nagu KRS-<arv> , Erykah Badu , De La Soul ja Fugees ) ennastunustavas deklamatsioonis . Võimas . <arv> KOIT RAUDSEPP Jungle Brothers " VIP " ( V<arv> ) Hiphopi pioneerid Jungle Brothers on asja ajanud üle kümne aasta , kuid siiani pole nende puhul näha väsimuse märke . New Yorgi rõõmsaim duo ( Mike G ja Afrika ) omab igati head reputatsiooni . Kogu senise karjääri kohal ripub räpmuusika ühtede mõnusamate eksperimentide vihmavari , mille all koos katsetused reggae , souli , rocki ja jazzi vallas ning viimase paari aasta eksperimendid big beat- ja drum'n'bass-territooriumil . Kõik , mida JB on siiani teinud , on ka õnnestunud . Mütsi pole nagist mööda visatud ka seekord , kui albumi produtsendiks on inglise big beat aadlimees Alex Gifford ( Propellerheads ) . Mahe ja meeleolukas , positiivne ja heatujuline -- selline on Jungle Brothers olnud kogu aeg . Aga Giffordi pehmed moduleeritud biidid , rockirifid ja muu big beat alkeemia panevad " vanamehed " kõlama südantsoojendavalt mõnusa ( ja uutmoodi ) fiilinguga . Tundega , mis teeb plaadist nauditava kesktempo peoalbumi . <arv> KOIT RAUDSEPP David Sylvian " Approaching Silence " ( Virgin ) Esimene lugu . <arv> : <arv> leebet ambient'i , Holger Cukaylt laenatud sämpleid , gonge , pahinaid , positiivne . Teine lugu . <arv> : <arv>. Oli seal midagi ? Või ei ? Tekib vajadus uuesti kuulata . Kolmas lugu . <arv> : <arv> apokalüpsist , kõlab nagu psühhedeelne remiks Pärdi " Cantusest " Benjamin Britteni mälestuseks . Leebesse keskkonda lõikavad nüri järjekindlusega sisse kellalöök ja Robert Frippi kitarr . Fripp on vana , hea ja hüsteeriline . Ma saan aru , miks tasakaalu ja mõtlust jutlustav Sylvian temaga enam koos töötada ei taha . Tegelikult on sel plaadil tapeetmuusika kahele <arv>ndate algul Jaapanis toimunud installatsiooninäitusele , esimene Russell Millsi , teine Sylviani ja Frippi tehtud . Me ei saa kuulates teada , mida need helid just sel ajal ja konkreetses ruumis tähendasid ; mõnikord võib meil neid tapeedimustreid nüüdki vaja minna . <arv> TÕNU KAALEP Erinevad esitajad " THE STATE OF e : motion Vol. <arv> " ( EFA Medien ) Nii . <arv> plaati . <arv> lugu . <arv> labelit , <arv> artisti . <arv> minutit muusikat ja <arv> krooni . Ebausutav , aga jumala õige . EFA on üks Saksa suurimaid plaadidistribuutoreid . Nende filosoofia : elu on tüütu muusika jaoks liiga lühike . E : motion on EFA tantsuosakond , mis levitab -- uskuge või mitte -- konkurentsitult parimat tantsumuusikat , mida maailmal pakkuda on . Elektrooniline tantsumuusika on teadupärast labeli-keskne üritus . Seega on levitajal selles kõige tõenäolisemalt " käpp sees " . Antud juhul lausa igas stiilis . Sõltumatute labelite koorekiht on tõmmatud nii techno ( Chain Reaction , SSR , Tresor ) , d &amp; b ( Moving Shadow , Reinforced , Din ) , house'i ( Guidance , Disorient , Sublime ) kui ka igast ülejäänud pütist . Rohkesti muusikat kõige eksklusiivsemale maitsele ( Force Inc , Rephlex , Worm Interface , Planet ) . Ei puudu tech-house ( Peacefrog ) ning isegi ambient ( Mille Plateaux , Sub Rosa ) on plaadile roomanud , rääkimata juba elektrost , dub'ist ja muust taolisest ühendavast teemast . No mis sa veel tahad ! Loetletud labelid moodustavad vähem kui kümnendiku kõigist e : motioniga assotsieerunuist , kuid mingi pilt peaks juba tekkima . Esimene plaat on kontseptsiooni järgi c atchy &amp; groovy , teine broken beats &amp; experimental . Nagu arvata võibki , algab suur sõit alles teisel plaadil , kuid ka esimesel on mitu suurepärast lugu , autoriteks Gabriel le Mar , Susumu Yokota ja Fourth World / <arv> B. Teiselt plaadilt tuleb neid aga kui käisest , nt Thomas P. Heckmann , Rhythm &amp; Sound , Fluxion , Monolake ( kõik Berliinist ) ja Kit Clayton , Thomas Krome , Tusken Raiders ( kõik d &amp; b ) . See kogumik on tõenäoliselt parim ülevaade <arv>. aasta elektroonilisest tantsumuusikast . Üldiselt näib , et olevikku on kõige enam mõjutanud see , mida tegi Chain Reaction paar aastat tagasi . <arv> ERKKI LUUK