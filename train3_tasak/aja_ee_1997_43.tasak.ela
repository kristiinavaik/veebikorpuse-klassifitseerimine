kirjak	aja_ee_1997_43.tasak.ela	Kas teid solvab , et Riigikogu lükkas tagasi teie esitatud ja reformierakonna algatatud seaduseelnõu võtta Kriminaalkoodeksist välja paragrahv <arv> ehk solvamise paragrahv ? Reformierakonna liige Kristiina Ojuland : Kui ma kõige selle peale solvuksin , mis Riigikogus tehakse , siis muud teha ei saakski kui ennast solvatuna tunda . Ei solvu . See , et Riigikogu lükkas tagasi meie seaduseelnõu , näitab nii Riigikogu kui ka õiguskomisjoni tagurlikku arusaama sõnavabadusest . Igal isikul , keda on solvatud , on niikuinii õigus ennast kaitsta tsiviilseadustiku alusel . Kriminaalõigus tähendab , et kahe inimese vahelistes suhetes võib karistust määrata riigi ja ühiskonna nimel . Liberaalina ma ei pea seda õigeks . Minu arusaamist mööda on see solvamise paragrahv vastuolus ka põhiseaduse mõttega . Aavo Kokk peatoimetaja Ometi on meditsiinisüsteemis tunda muudatusi . Perearstisüsteemi loomiseks on otsused tehtud ning nüüd ei takista vist miski enam selle käimaminekut . Senine konveier võib muutuda . Oleme peaaegu harjunud sellega , et polikliinikus ja haiglas ootame kõrvahädaga ühe ukse taga , silmahaigusega teise ukse taga ja jalaveaga kolmanda ukse taga . Polikliinikute töö on korraldatud Henry Taylori käivitatud USA autotootmise eeskujul . Töötajad on paigal ja teevad igaüks mõõdetud liigutuse . Toodang aga liigub konveieril töölise juurest töölise juurde . Eesrindlikud ettevõtted on ammu konveiermeetodi totaalsest kasutamisest loobunud . Eriti nendes valdkondades , kus firma toode on teenindus . Meditsiinisüsteemis on muudatused olnud aga väga vaevalised , kuna pole olnud survet muutusteks . Kindlasti ei ole perearstisüsteem mingi imevahend . Kuid see on samm edasi - nüüdsest on inimesel isiklik arst . Nüüd on teada , kes vastutab . Enne olime sunnismaistatud oma rajooni polikliiniku juurde ning kui meil tekkiski rahulolematus , siis polnud uut teenindajat eriti lihtne valida . Nüüd saame aga vajaduse korral oma perearstist loobuda ja uue valida . Oleme loonud eeldused konkurentsiks . Konkurents aga tõstab teeninduse taset . Järgmise aasta algusest hakkab Eestis tööle ka teise arvamuse süsteem . See tähendab , et meil on võimalus saata oma meditsiiniliste analüüside tulemused USAsse , kus sealsed tippspetsialistid annavad hinnangu meie tervislikule seisundile . Sisuliselt tähendab muutus seda , et me ei sõltu enam vähemasti diagnoosi osas Eesti arstidest . Jüri Krjukovi haigus ja surm tõid selle teema meie teadvusesse . Veel mõni kuu tagasi tekitas mitmetes Eesti arstides pahameelt see , et Peterburist toodi toetajate rahaga kohale arst , kes pidi vaatama , kas saab veel kuidagi Krjukovit ravida . Toetajad olid ebaeetilised , ütlesid arstid . Krjukovi haigus oli ravimatu ja Peterburi spetsialisti kohaletoomine seega mõttetu . Kuid vaatame asjale teise pilguga . Kliendil on õigus nõuda endale parimat . Nüüd on loodud võimalused , kuidas enamik Eesti inimestest saab nõuda meedikutelt paremat teenindust . Ants Sild ettevõtja Eestil on seni läinud ülimalt hästi . Mitmeski mõttes oleme juba Euroopasse arvatud . Eestlase edasipürgiv hing ihkab juba enamat : ei taha lihtsalt pundis olla , tahaks tippu . Ja miks ainult Euroopa tippu ? Ikka maailma omasse ka . Sinna jõudmiseks tuleb täita ainult üks lihtne tingimus . Tuleb milleski olla unikaalne , teistest erinev ja parem . Peame välja arendama ekspordiartiklid või tegevusvaldkonnad , mille vastu teised maad ja kultuurid huvi tunnevad . Juba mitu aastat on proovitud neid Eestis määratleda . Nii on Eesti Tuleviku-uuringute Instituut oma stsenaariumides pakkunud Eesti peamiste eduvaldkondadena transiitkaubandust , turismi , elektroonika- , puidutöötlemis- , keemia- jm tööstust ning erinevaid teadus- ja infotehnoloogia-mahukaid tegevusalasid . Juba täna on uue toote keskmine konkurentsivõimeline eluiga alla <arv> kuu . Tulevikuühiskonna edukate toodete ja tegevusniššide ette arvamine nõuab vähemalt selgeltnägija omadusi . Siit tuleneb loogiline mõttearendus , et Eestile on vajalik ideede ja tegevusalade paljusus , millest saaks areneda mitmeid erinevaid maailmatasemel konkurentsivõimelisi tegevusvaldkondi ja nišše . Mis on aga see , mis annab " maailmataseme " ? Uues majandussüsteemis ei piisa konkurentsis püsimiseks traditsioonilistest meetmetest , nagu firma know-how , hea asukoht vms. Määravaks muutub soodne , pidevalt arenev tegevuskeskkond . Seda ei saa aga luua ühe tootmisharu või tegevusvaldkonna piires . Hädatarvilik on ühiskonna kõigi oluliste tahkude koordineeritud areng . Siit postulaat , milles tulevikustsenaristid ühel nõul on : infoühiskonnas on riigil täita uus ja olulisem roll kui seni . Donald Tapscott , infoühiskonna tuntumaid ideolooge , kirjutab oma bestselleris " The Digital Economy " : " ... valitsused muutuvad uue majandussüsteemi võtmefiguurideks , kes määravad väärtuste loomise keskkonna . Nad võivad olla uuenduste piduriks või katalüsaatoriks , põhjustades majanduse stagnatsiooni või luues tingimused hüppeliseks arenguks . " Ettevõtja võib olla nii geniaalne ja toimekas kui tahes , kui aga riik oma ametnikkonnaga pakub vaid primitiivset keskkonda , ei saa konkurentsivõimest rääkida . Mis tähendab aga konkurentsivõimeline avalik sektor ja ametnikkond ? Esmalt ja eelkõige loobumist " naturaalmajandusest " . Ärimaailm on ammu omandanud põhimõtte : " Ära proovi ise teha seda , mida teised sinust paremini teevad - osta see . " Miks peab riik täitma ülesandeid , mille efektiivseks lahendamiseks tal mingeid šansse ei ole ? Riigi osalemisest ettevõtluses hakkame ehk lahti saama . Aga ülejäänud valdkonnad ? Meditsiin , sotsiaalabi , haridus , turvalisus jne ? Kas olete nõus väidetega : riiklikud koolid pakuvad paremat haridust kui erakoolid ; riigihaigla arstiabi on reeglina parem kui erapraksises ; politsei on kiirem ja usaldusväärsem kui turvafirma ? Ilmselt mitte . Aga miks me siis tahame , et Eesti riik tegeleks asjadega , millega avalik sektor pole kuskil maailmas iialgi efektiivselt hakkama saanud ? Riigile jääb uues maailmas vaid neli rolli : strateeg , koordinaator , tellija ja täitmise kontrollija . Kõik täitja funktsioonid , välja arvatud ehk vähene riigi julgeolekuga seonduv , ostetakse eraettevõtetelt , kuna nii on kvaliteetsem ja odavam . Peamiseks muutub avaliku sektori strateegiline koordineeriv tegevus , mis peab tagama parimate arengustrateegiate väljatöötamise ja elluviimise tegevusalade , -vormide ning erinevate huvide paljususes . Ainult tipptasemel , hästimotiveeritud ja -tasustatud riigiametnikud on võimelised seda rolli kandma . Lisame toodud põhimõtetele kaks infoühiskonna alustala : infotehnoloogia jõulise ja innovaatilise rakendamise kõigis avaliku sektori sfäärides ning globaalsetele infokanalitele juurdepääsu ja kasutamisoskuse tagamise elanikkonnale - ja tulemuseks on uus avaliku sektori mudel infoajastul . Selle mudeli rakendamiseks on Eestil enamiku muu maailma ja eriti Vana Maailmaga võrreldes vaieldamatud eelised . Peamiselt see , et me pole veel jõudnud juurutada sealseid ammu aegunud põhimõtteid . Mida me saavutame ? Tõuseb avaliku sektori efektiivsus ja teenuste kvaliteet , ilmuvad uued teenused . Oluliselt väheneb ametnikkond . Eesti muutub atraktiivseks ideedele ja ettevõtetele , tõuseb majanduse konkurentsivõime . Ja nii me saame muuta lausa Eesti tervikuna ekspordiartikliks ja äriideeks . Surma , mitte armu Euroentusiastid Riigikogus on hädas oma oponentidega , kes ei taha nõustuda surmanuhtluse keelustamisega Eestis . Riigikogu katkestas neljapäeval surmanuhtlust keelustava konventsiooni arutamise ja naaseb selle teema juurde aasta lõpul . Selge on see , et surmanuhtlusega meil Euroopas elu ei ole , ent küsitav on , kas meil ilma selle karistuseta Eestis elu on . Rahvas arvab , et ei ole . Hindrek Meri lahkub ametist Presidendi vend lakkab tuuleveskitega võitlemast ning paneb riigikontrolöri ameti maha . " Kolmandiku eelarveraha üle puudub kontroll , " ohkas Meri . Ülejäänud kahe kolmandiku osas on kroonu köie lohisemine kontrolli all , kuid sirgeselgne ja vankumatu Meri ei suuda seda enam pealt vaadata . Emu sai infarkti Viljandimaa kaheksa emu on viimasel ajal pressis peaaegu rahvuslinnu seisusesse tõstetud . Üks neist Eesti põllumajandust uuendama toodud austraalia hiidlindudest sai farmist põgenedes infarkti . Küsimusele , mis lüpsilehma hinna maksnud kadunukesest saab , vastas omanik lühidalt : suppi . Koppelmann õigeks Õpilased tervitasid aplausiga Tapa koolidirektori üle esmaspäeval langetatud kohtuotsust : pole süüdi koolipoiste kallal vägivallatsemises . Kevadel algatatud kohtufarss lõppes küll pedagoogide au jaluleseadmisega , kuid selle protsessiga on õpilaste eneseteadvuses toimunud murrang : ebamugavat õpetajat on võimalik kohtusse kaevata . Raha Soome Kolm veokitäit Eesti rahapabereid ujus relvastatud valve all Soome Keskpanga varahoidlasse hoiule . Kuni meie riigipanga varahoidlas turvasüsteeme uuendatakse , pole raharinglusse uusi krabisevaid juurde tulemas . Seoses rahaveoga avaldasid finantsistid , et rahapakkumine finantsturul on viimase aasta jooksul suurenenud <arv>% . Üha tugevnevad nende hääled , kes hoiatavad Eestit peatse börsikrahhi eest . Sestap oli kindlam raha põhjanaabrite juurde hoiule viia . Eesti - legaalne koonduslaager Paarsada agressiivselt meelestatud pensionäri Sillamäelt ja Narvast esitasid esmaspäeval Toompeal hüüdlauseid , mis oma vänguselt ületavad ka tuntud venekeelseid kolmetähelisi väljendeid . Vene memmed-taadid süüdistasid Eestit profašismis ja apartheidis ning nimetasid Eestit legaalseks koonduslaagriks . Tiit Madissoni riigi-kriitika on selle kõrval lapse lalin . Pitsitatakse suitsumehi Alates <arv>. detsembrist kallinevad sigaretid kolme krooni võrra ja bensiin umbes krooni võrra , kuna Riigikogu otsustas teisipäeval aktsiisimaksu tõsta . Aktsiisiraha eest lubatakse maanteid lappida , kuid statistika näitab , et aktsiis on kasvanud neli korda , teedele tehtud kulutused aga vaid poolteist korda . Tarmo Vahter Lennart Meri kutsus läinud nädalal Kadriorgu ajalehtede peatoimetajad , kellest mitmed on teda teravalt arvustanud . Presidendiga üht lauda jagades olid ajakirjandusjuhid tagasihoidlikud ja leplikud . " Trepile ei tohi astuda ! " Lossi peaust valvava tunnimehe käsk tähendab , et peatoimetajate vastuvõtt pole Kadrioru jaoks kuigi tähtis sündmus . Meile on ette nähtud sisenemine vasakule jäävast lihtsurelike uksest . Metalliotsija edukalt läbinud ajakirjanikke tervitab presidendi pressiesindaja Ando Noormets . Seitsmele külalisele ülevalt alla vaadates ( pikkus <arv>.<arv> , kingadega u <arv> m ) paneb noormees südamele , et kohtumine pole mõeldud monoloogi , vaid diskussioonina . Ootame pika lauaga saalis . Kuigi presidendi hilinemisharjumus on üldteada , ei söanda keegi istuda . Naeratame üksteisele julgustuseks . Alles ju president ütles , et tõelisi ajakirjanikke pole Eestis pea ollagi . On vaid meelelahutuse käepikendus . " Tere ! Meri , " esitleb siseneja end. Mustades ja hallides ülikondades peatoimetajate kõrval mõjub tumesinises riigipea ootamatult radikaalselt . Laua taga istet võtnud , avab president mapi . VIIMANE LIHV : Igor Rõtov ( Äripäev ) seob enne presidendilossi astumist kingapaela , taamal Igor Kalmre ( Postimees ) ja Tarmo Vahter ( Eesti Ekspress ) . " Teemade ring on lai , härrased , mida te iganes tahaksite üles võtta . " Härrased ei taha midagi üles võtta . " Esimese teemana pakuksin välja Euroopa Liidu . Mida härrased arvavad , mis juhtub <arv>. oktoobril ? " Härrased ei arva midagi . " Juhtub see , et president Brazauskas arvab , et ta kirjutab enda arvates alla heale lepingule Jeltsiniga . See tähendab agressiivsemat Vene poliitikat Eesti suhtes . " Eesti Päevalehe peatoimetaja Kalle Muuli võtab rahatasku vahelt visiitkaardi ja kirjutab selle valgele küljele " <arv>. oktoober " . Märkmiku omanikuna olen ülestähenduste tegemisel eelisolukorras . Presidendile ei jää see märkamata : " Härrased , praegu te ei tee reportaazhi . " Soo-oh . President näib eeldavat , et järgnev vestlus jääb selle maja seinte vahele . Kuna sellest varem juttu polnud , kirjutan edasi , rakendades poliitilise skandaali ärahoidmiseks enesetsensuuri . President on pettunud , et meie euroskeptikud argumenteerivad põhiliselt anekdootidega , " nagu banaani pikkus ja intiimsemad üksikasjad " . Kuna Jaanus Raidalit toas ei viibi , ammendub Euroopa Liidu teema ruttu . Kaks aastat tagasi pakkus Kadriorg samasugusel üritusel konjakit ja viskit . Täna kallab tütarlaps üksnes kohvi , aga suure usinusega . Kui Postimehe peatoimetaja Vahur Kalmre lõpuks kooki riskib võtta , sirutuvad kandiku poole teisedki käed . President õngitseb taskust välja oma lahutamatu kaaslase - paki punast Marlborot . " Mul on paberil märgitud : Eesti ajakirjanduse levi lääneriikides . " President on sõpradelt kuulnud , et Helsingist ei saa Eesti lehti osta . Sõnumilehe peatoimetaja Mart Luik arvab , et interneti areng on selle mure murdnud . Muuli lubab Eesti Päevalehe peagi Helsingis müüki panna . Äripäeva peatoimetaja Igor Rõtov trumpab üle : " Me levime Austraaliani välja . " Suuremad lehed võiksid välja anda ingliskeelset sisukokkuvõtet , arvab Muuli . President jääb mõttesse : " Kui lehed on jalule tõusnud ja saavad teha internetti ingliskeelse osa ... Ma pean seda ülimalt oluliseks . " Ja siis käib president ajakirjanike jaoks kompveki välja : " Paul Goble ( USA juhtiv Balti asjade tundja - EE ) palus edasi anda teate . Ta oleks nõus kirjutama ühe Eesti lehe jaoks kord nädalas spetsiaalse loo . " Letters from America " . Ta käsitleks Eesti probleeme Ameerika vaatevinklist . " Luik arvab , et Goble'it ihkaksid kõik trükkida . President on ülimalt rahul . Siiski on tal pisike mure : " Kas oleks võimalik , et Goble kirjutaks pool aastat ühes lehes ja siis teises ? " Muuli : " Ei näe siin probleemi . Eesti Päevaleht on selle pakkumise juba vastu võtnud . " Siinkirjutaja esitab provokatiivse lähenemise Eesti suhetest ühe meile sõbraliku riigiga . ( Ametliku välispoliitika järgi on kõik riigid Eesti suhtes sõbralikud . ) Järgnev vestlus jääb diplomaatiliste nootide vältimiseks avaldamata . Ainult Maalehe peatoimetaja Raul Kilgas julgeb pärida : " On öeldud , et kui Eesti saab N organisatsiooni , on N riik seal juba ees . " " Kui mindi Kuule , oli kuukulgur seal juba ees . Mis siis ? " ei lase president end häirida . Kuna ka Paul Goble'it parajasti toas ei viibi , on välispoliitika teema varsti ammendatud . President tahaks nüüd sisepoliitikast rääkida . Kalmre : " Kui te oleks ühe päevalehe kolumnist , kuidas te veenaks lugejat , et kiiresti vahetuvad valitsused on Eesti stabiilsuse näitaja ? " " Läheksin töötuppa ja vaataksin , mis sealt tulema hakkab . " " Kui teil aega on , siis Postimees telliks sellekohase kommentaari . <arv> tähemärki . " Meri puudutab Kalmre kätt : " Presidendina võin ma kaunis kitsalt tegutseda . Aga aitäh pakkumise eest . <arv>. oktoobril <arv> on teil lugu laua peal . " Kalmre võtab visiitkaardi , paneb lubaduse kirja ja pistab kaardi rinnataskusse tagasi . Nüüd selgub tänase kohtumise peapõhjus . Meri kõneleb Kurkse õnnetusest ja sellest , et ühiskonnas tuleb pidada kinni kirjutamata reeglitest . Veerand tundi . Pool tundi . Peatoimetajad igavlevad . Kes hõõrub nägu , kes suitsetab , kes istub , käed rüpes . Muuli on seadnud enda ette uue visiitkaardi , valge pool üles . " Ma olen vahel rääkinud , et meil puudub püksinööbiseadus . Et kui mees sisse tuleb , on püksinööbid kinni . " President vaatab laua alla . Meri vasakul käel istuv Kalmre kaeb automaatselt oma püksinööpe . Ajakirjanikud ei ütle midagi . Hiljuti ilmutasid mitmed neist oma lehes karme sõnu presidendi kohta , kes Johannes Kerdile kinga asemel armu andis . Kuna Andrus Öövelit ja Peeter Oleskit kohal pole , ammendub seegi teema . President meenutab kilde Euroopa riigipeade kohtumiselt . Kuidas ta kartis , et N välisminister ajab endale supi kaela , sest jälgis ainult N presidenti . " Ega ma liiga palju ei räägi ? " Vaikus . " Härrased , üks kord aastas peab olema võimalus , et me räägime avameelselt . " Järgneva vestluse käigus nimetab president N riigi uut liidrit " erakordselt vahvaks poisiks " ja ühe teise riigi staazhikat juhti " karvaseks pastlapoisiks " . Vaikus . President suitsetab . Vaatab välisnõunik Kaja Taela poole : " Mis meie neilt peaks küsima ? " " Mida me valesti teeme ? " Kalmre seletab , et president teeb otsuseid õhtul hilja . Ei jõua järgmise päeva lehte sisse panna . President : " Öelge igaüks oma deadline . Paneme kirja ! " Täpselt sama küsis Meri ajakirjanikelt kaks aastat tagasi . Viimased kakskümmend minutit on nõudnud kohviga liialdanud ajakirjanikelt erakordset tahtejõudu . Ühe ukse taha tekib mitmeminutine järjekord . " Pealtnägija tunnistus " ( Nr <arv>/<arv> ) Ütle , kes on su sõber , siis ütlen , kes sa ise oled . Lugedes Küllo Arjakase lugu , siis selle järgi on Edgar Savisaar igati aus mees . Nüüd on Arjakas asunud tõde vassima , tema loo järele ei olegi Savisaar Kaitseliitu Mahno jõuguks nimetanud . Viljandis peetud koosolekul ( <arv>. veebruar <arv> ) vastas Savisaar ainult kirjalikult esitatud küsimustele , nagu oli ka minu oma - misjaoks loodi vastukaaluks Kaitseliidule Kodukaitse . Seda , kuidas Mahno jõugukus nimetamise peale Savisaare pooldajad plaksutasid , võib igaüks meelde tuletada , otsigu välja ajaleht Sakala <arv>. märts <arv> , " Tärkamise teine laine " ja Nädalaleht <arv>. märts <arv> " Kaitseliit - kas Mahno jõuk " . Mul on kahju Küllo Arjakasest , kellele sõber on vale spikri pihku sokutanud ning ta on kui kuuenda klassi koolipoiss sellega vahele jäänud . Mind kui endist sõjameest ja meie presidendi poolt Kotkaristiga autasustatud isikut on sügavalt solvatud Küllo Arjakase poolt , nagu <arv>aastane vanamees ei saaks millestki aru . Ma arvan , et seda auhaavamist ei hakka ma kohtus lahendama , minule kui Eesti Sõjameeste Sakala Ühingu juhatuse esimehe asetäitjale anti juhatuse poolt luba kutsuda Küllo Arjakas <arv>. novembril <arv> Viljandisse Oru tn <arv> juhatuse laiendatud koosolekule , et see lugu aumehelikult lõpetada . EEs oli , nagu mina tahaksin Savisaare tuules kuulsust lõigata , aga minul pole seda Savisaare tuult vaja , mitte nagu Küllo Arjakasel . Emil Alesma Kaitseliidu toetaja liige " Draama teatri ees " ( Nr <arv>/<arv> ) Lugesin draamast teatri ees , istudes vangimaja raamatukogus kirjutuslaua taga , vaatasin läbi trellitatud akna Toompea tornis märjalt ja väsinult rippuvat trikoloori ja jõin kohvi . Kahju hakkas . Nii kahju külmetavatest inimestest teatrimaja juures piketis , kes koguvad allkirju minu vabastamiseks . Olen sõprade kaudu juba paar korda edasi andnud : lõpetage ära , külm on ja vihma sajab . Meie valitsejad näevad niikuinii oma jaanalinnu-unenägusid ja ei vastuta millegi eest . Sõbrad on vastanud : Ain Väli on fanatt ja ei jäta alustatud asja . Nii kuulubki minu suurim tänu Väli-taolistele idealistidele , sest asi on ju tühine . Probleem pole ainult minu vangisistumises . Täna mina , homme kindral Aleksander Einseln , ülehomme ... Isandad Toompeal näikse ärkavat : oi , tahtsime ju Euroopasse , see Madisson seal Patareis äkki segab . Tahtis riiki kukutada , oli terve armee valmis - aga meie oleme suuremeelsed ja anname armu kurjategijale . Oleme nii suuremeelsed , et kurjategija ise ei pea nüüd isegi enam paluma , nagu veel paar kuud varem . Minu kuueaastane poeg ärkab igal hommikul küsimusega : " Emme , mitu päeva on veel jõuludeni ? " Ka nelja-aastane tütreke teab , et onud lasevad issi jõuludeks koju . Huvitav , miks siis jõuludeks ? Kas viierealise seaduse arutamine võtab kõrgel mäe otsas nii palju aega ? Teate mis , isandad Toompeal , sõitke õige seenele oma amnestiaga ! Hilja . Aasta varem oleks tulnud sellele mõelda . Ma juba seletasin pojakesele ja tütrekesele , et meil pole mingit armu vaja , me oleme harjunud ootama . Aga teie , kallid Ain Väli ja teised - aitab külmetamisest . Kõik sünnib niikuinii . Mul ei ole südametunnistust istuda soojas ruumis kirjutuslaua taga ja kohvi rüübata , sel ajal kui teie külmetate vihma ja võib-olla ka lume all . Teie katkestage . Tiit Madisson Keskvangla Tiina Jõgeda Kümne aastat tagasi sai Võrus iseisvus-võitluse algatajaks sealne noorterühm Vaba-Sõltumatu Noortekolonn Nr <arv>. Kaheksakümnendate keskel oli Võru unine rajoonilinnake nagu tuhanded teised Nõukogude väikelinnad . <arv>. aasta sügisest aga hakkas salgake noori võrukesi - eesotsas koloneli , <arv>aastase Ain Saarega - arendama tegevust , mis meenutab Lenini ja teiste riigikukutajate romantilisi noorusaastaid . Lendlehtede laialikandmine , kirjutusmasinal ajalehe tippimine , nuhkide eest pagemine . Eelkõige aga võideldi nõukogude võimu vastu luuletuste lugemisega ja rehadega räämas parkides , mälestusküünaldega Vabadussõjas langenute haudadel . <arv>. aasta detsembris võtsid Võru noored reaktsionäärid oma iseseisvus-ideedest kantud ühistegevusele nimeks Vaba-Sõltumatu Noortekolonn Nr <arv>. Sellest on saanud peatükk Eesti Vabariigi taassünni ajaloost . Mismoodi <arv>. aastal revolutsiooni tehti , meenutab Vaba-Sõltumatu Noortekolonni tookordne asekolonel , praegune majandusministeeriumi PR-juht Kaja Tullus . MÄSSAJAD LAULUISA PARKI KORISTAMAS : Võru <arv>. Postamendil Ain Saar . Mäss surnuaial " Noorterühm kutsus <arv>. oktoobriks <arv> inimesi Võru kalmistule mälesatma Vabadussõjas langenuid . Sel hommikul oli Võru linnakeses liikvel erakordne hulk miilitsaautosid ning õhkkond oli ärev . Lõunaks levis kumu , et meie liider Ain Saar ja veel ligi kümme inimest oli viidud Tallinna sõjakomissariaati . Näis , nagu oleks ümber surnuaia kaks rõngast , nägudega vastakuti . Sisemise rõnga moodustasid nii mundrites kui ka erariietes mehed ligi meetriste vahedega ja ilmse sooviga takistada kellel iganes surnuaiale minna . Mõned memmed olid siiski suutnud pääseda rõngast sissepoole ning tegelesid pealtnäha agaralt omaste haudadega . Tegelikult oli neist näha , et nad ootavad pingsalt asjade käiku . Ma ei oska seletada , kust tuli nii suurel ja organiseerimatul inimhulgal julgus piiramisrõngast läbi murda . Mäletan üksikuid fraase : tohohh , kas nüüd ei lasta enam surnuaiale ka , kas nüüd lastakse verekoerad inimeste peale lahti . Ja me läksime . Need , kes olid seatud ja kutsutud takistama , sattusid hämmingusse ning ei teinud enam muud , kui püüdsid sisenejaid pildistada . Ülejärgmise päeva ajalehes ilmus tolle õhtu kohta ETA uudisnupp " Huligaanitsemine Võru surnuaial " . ... Olin juba linnas tagasi , kui sain teada , et kogu rahvas läheneb rongkäigus linnale , nõudes Aini vabastamist - kummaliselt kiiresti töötas tol päeval suust-kõrva telegraaf . Tänavad olid ääristatud uudistajatega , kellest suur osa ühines rongkäiguga . Miilitsamaja aknaluugid olid suletud , kui rongkäik sealt möödus . Rongkäik hüüdis : " Ain vabaks ! " Mäss pargis ... Kolonni üheks tegevuspaigaks sai Kreutzwaldi park surnuaia kõrval . See oli tol ajal väga räämas ning Lauluisa kuju oli juba tükk aega olnud restaureerimisel . Otsustasime korraldada pargi koristamise talgud . Tegime pea terve pühapäeva seal tööd . Meid käis üsna suur hulk inimesi vaatamas . Teiseks suuremaks ettevõtmiseks oli avalik jõulude tähistamine koos Lydia Koidula sünnipäeva tähistamisega . ... Ees oli vabariigi aastapäev . Demonstratsioonide ja miitingute korraldamine oli keelustatud . Ain andis lihtsalt avalikult teada , et kavatseb pargis oma abikaasale vabariigi aastapäeval luuletusi lugeda . Luulesõpru oli päris palju , mitmel neist ka plakatid kaasas . Lugesime luuletusi . Koidulat , Underit , Merle Jäägerit ... Kolonni ajakirja Avalik Arvamus ei jõudnud me kuigi suures tiraazhis teha . Nii minu kui ka õe jaoks oli see esimene kord , kui katsetasime tööd kirjutusmasinal . Võtsime selle laenutusest ja sel olid kole kõvad klahvid . Nii et sõrmed olid üsna valusad . ... Ain tõi Tallinnast suure paki lendlehti . Kartsime hirmsasti sedagi , et lendlehtede hais juba kaugelt endast märku annab - need olid tehtud siiditrükis sinise värviga ja lõhnasid spetsiifiliselt värvi järele . <arv>. aasta aprillikuust hakkasime tundma Võru miilitsatöötajate vaikivat poolehoidu . Näiteks Võru avaliku korra kaitse ülem küsis , millal me jälle midagi korraldame ja pakkus ise välja , et vahest ehk juunis . Ja teatas kohe rõõmsas võru keeles : " Minnu sõs ei ole' , ma ole puhkusel ja püvvä kallu . Sõs teke , mis tahati ! " Kuna oli keelatud " ühegi varem eksisteerinud riigi lippu " välja tuua , siis kasutasime sinimustvalget , millele Ain õmbles Võru linna kuuse-vapi - sellist lippu polnud ühelgi riigil . " Võru Noortekolonnil oli <arv>.-<arv>. aastal murranguline , teedrajav roll . Tolle aja kontekstis oli nende tegevus radikaalne , sest <arv>.-<arv>. aastal usuti veel valdavalt rahvuskommunistide loosungitesse : toetame perestroikat jms. Võru oli teatud ajal radikaalse rahvusluse keskus , ja seda tänu Noortekolonnile . Lühikese aja jooksul aitas see avalikku vastupanuliikumist käigus hoida ja edasi arendada . Noortekolonni tegevus hääbus üsna kiiresti , ja samuti ka Võru rahvusluse keskusena . EE Vaba-Sõltumatu Noortekolonni liider , keda Võrus tunti kui rahvuskangelast ja mässajat , elab juba üheksa aastat oma naise ja kolme lapsega tagasihoidlikult Rootsi väikelinnas . Oma tookordseid võitluspäevi kujutab ta valmivas romaanis . EE : Mis on selle raamatu pealkiri , mis teil kolonni kohta valmimas on ? Raamat kannab pealkirja " Aktsioonide aeg " ( <arv>-<arv> ) . Raamatu teine osa , mis käsitleb aastat <arv> , nõuab veel lihvimist . Olen käsikirja ühele kui teisele lugeda andnud ja " Aktsioonide aega " on nimetatud psühholoogiliseks põnevusromaaniks . EE : Te alustasite kaheksakümnendatel peaaegu revolutsionäärina , siis aga tõmbusite kogu Eesti järgnevast arengust eemale . Kas kahju ei ole ? Ma ei pea ennast revolutsionääriks . Vabadusvõitleja oleks ehk sobivam nimetus . Mis puutub minu tagasitõmbumisse Eesti poliitikast , siis selleks oli lihtne põhjus - mul polnud tookord edaspidiseks tegevuseks visioone , nendeta aga tulevikku ei raja . Seetõttu pole mul sugugi kahju , et ma Eesti arengust eemale olen jäänud . Olen oma " kõrvalolekut " kasutanud uute teadmiste ja kogemuste omandamiseks . EE : Kas teie lapsed tunnevad Eesti vastu huvi ? Eestis pole mul olnud võimalust viimase viie aasta jooksul käia , kuna mul pole ühtegi reisidokumenti . Eesti passi saamiseks on tarvis tõestada oma kodakondsust , mida mul aga pole olnud võimalik teha . Rootsi passi saamiseks on aga vaja Eesti kodakondsusest lahti öelda . Meie kolm last käivad Stockholmi Eesti Koolis ja ootavad pikisilmi reisi Eestisse . Eesti on nende jaoks unelmatemaa , midagi eriti põnevat ja kuulsusrikast . Näiteks nimetavad minu lapsed praegugi sinimustvalget lippu issi lipuks , toetudes oma mälestustele . Lea Larin Eesti Tulevikuuuringute Instituut esitab avalikuks aruteluks Eesti arengustsenaariumid . Teadlased loodavad , et Eesti hakkab üldrahvaliku kokkuleppe korras infoühiskonda ehitama . Kahe aasta eest keskkonnaministeeriumi poolt tellitud töö tulemusena on grupp teadlasi kirjeldanud nelja Eesti võimalikku arengusuunda . Tulevikustsenaariumide koostamise aluseks on kaks võtmetegurit - esiteks viis , kuidas ja kuivõrd Eesti integreerub muu maailmaga , ja teiseks - Eesti aktiivsus infotehnoloogia arendamisel . Selleks , et Eesti ühiskond saaks teadlikult mingis suunas areneda , tuleb igal elutasandil vastu võtta otsuseid . Tulevikkupiilujad riputavad oma töö vilja internetti avalikuks aruteluks . Lisaks antakse väljamõeldud tulevikustsenaariumid pihku kõigile riigikogujatele - abiks igapäevaste otsuste tegemisel . " Militaarne info-oaas " Ühiskonnas domineeriv meelelaad : militaarne . Kõrgtehnoloogiline-kõrgkommunikatiivne militaarühiskond . Eeldus : Venemaal toimub selge pööre kommunistide võimu taastamisele või marurahvuslikule autoritaarsele rezhiimile . Venemaa ja Lääne ( USA ) suhted teravnevad , taastub " külma sõja " õhkkond . Eesti võetakse vastu NATOsse ja ta muutub Lääne-Euroopa kollektiivse julgeolekusüsteemi oluliseks osaks . Eesti on Lääneriikide ja kogu Euroopa eelpostiks äraarvamatu ja agressiivse idanaabri kõrval . Ühiskonnas valitseb pidev ohutunnetus ja kõrge militariseeritus . NATO ja seda teenindavad struktuurid annavad märkimisväärse osa sisemajanduse kogutoodangust . Riigi roll on oluline majanduselu korraldajana , rikkuste ümberjagajana ja demokraatia piirajana . Maksukoormus on väga kõrge . Läänemeremaade osatähtsus Eesti majanduselus kasvab veelgi , kuna need riigid on ainukesed , kes julgevad oma investeeringud siia alles jätta . Tööpuudus on suur . Rahvustunne tugevneb tänu suhtelisele suletusele ja vastavale poliitikale . Riiklik propaganda üritab põhjendada kaitsekulutuste suurust ja hoida rahvuslikku vaimu üleval idast kummitava ohu vastu . Kultuuris domineerib üha enam USA (massi)kultuuri mõju . Riiklikult soodustatakse maa- ja suvekodude omamist , mis võimaldab elanikkonda kiiresti hajutada ja potipõllunduse abil ära toita . Sotsiaalsed ja rahvuspoliitilised pinged Kirde-Eestis on suhteliselt teravad , kuna sealsed venelased kogevad suurt tööpuudust , Venemaa aga püüab leida võimalusi nende rakendamiseks " viienda kolonnina " . Kümnetes Eestimaa piirkondades on suletud alad , mille tegevusest ei tea kohalikud võimud suurt midagi . " Lõuna-Soome " Ühiskonnas valitsev meelelaad : sotsiaalne . <arv>. sajandi ühiskond ja ulatuslik integreerumine Põhjamaadega ( Soome ) . Eeldus : Põhjamaad suruvad rahvusvahelisel areenil Venemaaga suheldes läbi Eesti ja teiste Baltimaade julgeolekugarantiid , välistades NATO kaasamise ja säilitades piirkonna neutraliteedi . Oluliseks on Põhjamaade sotsiaalsete struktuuride ja sealse tsiviilühiskonna ülekandumine Eestisse . Eesti majandus sulandub koos Lätiga Põhjamaade majandusruumi , spetsialiseerudes odavamale ja mustemale tööle Põhjamaade kontsernides . Tehakse mitmesugust koostetööd ja alltöövõttu , seda küll ka kõrgtehnoloogia ( telekommunikatsioonid ja infotehnoloogiad ) allharudes . Moodustub kaksiklinn Talsinki ( Hellinn ) . Erisused Talsinki põhja- ja lõunaosa vahel on väiksemad kui Tallinna ja Võru vahel . Probleemiks on tööpuudus , seda eriti maapiirkondades . Maksukoormus kasvab oluliselt . Keel ja traditsiooniline rahvuskultuur säilivad ilma suuremate probleemideta . Eestlaste põhimass lepib olukorraga , ehkki nuriseb tööpuuduse , madala elatustaseme ja soomlaste ülemvõimu üle . Eesti venelased soomestuvad kiiremini kui eestlased . Elamuehitus on madalseisus ja jätkuvalt on oluliseks nädalane pendelränne , kus pere elab odavamas väikelinnas või maal ja pereisa teeb ponnistusi suures linnas elatist teenides . Palju on üksikuid inimesi , lahutusi ja stressi , iive on endiselt madal . " Ülevedaja " Ühiskonnas valitsev meelelaad : korporatiivne . Traditsioonilistel tehnoloogiatel põhinev tööstusühiskond , kus ülekaalus transiidi- ja teenindusmajandus ( à la Holland <arv> ) . Eeldus : Venemaa ja Euroopa suhted on head . Eesti ja Venemaa suhted on head . Venemaal on arenenud turumajandus . Eestis lähtutakse otsuste tegemisel reaalpoliitikast , toimub teatud mõttes " estoniseerumine " , mida süvendab sõltuvus transiidimajandusest . Majanduspoliitika on liberaal-passiivne . Algetapis ( kuni aastani <arv> ) võimaldab selline majandusmudel tõsta <arv>ndatel märgatavalt kahanenud tööstustööhõivet ja elatustaset . Teises etapis algab langus - ühiskond ei ole aldis uuendustele ja küpseb oht üldiseks majanduskriisiks . Eesti muutub vahendajaks Venemaa ja Euroopa vahel . Taas käivitub majanduse " saunastumine " - Baltimaades oma kohta otsivad Vene äriga seotud suurinvesteeringud toovad probleemina kaasa isiklike ( korporatiivsete ) suhete tähtsuse tõusu majanduses . Iseloomulik on transpordi ja eriti automagistraalide eelisareng . Elanikkonnna kihistumine on suhteliselt väike . Vanemate inimeste osa võimu teostamisel on märksa olulisem kui teiste stsenaariumide puhul . Peresuhetes on valdav asine orientatsioon , mistõttu rahvastiku juurdekasv jääb hoolimata soodsatest majanduslikest tingimustest kesiseks . Elulaad standardiseerub , soosituks saab elamine eeslinnades . Osa vanadest hoonetest leiab uued omanikud ja need ehitatakse üles , kuid suurt kultuurilise pärandi hoidmise vaimustust ühiskonnas ei ole - eelistatakse pigem omada uut maja eeslinnas . Venelaste arv Eestis kasvab . Vene keele osatähtsus tõuseb võrreldavaks inglise keelega . " Suur mäng " Ühiskonnas valitsev meelelaad : uuendustealdis . Üldrahvaliku kokkuleppe tingimustes ehitatav infoühiskond . Eeldus : Eesti on ELi liige , Venemaa ja Eesti vahelised suhted on heanaaberlikud . Eesti muutub infoühiskonnaks - majandus on väga avatud , kõrgkommunikatiivne ja mobiilne . Perioodi esimese poole vältel vanad tööstusharud küll säilivad ja isegi laiendavad tootmist idaturule . Teenuste osakaal ja virtuaalfirmade-töökohtade osakaal suureneb oluliselt . Traditsiooniline maarahva identiteet on asendunud " edukuse identiteediga " . Eestil on vabakaubanduslepingud kõikide Läänemere piirkonna riikidega , kuid ka teiste oluliste kaubanduspartneritega . Majanduskasv on keskmiselt <arv>-<arv>% aastas . Toimub Tallinna ja Helsingi kokkusulamine Talsingiks . Valitseb madala kvalifikatsiooniga inimeste töötus ja kõrge kvalifikatsiooniga spetsialistide puudus . Kaugtöö hakkab perioodi lõpuks vähemalt osaliselt leiba andma kuni neljandikule inimestest . Abiellumisiga tõuseb . Väga palju on üksikuid töörügajaid ja neid , kes ei suuda kiirete muutustega kaasa minna . Enesetappude arv on endiselt väga kõrge . Välja areneb traditsiooniline lääne tüüpi elukäik : noorelt linna karjääri tegema , siis koos abikaasa ja lastega äärelinna ning vananedes juurte juurde tagasi . Uute eesmärkide ( edukus , professionalism jt ) toimel hääbuvad marurahvuslikud väärtushinnangud , mistõttu kaovad vahed eestlaste ja venelaste võimaluste vahel . Samas hakkab perioodi lõpupoole kohalike osakaal uute Euroopa kaudu Eestisse jõudvate immigrantide tõttu kahanema . See lühike ülevaade on koostatud projekti " Eesti <arv> " tuumikgrupi liikmete Erik Tergi ja Garri Raagmaa kirjaliku töö põhjal . Tulevikustsenaariumide loomisel osalesid veel : Krista Loogma , Mati Heidmets , Marju Lauristin , Boriss Tamm , Raivo Vilu , Raivo Tamkivi , Anne Randmer , Alari Purju , Iris Pettai , Tõnu Oja , Veiko Berendsen ja Kersten Saar . Tulevikuuurijate interneti aadress on <hyperlink> Raul Reino AS Tõnisson Kinnisvara Omanikul tekib soov oma korter välja üürida . Kui tal ei ole aega , tahtmist jne sellega tegeleda , tal puuduvad teadmised üürilepingu sõlmimiseks , siis on tal kõige lihtsam pöörduda kinnisvarafirmasse . Firmas on soovitav sõlmida maakleriga tööettevõtuleping , kus oleksid määratletud firma ja teenuse tellija õigused ja kohustused , pakutava objekti hind ja muud olulised tingimused , maakleri ülesanded ja maakleri teenustasu . Kui puudub mõjuv põhjus , siis pole vaja maaklerile teha volikirja , testamenti jms , isegi kui ta seda nõuab . Kui ta seda teeb , siis olete suure tõenäosusega sattunud valesse firmasse . Kinnisvaramaaklerite tööpõld on lai . Teenustasu maaklerile Maakleri ülesannete ja teenustasu määratlemisel on üüri puhul võimalik valida põhimõtteliselt kahe variandi vahel : - Maakler leiab üürniku , aitab sõlmida üürilepingu , saab ühekordse teenustasu ning pärast üürilepingu allkirjastamist üürileandja ja üürniku poolt ei vastuta mitte millegi eest . Sel juhul jääb poolte edasisi suhteid reguleerima kahepoolne üürileping , kus oma allkirja andnud isikud väljendavad oma tahet . Ning kui üürnik põhjustab probleeme , siis on omanikul võimalik , tuginedes üürilepingule , pöörduda kohtu poole oma õiguste kaitseks . Seda on võimalik teha ka kinnisvarafirma abil , kuid selle eest tuleb maksta juba eraldi . - Maakler sõlmib firma nimel omanikuga üüri- või halduslepingu , asub omaniku ees vastutavasse rolli , saab igakuist kokkulepitud teenustasu ning leiab üürniku , kes hakkab maksma juba vahendusfirmale . Probleemide tekkides vastutab omaniku ees , lähtuvalt lepingust , vahendusfirma . See mõnevõrra lihtsustatud skeem peaks korraliku firma puhul garanteerima omanikule unerahu , kuid tähendaks ka väiksemaid sissetulekuid . Professionaalse ja kõlbelistest väärtustest juhinduva maakleri jaoks ei teki siin palju küsimusi , ta pakub kliendile variandid välja , klient valib endale sobiva ja lähtuvalt kokkuleppest , soovitavalt kirjalikust , hakkab maakler otsima üürnikku . Ebameeldivusi tuleb vaid maakleritega , kes ei vaevu selgitama kinnisvarafirma rolli , ei arvesta iga konkreetse omaniku soovide ja vajadustega ning tegutsevad harjunud malli järgi , kus oluline on ainult kasum . Raskemad on juhtumid nende omanikega , kes pöörduvad kinnisvarafirmasse , ei taha maksta ja ei maksagi osutatud teenuse eest , leides , et on normaalne , kui seda maksab üürnik . Eesti " viiskudes " kinnisvaraturul on see pigem reegel kui erand . Kurvaks muutub olukord siis , kui ei leita ühist keelt ja teenuse eest mittemaksnud omanik süüdistab kõiges kinnisvarafirmat . Sellisel juhul tasuks kõigepealt meenutada , milles kokku lepiti ja kes mille eest on maksnud . Kindlustage korterid Omaette teema on möbleeritud üürikorterid . On elementaarne , et üürilepingu lisana tuleb igal juhul teha vara üleandmise-vastuvõtmise akt . Maakleril on loomulikult kohustus seda meelde tuletada . Oletame , et mööbel on väärtuslik , näiteks suurusjärgus pool miljonit krooni . Kui omanik hoiab oma vara , arvestab kainelt reaalsusega , et Eestis on olemas vargad , siis on enesestmõistetav , et ta kindlustab selle . Kindlustab igal juhul , sõltumata sellest , kas seda vara kasutab ta ise , üürnik või lihtsalt tuttav . Kui sünnib omaniku jaoks tragöödia - mööbel varastatakse - ja see juhtub perioodil , mil korteris elab kinnisvarafirma poolt leitud üürnik , siis ei ole see midagi muud kui kurb juhus . Vargus ise aga kuulub lahendamisele tavalises kriminaalkorras . Ei juriidiliselt ega eetiliselt ei saa sel juhul süüdistada kinnisvarafirmat . Võimalik on see ainult vormis " Miks maakler ei öelnud , et oma mööbel tuleb kindlustada ! " Kui jagate põhimõtet , et iga kingsepp jäägu oma liistude juurde , leiate , et maakler on oma ala professionaal , tunneb seadusi , on kogenud ja hea koostööpartner , mitte aga ainult raha nuruv tüüp , siis tasub maakleri poole pöörduda ning teda ka usaldada . Omaette kunsttükiks võib osutuda firma ja maakleri valimine , sest Eesti sogases kinnisvaratiigis on veel liiga palju musti tegijaid ujumas . Uurige firma ja maakleri tausta , kuulake , mida räägivad teile sõbrad-tuttavad , küsige , kui kaua on firma tegutsenud , kas ta on kantud Äriregistrisse , kas tal on üleüldse olemas oma kontor , palju on tal töötajaid , milline on tema käive jms. Jälgige reklaami . Tulevikus saate nõuda maaklerilt ka litsentsi . Lea Larin Pühapäeva , <arv>. oktoobri öösel kell kolm tuleb kellad nn talveajale üleminekuks tund aega tagasi keerata . Taastub Eesti normaalne vööndiaeg . Kahjuks mitte kauaks - juba märtsis hakkame jälle elama suveaja järgi . Tänu valitsuse määrusele tuleb meil kõigil pool aastat elada vales ajas . Mingit majanduslikku kasu Euroopast mehhaaniliselt üle võetud suveaeg nii kaugel põhjas ei tõota . Geograaf Andres Tarand nimetab suveaega mõttetuks . " Mida saavutatakse põhjalaiustel ( Tallinn asub laiuskraadil <arv>° N , Tartu <arv>° N ) suveajaga ? " küsib ta , " suvel tõuseb päike hommikul kell neli . Tegelikult ei mängi suvine kellaaja nihutamine mingit rolli - päike on hommikuse töölemineku ajal niikuinii kõrgel . Mingit efekti ei saavutata ei ruumide valgustamise ega tööstusliku energia tarbimise puhul . " Kuna Tarand võitles tuliselt Eestis kehtinud Moskva aja äramuutmise eest , on ta ennast aegade probleemiga põhjalikult kurssi viinud . Seetõttu teab ta täpselt , kus suveaeg välja mõeldi ja miks . " Efekti annab suvine kellakeeramine ainult <arv> laiuskraadil ja selle lähistel . Kesk-Euroopast ongi see toiming pärit - suveaeg võeti kasutusele <arv>. aastal Saksamaal . Oli sõja aeg , sakslastel olid ressursid läbi . Kui töölised hommikul välja läksid , tekkis korraga suur energiakadu . Energia säästlikumaks kasutamiseks oli neil mõttekas suvel , kui varem valgeks läks , ka varem tööd alustada . " Suveaeg on siiani kasutusel Saksamaal , Prantsusmaal ja mujal mandri-Euroopas . Inglismaa on suveajast loobunud ja elab vööndiajas . Tarandi arvates on tänu infotehnoloogia võidukäigule tänapäeval juba ükstakama , kas meil on Brüsseliga ajavahe üks või kaks tundi - arvutil tuleb näiteks lennukite väljumisaegade ühtlustamiseks üks tehe juurde ja ongi kõik . " Ma olen raudkindel , et keegi ei ole meil üldse viitsinud selle peale mõelda , " ütleb mõõdukalt pahane Tarand , " tehti automaatselt ära , et teised lähevad suveajale , siis läheme meie ka ! " Siiski - möödunud aastal üritasid Pärnu kooliõpilased suveaja kehtestamise vastu protesteerida . Suveaja rakendamise otsustas valitsuse määrus möödunud aasta <arv>. septembrist . Määruses on kirjas : " Tulenevalt Euroopa Ühenduse ja nende liikmesriikide ning Eesti Vabariigi vahelise assotsieerumislepingu ( Euroopa lepingu ) ratifitseerimise seadusest ja kooskõlas Euroopa Liidu <arv>. mai <arv>. a. Seitsmenda direktiiviga " Suveaja korralduse kohta " ning Eesti Vabariigi territooriumil suveaja rakendamise ühtlustamiseks naaberriikidega Vabariigi valitsus määrab : <arv>. Kehtestada Eesti Vabariigi territooriumil suveaeg järgmiselt : - algus kell <arv>.<arv> ( <arv>.<arv> GMT ) märtsikuu viimasel pühapäeval , kusjuures kellaosutid nihutatakse ühe tunni võrra edasi ; - lõpp kell <arv>.<arv> ( <arv>.<arv> GMT ) oktoobrikuu viimasel pühapäeval , kusjuures kellaosutid nihutatakse ühe tunni võrra tagasi . " Prantsusmaa läheb sel aastal tõenäoliselt viimast korda suveajalt talveajale , sest küsimust uurinud parlamendi erikomisjoni hinnangul ületavad kella edasi-tagasi keeramise negatiivsed küljed selle positiivse poole . Energia kokkuhoid , mis moodustab <arv> tonni naftat aastas , ja sportimist ning turismi soosiv ööpäeva valge osa pikenemine jäävad ekspertide arvates alla inimeste bioloogilise rütmi häiretele ning keskkonna saastumisele . Viimane tuleneb valgel ajal asetleidvast päikesekiirte ja heitgaaside vahelisest fotokeemilisest reaktsioonist , mis halvendab õhu kvaliteeti . Peeter Sauter Kus kogunevad õhtuti Lasnamäe noored , eriti vene poisid ? Mitte baarides , vaid arvutisaalides . Räämas mikrorajoonis , kus õhtupoolikul võib tänavatelt ja hoovidest kuulda röögatusi , kostab röginaid ja mörinaid ka paneelmajade keldritest . Kesk Lasnamäed leiab kiviviske kauguselt üksteisest kolm salongi - tuba , kus laual mõned pentium-arvutid , millel saab arvutimänge mängida . Seda võiks nimetada Tiigrihüppeks altpoolt , mitte direktiivide järgi , vaid himusid , vajadusi ja rahakanaleid pidi . Endises Pinna tänava toidupoes tegutsevas arvutisalongis Nekipo on kümme arvutit Pentiumid , <arv> megahertsi . Mängimine maksab <arv> krooni tund . Seina pealt on valida kümneid mänge ja leti all on veel suur hunnik piraattoodangut , mida ostetakse turult , et asjaga kursis olla . KAS TERITAME KOLETISEL MOOTORSAEGA HAMBAID ? Õhtune hetk Lasnamäe suurimas arvutisalongis . " Arvutid on tujukad nagu naised " Sony kaklusmängu taga nahistab nuppude ja kangide kallal <arv>aastane Serjozha . Jõujuurikas , keda ta juhib , teeb ekraanil rutiinsed hüppeid ja virutab vastasele rusikaga näkku ja jalaga makku . Serjozha läheb hoogu : " Sa lits , kuradile , ma sulle näitan ! " Ta virutab rusikaga vastu plekist masinat ja puhub käe peale : " Oi , emake , ruttu , ruttu ! Ma ei tohi kaotada ! Veel kaks krooni ! " Ta klõbistab nuppudega kiiresti-kiiresti . Arvutis kakelda on mõnus , paar erinevat liigutust , mmida jõumees teha oskab , hoiavad Serjozhat pinge all lõputult . Saalis on paarkümmend poissi ja vaid kaks tüdrukut . Nemadki on tulnud kaklema . Värvitud ja nahkjopedes teismelised neiud seisavad Sony Play Stationi mängu ekraani ees , pult pihus , vajutavad nuppe ja virutavad ekraanil teineteisele vastu vahtimist . Leti taga seisavad Maksim ( <arv> ) ja Dima ( <arv> ) , kes müüvad pileteid arvutimängudele ja zhetoone flipperile veel paarile päevinäinud mänguautomaadile . " Reede ühtul on sul , Maksim , saal puupüsti täis . Aga muidu ? " " No päeva ajal tulevad põhiliselt need , kes koolist pausi panevad , siia mängida . On ka neid , kes tulevad internetti kasutama või mingit oma tööd tegema . " Maksim õpib erakeskkoolis ja teenib poolikute tööpäevadega arvutisalongis endale taskuraha . Dima lemmikud on strateegiamängud Heros of Might and Magic ja Red Alert . Mängijate vanus on <arv>-<arv>. Nii venelased kui ka eestlased . " Peret mul pole , ainult arvutid . Arvutid on nagu naised , sama kapriissed , " ütleb Dima . Tanel ( <arv> ) klõbistab arvuti taga , mängib Bloodi . Lärm ruumis teda ei häiri ja elukate tapmisega paralleelselt puhub ta minuga sundimatult juttu : " Ma käisin siin umbes kord kuus . Kodus mul arvutit pole . Need numbrid seal näitavad , kui palju ma olen tapnud . See hang on mul praegu relv , automaadist jäin ilma . Nii , nagu nüüd sain ma jälle ise surma . Arvutit kasutama õppisin ema töö juures . Ega selles arvutimängus midagi intellektuaalset küll ei ole . Kui ma tund aega olen siin ära mänginud , on enamasti tunne , et tahaks nagu veel . Kõige kauem olen järjest mänginud üle ööpäeva . Ühe sõbra juures , kui ma uusaastal külas olin . Sõber läks magama . Ehitasin mingit linna . Järgmisel päeval oli üpris paha olla . " Koolipoisid asutasid mängusalongi Vaid mõnesaja meetri kaugusel eelmisest arvutisalongist , Vikerlase tänaval , näeb paneelmaja keldrikorruse uksel silti Center X. Arvutimängud . Siin istuvad diivanil osaühistu omanikud Juri Rozental ( <arv> ) ja Andrei Tkatšenko ( <arv> ) . Mõlemad õpivad Eesti Ameerika Ärikoolis . Kevadel võtsid nad Hoiupangast kumbki <arv> <arv> krooni laenu , remontisid oma kätega keldri , tõid kaks isiklikku arvutit ja veel kaks Venemaal Treugolnikus kokkupandud masinat sisse . Mängudki on Venest toodud , sest seal on odavam . On olemas ka Venemaal toodetud mänge , ja asjalikul tasemel tooteid . Nüüd loodavad nad paari järgmise kuu jooksul pangalaenu tagasi maksma . Salongi keskmine sissetulek on viis-kuus tuhat krooni kuus . Juri : " Mina jäin arvutite võrku kinni neli aastat tagasi . Kooli enam ei viitsinud minna . Istusin päevad läbi kodus arvutiekraani taga . Sealt see pihta hakkas . " Quake Viimase aja kõige ostetum tapa-ja-tulista-mäng , kuigi internetist saab seda ka tasuta tõmmata . Internetiühenduse puhul saab mängida koos arvuti taga istujatega mujal maailmas . Duke Nukem Tapmismäng , mis oli vahepalaks enne Quake'i maailmavallutust . Oled Terminaatori-tõugu " jahimees " sigade ja värdjate maailmas . Valida on seiklused eri kohtades ( kosmoselaevas , tulevikulinnas ) . Juba unustusehõlma vajumas . Blood Verine , sarkastiline ja kaasahaarav . Tappes torke või laskerelvadega zombisid ja haiglasi munke , pritsib ekraanile verd . Head heliefektid . Doom Omamoodi pioneer-mäng , mis aastaid tagasi igal mängufriigil kuskil arvutis olemas oli . Mortal Kombat <arv> Jalaga näkku ja kirvega pähe kahevõitlusmäng . Superkangelastest lugupidavatele võitlusmänguritele . V.R. Reet Koljak ( <arv> ) on keemik , kelle olulisest avastusest molekulaarbioloogia vallas ilmus artikkel <arv>. septembri ajakirjas Science ( Teadus ) . Kui noorest säravast keemikust kirjutada tahan , ütleb Reet : " Te ajate mind kellegagi segamini . " Täpsustame asjaolusid ja lõpuks tunnistab ta vastumeelselt : " Oli jah üks artikkel . " Tegelikkuses oli Reet artikli esimene autor ( nagu ikka , töötas kaasa grupp autoreid ) ning Kariibi meres elava koralli valgu uute omaduste avastamine suuresti tema teene . Ise ütleb ta , et õnneliku juhuse läbi sai ta viibida avastuse tegemise juures Ameerika Ühendriikides Vanderbildi ülikoolis . Teaduste Akadeemia Keemia Instituudis on Reeda ametikoht teadur , teadlaseks keeldub ta ennast nimetamast . Teadlane olevat vanem inimene , kellel on oma uurimisgrupp ja palju tulemusi . Reet on esialgu kõigest doktorant ning õhtuti uurib ta üht Valge mere koralli . Õhtuti seepärast , et kuuekuuse järeltulija juurest ei saa ta päeval ära tulla , uurimine on aga sellises seisus , et ei kannata poolelijätmist . TAGASIHOIDLIKKUS KAUNISTAB KEEMIKUT : Reet Koljak . Vesta Reest Maalikunstnik Jaan Elken ( <arv> ) võitis oma näitustega sigaretifirma Prince korraldatud ideekonkursi " Teistmoodi tegelikkus " . Erilist ajuraju sellel konkursil osalemiseks Jaan Elkenil tarvet teha polnud : ta saatis sinna fotod ja artiklid oma käesoleva aasta suve näitustest " Teistmoodi tegelikkus " I ja II . Läinud neljapäeval avas ta galeriis Deco näituse " Teateid tegelikkusest " , mis - nagu eelnevadki tegelikkuse-ihalused - jätkavad reklaamlausete , tänavanurkadelt või majaseintelt kummitama jäänud ründefraaside nuripidi pööramist . " Seadsin meediale lõksu , " viitab Elken arvatavasti sellele , et teistmoodi näituste eesmärk polnud mitte Prince'i reklaamlause võimendamine . " Ja meedia läks sinna sisse ! " Ise on ta sealjuures õite rahulolev . Plakatil , mis teatas Jaan Elkeni konkursivõidust , oli Tallinn esitatud kirjapildis Talinn . Elkeniga see sobib . Ta saatis konkursile ka näituse plakati , kirjaviisis " Teistmoodi tegelikus " . Aasta tagasi tsiteeris Elken EE veergudel oma diplomandi Laurentsiust : " Ära küsi , mida on reklaam teinud sinu heaks , vaid küsi , mida sina oled teinud reklaami heaks ? " ÕRRITAB : Jaan Elken mängib lausetega . Nüüd ütleb ta , et pärjamine sigaretifirma poolt on hea märk - teistmoodi mõtlemis- ja arusaamisvõime on järelikult olemas . Elken alustas realismiga , oli <arv>.-<arv>. aastail Eesti üks tugevamaid hüperrealiste , vahepeal muutus täiesti abstraktseks , nüüd on tema töödesse taas ilmunud mingi realiteet . Realiteet ehk tegelikkus on kõigepealt olmetegelikkus . Väljendeid bussiputkade seintelt - " Ma olin siin " - miksib Elken mälestuste , ka varasemate maalidega . Tänavanurga anonüümne graffiti saab tema käes tasapindu juurde . Maal muudab inimese ( kunstniku ) , kes pole ju muud kui mälestused ja mõtted , tajutavaks , olemasolevaks . See on Elkeni vaimne tegelikkus . " Ma visualiseerin elu armetust , aga kui sa oled kunstnik , siis sa paned sinna sisse esteetika , ilu , " ütleb Elken , vaatab Deco galeriis oma maalide seas ringi ja ohkab : " No on ju ilus , pole midagi teha ! " Maalikunstnike Liidu esimehena tahab Elken öelda , et maalikunst ei pruugi olla oma naba imetlemine , see võib edukalt konkureerida teiste meediumidega , olla nii sotsiaalne kui ka poliitiline väljund . Ta on alati otsinud ainest , et kirjeldada võõrandumist valitsevast tegelikkusest . " Kuid ainest pole vaja otsida , see on siinsamas , " teadvustab ta iseendalegi üllatuseks . Auhinnareisile mõtleb Elken minna New Yorki , et näha veel kord teistmoodi reaalsust . Tänagi võib Riia automuuseumis imetleda vähemalt kahe sõrme paksuste klaasidega soomustatud limusiini ZIS - neid ehitati Jossif Stalinile ja kamariljale üle kolmekümne . Alles seda monstrumit vastse BMW <arv>i Protectioniga võrreldes saame aru , mida tegelikult tähendab sõna tipp-tehnoloogia . Mittekillunevad klaasid on saksa autol vaid <arv> millimeetrit paksud ja terasplaatide asemel ümbritseb sõitjateruumi aramiidkiududest ( kevlarist ) kookon . Seda autot ei võta ei raske vasar ega võimsa <arv>.<arv> Magnumi kuul . Ukseakendest ainult kaks esimest on avatavad , nendel ja tuuleklaasil on elektrisoojendus . Nõndanimetatud mobiilsed ( toetusrõngaga ) rehvid Dunlop lubavad sõitu jätkata ka läbilastuina , kiirusega kuni <arv> km/h . Auto on tavalisest <arv> kilost <arv> kg võrra raskem , samavõrra väiksem on ka ta kandevõime ( normaalseks loetakse kuni neli inimest autos ) . Tavaliselt soomustatakse autosid eritellimuse alusel väikestes töökodades , BMW teedrajav otsus teha see töö ära autotehases säästab kliendile hulga raha , ka kahaneb kättesaamisele eelnev ooteaeg umbes kahe kuu võrra . BMW <arv>i Protection Käimasoleval Londoni autonäitusel tegi maailma-debüüdi autodepaar , mille juures kiiruslikkus on ökonoomsusega ebaharilikult meeldivas kooskõlas - Volvo S<arv> <arv>.OT ja Volvo V<arv> <arv>.<arv> T. Eriline madalrõhuturbo ja ümber korraldatud mootorijuhtimine kindlustavad <arv> hobujõu võrra suurema võimsuse kui kaheliitrisel standardmudelil , aga ühtlasi ka väiksema kütusekulu . <arv> hobujõudu kannavad auto paigalt sajakilomeetrise tunnikiiruseni <arv>,<arv> sekundiga , auto tippkiirus läheneb <arv> kilomeetrile tunnis . Võrdluseks : S<arv> R ja C<arv> T<arv> kiirendavad " sajani " keskeltläbi seitsme sekundiga , aga maksavad ka poolteist korda rohkem või enamgi . Nagu kõigil <arv>. seeria autodel , on ka <arv>.<arv> T-l ohutuskatsetel ennast hästi näidanud SIPS-komplekt , vedrustus on timmitud sportlikumaks sõiduks ja pidurisüsteemis pruugitakse mõistagi ABSi . Jaapanis on GPS-seadmetel põhinevad autojuhiabilised-orienteerumisaparaadid vähemalt kallitel autodel ammugi täiesti tavaline nähtus . Edendamaks kolmeharulist tähte kandvate autode müüki Jaapanis üldse ja iseäranis Tokyos , töötas Daimler-Benzi tütarfirma Debis koos mitme kohaliku asutusega välja orienteerumisaparaadi ITGS , mis öeldakse olevat maailma täiuslikem . Ajasäästlik autosõit <arv> miljoni elanikuga hiigellinnas on jäävalt problemaatiline , uute ITGSiga Mercedeste juhtidel näivad ses suhtes olevat tekkinud erakordsed eeldused . Mercedese orienteerumisseade ITGS Oli aeg , kus kuni <arv>-silindrilisi luksusautosid ehitanud Cadillac võis endale lubada loosungit Standard of the World - maailmastandard . Kõik kaunis on ajutine , täna võib siiski rääkida margi võimalustest sellele teatavate Saksa , Jaapani ( isegi Inglise ) autode sätitud standardile küllalt lähedale jõuda . Lootust annab nimelt Cadillaci <arv>. aasta mudel Seville , mille eksportvariant on USAs müüdavast <arv> sentimeetrit lühem . Firma otsustavusest välismaal läbi lüüa annab tunnistust ka näiteks viit keelt kasutav infotabloo armatuurlauas . Jaapanisse müüdavaile autodele saab mõistagi paigaldada navigatsiooniaparaadi . Kaheksa kõlariga <arv>-W stereoseade firmalt Bose on audiofiili unistus ( eritasu eest asendatakse CD-mängija sellisega , mis pruugib MiniDisce . ) Adaptiivne käiguvahetusprogramm PAS automaatkäigukasti juures pole kaugeltki selline uuendus nagu <arv> dollarit maksvad adaptiivsed esiistmed . Nimelt on istme täidismaterjali ja nahkpolstri vahele seatud kümme väikese kompressori poolt täidetavat õhukambrit . Vähem kui minutiga seate istmikule ja seljale sobivaima rõhuasetuse , iga nelja minuti tagant muutub see iseeneslikult , leevendades pikal sõidul istumisvaevusi . <arv> Cadillac Seville . Audi on seitsme aastaga ehitanud enam kui pool miljonit turbodiisliga varustatud autot . Võimsuse ja ökonoomsuse ühendamine nende TDI nime kandvate jõuallikate juures muutub üha rafineeritumaks , kui otsustada näiteks selle aasta lõpul Lääne-Euroopa müügisaalidesse jõudva Audi A<arv> <arv>,<arv> TDI järgi . See auto saab eriti keeruka <arv>kaliibrilise V<arv>-mootori , millel on tasakaalustusvõll ja turbiinilabade muudetava asendiga turbolaadur . Esimene tagab mootori sujuva käigu , teine hea tõmbe juba <arv> pöördel minutis ja paindliku töö terves pööretevahemikus . Oma osa annavad ka Boschi uus jaoturpump ja mootori täiustatud juhtplokk . <arv>cm³ töömahu kohta on mootor ülimalt kompaktne ( <arv>×<arv>× <arv>cm ) , ta võimsus võrdub <arv> hobujõuga ja pöördemoment <arv> njuutonmeetriga . Enam kui <arv> kilomeetrit tunnis sõitva auto keskmiseks kütusekuluks on teatatud <arv>,<arv> l/<arv>km . <arv>liitrisest paagitäiest peaks piisama kuni <arv> kilomeetri läbimiseks maanteel . Are Eller Tänavusel mootorispordi hooajal kõige kõrgemale küündinud eestlasi Are Kauritit ( <arv> ) ja Arvo Laksbergi ( <arv> ) torgib tõik , et külgvankritega motorataste krossisõidus pärjati maailmameistriks lätlased . " Kui keegi asjatundjatest ennustanuks hooaja hakul lõunanaabreid Kristers Sergist ja Artis Rasmanist maailmameistriteks , siis vaevalt teda tõsiselt oleks võetud , " ütles Are Kaurit . Külgvankrite võidusõite on aastaid valitsenud lääne- ja keskeurooplased . Neljal eelmisel hooajal järjest peremehetses Šveitslane Andreas Führer , kes on aga juba üle neljakümnene mees . Sergise/Rasmanise trump oli ühtlane sõit kogu hooajal . Vaid korra ei mahtunud nad esikuuikusse . Ja katkestasid ainult siis , kui maailmameistritiitel oli juba tagatud . Kaurit/Laksberg , kelle neljarattalist jälitasid tehnilised viperused , lõpetasid MM-i <arv>. kohaga . PAANIKA : " Hooaja alguses tekkis lootusetuse tunne , kuidagi ei saanud ratast korralikult liikuma , " ütles Are Kauriti korvimees Arvo Laksberg . Mootor jukerdas " Are ja Arvo ei löö kergelt verest välja , " rääkis Eesti motospordi föderatsiooni peasekretär Juhan Kunts . " Uskusin , et nad suudavad esikümnesse pressida . Arvestades aga ebaõnnestumiste jada - mitu korda purunes mootor , mõlemat vaevasid ka vigastused - , tuleb esinemist kordaminekuks lugeda . " Sergis ja Kaurit suundusid MM-radadele samaaegselt . Nüüd on <arv>-aastasest lätlasest saanud kõigi aegade noorim külgvankrite krossisõidu maailmameister , eestlast peetakse üheks võidujanuseks rivaaliks . " Kristers pole eestlaste käest pääsenud ! " tõotas Kaurit . " Sõitsime temaga tänavugi päris võrdselt , korra ka võitsime teda . Just nüüd , kui kauaaegne põhirivaal on maailmameistriks tulnud , näen edasi ponnistamisel mõtet . " " Kaurit on parimas krossisõitja eas , " leidis Kunts . " Küllaldaselt vett ja vilet näinud . Ta oskab end klapitada erinevate korvimeestega . Seab alati kõrgeid eesmärke , samas kahe jalaga maa peale jäädes . Lätlane pole sugugi lootusetult kaugel ees . " Läti suurfirma õnnestunud tehing Lätlaste võimalused enda kehalist tublidust timmida ja motoratast putitada äratavad kadedust . " Peasponsor , firma Nelss , andis neile kolme hooaja vältel enam-vähem piiramatu eelarve , aga nõudis vastu maailmameistrivõistluste medalit , " selgitas Kaurit . " Kulutused olid suured - tõenäoliselt kümneid kordi suuremad kui meil , aga nüüd võivad nad rahulolevatena võitu tähistada . " Maailmameister koondab igas stardis publiku ja telekaamerate tähelepanu . " Nelss on küll lahke toetaja , aga toetamist võib tõlgendada ka nii - firma ostis õige reklaamipinna , " rääkis Kaurit . " Mõlemapoolselt kasulik äritehing . Motokross on lõunanaabrite seas hinnas , koostöö jätkub kindlasti . " Perekond reisib isaga Euroopas kaasa Praegu lakuvad Kaurit/Laksberg haavu . " Sergis võttis äsja naise ja lubas täisvereliselt hinge tõmmata , " ütles Kaurit . " Meie puhkame vintsutustest muude asjadega tegeldes . Mõtleme , kuidas viisakamalt tänada oma abilisi , kes ka kõige kehvemas seisus pole selga keeranud . Loodetavasti nende huvi on säilinud . " Eesti tänavusi edukaimaid mootorisportlasi on toetanud Saku Autobaas , ATV Transport , Norma , Valvoline , Würth , Hadler jt. " Kõige tähtsam , et külgvankrite võidusõidud toovad rahva raja äärde . Vaatlejad kiitsid MM-võistluste etapi läbiviimist Sakus , " sõnas Kaurit . Konkurente leiab ka Lätimaale minemata , Kauriti kodukandi Aruküla lähedalt Raasikult . Sealt pärit Aivar Korjus sai koos Raimo Kauliga MM-il <arv>. koha . Sergis/Rasmanis võlgnevad tiitlivõidu eest tänu ka Eesti tehnikutele . " Nuputasime koos kuldaväärt mehaanikute Ülo Ausmehe ja Andres Kalvetiga tsikli esiotsa , mida kasutas ka Sergis . Kristers tunnistas , et meie abita ta vaevalt võitnuks . Ka raamide põhitootja EML on meie omaloomingust huvitunud . Kui ma enam sõita ei jaksa , on taganemistee olemas . " Tagala kindlustamise pärast pole Kauritil tegelikult tarvis muretseda . Abikaasa Inga koos kuueaastase Ardo ja kahese Kadi-Liisiga on nõus ka tuleval suvel bussiga mööda Euroopat üle <arv> <arv> kilomeetri reisima . Venemaa üks võimsamaid panku Oneksim kavatseb kaitseministeeriumilt osta maineka armeespordiklubi CSKA . Oneksim ja pankroti lävel siplev CSKA on sõlminud eelkokkuleppe , ostutehing sooritatakse lähiajal . Nii ütles ajalehele Kommersant korvpallitreener Aleksandr Gomelski . Gomelski on Venemaa kuulsamaid korvpallitreenereid , kelle juhendamisel võitis N Liidu koondis <arv>. aastal Soulis olümpiakulla . Pank ostab lõviosa korvpallimeeskonna , korvpallinaiskonna ja jäähokimeeskonna osakutest . Jalgpalliklubi tehing ei puuduta . Ostuhinnast pole räägitud . CSKAd on pikka aega piinanud rahapuudus . Armeespordiklubi palluritel on saamata mitme kuu töötasu . Nad on mitu korda streigiga ähvardanud . Ühtedel andmetel ulatub klubi võlg mängijatele <arv> <arv> dollarini . Oneksim on lubanud võistkonnad jalule aidata . Esiteks tasub pank mängijatele palgavõlad , mis Kommersanti andmetel liiguvad panga ühe asutaja , spordiarengu fondi kaudu . Gomelski sõnul on Oneksimi juht Vladimir Potanin eriliselt isamaaline mees . " Armeekorvpallimeeskond on Venemaa ainus pallimänguesindus , mis kuulub rahvusvahelisele tipptasemele , " sõnas Gomelski . Oneksimi peetakse Venemaa valitsuse soosikuks . Võistlevad pangad on ägedalt arvustanud Oneksimi ja selle juhti Potaninit ebaausates võtete pärast Venemaa väärtuslike ettevõtete erastamisel . Oneksim kontrollib muu hulgas ka maailma üht suurimat niklitootjat Norilski kombinaati ja sai suvel koos suurrahastaja George Sorosiga telekompanii Svazinvesti osanikuks . Soomes on tänavu keelatud aine tarvitamisega püünisesse langenud seitse sportlast , neist viis tõstjat . Ka kolmest uurimise all olevast juhtumist kaks puudutavad tõstmist . Patustajaid ootab kaheaastane võistluskeeld . Kaks avalikkuse ette toodud dopingupruukijat on saanud vaid hoiatuse . Jooksja Monika Kinnunen oli võtnud efedriini . Ameerika jalgpallur tarvitas köharohtu , mis sisaldas ka salbutamoli . Kui ta kannatanuks astmahoogude käes , pääsenuks veelgi kergemalt . Soome dopingukontrolli valverühm on kõige rohkem testinud ameerika jalgpallureid . Soome suusaliit on testimisel kõige passiivsem . Nad pole treeninguperioodil võtnud oma sportlastelt ühtki proovi . Suusaliit on keskendunud vere hemoglobiini sisalduse mõõtmisele . Uriinist võetud proov ei paljasta keelatud vahendeid , millest on vastupidavusaladel rohkem kasu . Eesti Ekspress - Mis skandaali tekitas Õhtulehe ajakirjanik ? a. väitis , et üks minister käis Pirital lõbumajas b . väitis , et Toomas Lepal pole kõrgharidust c . väitis , et jumalat pole olemas d . väitis , et Savisaart pole olemas - Mida näevad paljud soomlased Tallinnas esimest korda elus ? a. keskaegset vanalinna b . kerjuseid c . ooperit ja balletti d . Õhtulehe kuulsat ajakirjanikku Tõnu E. Paakspuud - Jean-Francois Champollion sai möödunud sajandil kuulsaks a. olümpiavõiduga <arv> aasta vanuses b . egiptuse hieroglüüfide dešifreerimisega c . šampanja leiutamisega d . Bordeaux' Suurmürgitajana - Keda mängib David Bowie filmis " Basquiat " ? a. meest , kes olevat Marsilt kukkunud b . Andy Warholit c . Arnold Rüütlit d . iseennast - Millise huvitava teoga sai hiljuti hakkama Läti poliitik Aigars Jirgens ? a. ta sõimas president Ulmanist koeraks b . ta lubas oma mootorpaadiga merele minna , et räimesõda jätkata c . ta käskis rahvamuusikutel restoranis vait jääda ja hoopis vene valgekaartlaste laule mängida d . ta teatas , et on viimane liivlane - Mati Undi lavastatud " Hamlet " Vanemuises kannab pealkirja a. " Daani Prinz Amleth " b . " Hamleti tragöödia " c . " Hamleti naised " d . " Trendi-Hamlet " - Prantsuse muusikakanal MCM näitab aeg-ajalt a. R<arv> Eesti edetabelit b . ETV " <arv> vaprat " c . softpornot d . Vennaskonna hitte - Kui pikad on maailma pikimad juuksed ? a. <arv>,<arv> m b . <arv> m c . <arv> m d . pikemad kui Maarja-Liisil ja Ingmar Muusikusel kokku - Millist eesti avaliku elu tegelast pilab Merle Karusoo uuslavastus " Laste riskiretk " ? a. Linnar Priimägi b . Mart Siimanni c . Humbert Humbertit d . Elmu Koppelmanni - Pildil on a. hullunud kasakas b . Maksim Gorki c . Napoleon d . Peeter I Vastused on järgmisel leheküljel ... Pidiga küsimusele saate vastata vaid siis , kui ostate trükitud Eesti Ekspressis ... : - ) Õiged vastused : <arv>ab , <arv>acd , <arv>b , <arv>b , <arv>b , <arv>b , <arv>a , <arv>a , <arv>a , <arv>d Et vältida infolekkeid , otsustatakse korraldada Riigikaitsenõukogu istung õiguseta osalejatel ruumist lahkuda . Ühel hetkel haarab Öövel kõhust ja palub luba väljuda , mida aga ei anta . Veidi aja pärast koputatakse uksele ja sisse astub koristaja , ämber ja lapp käes . " Raadiost just teatati , et kaitseminister on püksi teinud . " Uusi poliitilisi anekdoote ootame endiselt aadressil : <email> Maksame rohkem kui peaminister Palmarule ! Andres Langemets Kirjanik Viivi Luige iga avalikku sõnavõttu loetakse enamasti hoolega , sest oma seitsmekümnendate ja kaheksakümnendate aastate ( erinevalt kuuekümnendatest ) loomingus jättis ta eesti lugejale väga sügava mulje kui terava tõetunnetuse ja tõerääkimise võimega kirjutaja . Nii ei jää kindlasti tähelepanuta ka tema essee " Rahvas ja tema juhid " <arv>. oktoobri " Eesti Ekspressis " . Essees tõstab Viivi Luik aga justkui pjedestaalile uue aja egoismi , tsiteerides üht noort arvamusavaldajat : " Ei saa olla lojaalne ühelegi riigile , ühelegi armeele , ühelegi parteile , vaid ainuüksi muutuvale iseendale . Ei saa anda lojaalsusvannet ühelegi riigile , kuna selle riigi poliitika võib muutuda , nii nagu muutub inimene ja tema tõekspidamised . " Selle arvamuse kergitab Luik mingisuguseks kreedoks ja arendab mõtet edasi , et isegi sõjakurjategijaid ei saa karistada kunagise lojaalsuse ja käsutäitmise eest , ise samal ajal nõudes oma tänase riigi kodanikelt lojaalsust . See avaldus võtab minusuguse tohutult nõutuks ja nõrgaks ja varjutab kõik viimase aja kultuurisündmused : skandaalse kättemaksuromaani Toomas Vindilt ( romaan romaaniks , kättemaks ei ole kunstivääriline tegu ) , skandaalimaigulise kunstinäituse Sorosi kunstikeskuselt , avalikõiguslike ringhäälingute juhtide valimised jne. Võib-olla ka selle tõttu , et mõni aasta tagasi olen siinsamas EEs mõlgutanud mõtteid hoopis lojaalsuspuudulikkuse sündroomi üle noores Eesti Vabariigis . Dostojevski " Sortsidest " saadik ( ei hakka kunagi , muuseas , aktsepteerima selle romaani uut ja ebaõnnestunud pealkirja - on mingi arusaamatu jobu ) on selgeks räägitud ja kujutatud egoismi ja nihilismi juur : harimatus , teadmatus ja sügav rumalus ehk teisisõnu stavroginlus . Camus analüüsis selle veel teravmeelselt ülegi . Eitamise mõtteviis ei saa kunagi viia kuhugi mujale kui Stavroginini ja vähese haridusega luuletajateni . Just luuletajad on need , kes lõppude lõpuks kipuvad võõrale maale kuningaks . Seda me Eestis ju teame ! Viivi Luik kirjutab : " Märkamatult võib minna nii , et riigimeestel polegi ühel päeval enam rahvaid . Rahvad on läinud tulevikku ja riigid jäänud minevikku . " Olevat erakordselt küüniline mõista sõjakurjategijad hukka nende noorusaegse lojaalsuse pärast , sest maailm ja inimesed ju muutuvad jne. Aga minu jaoks on erakordselt küüniline kuulda ühe Eesti Vabariigi suursaadiku proua suust hukkamõistu riigikodaniku lojaalsusele . Selles tõdemuses , et riigid kuuluvad minevikku , aga rahvad ( mitte rahvused ! ) lähevad tulevikku , tunnen ma Viivi Luige eakaaslasena ära NLKP XXII kongressil <arv>. aastal vastu võetud kommunismiehitamise programmi teksti , mis lubas riigid ja rahvused , muuseas ka raha , ära kaotada , sest kommunism pidi tulema juba kahekümne aasta pärast , siis <arv>. aasta paiku . Kas see ürgprogramm on luuletaja Viivi Luigele tol <arv>. aastal tõesti pärale jõudnud ? Ei usu , aga ei näe ka taandumist sellest . Ka eelmises avalduses kuuekümnendate põlvkonna ja nõukogude võimu suhtest rääkides väljendas ta võib-olla isiklikku tõtt . Kahjuks kogu põlvkonna nimel , nagu kipub kogu rahva nimel rääkima rahvavõõras ja teise riigi kuningas Kaplinski . Viivi Luik võtab ühe trotsliku nooruri egoistliku eneseavalduse ja smugeldab siis selle kogu noorele põlvkonnale . Ja teeb vea . Juba jõudiski Postimehes ilmuda ühe noore autori vastulöök , kes niisuguse egoismimanifestiga küll nõus ei ole . Sõjakurjategijate lojaalsuse probleem oli kogu Nürnbergi protsesside tsükli põhiprobleem , siin nagu midagi avastada ei ole . Kas Luik seda ei tea ? Inimsusevastased ja sõjakuriteod mõisteti aegumatuteks ja tänased krokodillipisarad on vähemalt juutide meelest inetud ja kohatud . Juutide mälu ja põhimõttekindlust võiksime vaid imetleda . On tegemist tahtliku või tahtmatu egoismimanifestiga meile armsa ja lugupeetud kirjaniku sulest . Mul on tunne , et nii nagu hea kunstniku ja hea kriitiku skandaalimaigulise konflikti vallandas egoism ja ainult egoism , nii on ka Viivi Luik läinud seekord kaasa oma elukutse paratamatu egoismiga ja vastuollu oma rolliga tänases eesti ühiskonnas . Kirjanike ja kunstnike keskmisest kõrgem egoism või isegi egotism ja solipsism ei ole mingi uudis , aga ühiskondlikes arvamusavaldustes peaks seesama kunstiinimene olema ettevaatlikum , kui tal on ühiskonnas täita ka teine roll , kui ta ei ole ainult vaga ja vaene boheemlane , nälgiv , võimudega opositsioonis jne , vaid ka lugupeetud ühiskondlik isik , teenete ja tiitlitega . Mitmed kirjanikud olid kümmekond aastat tagasi uhked , et olid andnud oma spetsiifilise panuse Eesti Vabariigi taastamisse , nüüd on jälle just kirjanikud need , kes kõigest hingest juba otsivad opositsiooni noore areneva riigiga . Keegi Marx on mõnedele kõrva sosistanud , et riik on igal juhul paha asi , vaja vastu hakata ! Antagu see võrdlus andeks , aga me näeme oma lihasilmadega , kuidas kujunevad uued Barbarused , Kaalud ja Laossonid ! Poliitikud niikuinii , aga kõige ees astuvad luuletajad . Aarne Üksküla Sa lähed puude alla puhkama . Täna aitame Su mulla rüppe . Rahu ja vaikuse valda maapõues puude all ... Mida oleme meiegi teist kui puud . Seisame siin maamunal ja silmitseme , pea kuklas , igavikutulukesi . Siis langeme jalalt ega tõuse enam eales . Eks ole meistki mõni vägeva võraga ja mõni sootuks kidura oksastikuga . Eks langeta meidki teinekord kirvehoobid . Eks karga meile ja puudele ühtviisi tõbi külge , mis meid õõnestab ja kõdutab , kuni kummuli kukume . Eks niida meidki masinad lankide kaupa , et jäävad vaid kalmukännud ... Ning eks leina puudki nagu meie - oleme ju kuulnud kurblikku ohet üle puulatvade lainetavat , kui üks nende hulgast variseb . Eks ole puuhingelgi valus - oleme kuulnud ju nende valulist ägamist . Eks palveta puudki kellegi või millegi poole , kui kaaslasel vaev säsis , juurtes või okstes - oleme ju kuulnud nende ahastavat naginat ... Olen sel aastal palvetanud sageli Sinu pärast , õigemini hüüdnud hinges kellegi või millegi poole , millegi Kõigevägevama poole , et too näeks ja aitaks . Sest nii väga soovisin , et ei variseks põrmu see vaimustav puu ! Et ei murduks see tüvi , mille vastu toetudes tundsid soojust enesesse tulvavat ! Et ei prantsaks maha see vägev võra , mis nii imeliselt kohiseb ja mille varjust muinasjutulisi viise heliseb ! Et ei puruneks need oksad , mis nii sõbralikult viipavad ! Ent kuipalju suudame meie üldse üksteist aidata ? Vast pisut rohkem kui puud - ehkki usun , et nemadki on vastastikku abivalmis . Vast pisut . Ja mis on meiega asja tol Kõigevägevamal , kelle või mille poole me palvetame - temal on tähtsamad mured kui meie , kes me oleme kõigest tillukesed putukad sellel hiiglaslikul ilmakeral ! Sind ei ole enam , hea inimene , kallis kaaslane , vaimustav talent . Vägev puu on langenud , üks võimsamaist meie laanes . Ja aastaringe oli ju veel nii vähe ! Pool sellest , mis võinuks olla . Poole vähem tänasest oli neid siis , kui Sa meie hulka ilmusid - hetkega vallutasid ja võlusid Sa meid . Need olid fantastilised aastaringid , mis siis järgnesid ... Nüüd on kõik - rohkem neid ei lisandu . See tühimik laanes , kus Sa kõrgusid , ei ole sünnis ... Rahu ja vaikus ? Eemal ilmakärast ? Nii vara ! ... Ei tea , võibolla omamoodi Sa nautisid seda saginat ? Sa avasid akna oma sünnikodus ja vaatasid oma linna peale , vaatasid läbi pargipuude Su maja ees ... Nüüd lähed puude alla puhkama . Eemale . Meist ja märulist . Meie jääme , langetame pead , puude ladvus halab lein ... Seni kuni olemas oleme , hõõgub meie pihkudes sihvaka tüve hell soojus , kumab meie silmis võimas võra oma sõbralike okstega , heliseb meie kõrvus imeline kohin ja lummav linnulaul ... Kõigevägevam ei näinud , ei aidanud . Meie aga oleme näinud . Sa oled suure töö ära teinud , Sa oled rikkalikult kunstirõõmu jaganud ... ... Aga lõpp on ikkagi vaikus . Rahu Sulle ! Hüvastijätt lahkunuga <arv>. oktoobril Eesti Draamateatris <arv>.<arv> , muldasängitamine Metsakalmistul <arv>.<arv> Vesta Reest Kui Ivo Eensaluga Draamateatri valvelauas kohtun , heidab ta mulle altkulmu pilgu ja teatab : " Ma juba lootsin , et te ei tulegi . Pärast vähem kisa ja . " " Mis , te juba kirjutate või , " muutub ta kinniseks , nähes , et agaralt sulepead liigutan . " Olge ikka inimene , räägime kõigepealt omavahel . " Omavahel räägib Eensalu sellest , kuidas ta komöödiatükkide kavvavõtmiseks teatri juhtkonnaga vahel suuri lahinguid peab . Komöödiatükkide suhe tõsiste etendustega peaks korraliku teatri mängukavas olema Eensalu nägemust mööda kuus neljale . Kriitikud Ivo Eensalu komöödialavastusi tihti ei kiida . Rahvas kiidab küll , ja selle kindlaimaks märgiks on , et Eensalu tunnistati teatritele enim kassat toovaks lavastajaks . " Ega mulle see okolo-teatra seltskond ( kriitikud - toim . ) suurt korda lähe , " avaldab lavastaja Eensalu , " tööd on vaja teha , ja vähem teiste pärast muretseda . " Täiskasvanud tahavad lõbu , lapsed tahavad oma teatrit ja Eensalu pakub neile seda . Näitleja Tõnu Mikiver : Esmapilgul jätab Ivo naljamehe mulje . Ta on lõbus , energiline , liikuv , mõnus sell , aga talle meeldib inimesi tirriteerida . Mitte halvas mõttes , vaid neid üles äratada . Paljud ei saa sellest aru , arvavad , et ta on hoolimatu , et ei arvesta teistega . Aga teda tundes , tegelikult , ma tean , et ta on väga õrna ja hella hingega , selle varjamiseks ongi kõik see muu , kaitsekilp . Tal on üks väga hell helin sees . Ja kui ta vihastab , siis ka tõsiselt . Ta on kangekaelne kui sikk , jääb oma arvamuse ja otsustuste juurde , mis ka ei oleks . Tutvusringkond on tal suur , ta saab inimestega väga hästi läbi , eriti lastega leiab ilma pingutuseta kontakti . Ma loen teda sõbraks , kui tema sellega nõus on . Ma tahaksin sellist sõpra omada . Eensalu ise peab ennast tõsiseks inimeseks , kes naljalt nalja ei tee . Elamise mäng lihtsalt kukub tal muhedalt välja . Kord olid Ivo Eensalu ja Tõnu Mikiver maal ehitustöödel . Eensalu pidi proovi minema , aga ei viitsinud justkui . Ilus kevadine aeg oli , ja Lembit Ulfsakil , tüki lavastajal , olid filmivõtted . Siis Tõnu Mikiver ütleski , et ära mine jah , nagunii proovi pole . Paari päeva pärast läks Eensalu teatrisse ja direktor kutsus ta kohe kohvile : " Miks sa proovist puudusid ? " " Mikiver lubas , " teatas Eensalu ja direktori pilves nägu selgis sedamaid . Järgmisel päeval astus direktor taas Eensalu juurde ja ütles : " Miks sa valetasid mulle , et Mikiver lubas ? " Eensalu vastu : " Aga ta lubas ju . " " Mis sa seletad , ma rääkisin peanäitejuht Mikk Mikiveriga , tema pole sulle luba andnud . " " Ega mina Mikust ei rääkinud , Tõnu Mikiver lubas mul puududa . " Direktor lahkus häbistatult ja Eensalu sai käskkirja - noomituse töölt puudumise pärast . Teleteatri rezhissöör Karin Nurm : Eensalu ei ole oma olemuselt kloun , aga elu kurb ja naljakas pool on temas ilusasti ühendatud . Hell helin Eensalu sees kõlab välja etenduses " Kalmistuklubi " . Tükk räägib vanadest naistest , keda liidavad surnud abikaasad ja kalmistulkäimise komme . Korduvalt on Eensalu juurde tuldud pärast etendust sõnadega : " Suur tänu , et minu probleemi ära tabasite . " Klassikalist , konservatiivset komöödiateatrit viljelev Eensalu kuulab lavastuste valikul oma sisehäält ja elukogemust . Modernne teater - näiteks tekno-Punamütsike - ei ole Eensalut huvitanud , ega hakkagi huvitama seni , kuni puudub korralik põhjendus , et vanad head äraproovitud võtted enam ei sobi . Eensalu süda on puhas , sest läbikukkumisi pole tal eriti olnud - tema lavastused on oma raha rahva käest tagasi teeninud . " Kui tahad halvasti lavastada , siis pole mõtet tädide käest <arv>-<arv> krooni küsida , " on Eensalu range . " Pidzhaama kuuele " Vanalinnastuudios jooksis <arv> korda üle lava . " Kalmistuklubi " , mis kevadel Draamateatris välja tuli , kogub üha enam hoogu . " Eks see ole natuke mu enda teene ka , et inimesed teatrisse tulevad , " arvab Eensalu , " ma olen katsunud lastetükke nii teha , et need , kes lastena teatrisse tuuakse , jääksid elu lõpuni käima . " Õpetusiva olgu lastele käepäraseks , söödavaks ja arusaadavaks tehtud . Pärast " Kiigepuud " Draamateatris loodab Eensalu , et nii mõnigi puu jääb Eestimaal maha raiumata . Eensalul on pidulik tunne , kui näeb teatri fuajees pisipoisse ja -tüdrukuid , keda on hoolega mukitud ja sätitud ja juba nädal aega harjutatud mõttega , et vaat , nüüd läheme teatrisse . Jõuludeks tuleb Eensalul Draamas lastele välja " Puti-pluti-pot " ja uuel aastal Ugalas " Mary Poppins " . Oma edu peale ta palju ei mõtle , uudist , et ta on enim kassat tegev lavastaja , pole ta kuulnudki . Ta mõtleb sellele , et pole ammu kalal käinud . Landid ja spinningud ja õnged on tal uute näidendite kõrval kogu aeg autoga kaasas . Hiljuti ostis ta endale Soomest Shakespeare-nimelise spinningu . Mare Tralla Sorosi KKEK <arv> aastanäitus Tallinnas ja Tartus Möödunud nädalal avatud Sorosi viiendal aastanäitusel ehk Ando Keskküla algatatud projekt-protsessil on väljas teosed , mis peaksid kuraatori arvates mingist aspektist tegelema " vabaduse " mõistega . " Vabadus " on eestlase jaoks magusa maiguga sõna . Kuid kapitalistliku ühiskonna ülesehitamise käigus on kunagistest " vabaduse " ideaalidest saanud rahategemise ja ellujäämise probleemid . Üksikindiviidi vabast mõtteväljendusest meedias on pahatihti saanud olematus . " Interstanding <arv> " , ühepäevane rahvusvaheline konverents , mis oli osa sellest projekt-protsessist , üritas neid ununenud ideaale meelde tuletada ja määratleda nende kohta selles uues meedia ja tehnoloogia keskkonnas , milles me juba elame või peatselt elama asume . Eesti kunstnike ülesandeks oli vabaduse ja kommunikatsiooni märksõnadega suhestudes meediakunsti luua . VIDEO LÄBI TAIMEDE : Sanja Ivekovici ( Horvaatia ) videoinstallatsioon " Resnik " . Suhestumine meediaga Meediakunst on eesti kunstnike jaoks küllaltki uus nähtus ning neid , kes sellega otseselt või kaudselt haakuvad , polegi nii palju . See kipub realiseeruma ainult videoinstallatsioonidena . Kahepoolse kommunikatsiooni keskkonna loomine ei olegi nii lihtne , ent samas ei pea see kasutama ilmtingimata uusima tehnoloogia võimalusi , nagu ehk arvatakse . Üks vähestest Sorosi näitusel olevatest eesti kunstnike teostest , mis ka vaataja osaliseks kutsus , on rühma F.F.F.F.i kogutud tuleviku-soovid . Kunstnikud asetasid Eesti linnadesse tuleviku soovide-nägemuste kogumispunkte , näituseruumis eksponeerivad nad vitriinides kõike seda , mida inimesed neisse metallvaatidesse sisse toppisid . Loomulikult ei ole see teos visuaalselt uhke ning samuti ei mõju ta ilma kontseptsiooni tundmata , siiski pean ma seda Sorosi näituse üheks olulisimaks teoseks Eesti kontekstis , sest kunstnikke huvitavad tavaliste inimeste tulevikusoovid . Samas on selline lähenemine harilik naiskunstnikele , kellele teiste väikeste inimeste olemine ja tunded samavõrra korda lähevad kui nende eneste lood . Kai Kaljo preemia saanud videoprojekt tungib tavapärasest kunstimaailmast välja , end mainstream'i meediamaailma mängumaale sokutades püüab kunstnik enese olemasolu väljendust TV- kanalitel reklaamide vahele sisse seada . Tegemist on Eesti kunsti jaoks uue nähtusega , kui mitte arvestada Tiina Tammetalu möödunudaastast eesti naise stereotüüpide uuringut , mis kunstiteosena ajalehtede trükipindadel eksponeerus . Kaljo teos erineb aga eelkõige seetõttu , et kunstnik räägib ausalt iseendast . Nii võiksingi ma ütelda , et Eesti naiskunstnikud valdavad eneseväljenduse vabadust enam kui meeskunstnikud , ning feministina võiks see mu meelele eriti kosutust anda , sest eks ole feministlikud kunstnikud igasuguste piiride , eelkõige aga üksikisiku tavalise nähtamatu loo kuuldavale toomisega tegelenud juba mõnikümmend aastat . ARMASTUSE ALLEGOORIA : Damijan Kracina ( Sloveenia ) videoinstallatsioon " Räägi minuga , nagu teevad seda armastajad " . Kaubastunud net Mõnevõrra käsitleti sama problemaatikat Inglismaal toimunud feministlike kunstiajaloolaste konverentsil " Virtue and Vulgarity " . Oma kurvastuseks pean ütlema , et feministide seas valitsevad lahkhelid ei lase vabal eneseväljendusel sügavamalt juurduda ning traditsionalistide meelest ei tohiks feministlik kunst meedia- ja tehnoloogiamaailmaga tegeleda . Hämmastusega tajusin , et mõningate teoreetikute jaoks on hetkel olulisim protsess " eraldumine " , mida siis mõtte puhtana hoidmisena serveeritakse . Erinevate meediakanalite vallutamisest või mõjutusmehhanismidest , mida kasvõi net võimaldab , kõneldi vähe . Kui nüüd vaadelda Eestis olnud või olevat sõnavabadust , siis ehk kõige liberaalsem oli üksikisiku jaoks see periood , kui ajalehekioskitest kümneid " kooperatiivi-ajalehti " sai osta . Sageli oli sisuline külg neis vabadusele teed rajavates väljaannetes kaheldava väärtusega , ning püsima jäid need väljaanded , mis oskasid enesele rohkem raha ja tarbijaskonda hankida . Viimastel aastatel oleme tutvunud Interneti võimalustega , ent sedagi väga pealispindselt . Me võime muidugi rääkida koolide arvutiseerimisest ja võrku panemisest , aga kui see kõik kujuneb välja ilma kultuuriruumi , sealhulgas kunstnike toetuseta , laseme me käest võimaluse , kus saaks avalduda kriitiline arvamus , ning teadlike ja ühiskonda kriitiliselt suhtuvate isikute huvi Interneti kui vaba meediumi kasutamise vastu on olematu . Jääb ainult kommertsliku ülesehitusega net , millel puuduvad kultuurilised parameetrid . Eesti on Interneti-kasutuses oma arengus lääneriikidega samal tasemel , seda aga eelkõige neti kui kommertsliku või võimustruktuuride infokanali kasutajana . Kunstnike seas pole märgata tarvidust neti võimaluste kasutuseks , ja seda mitte seetõttu , et tehnilistele vahenditele ei pääse ligi . Probleem on rohkem tahtmise tasandil . MEHELIK PÄIKESEKUMMARDAMINE : Jaan Toomiku video " Om-mani-padmehum " . Kardame vabad olla " Interstanding <arv> " näitas , et kunstnike ja kunstiüliõpilaste seas valitseb suur huvi , kuidas neid uusi meediume kasutada , et oma sõna/kogemust kuuldavale tuua . Akadeemia saal oli rahvast tulvil ka endistest sotsialismiriikidest saabunud kunstnike ja teoreetikute ettekannete ajal. Üliõpilastega vesteldes selgus aga , et neti võimalusi näevad nad ikkagi ainult pildi ja teksti omavahelises kokkusobitamises , otsese kommunikatsiooni võimalus on midagi , mida isegi ei soovita . Et Eesti naeruväärsesse rolli ei jääks , tuleks uue infoühiskonna loomist alustada võimaluste loomisega , mis avardaksid arusaamu ja lubaksid praktiseerida seda uut meedia " vabadust " tõeliselt vabalt . Kui vaadelda veel lõpuks neid teoseid , mis näitusel ära märgiti preemiatega , siis peale Kai Kaljo teose meediamaailma avardamisega nad ei tegelenud . Jaan Toomiku taies oli muidugi võimas , ent kahjuks järgis see talle juba omaseks saanud kunstnikukäekirja . Loomulikult võiksin ma leida selles kahe reaalsuse omavahelises segaminiajamises manipulatsiooni elemente , mida ehk saab seostada " vabadusega " . Siiski on need seosed üpris nõrgukesed . Anu Juuraku lifti-installatsioon on samas kategoorias kus Toomiku teos ega välju kunstimaailma liivakastist . Vaatamata sellele , et enamik Sorosi näitusel olevatest teostest on äärmiselt kõrge kunstilise tasemega , jääb küsimus , miks me kardame vabad olla ja miks vabadus vaid üksikute elitaarse mänguasjana püsib . TEGELEB UUE MEEDIA JA ALTER- NATIIVSETE PROJEKTIDEGA LONDONIS : Lisa Haskel ( Inglis- maa ) pidas ettekande Tallinnas . VENE IMAGO MUSTERNÄIDE : Oleg Kulik . Sorosi näitused Tallinnas ja Tartus on lahti <arv>. oktoobrini . Heie Treier Õelate top'ide koostamine on moes , nagu tõendas taas viimane Sirp , kus kirjanduskriitikute tärnikeste loendamisel selgus nende arvamus kunstikriitikute kohta . Võib-olla on top ka Kunstihoone nelja kunstniku maastikunäitus , mille paremusjärjestus antakse nii : Peeter Linnap , Uno Roosvalt , Peeter Ulas ja viimaks Toomas Vint nagu Sirbi top'is . Kuna tegemist on nelja omaette personaalnäitusega , võtan endale vabaduse mitte käsitleda kahte keskmist . TEATED VÕÕRASTELT MAA- DELT : Peeter Linnap teose taustal . Peeter Linnapi uuringud silmapiirist Linnapi jaoks pole loodus mitte õhkamapanev " objektiivne " kõiksus , vaid asjalik miski , mida inimene vaatab ja näeb subjektiivselt vastavalt sellele , millist kultuurilist filtrit ta parasjagu ees hoiab . Antud juhul hoiab Linnap ise silme ees postmodernse kultuuriteooria filtrit ning see juhtub olema kriitiline , " avastuslik " , tehes nii autorist kui ka vaatajast omamoodi kultuuriantropoloogi . Näiliselt ühetaolistel fotodel on pildistatud veekogu , enamasti merd või ookeani . Alles piltide allkirju lugedes saame teada , et fotod on tehtud eri mandritel ja riikides - Euroopas alates Eestist kuni Inglismaani ning Põhja-Ameerikas alates New Yorgist kuni Los Angeleseni . Mida on siin õieti pildistatud ? SILMAPIIRI ! Nimelt lähtub autor oma lapsepõlve isiklikust ( ja kollektiivsest ) kogemusest , mille järgi võib mere-silmapiiri vaatamine olla lõputult valus tegevus , sest see tuletab meelde võimatust sinna pääseda . <arv>.-<arv>. aastail tundus silmapiiri tagune olevat muinasjutumaa ning kogu siinpoolne elu üks hädaorg . Täpselt samal ajal vaatasid eesti pagulased Põhja-Ameerikas , Inglismaal jm silmapiiri ning unistasid , vastupidi , Eestist kui lukkukeeratud muinasjutumaast . Nüüd siis on Linnap pildistanud silmapiiri ( seda olematut piiri ) üle maailma , piirates kaameraga sisse mandreid , ning tema fotod näitavad , et maastik jääb maastikuks , ookean ookeaniks igal pool . Fotosid ühendab vaatevälja avatus - nimetatud suhtumine vastab üsna adekvaatselt ka psüühilisele seisundile <arv>-ndate Eestis . Konkreetsest piirist on saanud vaid kultuuriliselt determineeritud fiktsioon , silmapiir nihkub üha edasi vastavalt vaatleja subjektiivsele asukohale . Fotosid saadavad kultuurilised fragmendid , mis pärinevad meretagustelt rannikutelt . Need on teated võõrastest maadest . Ainult et kaasaja globaliseeruvas kultuuris võivad ühed ja samad tükid olla leitud ükskõik millisest maailma otsast . Omaenda oleviku märkide vaatamine võõrandatud museoloogilise pilguga võib taas olla valus tegevus seda enam , et tarbimisühiskond muudab asjade väärtuse väga ruttu odavaks , kuna üha pressivad peale uued kaubad , mida reklaamitakse kui parimaid . Toomas Vindi uuringud kesk murumerd Ka Toomas Vindi maalidel figureerib silmapiir , kuid sellel pole keskset tähendust . Siin on muud probleemid . Näitus osutub omapäraseks juhtumiks , sest väljapanek koosneb lisaks piltidele ka äsjailmunud romaanist " Lõppematu maastik " ning septembri Loomingus ilmunud esseest . Viimane oli mulle tõeline lugemiselamus . Toomas Vint väidab end olevat vahetanud kultuurilist koodi või keelt , milles ta meiega räägib . See tähendab , et õlimaalide puhul ei pea enam nautima peent koloriiti ega pintslitehnikat , vaid neis tuleb jälitada kõikvõimalikke tsitaate teiste kunstnike töödest . Mõni pildiallkiri on paljuütlev : " René Magritte'i kollaste väävlitega tikud maalilt " Isiklikud väärtused " on nagu telefonipostid toomasvindilikus maastikus " . Niisiis on Toomas Vint täiesti õigesti aru saanud sellest , et postmodernistlik kunst ei tähenda mitte vormi , vaid sisu primaarsust . Ning käesolev näitus esitab tema ettekujutuse sellest , milline näeb välja üks sisu-kunst . Produtseerides oma maalidele lisaks terve romaani , on Toomas Vint justkui loobunud oma varasemast seisukohast , mille kohaselt õlimaal peab olema üksinda niivõrd vägev , et kui veel tekst juurde panna , reedab see pildi mannetust . Mõned tunnevad tema mässust lihtsalt rõõmu kui mässust , aru saamata , milles on asja tuum . Mõned on haavunud ja vaikivad trotsi pärast . Milles on siis asja tuum või sisu ? Maalidel näeme lõputut rohelust . Muru katab nii maad kui merd kui pilvelõhkujaid kui kirste kui munasid kui ka ... jne. Võtme annab romaan , kus peamine intriig keerleb ühe ökoterroristi ümber , kes tahab võimu haarata ja teha Eestist rohelise parkriigi , kus pole masinakultuuri , vaid kus elatakse tervislikult musklijõuga nagu ürgajal . Tolle ökoterroristi naine õppis saksa kunstniku Joseph Beuysi juures ja viib nüüd ellu oma tõlgendust tema ideedest - hävitada kultuur ja alandada kunstnikud mingiteks idiootideks . Ühesõnaga , meile antakse justkui hoiatus taoliste gurude eest , aga niimoodi , et väliselt on asi vaid nali . Toomas Vint mässab omaenda põlvkonna vastu , kuhu Beuys kuulus , ning algimpulss on tagasi viidav Ants Juske näitusele " Kunsti piirid " ( <arv> ) , kus seinal oli tekst : " Igaüks on kunstnik " . Muidugi on Vindi paatoses edasiviiv tera - Beuysi hinnatakse Lääneski kriitiliselt ümber , ehkki teisel põhjusel . Aga meil puudub Beuysist veel kunstiteoreetiline käsitluski , mistõttu Vindi pamflettromaan võib ohtlikult kinnistada mingeid ülepeakaela tehtud hinnanguid . Sest sageli teeb Toomas Vint poeediõigusega seda , mida ükski teoreetik endale lubada ei saa - ta loob kättepuutuva detaili alusel oma arusaamadega sobiva üldistuse . Kuid hämaraks jääb palju asju . Miks on Toomas Vint järsku nii vihane looduse peale ? Miks ta paneb võrdusmärgi tehnokultuuri ja humanitaarkultuuri vahele ning asub mõlema vastu kaitsele ? Mis on see " mitte-esteetiline " asi , mida sellel näitusel nüüd äkki aetakse ja millest keegi ei kipu aru saama ? Näitus jääb avatuks pühapäevani , <arv>. oktoobrini . Kirja pannud Pekka Erelt Minu juurde tuli kord tuttav kollektsionäär ja pakkus ühte pilti , mis oli paberil , kokku murtud ja natuke kortsus . " See on Eduard Wiiralt . Kas tahad ? " küsis ta minult . Ah , mis mul Wiiraltist , tunnen huvi vanema kunsti vastu , lõin käega . Kui ma aga selle kokkumurtud lehe silma ette sain , käis minust jõnksatus läbi . Mõne töö puhul lihtsalt lööb sulle nagu välk sisse ja sa tead esimesest hetkest , et selle pead saama . Pildil on kujutatud üks istuv kiilaspäine vanahärra , ümarad prillid peas , paks raamat nina ees ja piip käes . Ta on tõstnud pilgu üle prilliklaaside ja on meditatsioonis . Ja maailma ja iseendaga väga rahul . Ta on saavutanud selle , mille kohta ütlevad vanad kreeklased : katarsis . Seinal selle vanahärra taga on näha raamitud portree , mis ilmselt on tema kujutis märksa nooremas elueas . Ja samasuguses maailmavalus ning hädas iseenda ja maailmaga , nagu mina tookord juhtusin olema . TUNDMATU VIIRALT : Mediteeriv vanahärra Leetberg <arv>. aastatest . Kujutise all on kivisse <arv>. aastate stiilis joonistatud nimi Leetberg . Vaatasin biograafilisse leksikoni ja leidsin , et seal on üks õpetaja Leetberg , kelle vanus vastab sellele kujutisele . Aastal <arv> tegi Wiiralt mõningad litograafiad , nende hulgas ka August Alle portree . Mõtlesin , et Wiiralt võis sellest tööst teha mõne proovitõmmise ja tiraazhi mitte valmistada . Et ta Wiiralt on , selles ma ei kahelnud . Kui ma hiljem näitasin seda Wiiralti uurijale Mai Levinile , siis tema arvas , et võibolla on hoopis varane Mugasto . Aga see polegi oluline . Mind paelus pildi juures kahe elujärgu emotsionaalse hoiaku sümboliseering . Ühelt poolt noor kimbatuses olev tundlev isiksus ja teiselt poolt hingeheitluste kaudu iseenda ja maailmaga tasakaalu jõudnud suitsetav vanapapi . Ma leidsin , et selle poole tasub püüda , kuigi ei tarvitse selle pärast veel juukseid kaotada või raugaks saada . Küllap on võimalik ka nooremas eas tasakaalu ja hingelist harmooniat saavutada . Mulle tundus , et see pilt on suundanäitav teel vaimsele kirgastumisele ja ma andsin toojale ühe Arhangelskimaalt toodud ikooni . See signeerimata ja kortsus leht kuulub niisuguste esemete hulka , mille äramüümine oleks juba iseenese müümine . Aga ennast ei sobi ju müüa . Igor Garšnek Intervjuu kitarrist Robert Jürjendali ja maalikunstnik Tõnu Talvega Septembri keskel toimus Londonis Hyde Park Corneris hotelli Intercontinental ballisaalis tuntud rokk-kitarristi , ansambli King Crimson liidri Robert Frippi asutatud plaadifirma Discipline Global Mobile nelja uue CD pidulik esitlus . Eestist olid esitlusele kutsutud Robert Jürjendal ja Tõnu Talve visuaalmuusika ansamblist Trio Fragile , kes Sinebrychoffi ja Praktik Partneri toetusel Londonisse ka sõitsid . Kuidas nende nelja plaadi ( Tony Geballe " Native of the Rain " , Bruford-Towner-Gomez " If Summer Had It's Ghosts " , Levin-Marotta-Gorn " From the Caves of the Iron Mountain " ja King Crimson " The Night Watch/Live at the Amsterdam Concertgebouw <arv> " ) esitlus toimus ? Tõnu Talve : Ballisaali lavakujundus oli kunstipäraselt väga hingelähedane , sest laval olid nii pillid kui ka pildid . Selline lava " töötab " juba enne muusikuid ning häälestab vastavalt ka publikut . Robert Jürjendal : Kõigepealt tuli lavale kitarrist Tony Geballe ja mängis oma plaadilt paar pikemat lugu . ÜKS MUSITSEERIB , TEINE MAALIB : Kitarrist Robert Jürjendal ( paremal ) ja kunstnik Tõnu Talve . Kas <arv>. aasta King Crimsoni koosseis mängis ka , nagu esitlusel kombeks ? R.J. : See on ju võimatu ühes hotelli ballroom'is . Tollast imagot ei saa muidugi praegu enam taastada , aeg ja publik on teine . Robert Fripp küll rääkis sissejuhatuseks , kuid võrdlemisi irooniliselt . Kontserdi raskuspunkt jäi hoopis laulja John Wettoni kanda , kes oli saabunud just Roomast , pillikohver näpus , ja tegi ühe King Crimsoni plaadiloleva loo , " The Book of Saturday " üksi . Laulis ja mängis akustilist kitarri , kuigi on teadagi bassimees . T.T. : Aga väga võimsalt esines . R.J. : Tony Levin ( King Crimsoni praegune bassimees - toim. ) mängis samuti ühe loo üksi , esitades hästi pika improvisatsiooni poognaga bassi mängides . Aga publik ? Kas seltskond oli kutsutud kokku üle terve maailma ? T.T. : Ilmselt , sest Bill Brufordi ( King Crimsoni trummar - toim. ) sõnade järgi olevat eestlased järjestuses olnud kuueteistkümnes maa . R.J. : Kohal viibisid ainult asjassepühendatud , igasugu beibesid ja imelikku kontingenti , nagu meil mõnikord , seal ei näinud . Mina tulin ju sellesse ringi tegelikult Guitar Grafti kaudu , mis on nüüd juba <arv> aastat tegutsenud üle terve maailma . Räägiks nüüd sellest Guitar Graftist lähemalt . R.J. : See on seotud Robert Frippi isikuga . Kui King Crimson aastal <arv> mõneks ajaks lagunes , läks ta maapakku . Õppis filosoofiat ja pühendus rohkem mõtteteadusele . Kui avalikkuse ette tagasi tuli , moodustas ta uue King Crimsoni . Pead silmas plaati " Discipline " ? R.J. : Nad tegutsesid alguses lausa Discipline'i nime all , esimene turnee Euroopas oligi neil sellenimelise ansamblina . King Crimsoni nime võtsid Fripp , Bruford , Levin ja laulev kitarrist Adrian Belew küll tagasi , kuid ka see koosseis ammendus pärast kolme albumit . Kontsentratsiooni aste ja aeg olid kiiremad ning see projekt sai küpseks ja kukkus seejärel nagu ladvaõun . Aastal <arv> hakkas tegutsema Guitar Graft . Frippil oli selleks ajaks tekkinud kaugeleulatuvam plaan , mis seostus õpetamisega . Kas Guitar Graft , millesse sina sattusid , on kitarriõpetamise organisatsioon ? R.J. : Ta on rohkem personaalse distsipliini arendamise metoodika , mis toimub kitarriõpetamise kaudu . See on väga elegantne sõnastus , aga kuidas asi praktiliselt välja nägi ? R.J. : Õpetamine toimus eraldi residentsis rahvusvahelise seltskonnaga . Algas see USAs , sinna juurde kuulus eraldi hoonetekompleks , kus side välismaailmaga praktiliselt puudus . Kogu süsteem allus väga täpsele päevakavale , midagi juhuslikku seal toimunud . Pillimäng on üks osa sinu elust , ta ei ole vaadeldav eraldi nähtusena . Idee on selles , et kui sa suudad parandada ühte pisikest detaili oma kitarrimängus , siis sellega täiustad sisuliselt kogu oma olemist . See on filosoofia . Kas Robert Frippi kunstifilosoofia , mis taandub distsipliinifilosoofiale ? R.J. : Sõna " distsipliin " kõlab eesti keelepruugis ehk hoiatavalt ja jõhkralt pedagoogilisena , ähvardusena . Inglise kõrgmõttelaadi seisukohast on distsipliinil hoopis teine tähendus - tasakaal , harmoonia . T.T. : Tegelikult ka allutatus iseenda sisemisele aktiivsusele ja tundlikkusele . R.J. : Siin tuleb teine sõna juurde - allutatud diskrimineerimisele , mis meie kõnepruugis tähendab samuti midagi negatiivset , aga lääne mõttelaadi juures tähendab tegelikult vähendamist . Selleks tuleb sul midagi vähendada , et mõnda olulist asja kvaliteetselt esile tuua . Kuidas Discipline Global Mobile üldse tekkis ? R.J. : King Crimsoni tegevuse loogilise jätkuna . Kaks ansamblikoosseisu läksid hingusele ning Fripp avanes uutele võimalustele . Tegelikult algas kõik finantstragöödiast artistide ja plaadifirma EG promootorite-mänedzheride vahel . Seal oli tegemist muusikute petmisega ning Frippi kaaskond otsustas luua oma väikese ja sõltumatu plaadifirma . Teatud projektid on oma olemuselt mittekommertsiaalsed , nende olemus ei luba neid üldse nii laialt levitada . Discipline Global Mobile kui firma printsiibid eeldavad taoliste projektide elusolemist . Oluline on siin side inimeselt inimesele , näiteks postimüügi teel on võimalik selliseid projekte läbi väga isiklike kontaktide levitada . Selline on Global Mobile strateegia . Meie tutvusime nüüd sealsete inimestega ning oleme muidugi huvitatud , et nende firmamärgi all midagi välja anda . See oli teie poolt siis konkreetse eesmärgiga huvi ? R.J. : Töötan praegu kahe lootustandva projekti - Trio Fragile ja Weekend Guitar Trioga - need võiksid leida oma tee Discipline Global Mobilesse . Praegu on see kõik muidugi lootuste tasemel . Milliseid konkreetseid samme te oma lootuste täitumiseks astusite ? R.J. : Tegime suure eeltöö ning andsime oma materjalid neile üle . Sellise firmaga kontakti saamiseks ei saa nullist peale hakata . Kõigepealt pead enda nõu ja jõuga suutma midagi ära teha , alles siis võidakse sind jutule võtta . Näiteks Weekend Guitar Trio plaat on leidnud seal väga head aktsepteerimist . Mulle andis see igatahes jõudu . T. K. on seitsmekümnendate progerokipõlvkonna üks väheseid praegu tegutsevaid esindajaid , kes ei keskendu - näiteks Yes'i või Emerson , Lake &amp; Palmer' i kombel - oma minevikuloomingu lõputule taasesitamisele , vaid on suutnud aegade muutudes jääda siiski endiselt uuenduslikuks . Alustanud King Crimsoni esimestes koosseisudes tüüpilise rokk-kitarristina , jõudis Fripp <arv>ndate keskpaigas koos Brian Enoga eksperimenteerides välja hoopis oma helimaailma väljatöötamiseni . Algul Frippertronics'i nime kandnud ja kahest lintmagnetofonist koosnenud süsteem võimaldas üksinda tekitada orkestraalseid helimassiive . Praegu kasutab Fripp samalaadse muusika tekitamiseks moodsamat digitaaltehnoloogiat ja annab kirikutes , kontserdisaalides ja raudteejaamades soolokontserte , millel kõlaval muusikal pole suurt ühist King Crimsoni neurootiliste trellpuurisoundiga kitarrisoolodega . Pigem sarnanevad need meditatiivsed helimaastikud ( Fripp ise kasutab terminit soundscapes ) Arvo Pärdi loominguga . Lisaks sooloplaatidele ja praegu kuueliikmelisele ning eriti agressiivse kõlaga King Crimsonile on Fripp hinnatud külaline teiste esinejate plaatidel . Olulisimaist võiks siin nimetada tema koostööd David Bowie , Blondie , Talking Headsi , Peter Gabrieli , Brian Eno ja David Sylvianiga , kuid mitte ainult . Fripp on mänginud ka ambienttechno-gruppide The Orb , The Future Sound of London ja The Grid , tantsupopbändi The Beloved ja <arv>aastase Alzheeria rai-kuninganna Cheikha Rimitti plaatidel . Hannes Varblane William Shakespeare . " Hamleti tragöödia " . Mati Undi proosatõlge . Lavastaja ja lavakujundaja Mati Unt . Kostüümikunstnik Jaanus Vahtra . Nimiosas Hannes Kaljujärv , teistes osades Raine Loo , Liina Olmaru , Jüri Lumiste , Rain Simmul , Riho Kütsar , Helje Soosalu , Diana Klas , Margus Jaanovits , Kaido Maidla , Tiit Lilleorg , Ants Ander , Andres Dvinjaninov , Heikki Haravee , Lembit Eelmäe . Teater Vanemuine , esietendus <arv>. oktoobril <arv> " Unt - Su kerglus kõnnib , uhked rõivad üll " või midagi selletaolist olen ma juba kuluaarides kuulnud kõneldavat , aga nõus ma sellega pole teps mitte . Shakespeare'i lavastusi on ju läbi aegade lauslaviinina teatrikülastajaid matma saadetud ning tänu Jumalale , saadetakse edaspidigi . Allakirjutanu seisukoht Shakespeare'i lavastamise kohta on selgemast selgem - iga lähenemisviis , iga tõlgendus on õige , kui tegija oma kontseptsiooni lõpuni viib ning sellele alla kirjutada julgeb . Tundub , et Unt julges , sest vaadates ühel päeval kinos Zeffirelli " Hamletit " ning järgmisel päeval teatris Undi " Hamleti tragöödiat " , pean nentima - Unt oli parem . Võibolla mitte niivõrd parem , kuivõrd huvitavam . " Hamlet " on enamikule minuealistest kanoniseeritud ju juba keskkoolipäevil . Iga vähegi haritud inimene on kuulnud Hamletist ning tema kurvast loost . Ent aeg on tõesti juba nii ammu liigestest lahti , et lavastades " Hamletit " , tuleb lavastada juba " tõlgenduste tõlgendusi " või enamgi veel . " Hamleti tragöödiat " võib mõni klassikajünger tituleerida " Undi tragöödiaks " ning kärehäälselt soovitada tal aeg maha võtta ning aastakene laaneüksinduses mediteerides mööda saata . Midagi sellesarnast üks mu vestluskaaslastest soovitas . Minu arvates on aga Undi " Hamleti tragöödia " lavastaja üks viimase aja suuremaid julgustükke ning vaieldamatu õnnestumine . Ning pole see sugugi tõlkija , lavastaja , muusika- ja lavakujundaja Undi süü , et lavastusest ei kujunenud keisri triumfaalne sissemarss sajandilõpu eesti teatri Rooma . Või mis asi see triumf üldse on . Heitke korraks pilk fassaadi tagupoolt ehtivatele lehkavatele laibavirnadele ning rääkige siis triumfidest . HAMLET JA OPHELIA VÕRK- SUKAD : Hannes Kaljujärv ja detail Liina Olmarust . Tõlge , muusika , lavakujundus , kostüümid Kõigepealt tõlkest . Ma ei ütleks , et see oleks puhas proosatõlge , eks ta ole enam riimiliste sugemetega proosatõlge . " Hamleti " sisu on selles tõlkes vägagi hästi jälgitav , arusaadav ning undiliku lavastuse tarbeks on tõlge üpriski sobilik . Huvitav , milline see novembris rambivalgust nägev Kareva tõlge ikkagi on , Georg Meri " Hamleti " tõlge on küll vananenud , aga mitte niivõrd kui ta " Kaheteistkümnenda öö " tõlge . Muusika meeldis . Ehkki ei adunud , miks muusikat enim just kolmandasse vaatusesse jagus . Nii lühikesi vaheaegu nagu selles lavastuses pole Vanemuises varem täheldanud . Hea on , sest isegi kärbitud " Hamlet " on pilkane öö ning kestab kaua . Tänu isepärasele lavakujundusele saadi hakkama kolme ja veerand tunniga . See Undi SATi taldrikuga varustatud mitmekorruseline pöörlev monstrum meenutas mulle vahetevahel piirivalveputkat , martello torni Joyce'i " Ulyssesest " , siis tavalist kindluse fortifikatsioonitorni , tuuldepööratavat tuuleveskit ( sic ! trepp ) , siis mitmekihilist torti jne. Näitlejatel oli mitmel tasapinnal hea mängida ning lavaruumi sai maksimaalselt ära kasutada , ka sügavuti , ning lavatööliste elugi näis lahe olevat . Mitteprofessionaalide väljamõeldised sünnitavad mõnikord üpris suuri vabadusi . Kostüümid olid kaugemalt kenamad kui esimesest reast vaadatult , aga eks Jaanus Vahtragi tea , kuidas lehkab teatri raha . Valgustus &amp; heliefektid - Vanemuise tuntud headuses . Lavastuse klassikaline vaim Juba kavalehel püüab Unt Wilde'i , Herbertit ja Kavafist appi võttes tõestada " Hamleti " mitmetitõlgendatavust , ka peapealepööratavust . Tekstid ( ja tõlkedki ) on hääd , ent Delacroix' , Friedrichi ja Millais' mustvalged reprod kavalehel on küll patt tänapäeva trükikunsti vastu . Mis puutub Undi " Hamleti " tõlgendusse , siis oli see minu arvates täiesti kanooniline . Isegi " nunnery " ( klooster ja lõbumaja ) mitmemõttelisuse on Georg Meri oma " Hamleti " kommentaarides ammuilma teadvustand . Undi " Hamleti tragöödias " kulges kõik , nagu kulgema pidi . Zeffirelli film näiteks algas vana Hamleti matustega ning lõppes Laertese ja Hamleti duelliga , aga Fortinbrasist polnud seal haisugi . Mingit erilist undilikku rõhuasetust näidendi sisule ma ei täheldanud . Sisetsitaadid Stoppardilt ( kirjanik ) , Võssotskilt ( näitleja ) jpt-lt olid mulle mõneti äratuntavad , enamik neist läks tõenäoliselt siiski kaduma . Ent lavastus oli Shakespeare'i-truu , terviklik ning oma olemuselt tegelikult klassikaline . Nagu nii mõnikord varemgi maadleb Unt ju etenduse välise vormiga . Mitte niivõrd trendilikult , vaid just undilikult . Ning selles mängus on ta kord kilbil , kord kapjade all . On olemas vana tõde - väikekodanlasele algab revolutsioon rõivastest . Kust algab pööre lavastajale ? Unt tegi lavastuse , mis on moodne , huviga jälgitav , hästikulgev , efektne . Hästi tegi ja tänulikule publikule . Pool esietendusejärgse etenduse täissaali vaatajaskonnast olid teismelised , enamik vist gümnasistid . Võib ju öelda , et Unt läks efektitsemisele - kõik need tänapäevakostüümid , machine gurud , telefonikõned jne. Mind see kõik ei häirinud . Unt teab vägagi hästi , et ei Homerose ajast ega ka Shakespeare'i ajast meieni pole inimloomus eriti muutunud , muutunud on vaid teda ümbritsev atribuutika , mitte inimolemise vaev ja piin . Ning kui Unt tuli ka pealispinnal vastu tänapäeva publikule , mis siis sellest halba . Sisu jääb ju sisuks . Undi Hamleti lugu ( tragöödia ? ) on hästi tempereeritud , sealjuures mõtteliste kärbeteta , aga ka liialdusteta . Mõned lavastuslikud liialdused elik näpuganäitamised torkasid siiski silma . Kas Prantsusmaalt pidi juba Hamleti ajal naasma punase kaelasideme ning revolutsiooniideedega ? Hästilavastatud massistseenid on alati efektsed ning näidendi ergastamiseks läbiproovitud nipp , ent kas alati asjakohased ? Õnnetu näitetrupp Vanemuise näitetrupist ei saa üle ega ümber . Ja siin on kivi mitte niivõrd Undi , kui just Vanemuise trupi kapsaaeda . Kui Unt tahtis teha lavastuse - ma ei tea , kas kuuekümnendate lõpu &amp; seitsmekümnendate alguse - oma kaasvõitlejate Toominga , Hermaküla , Vahingu või olgu siis kasvõi Grotowski auks ja kiituseks , siis tänane Vanemuise trupp peaks selle kummarduse välja mängima . Elame me ju juba üheksakümnendate lõpus . Ent andke andeks , kui veel teisel etendusel enamikul näitlejatest lonkab teksti väljaütlemine , siis on miski tõesti mäda . Hannes Kaljujärv oli ja ei olnud minu Hamlet . Aga et kohe üldse poleks olnud , seda polnud . Võib-olla oleks pidanud juuksed alles jätma . Liina Olmaru oli hea , ta ikka vist on hea näitleja . Eriti hea hulluna , aga Zeffirelli filmiski hakkas Ophelia osatäitja alles nendes stseenides särama elik tõsiselt näitlema . Olmaru plastika ja füüsis olid vist võib-olla ka ainsad , mis Undi ettekujutusi suutsid realiseerida . Ega karjumine ning kätevehkimine Grotowskilgi eesmärk omaette olnud , ikka vist see sisemine täpsus ning sellest johtuv valmisolek , mis ühtsuses välimisegagi . Rosencrantz ja Guildenstern oli hea leid ning Helje Soosalu ja Diana Klasi tuleks küll esile tõsta . Ülejäänud olid , nagu nad olid , aga kui rapiirid esietendusele järgnevalgi etendusel paiduvad kui alumiiniumtraat , tuleb küll hüüda - armsad rekvisiitorid , halastage näitlejaile , nemadki on inimesed ega suuda vehklemise käigus kogu aeg terariista algasendisse koolutada . Mulle isiklikult tundub , et Unt tegi selle lavastusega näitlejaile isegi väikese händikäpi . Süvavariandiga oleks asi võib-olla veelgi ebakindlam olnud , aga mine sa tea . Ma usun , et tükk läheb mängides üha täpsemaks ja seega paremaks . Arenguruumi selleks igatahes jagub . Lõpuks , Unt võib meeldida või mitte meeldida , aga Unt on olemas . Lambukesed , ma hoiatan teid , olge valvsad ! PS. Ajakirjanduses kostis hääli Undi liigse frivoolsuse ja naistevihkajalikkuse kohta . Jama kõik . Ophelia , ära neid hääli kuula ja tõsta kleit ikka sama rõvekõrgele kui esietendusel . Ega Shakespeare'gi teilt , naistelt , enamat oodanud ! Tiit Merisalu " Tarzan seikleb jälle " / Tarzan : The Epic Adventure , USA <arv> <arv>x<arv> minutit Pühapäeviti , alates <arv>. oktoobrist kl <arv>.<arv> Eesti TVs ( laupäeviti kell <arv>.<arv> Soome MTV<arv> ) Pea terve suve näitas Soome MTV<arv> Tarzani-filme . Nüüd ja esmakordselt pakub omamaine telekanal välja <arv>jaolise teleseriaali dzhungli valitseja Tarzani seiklustest . Ameeriklane Edgar Rice Burroughs ( <arv>-<arv> ) pidas sõduri , politseiniku , cowboy ja kullaotsija ametit , enne kui ta <arv>aastasena hakkas kirja panema Tarzani seiklusi . Kokku sai neid <arv> raamatut ja need ilmusid aastatel <arv>-<arv>. Lood " Ahvide Tarzanist " said kiiresti õige populaarseks ning juba <arv>.a jõudis USAs ekraanidele esimene kinofilm " Ahvide Tarzan " . Nimiosa mängis selles Elmo Lincoln , näitleja , kes oli tuntuks saanud juba David Wark Griffith'i filmides . Tarzani filme jõuab tummfilmi perioodil ekraanile terve seeria , sealjuures erinevate näitlejatega . Kuid Elmo Lincoln jääb tolle perioodi populaarseimaks . Siis aga tuleb helifilm ja <arv>.a esineb Tarzani rollis esmakordselt kuulus ujuja Johnny Weissmülle r. Temast saabki legendaarne ning paljude arvates ainus ja õige dzhungli valitseja . Pärast Weissmülleri loobumist <arv>.a tuleb uusi Tarzani seiklusi riburada . Neist huvipakkuvaimaks ja vahest ka sügavaimaks saab rezhissöör Hugh Hudson i <arv>.aastal valminud " Greystoke - Legend Tarzanist " . Stsenaristid Robert Towne ja Michael Austin kasutasid selles Burroughsi romaani motiive , mille kohaselt inglise lordi väike laps sattus õnnetuse läbi Aafrika dzhunglisse ja kasvatati seal ahvide poolt üles . Aastaid hiljem leiab otsimisekspeditsioon ahvide hulgas kasvanud Tarzani ( alias John Claytoni ) ja toob ta Inglismaale , kus temast tehakse lord Greystoke . Inglaslik konservatiivne enesekesksus ja enesearmastus ning küünilisus tekitavad peategelases neuroose ja muudavad ta autsaideriks . Ning too eelistab ikkagi elu metsiku looduse rüpes ja pöördub tagasi dzhunglisse . Selle Mowgli-loo nimiosalist esitas Christopher Lambert . Filmiga " Greystoke - Legend Tarzanist " haakub ka nüüd algava teleseriaali sündmustik . Erinevalt varasematest kinofilmidest , mis põhiliselt toetusid vaid Burroughsi esimesele Tarzani-raamatule ja kus ülejäänud sündmused olid enamasti stsenaristide välja mõeldud , põhineb seriaal kõigil <arv>l raamatul . Seega on nüüd esmakordselt võimalus näha Tarzani lugusid sellises interpretatsioonis , nagu Burroughs need kirjutas . Sündmustik algab <arv>. a Pariisis , kuhu on jõudnud Inglise aadlitiitli pärija Tarzan , kelle õige nimi on lord Greystoke . Peaosalist esitab Joe Lara , kes valiti <arv> kandidaadi hulgast . See ei ole aga modellina ja fotograafina töötanud Larale esimene kord Tarzanit mängida . Juba <arv>.a oli ta nimiosas Michael Schultz i telefilmis " Tarzan Manhattanil " . Joe Lara on <arv>. Tarzani osatäitja filmis . Näitleja elab praegu Kalifornias , on palju ringi rännanud Euroopas ja on ka kõva sportlane.Teistes osades teevad kaasa Andrew Divoff , Cory Everson , Lydie Denier , Linda Hoffmann jt. Rezhissööre on kokku viis : Bill Tannen , George Keith , Gino Tanasescu , Michael McGreevey ja Mark Roper . Aafrika välisvõtted toimusid Aafrikas . Võtteid tehti Sun Citys , Victoria kose juures ja Namiibias . Ülejäänu , sh Inglismaal toimuv , filmiti Disney/Metro Goldwin Mayeri stuudiotes Orlandos Floridas . Seriaali maksumuseks kujunes <arv> miljonit dollarit . <arv> minutit pommirühma elust Profid . Pommirühm/ Professionals : Bomb Squad Discovery , neljapäeval , <arv>. oktoobril kl <arv>.<arv> Stsenarist , rezhissöör ja operaator : Rein Kotov Monteerija : Harry Kyle Produtsent : Pille Rünk Kaasprodutsendid : Graham Addicott &amp; Paul Andersen Tellija : Discovery Channel Europe Tootjad : First Freedom Productions ( Suurbritannia ) , Allfilm ( Eesti ) ja Baltic Media Centre ( Taani ) Rein Kotovi rezhissööri- ja operaatoritööna ning Allfilmi toodanguna valminud film näitab Päästeameti eridemineerimistalituse , rahvakeeles pommirühma igapäevast tegevust - õppusi ja väljakutseid . Sekka avaldab oma nägemuse Eesti riigi kriminogeensest seisundist Bradfordi ülikooli Baltikumi-uurija Thomas Lane ja kõnelevad <arv>. a lõhkekeha kahjutustamisel raskesti vigastada saanud Aarne Lokk , siseministeeriumi kantsler Vahur Glaase , Tallinna linnavolikogu nõunik Koit Pikaro ning rühma liikmed ise . Võtted tehti kolme aasta vältel <arv> -<arv>. Dokumentaal loob klantsita pildi põhjamaiselt pikaldase olekuga , häbelikult naeratavatest ja kõnes takerduvatest noormeestest , kes tegelikult seisavad iga päev surmaga vastakuti samamoodi nagu nende ametikaaslased New Yorgis või Bangkokis . Ja kes teevad oma tööd põhiliselt fanatismist . Filmi kujunduslikuks taustaks on eridemineerijate vastasleeri - pommimeistrite - kaootilise maailma kaootiline lavapilt - Pelgulinna tellisbarakid , Stalini-aegsed ausambad ja Vene sõjaväest Eestisse jäänud monstrumid . <arv>. oktoobril vastu <arv>. kell <arv>.<arv> näevad filmi Päästeameti pommirühmast sada viiskümmend miljonit Discovery Channel Europe'i vaatajat . Jaan Ruus <arv>.-<arv>. oktoobrini korraldas Berliini ringhäälingujaam Sender Freies Berlin telefilmide ja raadiosaadete üle-Euroopalise mammutkonkursi . <arv> telefilmi ja raadiosaadet <arv> Euroopa riigist oli jagatud <arv> kategooriasse : mängufilm , dokumentaalfilm , üliõpilastööd , kuuldemäng , raadiodokumentaal ja " Ideede turuplats " . Seesugune meediavõistlus sai alguse <arv>.aastal Amsterdamis ning oli seekord arvult <arv>. Käinud Strasbourgis , Barcelonas , Reykjavikis , Marseille's ja Portos , tuli konkurss Berliinis kokku juba viiendat korda . Ja võib arvata , et sakslased üritavad seda kõikvõimalike euroinstitutsioonide ( Euroopa Liit , EN , EP ) egiidi all toimuvat üritust rikkaliku finantseerimise abiga jäädavalt osta tulevasse Saksamaa pealinna . Suured ja väikesed EuroEmmyd Istusin koos Eesti TV Teleteatri pearezhissööri Vilja Palm iga <arv>liikmelises mängufilmide zhüriis ( kaks liiget oli Soomest ) ja vaatasime ära <arv> filmi <arv> riigist . <arv>tunnise hiigelteleetenduse lõpul tuli meelde omaenda aastakümneid tagasi antud vastus küsimusele : mis on telefilm ? Sama , mis kinofilm , ainult et mõnevõrra viletsam . Muidugi oli ka erandeid , kasvõi telemängufilmide peaauhinna saanud " Minu sõber Šeik " ( Rootsi TV ) . See oli südamlikult vaimukas lugu <arv>.aastate Rootsi väikelinnast . Raadioamatööri ja tema poega külastab samuti raadioamatöörist naftašeik . Film ütleb : headus on veel võimalik ja unistused lähevad täide ! Filmid olid Berliinis ääretult erinevad . Oli Saksa kostüümlugu " Katariina Suur " nukuliku Vene keisrinnaga , oli lugu Teise maailmasõja haku prantsuse külaelust . Šveitsi noormeest ahistas seksuaalselt tema tädi , ka Kreekas lahvatas draama valesti mõistetud seksuaalahistuse pärast . Sakslased tegid Bosniast sõjapõneviku , prantslased pakkusid kunstliku ja veniva filmi oma kosmonaudist . Kõik filmid tundusid kusagil enne nähtud ja paljud neist meenutasid staatilise pildi tõttu kuuldemänge . Muide , sakslaste " Nadja - kojutulek võõrsile " , mille trafaretne süzhee valgustas volgasakslaste elu Gorbatšovi ajal , oli päris ametlikult Provobis Film 'i ja " Tallinnfilmi " koostöö aastast <arv>. Selles DDRi filmide parimate traditsioonide vaimus ( skeemtegevus , millel puudub igasugune alltekst ja salapära ) tehtud lavastuses mängis hulgaliselt eesti näitlejaid ja eestlasi oli ka filmirühmas . Kuid filmi tegija on siiski rezhissöör . Eesti telemängufilmi esindanud Valentin Kuigi " Fair Play " , kammerlik lugu noore abielupaari esimestest dialoogidest , ei jõudnud , nagu öeldakse , esimese kümne hulka . Eesti film Valgevene presidendist Dokumentaalfilmide pikas nimestikus üllatas mind ainsa Eesti filmina " Tavaline president " . Täpsemalt Obõknovennõi prezident . See oli valgevene rezhissööri Juri Khaschsevatski poliitiline pamflett oma riigi diktaatorliku presidendi Aleksandr Lukašenko isikukultusest . Vene iroonilise publitsistika parimas vaimus tehtud <arv>minutise loo produtsent on kahe Valgevene ärilehe omanik , filmi saatis festivalile selle levitaja eesti firma Wemyss Inc. , kelle taga rezhissööri andmetel seisab ETV filmihankija Marianna Kaat ( kataloogis fax : <arv> <arv> <arv> <arv> ) . Filmi " maailmaesilinastus " toimus Eesti Televisioonis mullu detsembris . Dokumentaalfilmide pilt oli kirju , kuid huvitav . Arvukas zhürii hääletas esimeseks Ungari " Vaba langemise " . Balàzs Béla Studios noore rezhissööri Pèter Forgás i tehtud uurimus juutide elust <arv>-<arv> aastate Ungaris imestab , kuidas sai üks perekond pimedaks jääda kõigi lähenevate ohumärkide suhtes . Tänapäeval aga võivad tugevad ja erandlikud natuurid leida endale koha ühiskonnas . " Kirikuõpetajaid ju ei põletata " portreteerib omapärast Taani naispastorit . Pärast kirikuvõimude pikki diskussioone on tal taas oma kogudus . Ta sõidab mootorrattal ja ratsutab , ta on laulnud ooperis ja kunagisest tsirkuseajast tunneb ta hästi zhongleerimise ja köiel kõndimise kunsti . Film sai Euroopa Parlamendi auhinna . Kuuldemängud - eesti trump Eestlased konkureerisid raadioalal edukalt . Nagu olümpiamängudel , nii said nad lõpuks ka siin ... kuuenda koha . Peaauhinnad läksid väikeriikidesse . Norra dokumentaal-mänguline " Tobu tähtede seas " portreteerib Downi tõbe põdevat noormeest , kellel lähevad segi reaalsus ja fantaasia . ( Kromosoomne Downi tõbi põhjustab moonutusi pea kujus ja mõttemaailmas ) . Kuuldemängudest sai peaauhinna tõsielul põhinev Šveitsi " Lipuzhonglöör " , lugu mehest , kes kandis <arv>. aasta Berliini olümpiamängudel Šveitsi lippu , hiljem aga lehvitas haakristiplagu . Lipp aga on Šveitsi patriotismi tähtsaim sümbol . Eestile tõi kuuenda koha <arv>aastase Tamur Tohver i lavastatud Madis Kõivu kuuldemäng " Haug " . Meest , kes ei soostu elama inimühiskonnas , mängib Sulev Luik . Hindajatel võis taustaks olla ka aktuaalne eutanaasia probleem , kuid nagu Eesti esindajad Tamur Tohver ja Aare Toikka aruteludest kinni püüdsid , öeldi ka , et siin on käsitletud rasket teemat kergelt ja ilusasti . <arv>aastase Aare Toikka kuuldemäng " Embus " Toomas Raudami käsikirja alusel , vaimu moondumisest vägivalda täis maailmas , tegelasteks terroristid Hispaanias , jäi <arv> töö hulgas <arv>ndaks . Ja muidugi tundus Hispaania esindajatele , et eestlased süüdistavad neid terrorismis . Raadioprogrammide võistlus ( kuulati originaalsaadet , ees ingliskeelne tõlge ) , niipalju kui mina sellest võisin osa saada , tundus kõige ideerikkam . Raadios võib olla leidlik palju vähemate kulutustega kui televisioonis , raadiojaamu on palju ja kõik nad peavad võitlema oma koha eest päikese all . Nii otsivad nad uusi ideid ja inimesi - ka Madis Kõivu ja Toomas Raudami kuuldemängud on meeste esimesed raadiole kirjutatud käsikirjad . " Õlepullike-tõrvamullike " ideede turuplatsil Esimest korda üritati Prix Europa foorumil korraldada raadioideede turgu , et fantaseerida uute põnevate võimaluste üle . Esitati ideid " seinast seina " , nagu hindab " turukaupleja " Aare Toikka . " Alates dokumentaalse kuuldemängu tegemise käsiraamatust , kuulamise sümpoosionist ja lõpetades ideega " raadio televisioonis " " Finaaliks jagati igale " turukauplejale " üks <arv> , <arv> ja <arv>margane ja ta pidi oma raadio jaoks ostma kolm parimat . <arv> idee hulgast said raha <arv>. Suuruselt <arv>. rahasumma sai Eesti " Õlepullike-tõrvamullike " , mille idee on tuua kuuldemäng Internetti , seostada kuulatav piltidega , animatsiooniga , teabega , kasutades arvuti võimalusi . <arv>minutine Raadio <arv> jaoks tehtud VAT Teatri lastekuuldemäng esietendus " Eesti " Internetis juba <arv>.oktoobril. Tiina Rebase lavastatud ukraina muinasjutt alustab produtsentide Rivo Laas i , Aare Toikka ja Raido Laas i käe all ( webmaster Erki Neidre ) maailmaelu . Kas Eesti on oma programmiga Euroopas ? Tamur Tohver : Me oleme väga kõvasti Euroopas . Et " Haug " tuli kuuendaks , on kõva sõna . Vilja Palm : Omamoodi ikka . Kui vaadata neid väga halbu töid Serbiast , Leedust , Kreekast - ja need on Euroopast - siis võime ka meie olla . Aare Toikka : Me oleme Euroopas . Euroopa on muutunud suuremaks . Euroopa on jäänud väiksemaks . Euroopa , kuhu tahame jõuda , on müüt , ja müüdi sisse ei saa astuda . Mõnel alal on Eesti esile kerkinud ja oma kohta tuleb kaitsta . TV-Nädal Eesti Näituste Sinises paviljonis toimunud filmiesitlusel oli kohal ka tellijakanali esindaja . Võimalust kasutades esitas TV-Nädal Discovery Channel Continental Networks turundusjuhile ALANNA CARTY'le mõned küsimused . Kes olid filmi loomisel koostööpartnerid ? Partnerid olid Inglismaa tootjafirma First Freedom Productions ja Kopenhaagenis asuv Euroopa Liidu finantseeritav Balti Meediakeskus , kes koordineerib Läänemere äärsete riikide koostööprojekte meedia vallas . Millal , mis põhimõtteil ja kui palju kordi " Pommirühma " näidatakse ? Esialgu näidatakse kaks korda , <arv>. oktoobri õhtul , meie parimal saateajal , ja kordusena <arv>. oktoobril , sarjas Professionals . Võimalik , et mõne aja pärast veel . Kes oli koostööprojekti algataja ? Milline oli Discovery-poolne valiku põhimõte ? Initsiatiiv tuli meilt endalt , sest oleme juba mõnda aega laiendamas koostööprojekte meedia vallas Kesk- ja Ida-Euroopasse . Meiepoolne projektijuht oli sarja koordinaator Chris Haws . Discovery otsus kõnealuse filmi tellimiseks oli kollektiivne . Film sobib meie temaatikaga : " Proffide " sari käsitlebki mitmesuguste päästeteenistuste ja erirühmade tööd . Kas on veel plaane Eesti elust või siinsete tegijatega filme teha ? Teine film koostöös Allfilmiga ongi parajasti tegemisel . See on sarjas Tall Ships esitusele tulev lugu keerulise saatusega purjelaevast " Krusenstern " , mille tõenäoline esietendus meie kanalil on detsembrikuus . Missugune on hinnang sellele koostööle - oli see ju esimene eestlaste tehtud film Discoveryle ? Minul on koostööst õieti raske rääkida , sest töötan ise Discovery turundusjuhina alles selle aasta veebruarist . Film ise on täiesti tasemel . Millises suurusjärgus on niisuguse filmi eelarve ? Meie kanali sedalaadi filmide eelarve ulatub üldiselt <arv> tuhandest <arv> tuhande naelsterlingini . Millisisest filosoofiast lähtub Discovery Channel programmide valikul ? Discovery , nagu meie nimi ütleb , teeb saateid avastamishuvilisele inimesele , kes tahab avardada oma silmaringi teadmistega universumist inimese ümber - ajaloost , kaugetest maadest ja planeetidest , teaduste ja tehnika minevikust , olevikust ja tulevikust . Meie peamine sihtrühm nii Euroopas kui Ameerikas on teismeeast välja jõudnud meessoost vaatajad . Millised on olnud peamised muudatused teie programmipoliitikas viimase kümne aasta jooksul ? Esiteks : oleme selle aja jooksul laiendanud oma tegevust Euroopasse , see seab palju uutmoodi nõudmisi . Lähemas tulevikus on kavas alustada mitut uut haridusalast multimeediaprojekti , mis eeldavad koostööd Idas . Jaak Lõhmus Valentin Kuik on viimastel aastatel teinud paar päris edukalt festivalidel jooksnud dokumentaalfilmi hantidest ning lavastanud ETV Teleteatris mitu videomängufilmi ehk vana moodi öeldult : telelavastust . Nüüd väntab kinorezhissöör lõpuks ometi taas ehtsat mängufilmi - filmilindile , otseheliga jne. Film on Vladimir Nabokovi jutustuse " Lurjus " ainetel , Kuigi enda stsenaariumi järgi . Kosmopoliitilise vene kirjaniku jutu tegevus on toodud tänavusse Tallinna . Peategelasi on nagu kolmnurgaloos ikka kolm . Kõigepealt värskelt pensioniametnikuks hakanud Endrik Timmer ( Taavi Eelmaa ) , tema noor naine Evelin , kes teenib leiba rahvusraamatukogu muusikaosakonnas ( Elina Reinold ) . Ning kolmandaks tuleb Endriku koolivend Raul Berg ( Andres Puustusmaa ) . Nad kohtuvad esimest korda kolmekesi piljardipubis . Ja kui eeskujuliku ning ülimalt lojaalse bürokraadina tegutsev Endrik saab töö juurest tunnustuse märgiks Saksamaa-sõidu , leiab ta koju naastes eest tuhandetest anekdootidest tuttava situatsiooni . Miks ta teeb filmi just nimelt Nabokovi jutustuse ainetel , sellele vastas Valentin Kuik võtteplatsil Tehase number <arv> keldribaaris : " Esiteks on Nabokov lihtsalt hea kirjanik , ja teiseks on see lugu , mida on võimalik teha Tallina piiridest väljumata ja ühe kuuga üles võtta . Olen teinud stsenaariume ka heade eesti kirjanike järgi , aga need filmid läheksid liiga kalliks . " Kui küsida filmiettevõtte Onfilm omanikult Valentin Kuigilt , kes on " Lurjuse " produtsent , vastab mees tagasihoidlikult : Eesti Vabariigi maksumaksja . Täispika mängufilmi võteteks on Onfilm saanud natuke rohkem kui <arv> miljonit krooni , mis on sama mõõtu finantseering nagu Lintroppide " Ma olen väsinud vihkamast " mõni aasta tagasi . Rahvusvahelises kinozhargoonis räägitakse sellise eelarvega lavastustest kui no budget -filmidest . Tegevprodutsent Endel Koplimets , kes juhtis ka Lintroppide filmi tootmist , oletas , et talle pakuti " Lurjuse " juures tööd just sellepärast , et tal on väikese eelarvega tänapäevateemalise filmi kogemusi . Rezhisöör-produtsent Kuik loodab saadud toega neli nädalat kestvad võtted oktoobri viimasteks päevadeks karpi saada . Et pilt <arv>. aasta kevadeks kinno jõuaks , selleks tuleks mõistagi tuge juurde otsida . " Selle jutustuse tegevust oli võimalik üle tuua tänapäeva Eestisse , teiste Nabokovi teostega - ehkki ta on kosmopoliitiline kirjanik - ei oleks see nii lihtne olnud , " kommenteerib kirjanikust rezhissöör oma uue filmi ainest . Peaosatäitja Taavi Eelmaa nimetab " Lurjust " looks mehelikust uhkusest , aust ja väärikusest , <arv>ndate eluaastate künnisele jõudnud mehe eneseotsimise stooriks . Tõsi , stsenaariumis läheb asi teatud mõttes lausa duellini , kuid samas jääb kahevõitlus kuidagi soomeugrilikult kahe vahele , poole peale , võibolla isegi ainult unenäkku . Vahepeal mõtleb bürokraat Endrik Timmer isegi enesetapust ja jätab töö jures lauale <arv>. aasta <arv>. oktoobri kuupäevaga lahkumiskirja . Kas tema ongi filmi " lurjus " , seda keeldus ütlemast Raul Berg alias Andres Puustusmaa , mööndes siiski , et tema roll on olla " kaotaja " . Kuidas lugu õieti lõpeb , seda peab vaatama juba kinos . Peeter Riba Saksa filminädal Tallinna Kinomajas ja Tartu kinos Ekraan <arv>.- <arv>. oktoobrini Vastupidiselt ühele levinud arvamusele pole Rainer Werner Fassbinder ( <arv> -<arv> ) filmiilma siirdunud teatrimees , vaid pigem kineast , kes võimaluste puudusel on alustanud teatrilavalt . <arv>aastaselt proovis ta astuda Lääne-Berliini kinoinstituuti , aga kuna teda tookord vastu ei võetud , tegi ta Münchenis oma trupi . Hiljem arenes sellest kuulus Antiteater , mille näitlejaid ( Hanna Schygulla , Peer Raban , Kurt Raab ) kohtame ka tema edaspidises filmiloomingus . Oma elu lõpuks oli ta teinud rohkem kui <arv> filmi . Antiteatrile tõid kuulsust nii klassikalavastuste skandaalsed taasesitused kui Fassbinderi enda originaaltekstid . Fassbinderi talent seisnes selles , et tema teosed ei pane niivõrd mõtlema konkreetselt ühe või teise filmi stoorile , vaid pigem ajastule , mida on käsitletud . Eriti on teda huvitanud Hitleri-aegne natsiriik ja <arv>-<arv>ndate aastate Saksa Liitvabariik . Toda teist perioodi iseloomustavad sellised mõisted nagu " rahutu põlvkond " ja " muutused inimeste seksuaalsetes konventsioonides sõjajärgsel Saksamaal " . Eriti iseloomulik näide on film " Katkujumalad " , mida seekordsel saksa filminädalal küll ei näidata . Fassbinder ise on väitnud , et kultuur on tegelikult survevahend ja selle õige pale on hoopiski võimuihalus . Ta ise pole kuidagi saanud ega tahnud end samastada sõjajärgse arenguga Saksamaal . RWF : " Kaaskodanikelt oodatakse mingit teatud käitumist ja seda halvem neile endile , kui nad peaks endale liigseid vabadusi lubama . " Fassbinderi filmide peategelased on enamasti naised : Maria Braun , Lili Marleen , Veronika Voss jt. Ta ise on seda seletanud nii , et ühiskonnas - vastupidiselt sellele , mida tavaliselt räägitakse - on naistel rohkem vabadust kui meestel . Mehed peavad oma elu jooksul mängima teatud etteantud rolle , samal ajal kui naistele on jäetud võimalus murda üks tabu teise järel . " Veronika Vossi igatsuse " ( <arv> ) stenaarium rajaneb natsiaegse saksa filmidiiva Sibylle Schmitzi saatusel . Teatavasti oli Saksamaal kahe sõja vahel märkimisväärselt suur filmitööstus . Pärast seda , kui keelustati poliitilised parteid ja töölisliikumine , seati sisse esimesed koonduslaagrid ja kehtestati Nürnbergi rassiseadused , millega algas juutide laushävitamine , lahkusid paljud filmitegijad Ameerikasse , pannes aluse Hollywoodi uuele tõusule . Teised , kes jäid Saksamaale , hakkasid tegema meelelahutuslikke melodraamasid ja muusikafilme , milles igasugune reaalsustunnetus oli välja lülitatud . ( Sellegi saksa filminädala raames on üks niisugune näide olemas - " Amphitryon " , UFA toodang aastast <arv>. ) Niisiis ei suuda endine filmidiiva Veronika Voss integreeruda sõjajärgsesse ülesehitatavasse saksa ühiskonda , rääkimata oma minevikuunistuste ja meeldivate mälestuste maailmast olevikku siirdumisest . Fassbinderi jaoks on Veronika Voss samasugune süsteemi ohver nagu morfiumist unustust otsiv endine koonduslaagri vang . Nii üks kui teine on jõuetud selleks , et lihtsalt oma eluga edasi minna . " Veronika Vossi igatsus " on Fassbinderi üks kõige pessimistlikumaid ja meeleheitlikumaid filme , ometi püüab seegi tuua veidi valgust tollesse pimedasse tuppa , mille nimi on saksa ajalugu . " Lili Marleenist " ( <arv> ) tahtis Fassbinder teha ajaloolist filmi , kuid Lale Andersen ja tema autobiograafia on tema jaoks olnud siiski ainult lähtepunkt . Kuigi filmil oli päris tugev kommertsedu , puhkes Saksamaal selle linastuse järel diskussioon Fassbinderi versiooni ajaloolise tõetruuduse üle . " Lili Marleen " on teatavasti natsisaksa poplauluke , mida filmis esitab lauljatar Wilkie ( Hanna Schygulla ) . Wilkie on väga edukas ja rikas , ta võiks saada kõike , mida tahab , ainult et ... ta armastab juuti . See on armastuse lugu , millel selles ühiskonnas ei ole määratud hästi lõppeda . Ometigi pole " Lili Marleen " mitte ajaloost , vaid hoopis müütidest . Esiteks ühest laulust , mida kuulati sõja ajal , siis kui kahurid vaikisid . Peale selle avaneb müüt ühest naisest , kellest sai kogemata staar , ning müüt süüdimatust karjäärist kuritegelikus riigis ja ühiskonnas . Unter die Laternen ! on ajaloo suurimaid kitše , mis kaunistas inimkonna suurimat katastroofi . Piret Suurväli <arv>.-<arv>. oktoobrini toimus Poolas Ukraina piiri äärses , Krakowi naabruses asuvas Przemysli linnas esimene etnilistele probleemidele pühendatud rahvusvaheline televisioonifestival " Kodus " ( U siebie/ At Home ) . Eesti filmiloojatel oli seal edu - Valentin Kuigi <arv>. aastal valminud telefilm " Lend " pälvis festivali grand prix ' . Festivali idee oli moto all University in diversity - universaalsus mitmekesisuses - läbi valgustada erinevate maade rahvusvähemuste probleeme , analüüsida filmikeeles etnilisi konflikte ning vahest ka võimalusi neist konfliktidest üle saamiseks . Mõistagi ei arvanud keegi festivali korraldajatest , et üks film või festival võiks suuta mingeid probleeme lahendada , küll aga usuti ja toonitati kogemuste vahetamise tähtsust . Konkursiprogrammi oli valitud <arv> filmi maailma eri paigust : Poola , Austria , USA , Hiina , Moldaavia , Ungari , Saksamaa , Norra , Albaania , Suur-Britannia , Rumeenia , Makedoonia ja Eesti . Valentin Kuigi kaks aastat tagasi valminud " Lend " kõneleb handi laste kooliteest , sellest , kuidas lapsi metsadest kokku korjatakse ja siis vene keeles õppima pannakse . Hantõ-Mansiiskis tunamullu toimunud soome-ugri televisioonide festivalil hinnati " Lend " samuti parimaks filmiks , kuid peauhind ei tulnud tookord siiski mitte Eestisse . Soome-ugri rahvaste televisioonidega jõudu katsudes oleme ju täiesti konkurentsivõimelised , kuid pisut teine asi on vaadata meie filme ja telesaateid Euroopa poole pealt . Seal peab ju arvestama kas või hiidtelekompaniide BBC ja WDR naabruse ja taustaga . Seda rõõmustavam siis , et " Kodus " -festivali zhürii , millesse kuulus näiteks Krzysztof Zanussi ja mida juhtis soliidne BBC-lane Rick Thompson , hindas parimatest parimaks eesti filmi . Üllatus kõigile ! Tehnilise teostuse poolest tõsteti esile norra-saami rezhissööri Nils Johan Porsangeri " Peamõõtja jälgedes " , poolakate Agnieszka Ostrowska ja Grzegorz Siedlecki " Seinad " ning hiinlase Huang Lingpingi " Terrasspõldude küla " . Tehniline kvaliteet on teleturul märkimisväärt tähtsusega . Parimaks reportaazhfilmiks hinnati Saksamaal elava türgi rezhissööri Nedim Hazari " Eurooplase koht : noored türklased " , parimaks dokumentaalfilmiks inglase Sarah Englini " Peenike must joon " ning parimatest parimaks , nagu öeldud , Valentin Kuigi " Lend " . Õhtusel peol võttis Rick Thompson mulle asja natuke kommenteerida - kuna ainsa eestlasena festivalil olin pidanud Valentin Kuigi ligi <arv> kilo kaaluva pronksauhinna laval vastu võtma . Härra Thompson nentis , et " Lennul " olevat mitmeid puudusi , see ei olevat kaugeltki täiuslik film . Kohe näha , et raha on olnud kasinalt , ja kohati jättis soovida tehniline kvaliteet . Kuid ometi pidas zhürii seda filmi üksmeelselt parimaks , kuna mõjuma jäi " Lennu " lugu , laste näod ja ilmed , vaikus . Tehnilised puudujäägid olevat tulnud isegi kasuks filmi autentsusele . Thompson pidas sellega tõestatuks , et ka kehvades tingimustes on võimalik teha häid filme . Hindajaid oli võlunud tegijate soe suhtumine ja kogu filmi siirus . Niipalju siis seekord vanast heast eesti filmist . Jaak Kilmi Operatsioon B-l on juba <arv>aastane ajalugu . Liikuv pilt on viimastel kordadel olnud sündmuse üks osalisi . Tänavu on aga pilt valmis emantsipeeruma ja muutma OB festivali ühtlasi ka B-filmi festivaliks . B-film - igapäevane tuttav Von Krahli teatris asub nüüd festivali klubi ja kinosaal . Seni teatrisaalina tuntud ruumis ja teatri baaris linastub kahe õhtu ja öö jooksul üle <arv> erineva filmi . B-film on olnud Eesti kontekstis viimastel aastatel piisavalt pruugitud termin . Riivamisi on seda kajastanud nii kohalik filmiajakirjandus kui noorem tarbijaskond . Kohalik , õhukesest filmikultuurist tingitud käsitlus on segu sensatsioonist , flirdist ja sõgedast friiklusest . B-film nii mõiste kui mõistmisena on pärit kultuurikontekstist , mis on küllastunud filmidest ja nende kanoniseeritud vaatamisest . B-film võimaldabki teadvuse nihet paralleelsete vaatepunktide suunas . Millise lähenemise B-filmile pakub OB ? Arvan , et festivali publikut arvestades ei tegele filmiprogrammi koostaja niivõrd rahvavalgustusliku misjonitööga , kui tahab pakkuda erinevaid vaatepunkte , millelt filme jälgida . Tumedad ulmad filmifriikki de maalt Kõige selgemalt representeerib nimetatud taotlust tänavuse OB filmiprogrammi peaesineja , rühmitus Dark Fantasies Soomest . DF on rämps- ja kultusfilme populariseeriv ühendus , mis võitleb tsensuuriga , andes muuseas välja ka Soome kõige õudsemat filmiajakirja Gorehound ja aastaauhinda Kuldne Mootorsaag . DF teeb koostööd festivaliga Armastus ja Anarhia ning koordineerib ühiskondlikku filmiteadlikuse tõusu . DF defineerib end läbi filmi . Ta suhtleb filmiajalooga jõupositsioonilt - näitab , vaatab ise ja pakub välja uusdseid vaatepunkte . DF filmiprogramm Von Krahli teatrisaalis on piisavalt rafineeritud , et olla sensatsiooniline , liiga teadlik , et olla räigelt üheplaaniline . DF programm suhtleb vaatajaga filmiajaloo zombie- , kungfu- ja pornovaldkonna kõige vaimukamate esindajate vahendusel . Nimed tänavuses OB programmis kõnelevad enda eest : In der Gewalt der Zombies , Zombieholocaust , Dawn Of The Dead , Ulysses And The Queen Of Pornos-island jne. Roimad ÜROs ja Tartus OB filmiprogramm kinnitab tõsiasja , et nihestatud ajaloolist materjali võib leida ka Eestist . Festivali üks mahukamaid kõrvalprogramme on valik filmitrailereid ( mäletatavasti jooksid need ennevanasti kinodes põhifilmi ees - nagu praegugi - reklaamrullid Skoro na ekranah ! ) . Nüüd pakutakse vaadata <arv>/<arv>ndate Nõukogude detektiivide uusklassika ja Nõukogude Eesti seiklusfilmide eelreklaame . Spetsiaalselt festivaliks valmib reklaamrull poliitilisele põnevikule " Roim ÜROs " . Eesti programmi kulminatsiooniks võib kardetavasti osutuda kohaliku trashi uusim üllitis . OB eel-linastab Ilmar Raag i mõttetut meediakära tekitanud kungfu filmi' " Tappev Tartu " . Auteuri sõnul olevat tegemist kontrollseansiga , kus publikule antakse võimalus oma otsustega sekkuda filmi valmimise protsessi . Samasse sorti kuulub kinoüliõpilase Kaspar Jancise remiks Dr Jeckyllist ja Mr Hyde'ist . Midagi head ka Kuid filmiprogrammis mahult võrdse osa moodustavad filmid , mis on seni ühel või teisel põhjusel avalikkuse eest varjul püsinud . OB võtab ülesnde tuua nad nähtavale . Pealkirja all Patrizia Lumumba nimeline Internatsionaalne Üliõpilasvahetus linastub ulatuslik filmi- ja videoprogramm Kunstiakadeemia , PÜ Filmikateedri , Riia Kultuuriakadeemia ja Turu Kunsti- ja Kommunikatsioonikooli üliõpilaste filmidest . Turu filmikooliga on tihedalt seostuv Priit Pärna nimi . OB pakub vaatajale võimaluse otsustada , kas jutud lahe põhjakaldal sündinud uuest animatsioonikoolkonnast ka tõele vastavad . Igal juhul toob OB nähtavale avalikkuse eest varjul olnud uued Eesti animatsioonid Kaspar Janciselt , Mait Laasilt , Ülo Pikkovilt , Mikk Rannalt , Priit Tenderilt . Samuti esitab OB autoriteetse valiku laiemalt teadvustatud , kuid mobiilsust mitte kaotanud tegijatelt , kes varjuvad niisuguste nimede nagu Raivo Kelomees , Mall Nukke , Ly Lestberg , Meelis Salujärv jt. taha . OB filmiprogrammi eesmärgiks on pakkuda filmide vaatamiseks hedonistlikku atmosfääri . Mõlemal õhtul linastub paralleelprogramm teatri baaris , kus filmidele mängib taustaks plaadimuusika . Öösel linastuvad filmid tantsuks : alates reklaamrullidest , propaganda- ja loodusfilmidest kuni India monumentaalse seebiooperini " Jumalate seiklused " . P.S. Festival jätab endale õiguse üllatada . Tõnis Kahu " Muusika väikese m-iga " Saatejuht Rein Rannap , rezhissöör Kalev Lepik , toimetaja Heidi Pruuli , käsikiri ja visuaalsed ideed Rein Rannap . Esimene saade ETVs <arv>. oktoobril Muusikateoreetik Susan McClary võrdles kord muusikateadust günekoloogiaga - nii üks kui teine üritab mööda vaadata tõsiasjast , et " mõned ühiskonnaliikmed käsitlevad nende uurimisobjekti naudingu allikana " . Kui paralleeli jätkata , saabus Rein Rannap saatesse nagu kaunis naine , kellel soov oma seksuaalsus günekoloogide käest meie tarvis vabastada . Sõnum siin on lihtne ja oluline ühtlasi : tavalise inimese teel muusika juurde on liiga palju institutsionaalset , väärandavat bluffi , mis vahetut mõnu helidest takistab - muusikatööstus , " filharmonarhiad " , kriitika jne. Rannap osutas tõrjuvalt erinevatele ahistavatele mõttesüsteemidele ja tal oli olulisel määral õigus - mistahes erialane släng ja muusikat ümbritsev faktide uputus sunnib kõiki meid tihti küsima , kas meilt enne muusika juurde lubamist mitte eksamit ei nõuta . ( Muide oleks Rannap võinud konkretiseerida oma väited üheks juba väga paljusid intrigeerinud küsimuseks : kas tohib lihtne kuulaja plaksutada mõne klassikalise suurteose osade vahel ? On see juhmus ja ignorants või meile kõigile olemuslikult tagatud reageerimisvabadus ? ) Tegelikult on asi isegi üldisem - juba keele konventsioonilisus üksi , meie kõne grammatiline piiratus üldse , sünnitab umbusku . Sest kuidas ikkagi tõlkimatutest helidest sõnadega kõnelda ? Ning nõnda üritas Rannap midagi paratamatult paradoksaalset - rääkida muusikast , et vaigistada sõnade vohamist tema ümber , teha teed helide otsetoimele . Ja siit sündis esimene veetlev paradoks selles saates - kust võtab ta oma autoriteedi tolleks sõnavõtuks ? Rannap alustas saadet reipa " hei " -hüüdega ning lapsikvallatu distantsilammutusega enda ja televaataja vahel . Teadagi tahtis ta korraga kaht ja vastastikku omajagu segavat sihti tabada . Esiteks soovis ta vabaneda oma autoriteedist kui millestki , mis on talle tagatud . Ta soovis , et tema sõnavõtt poleks muusikaliselt haritud , rafineeritud maitsega spetsialisti privileeg . Ent samas pidi kuskilt ometi tulema tema õigus kõnelda ning meie pidime talle selle õiguse andma . Rannapi autoriteet polnud lihtsalt muusiku autoriteet - see oli publikut teeniva muusiku autoriteet . Saate üheks põhiväiteks jäi kõigi sõnade ja sõnastuste kiuste niisiis tõdemus , et ega muusikast ju teab mis palju rääkida olegi . Et lõpuks ütleb kõik ikkagi klaver stuudionurgas . Probleem , mis aga ennast kohe ilmutab , on parasjagu noriv . Inimesed nimelt tahavad muusikast rääkida - lobiseda , oma valikuid võrrelda , teisi veenda , neid koguni rünnata ning oma maailma " väärhinnangute " eest kaitsta . Rannapi käsitluses saab " tavalisest " inimesest muusika kuulamise läbi " tavaline " muusika kuulaja . Ma ise riskin teistsuguse seisukohaga . Muusika kuulamine võiks tähendada ebatavalise kuulaja sündi - fänni ja tema fanatismi sündi . Uurime näidet saatest . Rannap toob institutsionaalse , " suure algustähega " muusikana esile ( lisaks mõnele kohmakale " tõsise " muusika rituaalile ) Michael Jacksoni ning vastandab sellele " väikese algustähega " ja vahenditu alternatiivina Viljandi folkfestivali . Jah , kuid asi võib samavõrra olla vastupidi . Folkloor on muusika , milles fänne ( ega staare ) pole , kus valitseb pigem ühtekuuluvus võrdsetel alustel kui alluvusfantaasiate tulevärk . Sellest ilmnev tasakaalustamatus annab Jacksonle ja mistahes muule peavoolulisele massipopile tema argisust õõnestava toime . Kusagil seal ilmub ka kriitika ning mitte ainult tööstuse või kultuuribürokraatia teenistuses oleva maitsetsensorina . Tema sihiks pole tingimata see , kuidas ta muusikat publikule määratleb ( eelistades Rannapi väitel näiteks keerulist lihtsale või vana uuele või vormi sisule ) . Ta koondab ka kujutluse publikust kogu muusikalise protsessi tarvis . Kriitik on lõppude lõpuks ju ise fänn - tõsi küll , selline , kellel on kord kadestatud , kord vihatud õigus oma kirest avalikult kõnelda . Loomulikult on kriitikutega probleeme - nende kirg muusika vastu on abstraktne , tulvil kategooriaid ja kitsendusi . Muidugi on olemas oht , et tegeliku muusika enesega tema füüsilisuses läheb kontakt taoliste üldistuste-lihtsustuste puhul kaotsi . Kuid kriitikud näiteks popkultuuris kahtlemata teavad seda kõike . Ja fänni mõistele keskendumine on kaudselt nende õigustus , nende ideede konkretiseerumine , sfäär , kus kõik on võimalik ja lubatud . Fänn väib olla agressiivne , ebaõiglane , pretensioonikas . Ta nõuab õigust vahet teha , vahet defineerida . " Tavaline " kuulaja seevastu protestib vaid ühel viisil - ta ei kuula seda või teist , ta kuulab midagi muud või üldse mitte midagi . Sestap ka veel üks saatest võetud näide . Üsna lõpul rääkis Rannap meie vajadusest olla " muusikate " tundmises mitmekülgne ja haritud , kuulata palju ja erinevat . Ainult too " tavaline " inimene ( niivõrd kui teda olemas on ) suudaks seda mõista . Fännid mitte ja neil on selleks õigus - nemad piirduvad teadlike kitsendustega oma maitses , kuid investeerivad sellesse ülevoolava emotsionaalsusega , lausa vägivaldseltki . Kui Rannapi saade kandiski eneses postmodernset vaimu - veendumust , et kunst jõuab tõepoolest kõikjale meie olmesse - siis on ta paratamatult silmitsi ka siit sündivate vastulöökidega . Sest postmodernismi totaalsusitõrjuva ideestikuga ei hakka iial leppima ükski fänn . Gitte Vanamölder " Õnne <arv> " Rezhissöör : Tõnis Kask Stsenarist : Teet Kallas Operaator : Mait Mäekivi Osades : Helgi Sallo ( Alma ) , Kaljo Kiisk ( Johannes ) , Anne Veesaar ( Mare ) , Raivo E. Tamm ( Allan ) , Marika Korolev ( Evelin ) , Eero Spriit ( Margna ) jt <arv>. jagu Esitatud ETVs laupäeval <arv>. oktoobril Et kõik ausalt üles tunnistada , pean möönma , et vaatasin " Õnne <arv> " käesoleva hooaja esimest osa kohustuslikus korras videolt ja heidutava teadmisega , et " Õnne " näol on tegemist Eesti kõige vaadatavama seriaaliga . Millel küll põhineb see algselt arusaamatu publikumenu ? Esimene stsenaarium : Laupäeva õhtul , kui saunavihad kuivama sätitud , istub maapere üksmeelselt teleri ette , jälgimaks klantspildilikku maaelu . Põllumehed pole seal kunagi määrdunud , autoremondimees ilmub masina alt nähtavale , otse kui astuks keemilise puhastuse uksest välja ja talupidamiseni , mille kohta osalised kasutavad tagasihoidlikku sõnapaari " pilla-palla " , jõuavad nemad heal juhul järgmisel aastatuhandel , kui üldse . Vanema publiku hingekeeled peaks õrnalt helisema panema nii Alma ja Johannese aasimine kui minevikuheietused . Ning kohati liigne märksõnadega mängimine ( ökoturism , pintsaklipslane , turismitalu , töönarkomaan ) , ilma et need nähtused kuidagi väljenduksid seriaali tegelaste elus ja tegemistes , on maamehele meelepärane - ah , need linnanarrused ! Järgnevat " Aktuaalset Kaamerat " võib käsitleda jätkuna linnanarruste ahelas . Teine stsenaarium : Vastupidiselt maamehele mõjuvad kiire elutempoga hästi kohanenud linlasele maaelu käsitlevad stseenid ning pikad dialoogid väsitavate , suisa kurnavatena . Kui need vahele jätta , on asjal maiku küll . Eriti mis puudutab kolmnurka Mare-Allan-Evelin ning matemaatikat . Seda stiilis - Evelini garderoob peaks maksma <arv> krooni ringis , kusjuures , pange tähele , ta on üksikema ! Maameest muigama tõmbav märksõnade laviin paneb linlase heal juhul vaid õlgu kehitama - mis on asja mõte ? Märksa huvitavam oleks , kui need kuidagi ka Õnne tänava inimeste elu edasi ( ja veel põnevam kui tagasi ) viiks . Näiteks : Allan oleks tõepoolest töönarkomaan , jätaks Evelini hooletusse , mille tagajärjel Evelin leiab endale ühe jõukuri ( eriti armas , kui see oleks Mare kallim , hr Margna ) ning lõpuks toimub tragöödia . Evelin teeb jõukuri kingitud BMWga avarii ja saab surma ning Allan on lohutamatu . Lootuses , et midagi lõpuks ikka juhtub , tasub " Õnnet " alati vaadata . Pealegi on " Õnne <arv> " hea meeldetuletus , et maal elavaid esivanemaid pole ammu vaatamas käidud . Ehk jõuab järgmisel laupäeval . Kolmas stsenaarium : Õnne tänava inimesed pole ei õnnelikud ega õnnetud . Nad lihtsalt on . Nagu suurem osa inimestest . Kuigi " Õnne " elanikel on nii palju muresid , paistab nende elujärg üha paranevat . See sisendab usku , mida suuremal osal inimestel vajaka jääb . " Õnne <arv> " müüb õnnelikku tulevikku Eesti oludes . " SAT-meedia ja elektroonika " toimetaja Olev Streff Balti riikide telekanalid pürgivad satelliidile TV <arv> jõudis esimese balti telekanalina satelliidiülekanneteni . <arv>. - <arv>. oktoobrini läksid Intelsat <arv> ( mitte Eutelsat <arv> , nagu enamik eesti ajalehti teatas ) sagedusel <arv>,<arv> GHz H ( tr. <arv>L ) eetrisse esimesed TV <arv> testisaated MPEG-<arv>s. Nokia Mediamaster <arv>S iga saadud pildikvaliteedi kohta ei saa ühtki paha sõna õelda . TV <arv> regulaarsed saated algavad <arv>. novembril sama satelliidi sagedusel <arv>,<arv> GHz V. Praegu sellel sagedusel analoogsignaaliga töötav Slovakkia telekanal VTV viiakse samuti üle MPEG-<arv> . Satelliidiülekannete vastu tunnevad huvi ka teised meie telekanalid . Üks lõunanaabrite meediakontsern on aga üürinud transpondri peatselt väljalennutatavalt SIRIUS <arv> lt ning kavatseb sealt eetrisse lähetada neli läti tele- ja neli raadiokanalit . Uued koodid olemas Canal+ on tänaseks jõudnud kõigi oma kanalite koodid üle viia Eurocrypt M ilt Eurocrypt S<arv> le . Ka häkkerid pole maganud . Juba viis päeva pärast uute koodide kasutuselevõttu ilmusid need ka Interneti . Kuuldavasti olevat probleeme vaid ümberprogrammeeritud kaartidega , mis vastavalt tuuneri margile võivad käituda " ebaadekvaatselt " . Loodetavasti suudetakse väikese ajuoperatsiooniga ( mõne biti lisamise või ärajätmisega ) probleem lahendada . Šveitsi koodivabad kanalid tulekul Alates <arv>. aasta algusest kavatsevad šveitsi erakanalid STAR-TV , SWISSHITS , CAR-TV , SWISS MUSIC CHANNEL , TELESWISS ja TAGI-TV alustada ülekandeid satelliidi kaudu , sest nii tuleb signaali kaabelvõrkudeni toimetamine palju odavam kui maapealseid releeliine kasutades . Teiseks põhjuseks on võimalikud reklaamitulud lähivälismaalt . Mitmekeelses Šveitsis räägitakse ju samu keeli ( saksa , prantsuse ja itaalia ) , mida lähimates naabermaadeski . Saated lähevad eetrisse koodivabas MPEG-<arv>s ning loodetavasti positsioonilt <arv>E . Seni vaid kaabelvõrkude kaudu levitatud erakanalid võiksid ka meile huvi pakkuda . Teatavasti on praegu Hot Bird <arv> kaudu levitatav šveitsi avalikõiguslik digitaalpakett kodeeritud . Lühiuudised - Prantsuse moekanal Fashion TV töötab nüüd analoogis ööpäevaringselt Eutelsat II-F<arv> ( <arv>E ) sagedusel <arv>.<arv> GHz H. Sama kanali audiosagedustel <arv>,<arv> / <arv>,<arv> ja <arv>,<arv> / <arv>,<arv> MHz töötavad vastavalt raadioprogrammid Jam Radio ja Radio Melodie . - Kantrifännid võivad Intelsat <arv> ( <arv>,<arv> W ) sagedusel <arv>,<arv> GHz V üle pika aja vaadata koodivabas PALis CMT Europe ööpäevaringset muusikaprogrammi . Tänu uuele satelliidile , mis Intelsat <arv> välja vahetas , piisab selle ja teiste kanalite vastuvõtuks <arv>,<arv> - <arv>,<arv> meetrise läbimõõduga antennist . Anname ka satelliidialast teavet tööpäevadel telefonil <arv> <arv> <arv> <arv>. WENNi materjalide põhjal E.T. , K.J.K. ja M.S. " Kas teate , milline on alati olnud mu salajane unistus ? " küsis Dustin Hoffman hiljuti ajakirjanikelt . " Ma ei ole seda just tihti tunnistanud , ent minu salasoov on mängida filmilinal neid ilusaid kutte . " Näitleja naeratas ja lisas " Teeksin tõepoolest meeleldi mõne rolli , mida millegipärast alati pakutakse Tom Cruise 'ile . Lõppude lõpuks ma olen ju temast ilusam . " Hoffman , kellel hiljuti täitus <arv> eluaastat , on mänginud kinolinal ka koos Tom Cruise'iga - filmis " Vihmamees " ( Rain Man ) . Hiigelfilmi " Titanic " maailmaesilinastus toimub <arv>. novembril Tokyo Rahvusvahelisel Filmifestivalil . Ameerikasse jõuab linateos alles seitse nädalat hiljem - <arv>. detsembril . Jaapanis oodatakse filmile hiigeledu , sest üks osatäitjaid - Leonardo DiCaprio - on sealmail hetkel üks populaarsemaid filmitähti . X Tokyo Filmifestival toimub <arv>.-<arv>. novembrini . Lisaks " Titanicu " esilinastusele näevad jaapanlased seal esmakordselt ka kaasmaalasest rezhissööri Takeshi Kitano filmi " Tulevärk " ( Hana-Bi ) , mis võitis tänavusel Veneetsia filmifestivalil parima filmi preemia . Pole välistatud , et rezhissöör Roman Polanski pöördub pärast <arv> aasta pikkust eksiili tagasi Ameerikasse . Mitme USA telekanali teatel on Poolas sündinud Polanski valmis Los Angelesse tagasi pöörduma ning kandma karistust alaealisega seksuaalvahekorras olemise eest . Telekanalite andmeil on <arv>aastane rezhissöör saanud Los Angelese seadusesilmadega kokkuleppele , et Prantsusmaalt tagasipöördumise korral ei pea ta kandma vanglakaristust . Võimuesindajad on siiani keeldunud kokkuleppet kinnitamast ja kommenteerimast . Polanski vahistati <arv>. aastal , muu hulgas pandi talle süüks vägistamist . Intsident , milles teda süüdistati , toimus näitleja Jack Nicholson i kodus , kus mees pildistas <arv>aastast tüdrukut ajakirja Vogue jaoks . Polanski tunnistas süü üles , ent põgenes enne kohtuistungit Prantsusmaale , kartes süüdimõistmise korral kuni <arv>aastast vanglakaristust . Jane Fonda ( " Paljajalu pargis " / Barefoot in the Park ) on asunud USA teismeliste seas turvaseksi propageerima . Kampaania Truth for Youth , mida toetavad kondoomifirma Durex ja organisatsioon Planned Parenthood , on mõeldud toetamaks koolides läbiviidavat alkoholivastast liikumist . Seega on Fonda end sidunud vägagi õilsa algatusega . Goldie Hawn ( " Petetud naiste klubi " / The First Wives Club ) on otsustanud pisut kerget raha teenida . Nimelt kirjutas näitlejanna alla lepingule , mille põhjal ta kohustub kirjutama autobiograafia , jätmata välja ühtegi episoodi oma värvikast elust . Näiteks saavad lugejad teada , et kord pidas Hawn ennast lesbiks ning leiavad vastuse küsimusele , miks näitlejatar kardab abiellumist oma kauaaegse kallima Kurt Russell iga . Lisaks on Hawn lubanud avaldada oma noorusliku välimuse saladuse . Paljastuste eest makstakse talle päris kenakesed <arv> miljonit dollarit . Sellise summa nimel tasub pingutada , kas pole ? Modellitöö näitlemise vastu vahetanud Elle MacPherson ( " Batman &amp; Robin " ) vaatab uut filmi valides kõigepealt kaasnäitlejate nimekirja ja alles siis osaraamatut . Seetõttu ongi ta oma lühikese karjääri jooksul koostööd teinud selliste suurnimedega nagu George Clooney , Chris O'Donnell , Arnold Schwarzenegger , Barbra Streisand ja Jeff Bridges . MacPhersoni viimane film on " Viimane piir " ( The Edge ) , kus ta kehastab rikka ärimehe abikaasat ja seekord on tema partneriks Anthony Hopkins . Kuulsuste kõrval näitlemine mõjutab ka tema enda esinemist - loomulikult paremuse poole . Vähemalt nii ta ise arvab . " Tunnen ennast oma filmides tavaliselt õpipoisina . Ent mul avaneb võimalus teiste pealt õppida - situatsioonikäsitsust , käitumist , lavastajaga suhtlemist ... " seletab MacPherson . Veel oleks MacPherson kangesti tahtnud endale rolli , mille rabas eest ära Uma Thurman ( Pulp Fiction ) . Selleks oli Ralph Fiennes'i partneri osa <arv>ndate telesarja The Avengers filmiversioonis . Ent mis läinud , see läinud ... Steven Spielberg i , David Geffen i ja Jeffrey Katzenberg i loodud multimeediakompaniil Dream Works SKG läheb edu saavutamiseks veel aastaid aega . Vähemalt arvavad nii finantseksperdid eesotsas firma Apple Computers ühe asutaja Paul Allen iga . Isegi Geffen on avaldanud arvamust , et ehk olid kompanii käimalükkajate unistused suuremad kui võimalused neid ellu viia . Ometigi on Dream Works tema arvates mõnes asjas unelmate piirini jõudnud . Üks kompanii juhtivisiksustest väidab aga , et näägutamise põhjused võib kokku võtta kahe sõnaga : " hapud viinamarjad " . On ju Hollywoodi üks lemmikajaviiteid kellegi või millegi taevalikesse kõrgustesse tõstmine ja seejärel põrmu paiskamine . Siiski on mees nõus , et kompanii töös pole kõik päriselt plaani järgi sujunud . Sellele vaatamata olevat tegemist üpriski tulutoova ettevõttega . Hiljuti jõudis linale Dream Works SKG debüütfilm The Peacemaker , kus teevad kaasa George Clooney ja Nicole Kidman . Linateos on olnud võrdlemisi menukas , ent kompanii juhtidel ei lastud kaua edu nautida . Külma dušina tuli teade , et jäädi ilma Richard Preston i thrilleri The Cobra Event linastusõigustest , mille napsas <arv> miljoni dollari eest endale stuudio Fox <arv>. Loo tegevus keerleb ümber haruldase viiruse ülikiire leviku . Haigus kannab Lesch-Nyhami sündroomi nime ning tekitab nakatunud inimestel kange tahtmise hambad omaenda ihusse lüüa . Loodetavasti läheb filmil paremini kui Prestoni eelmise , Ebola-teemalise raamatu ekraniseeringul Crisis in the Hot Zone . Nimelt tuli viimase esilinastus konkureeriva linateose Outbreak väljatuleku tõttu edasi lükata ning see pole siiamaani mingit erilist edu saavutanud . Hea uudis õudusfilmifriikidele : stuudio Universal Pictures on otsustanud taastada Alfred Hitchcock i linateose Rear Window , kus teevad kaasa Grace Kelly ja Jimmy Stewart . Filmi kallal hakkab nokitsema sama seltskond , kes seisab ka Hitchcocki Vertigo ja Stanley Kubrick u Spartacuse taastamise taga . Rosie O'Donnell ( Flintstones ) on tõotanud , et ei võta elus enam ühtki saledustabletti . Nimelt sai näitlejatar teada , et rohi võib olla tappev . Tervisekaitseametnikud on Fen-Pheni nimelise medikamendi riiulitelt juba ära korjanud , sest paljud kasutajad on kurtnud südamevaevuste üle . <arv>aastane O'Donnell ei soovi mitte mingil juhul , et tema adopteeritud poeg Parker orvuks jääks . O'Donnell teab hästi , mis tähendab elada ilma vanemata , sest tema ema suri vähki , kui tüdruk oli vaid <arv>aastane . Uma Thurman i ja Ethan Hawke 'i uue filmi Gattaca ajalehereklaam jääb paljudele mõistmatuks . Kuulutusel puuduvad igasugused viited filmile , välja arvatud tillukesed PG-<arv> ja Sony Pictures'i kaubamärgid . Seevastu on seal kujutatud väikest last ja tema kõrval telefoninumbrit . Numbrile palutakse helistada tulevastel lapsevanematel - juhul kui nad tahavad ette määrata oma maimukeste sugu ning soovivad , et nood ei jääks haigeks ja oleksid intelligentsed . Helistajad aga kuulevad torust juttu geneetilistest muudatustest . Alles mitme minuti pärast on võimalik aru saada , et see on reklaam filmile Gattaca ... Ent sellised mitmeti mõistetavad reklaamid ei meeldi toimetajatele - nad keelduvad neid avaldamast , sest sealt ei ole otseselt võimalik kuulutaja isikut välja lugeda . Laurence Lumière Kui te märkate bussis , laeval , lennukis või trammis , et samas liiklusvahendis viibib ka Sandra Bullock , oleks õigem võimalikult ruttu endale mõni muu sõiduk leida . Kõik see sai alguse kolm aastat tagasi , mil tema kangelanna Annie sattus menufilmis " Kiirus " ( Speed ) liinibussi , mis ähvardas kõik reisijad otse põrgusse viia . Nüüd , seiklusfilmis " Kiirus <arv> : Autopiloot " viibib ta koos uue boyfriendi Alexiga ( Jason Patric , kes pääses filmi pärast seda , kui Keanu Reeves magusast pakkumisest kõigi üllastuseks ära ütles ) luksuslaeval " Seabourne Legend " , et veeta romantiline puhkus Kariibi mere lainetel loksudes . Muidugi ei tule sellest midagi välja , sest laevakompanii poolt vallandatud arvutispetsialist ( Willem Dafoe ) haarab laeva oma kontrolli alla ning püüab selle koos reisijatega otse põrgusse saata . " Võiks öelda , et mu tegelasel ei ole eriti õnne , " arvab Sandra ise . Sandra ja meri Loksumine Kariibi mere lainetel muutus kohati vägagi tugevaks ka filmimise ajal , sest võttepaiku St Martini saarel külastas kolm orkaani , rääkimata keeristormist nimega Jan De Bont , kes on mõlema " Kiiruse " lavastaja ning üks Hollywoodi keevalisemaid filmitegijaid . Tema temperamendist annab eriti ilmekalt tunnistust tõsiasi , et eelmise aasta kassatüki " Keeristorm " ( Twister ) väntamise aegu lahkus võttegrupist ligi <arv> inimest , sest nad ei kannatanud välja hollandlasest diktaatori töövõtteid ja tema suhtumist alluvatesse . Siiski on just De Bont see , tänu kellele on Bullock tänaseks seal , kus ta on . Annie rolli kordamise eest maksti talle nüüd sama palju kui Demi Moore'ile " Striptiisi " eest - <arv>,<arv> miljonit dollarit . Omal ajal olnud stuudio <arv>th Century Fox küll väga Bullocki kandidatuuri vastu , kuid järeleandmatu De Bont suutis neid veenda meelt muutma . De Bonti kohta on Bullockil oma arvamus : " Jan mõjub kas nii , et sa üritad anda endast parimat , või nii , et sa tahad ta maha lüüa . Ta on nõus tegema mida tahes , et oma tahtmist saada . " Jason Patric omakorda on tänu võlgu jällegi Bullockile , sest just tema oli see , kes poisi De Bontile ette söötis . Sandra ja mehed Siit viib ainult üks samm teemani " Sandra ja mehed " , kuna kõmupress on teda sel suvel just Patricuga sidunud . " Ajakirjandus on maalinud mulle väga elava eraelu , pannes mind paari mitme väga meeldiva mehega . " Näiteks Keanu Reeves ( " Käisin kord ta bändi kuulamas ja kohe läks jutt lahti " ) , Chris O'Donnell , partner filmist " Armastuses ja sõjas " ( " Minu meelest me lihtsalt tantsisime , aga järgmisel hetkel räägiti juba kuumast suhtest " ) , jalgpallur Troy Aikman ( " Ma isegi ei teadnud , kes see on . Kohtusime juhuslikult mingil heategevusüritusel ja kohe oligi õnnelik paar valmis " ) ning eriti visalt Matthew McConaughey , partner filmist " Kättemaksu aeg " ( A Time to Kill ) ja Bullocki enda kirjutatud lühifilmist " Võileivategu " ( Making Sandwiches ) . " Matthew on üks mu lähedasemaid sõpru . Tegelikult võiks isegi öelda , et ta kuulub mu parimate sõprade esikolmikusse . Ning mind ei häiri sugugi , kui press meid temaga paari paneb , sest ma olen sellega juba täiesti ära harjunud . Matthew väärtushinnangud , tõekspidamised ja tema sõprus tähendavad mulle väga palju . Me oleme tehtud samast puust . " Sandra ja lapsed Kuigi ta ei ole selleks veel ei McConaughey ega kellegi teisega midagi ette võtnud , on <arv>aastane Bullock kindel , et tahab saada mitme lapse emaks . " Juba pisikesest peale olen teadnud , et lapsi saab mul olema terve kari , sest ma armastan neid väga . Sellega seoses on aga küsimus : kas on õiglane sünnitada last sellesse maailma , mis meid ümbritseb ? Kas ma võin olla kindel , et see , mida ma neile õpetan , aitab neil selles maailmas toime tulla ning seda paremaks muuta ? " Pealegi segavad laste hankimist hetkel töö ja lõbud . " Kui ma tahan aja maha võtta ja reisida , et minna näiteks terveks nädalavahetuseks New Orleansi tantsima , siis ma lihtsalt teen seda . Istun lennukisse ja lendan . Varem otsisin ma enda jaoks kõikvõimalikke vabandusi , miks ma ei peaks elust rõõmu tundma , sest arvasin , et see kahjustab mu tööd . Ning selline vaoshoidmine paistis ekraanil välja . Minu arvates väljendus see teatud jäikuse ja tehislikkusena . " See ei kehti aga filmi " Kiirus <arv> : Autopiloot " puhul , mis oli Bullocki sõnul lõppkokkuvõttes üks igati positiivne kogemus . " Ma õppisin sukelduma , sõitsin Harleyga , lendasin vesilennukiga ja kihutasin skuutriga . Nii lõbus pole mul olnud vist ühegi teise filmi võtetel . " Tatjana Elmanovitš , Los Angeles Soome YLE <arv> jätkab tagasivaadet Andrei Tarkovski loomingule . Ära on näidatud " Ivani lapsepõlv " , " Andrei Rubljov " ( " Andrei passioon " ) ja " Solaris " . Novembrist on lubanud AT filme demonstreerima hakata ka Kanal <arv>. TV-Nädal palus vanu asju kommenteerima AT filmidest raamatu " Ajapeegel " kirjutanud Tatjana Elmanovitši . Ameerikas teatakse , mis on hea . Filmikoolid korraldavad perioodiliselt Andrei Tarkovski filmide retrospektiive ja Los Angelese igas videolaenutuses leidub nii " Andrei Rubljovi " kui " Solarise " kvaliteetne koopia . Peenemates laenutuspaikades lisanduvad " Stalker " ning " Ohverdus " . Kaks prohvetit : Stone ja Tarkovski Juhtusin " Andrei Rubljovi " taas vaatama ajal , mil Los Angeleses esilinastus rahutu , vihase ja põikpäise prohveti Oliver Stone'i uus film , U-Turn . Vaatamata taustsüsteemide , stiili ja temperamendi erinevusele , on mõlema filmi teema mahasalatud Jumal . Veel eelmises filmis Natural Born Killers lasi Oliver Stone oma tegelaspaaril tegutseda jumalata maailmas , oma lõbuks tappa , abielluda , ja lapsi sünnitada . Aga kui mets pakub varju mõrtsukatest tegelaspaarile , jääb tunne , et filmi lõpp pole õige . Ning U-Turn sünnikski justkui Natural Born Killer 'ite järjena . Siin jõutakse " tee lõppu " , kus tuleb teha U-turn , " ots ringi poorata " . Kõrbesüvendis laipade panoraami jälgides meenus linnakese tolmustel tänavatel vilksatanud poster JESUS IS THE LORD . " Andrei Rubljovi " lõpus näeme ikooni " Lunastaja " , millele võiks vabalt panna sama nime JESUS IS THE LORD . Teame , et Andrei Tarkovski film sündis õieti soovist näidata seda ikooni Jumala salanud rahvale ning öeda : " Ärge kartke KPd ja KGBd , nemad ei juhi teie elu , vaid Jumal . " Ning see sõnum oligi põhjus , miks filmi materdati ja pandi riiulile . Nüüd on " Rubljovi " taustsüsteem põhimõtteliselt muutunud . Ja oleks huvitav uurida , kuidas see täna mõjustab filmi vastuvõttu . Uus pilk Omal ajal olime kõige vägevamad ridade vahelt lugejad ja lugesime filmi " sisse " asju , mida seal ei pruukinudki olla . Kartsin , et täna mul ei ole filmi enam milllegagi täita . Filmi keel ei üllata enam , Andrei Rubljovi kuju ( Anatoli Solonitsõn ) võinuks olla ehk jõulisem ja vastuolulisem , kuidagi selgem . Alustasin vaatamist teatud tõrkega , mille film aga üsna pea ära võitis . Äkki hakkasin nägema asju , mis jäid <arv>ndatel aastatel silmapaari vahele . Nimelt seda , kuidas film käsitleb Jumala ja tema maise koja - kiriku - vahekorda . Täna tundus , et " Andrei Rubljov " saab pihta selle probleemi universaalsele aspektile . Goskino ja vene kirik Enda õigustuseks võiksin öelda ehk niipalju , et ka teised kriitikud ei näinud omal ajal selle teema sügavust . Naljatati , et Andrei Tarkovski võttis suu täis ja ütles Goskino tegelinskitele , mida ta neist arvas . Tegelikult Tarkovski vaatles igasuguse kiriku - mitte üksnes Goskino - kui institutsiooni kahesust . Kirik on Jumala koda ja kirik ei ole Jumala koda . Kirik võib luua inimese ja Jumala seose , kirik võib seda seost lõhkuda , mis toob rahvale kaela sõja , reetmise , revolutsiooni , maise põrgu . Filmis tatarlased ei tule ise vene kirikuid rüüstama , üks venelane juhatab tatarlased teise venelase kallale . Ja ka Rubljov ei löö kirvega maha mitte tatarlast , vaid venelase . Venelased rüüstavad ja rüvetavad ise oma kirikuid , vägistavad oma naisi ja pärandavad lastele laastatud maa . Rüüstamine hargneb jumalateenistusstseeni foonil . " Andrei Rubljovis " hakkab täna silma intelligentsus , aga ka teadlikkus , millega on lähenetud usu ja kiriku probleemidele . Peame Jumalat kartma ning tema käsu järgi käima . Sellest kartusest on sündinud maailma kõige kaunimad katedraalid , aga ka ususõjad , paganate tule ja mõõgaga ristimised , inkvisitsioon , nõiajaht , teadlaste põletamine ( eelmisel sajandil ka teadusmeeste kättemaks religioonidele , millest ükski kirik pole tänini toibunud ) , aga võibolla ka natside ahjud ning Siberi koonduslaagrite külmikud miljonite teisitiuskujate ja teisitimõtlejate tarvis . Rubljovi eneseotsingud ning viimne kohus Indiviidi isiklike võimete arendamine nõuab kiriku asemel individuaalset eksistentsi , omaette olekut , meditatsiooni , individuaalset vaimulikku koolitust , sageli isolatsiooni . Peamiseks vaidluspunktiks on suhe hirmuga . Enesetäiustajad peavad hirmu peamiseks takistuseks teel täiuse poole . Filmis " Andrei Rubljov " vaagub munk Rubljov nimetatud kahe tendentsi vahel . Mungana on ta osa kiriklikust organisatsioonist , aga kunstnikuna kuulub ta nende kilda , kes otsivad oma teed Jumala juurde . Konflikt lööb välja vaidluses , kuidas käsitleda viimse kohtupäeva motiivi . Rubljov jõuab järeldusele , et " ei mingeid kuradeid , ei mingit põrgutules küpsemist , hargi otsas istumist ega keeva tõrva sisse kastmist ... " . Viimne kohtupäev olgu Rõõmu pidu , mitte Hirmu pidu ... Kõik keerleb küsimuse ümber , kas minu Jumal on hirmu või armu jumal , kas karistav isa või igavikku embav Kõiksus ? Andrei Rubljov otsib armastavat Kõiksust , kuid leiab ees karistava isa , kes lubab vennal venda reeta , rahval nälga ja valu kannatada , inimvaimul pimeduses virelda ... Vastuolu laheneb vaikimisvande vastuvõtmisega : Rubljov otsustab vaikida , sest " tal pole enam midagi inimestele öelda . " Rubljovi vaikimise mõte Kui filmist omal ajal kirjutasin , ei osanud ma mõista , miks Rubljov vaikimisvande andis . Kuna nõukogude võimu viljastavates tingimustes oli kõnelemine inimestega ohtlik , nägime munga vaikimistõotuses ennekõike ellujäämise võtet . Tegelikult tähendas too vaikimine aga muud : loobumist hukkamõistust , kritiseerimisest , tagarääkimise negatiivsusest , mis viib jumaliku armastuse juurest otse selle vastandi juurde ja on ka energeetiliselt kurnav ning maiste asjade külge siduv . Andrei Tarkovski arusaam tuleb ilmsiks sellest , kuidas ta lahendab Andrei Rubljovi võistleja , solvunud ja kadeda Kirilli kuju ( osatäitja Ivan Lapikov ) . Kui pealinna kutsutakse Kirilli asemel Andrei , valab Kirill oma kadeduse sajatustesse . Ta kritiseerib kirikut ja kirikuisasid , kolleege ja ilmakorda . Ta lahkub kloostrist täis püha viha , lüües maha oma koera , ainsa sõbra , kes tast hoolib . Ja kui me Kirilli filmis uuesti kohtame , jutustab ta meile , et huntidest aetuna olevat ta sohu sattunud , kus pidanud kaelani vees ootama hommikut ja huntide lahkumist . Kirill jutustab sellest kloostri eeskojas , kuhu ta on tagasi tulnud , et kirikuisadelt andeks paluda ja mungaelu jätkata . Kriitika negatiivne jõud oli teda sohu ajanud ... Kui ma täna Kirilli sajatuste stseeni uuesti vaatasin , meenusid mulle ka mõned perestroikaaegsed kõnemehed , kes kritiseerisid vihaselt ja valjult kõike selleks , et välja paista ja endale isiklikult nime teha . Kas ma ka ise ei kuulunud nende kilda ? Kas või osaliseltki ? " Andrei Rubljov " oli kõvasti omast ajast ees . Filmi kirjutati/filmiti aastatel <arv>-<arv> , meie pääsesime kritiseerima alles <arv>. aastate lõpus . Noorukese kellameistri lugu Vaimsuse ja praktilise elu seostatuse avastamine ongi vast see , mida Andrei Tarkovski otsis . Intervjuud andes püüdis maestro sellele tähelepanu juhtida , kuid tol korral ma lihtsalt ei saanud aru , millest ta õieti kõneles . Tarkovski rääkis : " Inimene arvab , et ta elu , töö ja inspiratsioon on teineteisest lahutatud . Inimene teeb veidi raha , veidi tööd , siis veidike oma kutsumuse tööd ... Tegelikult on see kõik üks ja sama ... " Ta rääkis seda korduvalt . Mõte oli selles , et üksnes praktiline elu tõestab , kes me oleme . Ka vaimne inimene teenib raha , ta teenib seda kas vaimse tööga või ta jääb ausaks ning vaimseks , kui mingil põhjusel tal tuleb seda teenida teisiti . Ei saa pool päeva valetada ja teine pool teha vaimset tööd . Kui " Andrei Rubljov " lasti <arv>. aastal ekraanile , ahmiti sisse sellest filmist hõnguvat " vabadust " kõnelda rahvuskultuuridest , kujutada kirikuid . Ometi külvas film enesetäiustamise idee seemned , mis hakkasid ootamatult võrsuma . Ehkki elasime riigis , mille religiooniks oli materialism . Aga ajaloo teed on imelikud nagu Jumala omadki ( või on need teed ühed ja samad ? ) . " Andrei Rubljovi " sünd materialismi maal oli ikkagi ime . Paljud otsisid filmile võtit noore kellavalaja loos : isa ei jõudnudki talle oma ametisaladusi üle anda , kuid ta valab nüüd ikkagi kelli . Leidus neidki , kes küsisid vaikselt , kellele siin õieti kella lüüakse , kas filmi autoritele , GOSKINOle , voi nõukogude võimule ? Mulle tundub , et täna leidsin vastuse : kella löödi materialismile . Ja tolle kellalöömise mõte oli palju universaalsem kui üksnes huku kuulutamine nõukogude materialismile .