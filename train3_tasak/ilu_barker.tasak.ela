kirjak	ilu_barker.tasak.ela	Käesolev on robustne skits fiktiivsest ühiskonnast — ärgu otsitagu tõepäraseid tegelaskujusid , sündmusi , geograafilisi pidepunkte . Üksikasjalikuma seletuse jääb autor lugejale esialgu võlgu . Pikisilmi oodatud tööpäeva lõpp oli juba käega katsutav . Endamisi pobisev härra Berghoff Sotsiaalkomisjonist sõitis taksoga koju . Turvameestele saabus öine vahetus ning nad läksid kahe kaupa tagumise sissepääsu ette suitsetama . Tänaval süttisid esimesed laternad , tugev lõunatuul veeretas mööda asfaldit poriseid ajaleheräbalaid , tuues rindelt halbu uudiseid . " Tule vahi ! " hõikas üks päevase vahetuse turvameestest , tüse rõõsa näoga noormees , kui ma iga veidi aja tagant kella vahtides lõpuks otsustasin , et aeg on nii kaugel , et võib tüütu töövormi seljast visata . " Mis on ? " " Mees kepsutab jälle ! " Varjatud turvakaamera oli püüdnud fookusesse ühe veidriku Veterinaarametist , umbes viiekümneaastase pässi , kes oli kella järgi tegemas juba kolmandat ületundi . Sedapuhku oma lõbuks , astudes tühjas kontoris üksinda tangosamme , kellegi naiskolleegi kõpskingad jalas ning tõenäoliselt sama kolleegi huulepulk näol . " Vanal on jälle jooksuaeg . " " Ta saab oma ületundide eest vist seibigi . " Öise vahetuse turvamehed tulid suitsetamast tagasi ja kukkusid mürinal lagistama . Ma vahetasin riided ning sukeldudes linna valitsevasse ootusrahutusse , otsustasin jala koju minna . Taevas lainetas pilvedest justkui mullast välja kaevatud surnulina , mis kubiseb rahutult sahkerdavatest vakladest . Inimesed tundusid süngemad kui tavaliselt , jagades ilmselt looduse alistunud otsust surma minna . Hääled olid linnas taganenud sõidukite müra ja aeg-ajalt tänavatele ilmuva sõjatehnika , mille moodustasid viis tanki , kolina ees . Kõikjal võis näha rohelist kaitseväelaste vormi , mis ei sisendanud mingit turvalisust . Väike rahulik Cesisburg oli muutunud . Ajal , kui kogu Põhjasaart raputasid kindral Callaghani õhujõudude pidevad rünnakud ning lõunast trügis major Waanenburgi välja massiivne dessant , valmistus väike Cesisburg osutama vajadusel viimast vastupanu . Vaatamata hilisele kellaajale mängisid kaks viieaastast plikatirtsu püstakus kodu . Trepile olid laiali laotatud kõik vajalikud atribuudid : linad , nõud , isad ja emad , nii et ma pidin pingutama , et mitte ajada midagi segamini selles külmal räpasel betoonil pesitsevas väikekodanlikus idüllis . " Tere , onu . " " Tere-tere , " pomisesin . Mis idüll see teretuseta on ? " Onu , töömehed parandasid täna lifti ära . " " Tubli laps . " Ma ronisin kiiruga edasi . Lifti kasutasin haruharva , kuigi elasin seitsmendal korrusel . Töölt tulles polnud enam mingit tahtmist sõita selles kitsas klaustrofoobilises urkas teadmatusse — olid seal siis poleeritud peeglid , et oma hirmule silma vaadata , või neid polnud . Mul oli olemas kõik , mida vajas aus kodanik : sissetulek , eluase , mida hoidis korras ilus ja töökas naine , telefon , telekas ning tige koer , et kaitsta kogu seda träni . Kõik , mis puudu oli , oli minu jaoks kasutu , ka unistused . Oli vaid karm reaalsus . Hilda , mu abikaasa oli ilmselt poodi läinud ning pliidilt leidsin vaid jahtunud pastaroa , mille ajasin kiiruga soojaks ja sõin piima peale võttes ära . Kõik , mis üle jäi , aga seda polnud palju , kallasin otse laua kõrvale põrandale , mille eest saanuksin Hildalt korraliku sauna . Kuid enne kui ma selle mõttenigi jõudsin , oli Kiskja põranda oma pika haisva koerakeelega juba puhtaks rookinud . Streikiv magu pumpas kurku kõrvetisi , kui ma telekat vahtides , vist juba tukkudestki , läbivajunud diivanil peesitasin . Hildat polnud ikka veel . Helistanud ta mulle polnud , kuhu ta nii kauaks minna võis , ei osanud ma arvata . Ma ajasin ennast diivani kräuksatades püsti . Selga lõi terav valu , justkui oleks kräuksatus kostnud mitte ärapiinatud vedrudest , vaid ärakulunud selgroolülidest . " Kiskja , kus sa oled ? " Esikus liivasel matil peesitav koer hüppas oma nime kuuldes ning minu sokkide lõhna haistes sedamaid krabinal püsti . " Kus Hilda on ? " pärisin ta rumalaid , kuid truusid niiskeid silmi vahtides . Kes võinuks arvata , et metsikust koerast saab nii vagura kodulooma . " Kus ema on , ma küsisin , lollakas ? " Koer vaid lakkus rahutult koonu ning tammus käpalt käpale , üritades tabada minu meeleolu . Ma otsisin oma väikse korteri veelkord korralikult läbi , kuid Hildat eest ei leidnud . Ei leidnud ma ka ühtegi tema isiklikest asjadest , mis mulle juba üldse ei meeldinud : ei küünelakke , šampoone , kehasalve , rinnahoidjaid ega muud seda naiste pudipadi . " Kus ta on , mis ? " Ma istusin köögis , tõmbasin aeglaselt ühe suitsu ning näsisin hajameelselt tüki leiba . Mis siis nüüd , mees ? küsisin . Mis edasi saab ? Unistusi pole olemas , ma ütlesin . Oli vaid reaalsus ja karm vajadus see tegutsemisega õigesse rööpasse tagasi keerata . Seepärast viskasin kiiruga mantli üll ja astusin üha tihenevasse öhe . Ma hulkusin mööda järsku vaenulikuks muutunud linna kuni varaste hommikutundideni . Näitasin vihaselt rusikat paar korda signaali lasknud autodele , piilusin üle ukse igasugustesse urgastesse — <arv>h-poodidesse , ööklubidesse , kahte riiklikku lõbumajja — , vahtisin põlgusega Keskväljakul ööpäevaringselt rindeuudiseid edastavat hiiglaslikku ekraani , mille ees kandis pidevalt valvet üks linna viiest tankist . Cesisburg polnud militaarne linn — mastaap polnud piisav — , viis tanki ja üks lennuk said linna kaitseks soetatud ilmselt üleüldise relvastumise tuultest kaasaviiduna või siis maksumaksja , minu enda , raha ülekülluse tõttu . Viimane oli küll seadustatud kuritegu . Seejuures julgesid nad regulaarselt tõsta joogivee ja paralleelselt ka puhta õhu hinda , ning seda mitte lineaarselt , vaid logaritmiliselt . Süngeid mõtteid veeretades vantsisin kodu poole tagasi . Paari tunni pärast algab päikesetõus , vahepeal vaikinud linn hakkab toibuma , tänavatele ilmuvad ettevaatlikult urisevad autod , justkui kuutõbised , asuvad koristajad aeglaselt likvideerima öö jooksul kuhjunud prahti , ning uniselt luksuvad kodanikud , silmad rähmased , magu punnis soojast hommikusöögist , ujutavad üle bussid ja metroo . Autodega võivad tööle sõita vaid need , kelle nimed on avaldatud hommikuses ajalehes — reeglina kõrgemad ametnikud , võimukandjad ja rahakäsutajad . Mina nende hulka ei kuulu juba ammu — huvitav , kui roostes mu auto juba on , pole teda ammu silitamas käinud . Ma ei kahelnudki selles , et koju jõudes ei leia ma eest kedagi peale hirmunult vannituppa peituva koera ja paari tüütu sääse . Ning ometi , kui ma ukse avasin , käratasin : " Hilda ! Naine ! " ega saanud vastus — vaid rõõmsalt vannitoast koonu välja pistnud Kiskja puges sedamaid peitu tagasi — , ei pidanud ma vastu , haarasin seinakapi najal seisva põrandaharja ning läksin rasketes saabastes , nagu olin , koerale vannituppa järele . Kiskja polnud enam ammu kutsikas , kuid üritas instinktiivse harjumuse kohaselt ikka veel oma hiiglaslikku kogu inisedes vanni alla toppida , mispeale vana roostes malm hädiselt kiunuma kukkus . Ma materdasin kilavat koera seni , kuni harjavars raksatas , ning ägestudes materjaalsest kahjust veel enam , asusin teda röökides jalgadega kolkima . Järsku panin tähele , et loom on kuidagi kahtlaselt vaguraks jäänud , ning tõmbasin rahunedes sügavalt hinge . Ma värisesin üle kogu keha . Vannile oli lisandunud mitu sügavat mõlki . Ma ei uskunud , et loomale midagi olulist juhtunud on — vana kogenud kiskja , nagu ta oli , oskas ta nii teeselda surnut kui ka panna igat oma kihva maksma . Praegu oli ta tõenäoliselt kõigest vanni alla kinni jäänud ega suutnudki selle pärast liigutada . " Tule lagedale ! " käratasin vanni alt paistva tagumendi kõrvale kükitades . Hallitavaid kahhelplaate kaunistasid siin-seal suured värsked verelaigud ja hallid karvatuustid . " Tule nüüd , ma pean ennast veel hommikuks välja magama ! " Ma jändasin tema taguotsaga tükk aega , tigetsedes , sõimeldes ja higistades . Üks käsi on üks käsi , polnud minu viga , et mul neid kahte polnud . Kui ma lõpuks looma välja võlusin , oli tööle minekuni jäänud alla kolme tunni aega , ning ma andsin karvapuntrale automaatselt veel paar vopsu , mispeale simulant vingudes kiiruga jalule kargas . Möödunud lahing jättis meid mõlemat süngete mõtete ja tunnete nuhelda . Koer lakkus aeg-ajalt niutsudes pimedas esikus haavu , mina tõmbasin valgustatud köögis vaikides suitsu . Minu ees lebas viis artiklit , mille olin välja lõiganud " Cesisburg Eveningist " , mis oskas eriti põhjalikult kirjeldada selliseid juhtumeid . Iga artikkel pärines eri aastast , kuid sisu oli neil sarnane : metsik koer oli tunginud linna ja murdnud inimese või koguni kaks . Pikad kirevad lood , kannatanute elukirjeldused , peresidemed ja see muu praht ning lõpuks ka meditsiinilised andmed . Jooksuaega Kiskjal praegu polnud — ei kippunud ta üle rõduääre alla ega teinud muid totrusi — , seepärast polnud ma kindel , kas on mõtet hakata teda linna peale ajama . " Kiskja ! " käratasin . Koer võpatas ja vaatas altkulmu minu poole . Ma kustutasin suitsu ära , laskmata loomalt silmi , võtsin murdunud harjavarre ning astusin seda ähvardavalt vehkides koera ette . Loom vastas agressiivse urinaga . " Täpipealt seda ma mõtlesingi , mees . " Ma lükkasin välisukse lahti ning et loom ei saanud aru , mida temalt tahetakse , andsin talle vopsu jalaga tagumikku , mispeale ta kiunudes trepile hüppas . " Lähed otsid Hilda üles . Ilma temata ära tulegi tagasi . " Ma tõmbasin ukse kinni . Vaatasin kella ja kraaksatasin tusaselt . Unest ei tule täna midagi välja . Keetsin kohvi , tundsin , et kõht on tühi , praadisin muna , võtsin kõrvale kaks õllet ja suitsetasin hommikuni , passides väsinult kella , et mitte tööle hilineda . Õnneks oli see viimane päev enne nädalavahetust sõidutada ühelt korruselt teisele suure algustähega tegelasi ja muidu algustähega tegelasi . Polnuks seda lohutust , oleksin tol päeval tõenäoliselt täiesti ära pööranud . Asi polnud selles , et ma oleksin nakatunud raadiojaamade kultiveeritud üldisesse nädalavahetuse janusse , lihtsalt ühel hetkel panin tähele , et väldin sõitmist nendele korrustele , kust tavaliselt eriti rohkelt inimesi peale tuli , vaid viibin parema meelega Riigipanga Cesisburgi filiaali korrusel , kus töötas raamatupidajana Hilda . " Segi oled läinud , Conrad ! " käratas Toitlustuskomisjoni personalijuht Jimenez , kui ma viimaks nende korrusele jõudsin . " Ma ootan sind siin juba oma viisteist minutit ! " Trepp on olemas , mõtlesin , kuid pidasin suu mornilt lukus . Toitlustuskomisjon asus kolmandal korrusel . Palju hullem oli lugu seitsmeteistkümnendal korrusel asuva Majanduse- ja Riigiplaneerimise bürooga . Nad ei tavatsenud palju lärmata , kuid iga eksimus nende korruse teenindamisel võis maksta töökoha . Aga sel päeval ei teinud ma ka neist erandit ning sain viimaks ka õigustatud vaevatasu . See oli nagu kalapüük võrguga — enne kui kuldkala lõksu langes , tuli palju prahti läbi filtreerida . Sedapuhku juhtus see lõunatunnil . Proua Hilda Grossbucher astus lifti , pomises : " Restoran " ning asus vaikides puuorgiga kõrvu puhastama . Minust ei teinud ta väljagi , nagu tavaliselt . Palju tööd ? Täna küll . Õnneks on varsti nädalavahetus . Võib-olla tõesti . Kus sa öösel olid , Hilda ? Naine ei vastanud . Ta urgitses kõrvus märkimisväärse keskendumusega ega pannud tähele , et ma sõitsin vahepeal eelviimasele korrusele , porisesin vaikselt valeväljakutse kohta ning alles seejärel sõitsin keldrisse , kus asus restoran . Peegeldavalt metallukselt võisin näha kõike , mida ta teeb — songib kõrvus , kammib peegli ees juukseid , kohendab kitsast pintsakut , meigib oma kustuvat neljakümneaastase abielunaise nägu . Ta polnudki nii ilus , kui see Hilda , kes minul oli , kaugeltki mitte . Midagi vulgaarset oli tema peenes lõhnas , selles kehakeemia jubedas moonutuses , ning jaladki , mis olid raseeritud vaid põlvini , ei tundunud eriti köitvad . Ma tahaks last , Conrad . Ära aja rumalusi , naine " Restoran , proua Grossbucher . " " Aitäh , Conrad . " Kuidas tervis on , noormees ? Sa räägid minuga , otsekui oleksin sant , Hilda . Hilda asemele tulvas sisse laine kammitud ja lakutud ametnikke , kes , nagu ma jutust aru sain , olid äsja White Creekist saabunud Majanduskomisjoni nõunikud . Mehed , kes olid harjunud rohkem tegema kui rääkima , aga rääkisid nad kah terve koori eest . Kuni Hilda sõi või mida iganes ta seal tegi , saabus fuajeesse kiirabi reanimatsioonibrigaad . Nad tormasid otsejoones lifti ja seda enne , kui ma jõudsin ennast koguda ja kuhugi kõrgemale korrusele põgeneda . " Kus teil siin planeerimisbüroo on ? " päris kähedahäälne meesarst . Kanderaam täitis peaaegu terve lifti — või tundus mulle ainult nii pärast magamata ööd ? Igal juhul tõusid mu juuksed neist õhkuvast elektrist otsemaid püsti ning seeasemel , et otsemaid seitsmeteistkümnendale korrusele põrutada , laskusin rahulikult keldrisse ja võtsin peale uue portsu krooksuvaid ja itsitavaid ametnikke . Elustamine läks neil ilmselt mitte kõige paremini , sest umbes tunni aja pärast , kui ma olin jõudnud Hildaga veel paar sõna juttu rääkida , veeretati lifti valge linaga kaetud transportraam . " Ootate siin , " ütles meesarst , kui ma nad fuajees välja lasin . " Me tuleme kümne minuti pärast tagasi ja viime ta ära . Ma pean laibakuurist auto tellima ja akti koostama . " Jah , muidugi , mehed . Paraku ei saanud ma neid nii lihtsalt ootama jääda — pidevad väljakutsed ei lasknud mul uimerdada fuajees . Pealegi ei saa iga päev sellist kingitust , mis keeraks kõigil liftiga sõitjatel suud aupaklikult lukku . Seepärast veeretasin kanderaami koos korralikult ära pakitud surnukehaga enne järgmist sõitu lifti tagasi . Fuajeesse oli mul jälle asja alles tunni aja pärast . Ka sai lõpuks kõrini pidevast valvelolekust , et kõik need uudishimulikud , kes valge lina alla piilusid , arvates , et ma neid ei näe , surnukeha maha ei ajaks . Kui ma laipa tigedalt kähisevale arstile üle andsin , rippusid nii selle külmad jalad kui ka käed üle raami äärte alla , pähe oli kammitud korralik soeng , laubale poetatud jahe pisar . Kuidas ma tol päeval sulge sappa ei saanud , on vastamata küsimus . Täpselt kell viis , nagu tavaliselt , astus lifti Hilda ümbritsetuna neljast eri vanuses mehest , ning ma viisin nad alla fuajeesse . " Miks siin nii külm on ? " küsis Hilda , kui lifti uksed fuajeesse avanesid . Mida sa pirtsutad , libu . On alles lehm . Teadagi , mida sellise suuga peale saaks hakata . " Sügis , proua Grossbucher . " " Peab administraatorilt aru pärima , miks uksed nii kaua lahti on . Tõepoolest natuke jahe hakkab . Kas sa lähed taksoga koju ? " Ja oligi käes nädalavahetus . Sai hakata jõudu koguma järgmiseks nädalaks , järgmiseks sama pikaks katsumusmaratoniks . Hilda oli juba kodus . Vannitoast kostis ühtlast veesolinat ja vaikset lauluüminat . Aru polnud tema käest pärida mõistlik . Ta tuli ja läks , nagu ise õigemaks pidas . " Raseeri oma jalad põlvedest kõrgemale ära , " hõikasin , mispeale lauluümin vaikis . " Mul on raseeritud . " Ma otsisin endale kapist midagi hamba alla , võtsin õlle , panin käima teleka ja kuulates ühe kõrvaga rindeuudiseid , läksin rõdule suitsetama . " Kus koer on ? " Hilda nägu õhetas pärast kuuma dušši . Tal oli käterätt ümber , pikad juuksed märjad . " Ma lasin ta välja . " " Milleks ? " " Niisama . Et ust ei kraabiks . " " Ega sul pea ei valuta ? " " Natuke küll . " Ma loksutasin õllepudelit . " Varsti läheb üle . " " Kas sa ei peaks ennast arstile näitama ? " See oli mul meelest läinud . Nagu iga retsipient , kes on endale uue kehaosa saanud , pidin kord kuus tegema läbi nüri meditsiinilise kontrolli . Räägiti , et need , kellele on uus ajuosa siirdatud , peavad kohe arsti poole pöörduma , kui neid hakkab kummitama mingi kaasaegse lõhnaõli reklaam . " Mis lõhnaõli sa sünnipäevaks tahaksid , kallis ? Cassss kurat ! " Kes selliseid lõhnaõlide nimesid küll välja mõtles , mida keegi välja öelda ei suuda ? " Ma ei taha lõhnaõli sünnipäevaks , " vastas Hilda ning asus juukseid föönitama . Jälgisin teda hetke — ta oli tõepoolest hulga kenam , kui päeval liftis tundus . Ma võisin koguni vanduda , et ta on täpselt selline , nagu olema pidigi . Kehagurmaani küps unistus . Kui ma suitsu lõpetanud olin , oli ta jälle läinud . Ma ei jõudnud teda katsudagi . Lõhnaõli nimi , mille ma viimaks suust välja sain , jäi kõrvu sisisema , justkui asjakohane roppus : " Cassandra ! " Sõjauudised täitsid tol õhtul kogu eetri nii raadios kui telekas . Oli ka põhjust . Nimelt oli viimaste andmete alusel põhjust arvata , et White Creekis asuva peastaabi pommitamise käigus on hukkunud ka liberaalvägede juhataja major Waanenburg . Mis edasi pidi saama , ei osanud keegi analüütikutest arvata . Pakuti maailmalõppu , pakuti , et kindral Callaghan tuhastab mõlemad saared koos separaatvalitsusega . Tund aega hiljem võtsid juba endised Waanenburgi kindralid sõna , pakkudes igaüks oma lahendust kujunenud olukorrale , ning pärast keskööd oli selge , et ühe suure sõja asemel on alanud kümmekond väiksemat , milles uued valitsejad õiendavad omavahelisi arveid . Avasin uue suitsupaki , süütasin sigareti . Mis seal salata — nagu iga puberteedieas sandistatud mees , olin sunnitud sõdimist jälgima kõrvalt , tunnetades omaenda reaalset võimetust selles vallas kunagi midagi sekka öelda . Ma ei hakka kunagi paguneid kandma , oma ainukese käega ei suuda ma kunagi manööverdada tanki , käsitseda automaati või anda kellelegi korralikult vastu kärssa . Ja mitte kedagi ei huvitanud , et asi polnud minus — et mu isa autole sõitsid sisse purjus nolgid ja et ainult mina jäin omaenda ja humaanse ühiskonna nuhtluseks ellu . Et ma ei saanud kunagi täit kindlustuse raha , sest vahepeal algasid sõjad ja kõik ühiskonna normatiivid tühistati ära , et ma jäin õeta , vanemleitnandist isata ja lisaks vasaku käeta kuni küünarnukini , ning et minu kahjustatud vasaku ajupoolkera asemele siirdati uus . Oleks siis vähemasti uus käsi siirdatud , aga mitte aju . Ma andnuks kogu oma maise varanduse tühipalja higise sõdurisärgi eest ära . Süngelt vandudes komberdasin peegli ette , vaatasin silmadesse , millest parema pupill oli kahe millimeetri võrra suurem , ja kaalusin , kuna arsti juurde minema peaks . Väga halvasti ma ennast ei tundnud , aga Cassandra jäi kummitama küll . Sel hetkel helises telefon . Ma lülitasin televiisori välja ja võtsin toru . " Kus teie koer on ? " " Jalutab . " " Kuidas nii — jalutab ? Linnas on inimene maha murtud ! " Mul võttis hetkeks seest külmaks . " Aga kes teie üldse selline olete ? " Sel hetkel sain aru , et see , mida olin pidanud kaasvestleja hääleks , on tühipaljas kinnitoon . Oli vast sigadus ! Linnas inimene maha murtud ? Aga milleks ma ta siis linna ajasin — mune sügama ? ! Kas ma asjata teda kodus päevad läbi nüpeldasin ja harjavarsi lõhkusin ? Kui mul polnud kahte kätt ja mõistust , mida keegi kuulaks , oli mul vähemalt koer , kes võis linnajao täie inimesi poole ööga maha murda . See oli minu isiklik sõda nende kõigi vastu ja selles sõjas olin mina reaalne kindral , kelle käskudest sõltusid paljud inimelud . Heitsin pilgu pimedale tänavale , et äkki Kiskja liigub kusagil maja ümbruses , ega näinud kedagi peale lärmakalt muru niitva kojamehe . " Lülita oma riist välja , segane , inimesed juba magavad ! " Tühi hoov kajas võõralt vastu . Kojamees tõstis pilgu , püüdes kaja sabast püüda , ja vibutas siis minu akna suunas rasket rusikat . " Ole vait , sant ! " Viimased uudised olid heitnud raske varju kogu sellele õhtule . Ma ei tahtnud kuulda ei Hildast ega kojamehest ega isegi oma koerast , kes teab mis vägitegusid korda saatis . Ma tahtsin kuulda vaid seda , mis edasi saab , näha telekast tanke , mille maksumaksja — mina sealhulgas — oma taskust kinni plekkis , ja ärarebitud jäsemeid . Võis juhtuda , et kõik muutub , et sõjahümnid , millega meid peibutati , viivad rahva tõepoolest uude ja paremasse ellu . Võib-olla õnnestubki mingi liitumine ja segunemine , võib-olla ei pea ma esmaspäeval enam töölegi minema . Võib-olla aga saame kõik kaigast ja olemegi kangelased . Viimane , mida ma veel selgelt uudistest kuulsin — ma olin selles nii kindel , kuna sellest räägiti veelkord paar päeva hiljem — , oli meie linnapea üleskutse üldmobilisatsiooniks : " Kõik kodanikud , suured ja väiksed , tugevad ja väetid , mehed ja naised , terved ja haiged " Mina ei kuulunud neist ilmselt ühtegi gruppi , sest järgmisel päeval , kui ma vabatahtlike ridadesse ennast üritasin sokutada , sain sedamaid saabast . Sõjaväe said nad ka ilma minuta kokku — kümmekond tuhat meest , viis tanki ja üks lennuk nohusse haigestunud piloodiga . Kui mitte maailma mastaabis poliitika läbiviimiseks , siis meie linna kaitseks pidi sellest jätkuma . Hilda andis eemalt käega märku . Ma panin täiskummist palli hõisates veerema ning silkasin mööda siledat betoonrada alla . Paar korda heitsin pilgu üle õla , et veenduda , et pall tõepoolest veereb mulle järele , andsin siis jalgadele valu ja põrkasin kätega vastu külma kiviseina , enne kui pall minust ette jõudis . Ma olin võitnud . Kondine Hilda hüples rõõmust . Me oskasime kiiremini joosta , kui mingi tühipaljas kera veereda , olgu ta siis kummipall või terve taevakeha oma keerukate füüsikaseadustega . Ja siis pani Hilda palli veerema ning me võtsime käest kinni ja jooksime sellele järgi . Me jooksime maa alla ja leidsime eest surma asemel hoopis ilusa linna kristallist väravate , särava tähistaeva , leegitsevate lõvide ja kõrgelt lendavate kotkastega . Ma tahtsin kristallväravat lahti lükata ja puudutasin seda käega , kuid see osutus ootamatult külmaks . Midagi oli siin valesti ning selle tunde ajel ärkasin ma üles . Mu ainuke käsi toetas voodi vastas asuvat seina ning teist , mis oli hoidnud õe käest , polnud üldse olla . Jah , käsi polnud kaks , vaid üks . Ja Hilda oli kah surnud , tollessamas autoõnnetuses . Ja see kristalllinn — see pärines vististi menukast hügieensidemete reklaamist . Kristallpuhas , kristallmuretu kristallelu . Ma ronisin segipaisatud linade vahelt välja ja üritasin pimedas selgust saada , mis päev on . Esmaspäev ei saanud veel olla , ja kui oligi — kas ma pidin veel tööle minema ? Äkki oli minu tööpost juba ammuilma maatasa tehtud . Hea oleks . Mulle meenus Kiskja ning ma pühkisin une silmist . " Kiskja ! " kutsusin vaikselt . Koer ei vastanud . Kah väike orb , kelle olin suvaliselt maanteelt üles korjanud , kirbutanud ja haleda . Aga võib-olla ei olnud ka . Mul polnud meeles , kust ma ta leidsin . Cassandra , Cassandra Kurat ! Ma panin ennast riidesse , kindla kavatsusega otsida koer linnast üles . See veel puudus , et ta ka seekord kellegi maha murrab . Minus oli taas ärganud aus kodanikutunne . Mida ma mängin oma väikest sõda , kui maailmas sellised pöörded toimuvad . Telekas ei näidanud — kas sellepärast , et mõni sidepunkt oli sodiks kõmmutatud või sai neil kah viimaks oma ajuvabast tööst villand . Pimedusse mattunud linn andis tunnistust sõjaseisukorrast . Laternad ei põlenud , pimeduskartlikud kodanikud hoidusid turvaliste kodude seinte vahele . Vaevu eristades esemeid järgnesin oma jalgade valitud suunale . Kust ma koera otsima pidin , ei osanud ma arvatagi . Kuigi tegelikult Kus elasid kõige vihatumad kodanikud ? See oli raske küsimus . Ma vihkasin neid kõiki . Ja jälle seisin ma otsuste tupikus , vantsides sihitult edasi . Ma jõudsin välja mingile linnaäärsele raudteele . Aeg liikus hommiku poole , taevas kiskus vähehaaval heledamaks . Juba eemalt panin tähele , et raudtee ülesõidu ümber on kogunenud päris suur hulk inimesi . Nad arutasid midagi valjult ning hetke ma koguni kõhklesin , kas tahangi nende juurde minna . Seda enam , et , nagu mulle näis , viirastus nende vahel puusakõrguse Kiskja madalale lastud koon , otsekui ajaks ta jälge . Viimaks sain mind haaranud põlastusväärsest sotsiofoobiast siiski võitu ning võtsin suuna kõige tihedamale rahvakogumikule . Mulle avanes ebatavaline vaatepilt . Raudteel lebas liikumatult meesterahvas , nägu vastu maad , käed kõhu all . Inimesed seletasid talle midagi , ilmselt keelitasid mitte oodata rongi , kuna on ka humaansemaid enesetapuviise , mees aga ei teinud neid kuulmagi . Võib-olla ta juba oligi surnud . Ma vaatasin ringi ning märgates linnast väljuval maanteel tõepoolest lehvimas halli sabajuppi , läksin kiiruga edasi . Õnneks ei pandud mind tähele . Polnud ju välistatud , et linnas valitses juba täielik anarhia , millest võis mõni päev tagasi vaid unistada . Kuid sõjaseisukord oli sõjaseisukord ja seadusetus oli loogiliselt ülitsiviliseeritud inimkonna viimane , produktiivseim arenguaste , seepärast oli targem hoiduda kõigist eemale . Ainult Kiskja seltsis ei pruukinud ma midagi karta . Koer või viirastus , mis ta oli , aina eemaldus minust ning ma pistsin viimases meeleheites jooksu , raiudes oma pooliku käega abitult õhku . Kuid koera ma kätte ei saanudki . Enne sundis veel üks inimeste grupp mind teelt kõrvale põikama . Ka nemad seisid mingi tumeda kogu ümber , kuid erinevalt eelmistest ei peksnud asjata keelt ega reostanud oma tühja lobaga õhku . Mind märgates — ja märkasid nad mind kohe , sest olid kindlasti millegi kõlvatu kallal ametis — pudenesid nad kiiruga laiali , kes murule , kes porisesse kraavi , jättes mind niimoodi üksinda selili lamava noore naisterahva juurde . Ma sain kohe aru , et ta on surnud ja surnud vägivaldset surma . Ta porisel kaelal ilutses suur rebimishaav , kogu keha oli kriimustustes , näole tardunud hirm . Kuid enne , kui ma jõudsin hõisata , et ma olen võitnud veel ühe lahingu minu tillukeses sõjas ühiskonna vastu — ma ei olnud mingi väiklane maksudest kõrvale hiilija , taskuvaras , alimendivõlglane või sigapurjus parteilaekur autoroolis , vaid otsejooneliselt tegutsev koerakindral — , olid samad inimesed kogunenud minu ümber , haaranud mu riietest , sidunud mu kätest-jalgadest kinni ja toppinud kusagilt ilmunud kitsasse bensiinihaisusesse politseiautosse . Mind talutati samale raudteele , kust olin veel veidi aega tagasi üle tulnud , lohistati autost välja ja asetati peadpidi liipritele rongi ootama . Ma üritasin midagi seletada , lõpuks niisamagi karjuda , aga mulle suruti sedamaid suhu masuudine porikamakas ja kästi suhtuda respektiga Riikliku Konstitutsioonikomisjoni Tsiviil- ja Kriminaalõiguse sätetesse — lühidalt ühiskonda — , enne kui major Waanenburgi aeg pole lõplikult läbi . Valjuhääldajast hakkas kostma pikk nüri jutlus seadustest , arvudest , nimedest — mõrvatu nimi oli Hilda , aga Hilda nimelisi tilku oli ka musttuhat selles põhjatus inimmeres — , moraalist , kodanikukohusest ja avalikest hukkamistest . " Kas siiakogunenute seas leidub vabatahtlikke kohtuotsuse täideviijaid ? " Vabatahtlikke oli palju , sama palju kui oli inimesi minu ümber või veel rohkemgi . Ma mõistsin , et pimeduses seisavad lisaks veel ka tribüünid , mida ma polnud ennist tähele pannud , ning seal toimus nüüd üldse ebasünnis võitlus parimate kohtade pärast , et võimalikult täpselt näha , kuidas vedur üle mu kaela põrutab , raiudes luud lihast välja . Ja vedurijuht pidi olema vabatahtlik , kuna vabatahtlik hukkamine kui seadusliku moraali kõrgeim saavutus oli humaanse ühiskonna viimaseid trende . Ma nätsutasin porist kamakat suus , üritasin neile vastu karjuda , et karjuda pihuks ja põrmuks valjuhääldaja , selle taga seisev aus kodanik ning lõpuks ka mürinal lähenev vedur , kuid minu mörin mattus kogu selle inimmere ja tehnika lärmi ning järgmisel hetkel käis mu kaelast naks läbi . Päike seisis juba kõrgel . Ma lebasin külmal põrandal , üle keha higine ja märg . Mis päev nüüd oligi ? Ega ometi esmaspäev ? Kas ma pidin jälle tööle minema ? Sisemuses hakkas keerama . Jälle see lift . Jälle need impotentsed ametnikud oma tühja lobaga , mis ainult telekast näib kaalukana . Jälle Hilda Grossbucher oma raseerimata jalgade ja lehmasuuga . Kui ma dušši alt välja tulin ja nägin oma haledalt väikest ausa kodaniku korterit selgel pilgul , ei leidnud ma eest mingeid meike , tušše ega fööne . Kõik oli omal kohal , kõik oli nii nagu pidi olema . Oli päikesepaisteline pühapäev , ausa kodaniku puhkepäev . Välisukse taga toimus mingi häiriv liikumine , kostis rahutut rahmeldamist . Ma kiikasin ausa kodaniku kombel arglikult uksesilma ega näinud kedagi peale väikse tüdrukutirtsu , kes hoidis käes mingit kompsu . Ma tõmbasin ukse lahti . " Mis sinul vaja on ? " See oli Hilda , mu õde . Pikad sirged juuksed kammimata , lühike kleidisaba paljastamas kiitsakaid päevitunud koibi . Ühes käes hoidis ta väikest kummipalli , mille ta pillas mind nähes ehmatusest maha , ning teises oli tal väike mustakarva koerapoeg , kirbune ja hale . " See on sulle , Conrad , " lausus ta ja ulatas koerapoja väriseva lapsekäega mulle . " Ta nimi on Kiskja . " " Mis kiskja ? " Kuid juba oli tüdruk kadunud ja vaid hädiselt prääksuv koerapoeg vingerdas mu sõrmede vahel , kusedes mu vana hommikumantli täis . Ma viisin ta vannituppa ja küürisin hoolikalt puhtaks , tappes ükshaaval kiiruga laiali plagavaid kirpe . Seejärel lülitasin sisse televiisori , et kuulata viimaseid rindeuudiseid , ja heitsin pilgu tuigerdavale kutsikale , kes üritas liiga kõrgest kausist piima kätte saada . Anda talle malka ? mõtlesin , kuid otsustasin , et las kasvab veel , õpib peremehe varbaid purema , virgub tõeliseks kiskjaks , kuulates segaste poliitikute ja tühjade reklaamklippide loba . Siis teab , kellega meil sõda tuleb . Õige sõda . Suur sõda . Ma olen tavaline inimene . Lihtsurelik . See pole kindlasti mitte tõdemus , mis sunniks edasi elama . Päeval töötad , öösel magad , nädalavahetusel jood . Mingi aja elad ära , siis hakkad mõtlema . Rasked mõtted minu väiksele ajule . Naine kah töötab . Ja magab . Huvitav , kas ta kah mõtleb ? Raske öelda . Ta on juba magama heitnud . Ma olen saanud hariduse , töö ja palka tehtud töö eest . Mis tähtsust sel on , mis tööd ma teen . Tähtis on see , mida ma teha tahan . Hobi , ütleme nii . Ma kuulun klubisse , teooretikute klubisse . Eimidagi salapärast . Istume nädalavahetusel kuuekesi ringis , joome — habituaalselt , stimuleerides mõttetööd — ja leiutame asju . Praktilisi , kuid mõttetuid asju . Pimedani välja , muudkui leiutame . Teoreetiliselt . Näiteks konservinoad , millega saab kasse kohitseda . Autokummid liivakasti vooderdamiseks . Taskulambid iseendale peegli ees silma vaatamiseks . Kas pole tore ? Ega ole küll . Naisele see pull ei meeldi , pole kunagi meeldinud . Ma olen liiga noor mõtlemise jaoks , ma tean . Ma polegi mingi täisväärtuslik klubiliige . Täna pidime naisega pulma minema , jäi ära , sest mul oli klubi . Eelmisel nädalavahetusel käis ta üksi mingit asja linna ringmagistraalil vaatamas , suusatamist vist . Elu on hammasrataste vahele seatud nagu uurikett , iga asi omal ajal. Mõtlemiseni ei tohiks minu järg veel jõudnud olla . Hüva , mis ma jahun . Purjus olen . Tige olen . Võiksin luuletusi kirjutada , filosofeerida . Räägin hoopis asjast . Niisiis , meid on kuus . Mina olen pesamuna , häbiväärne poolliige . Leiutame asju , mis on oma olemuselt saast , kasutu träni . Seega tegelikult joome ja tsiviliseeritud loosungi all korraldame koosviibimisi , et teha aega töönädalani parajaks . Edasi murrame jälle töönädala selgroogu , ning uuesti klubitseme . See meenutab Doni mõttevilja — mõistagi kasutut — paari kuu eest . Liiprivalvur või siis liiprilugeja amet . " Ärkad hommikul , " pajatas ta sigarillot seksuaalvähemuse kombel lutsides , " pesed ennast hästilõhnava dušigeeliga , tõmbad siis selga õlise-masuudise ülikonna , oranzhi ja räbala , nagu raudteelane , lähed munitsipaalraudteele — ja hakkad liipreid lugema ! Loed neid näiteks viie-miilisel lõigul . Vahepeal annad teed rongidele , sest nende vastu sa ei saa . " Vaagisime ta sõnu vaikides , igaüks vahtis enda ette pimedasse põrandasse . Esimese küsimuse tohtis esitada vaid eelmise mõtteviljaga mahasaanu . Sedapuhku siis Ernie , vanema generatsiooni esindaja . Vist poodide keti omanik või teadlane . Üldiselt me ei räägi klubis oma leiba teenivast tööst . " Mida sa silmas pead ? " " Mida siin silmas pidama peaks ? " kergitas Don kulme . " Milles siin iva on ? " " Iva on selles , et tegemist on mõttetusega . Inimesel on näiliselt töö ja tegevus ja ajaviide . Ta elab nagu me kõik . Saab raha — töötustoetust või lausa palka — ja asjatab hommikust õhtuni . Liiprid ei kao kuhugi , ja juurde neid kah ei teki . Mees sõkub üht ja sama rada , iga päev , hommikust õhtuni . Ja lõpuks on ta surnud . " " Mis ongi meie kõigi lõppsiht , " laususin mina . " Surra või sõkkuda ? " " Mõlemat . " " Ma usun , et tal saab villand juba siis , kui talt toetused ära võetakse ja — piltlikult muidugi — tänavale heidetakse . " " Liipritelt tänavale . " " Igal juhul on tegemist suure mõttetusega , tõepoolest . " Need mõttetud mõtteivad muudkui kuhjusid ja kuhjusid . Oli selge , et mingist hetkest tekib vajadus millegi olulise järele . ( Kuigi kes teab — oli ju klubi tegutsemise algus mattunud aegade hämarusse , seega ei pruukinud mõttetustel ka lõppu olla . ) Lõpuks saabus jälle minu kord esitleda teoreetilist mõtisklust . Praktilise taustaga . Ma olen insener . Tegelik asjade leiutaja . Ma ei sunni kedagi süvenema oma leiutise olemusse . Kui pussitate kassi konserviavajaga , kas teid huvitab , millise loomingulise maratoni on selle riistapuu leiutaja läbinud , palju joonud , suitsetanud ja naisi karanud . Vaevalt küll . Vaevalt teid huvitab üldse miski peale teie söögimolli ja solgi , mis seal sees loksub . " Põhimõte järgmine , " alustasin , kui eelmise nädala eesistuja Jonas mulle sõna oli andnud . " Aparaat , mis ühendab une ajal teatud arvu inimesi ja võimaldab näha ühte ja sama und . " Olin liialt napisõnaline . Jonas sügas mõtlikult higist laupa . " Mis otstarbel ? " " Mitte mingil . " " Mõttetus , " porises keegi . " Tehniline haridus mul puudub , aga esmapilgul tundub see mõte täiesti teostamatu , " mörises Don . Ta polnud juba teist päeva kaine . Enne klubi avamist , räägiti , olevat tal ühes näopooles kramp olnud . Te ei pruugi uskuda , kuid edaspidine oli kõige keerulisem . Klubi oli jõudnud järeldusele , et nii , nagu peab , on tegemist kasutu mõttega . Rutiin võis rahumeeli edasi kulgeda . Seda ma nüüd murda üritasingi — ettevaatlikult , diplomaatiliselt . " Mul on see asi valmis . " " Misasi ? " " Aparaat , mis seob inimesed ühtsesse unenäosse . Nime pole ma talle veel pannud . " Järgnes pikem paus . Kamin särises täna eriti valjult . Tundsin , et higistan . Viis silmapaari põrnitsesid mind tähelepanelikult , peaaegu vaenulikult . Korraks ununesid kõigil suitsudki . Olin kui nolgist mässaja , kes ei taha anda sõnaõigust järgmisele mõtisklejale ja klammerdub oma tühise leiutisejupi külge . " Aga see on võimatu ! " porises lõpuks Don . " Olen seda katsetanud , " vastasin aeglaselt . Olin tol hetkel kui vinnastatud vibu . Vähimgi vallandav faktor — sõna , liigutus — paisanuks minust midagi surmavat lagedale . " Kas seda on võimalik faktoloogiliselt kinnitada ? " " Või siinsamas katsetada ? " Ernie ajas ennast rahulikult püsti ja tegi kätega õhku siluva — diskussiooni summutava — liigutuse . " Siinkohal , vanima liikme õigusega , pakun katkestada klubi filosoofia raamidesse mittemahtuv arutelu . " Ma vist mõtlen pisut hüplikult , aga jätkame siiski katsetustega . Muide , mul on kodus viski otsa saanud . Niisiis . Kõigepealt laborirotid . Nendega oli lihtne , elektroodid oli võimalik visuaalse kontrolli all viia vastavatesse ajukeskustesse . Magama panin nad uinutiga . Mis juhtus ? Ei midagi erilist , nende und näha ma ei saanud . Teada on , et rott kui sotsiaalne loom — nagu inimenegi — omab liidrit ja kampa lambaid enda ümber , kes on loodud peksa saama , käsku täitma ja seepi põrandalt üles korjama . Pärast teatud arvu uneseansse purelesid niiöelda lambad surnuks , kõik liidrid jäid aga ellu . Panin liidrid kõik koos magama ning natukese aja pärast oli neist elus ainult üks , teised kõik surnuks purelnud . Kuna tegemist oli minu eraalgatusliku , töövälise projektiga , siis teoreetikuid selle nähtuse lahtiseletamiseks mul polnud kusagilt võtta . Edasi . Kuhu mul selle riistapuuga minna oli ? Klubi jaoks oli see selgelt liiga toores , pealegi olin kindel — ja , nagu selgus , oli mul õigus — , et seda nii naljalt arutlusele ei võeta . Seega , loogiliselt , jõudsin oma leiutisega koju , mehe ja naise vahelisse käsi-peseb-kätt templisse . Naine magas juba . Olin hiljapeale jäänud , nagu vahest harva juhtus . Sõin vaikselt köögis , võtsin napsu , pesin hambad . Proovisin , kuidas elektroodid pähe istuvad . Naisel on pikad juuksed , need toimivad segajatena . Mis parata , maha ei hakka ju ajama . Klubis oleme kõik kiilakad , seal ei sega miski . Hiilisin ettevaatlikult magamistuppa , mis ootas vaid , et siin järelkasvu sepistataks , aga mitte piineldaks elu raamidesse mittemahtuva filosoofia küüsis . " Kallis , " sosistas naine läbi une , kui tema kõrvale teki alla pugesin . " Kallis , " sosistasin ja toppisin esimese elektroodi ta koheva laka alla . Kolmanda " kalli " ja elektroodi peale ärkas naine üles , kuid ei pannud midagi tähele , me ühtisime ning õnneks jäi ta kohe uuesti magama . Kuulasin tükk aega tema rahulikku nohinat , enne kui ise magama jäin . Elektroodid peas sügelesid kogu aeg . Koomiline vaatepilt võis olla . Aga kas pole koomiline , kuidas mõni mees lakub kellegi leiutatud plekkpurgist õllet ? On ikka . Sama ebamugav . Ma ei pannudki tähele , kuidas uinusin . Jällegi — eimidagi erilist . Nägin und , väga selgelt ja enne ärkamist , nagu tavaliselt . Nagu peabki . Ostsin kaubakeskusest tomateid , mis olid kõik mädad ja hallis . Sain vägagi tigedaks . Ja mis hind oli ! Hingehinda tahtsid ! Edasi mängisin ma punast karva pingviiniga , kes oli pingviinide kuningas , ja ümberringi oli kari tavalisi pingviine , kellel kõigil oli kobaras lapsi ümber . Ja hetkel , kui punane pingviin ulatas mulle sametkarbikeses kuldripatsiga kaelakee — ahah , kõrvarõngad olid kah komplektis ! — , ärkasin üles . Täpsemalt , ei ärganud , vaid toibusin . Ma nagu polekski magama jäänudki . Kõrval nihverdas naine . Ettevaatlikule raputamisele avas ta viimaks sombused silmad . " Nii imelikku und pole ma ammu näinud , " sosistas ta kuivanud huultega . " Ma ei maganud peaaegu terve öö . " Ta sügas pead ning korraga kargas voodist välja , justkui oleks nõelata saanud . Jah , nii ma oma elektroodide ja juhtmekestega vahele jäingi . Need olidki juba korralikult puntrasse läinud - vaevalt , et mul oleks õnnestunud nendega märkamatult tööle ära putkada . Seletus oli lühike ja mannetu . Aeg jooksis aga omasoodu edasi , mõlemad pidime tööle minema . Nii kergelt ma siiski ei pääsenud . Õhtul olime naelutatud ühise söögilaua taha , vahtisime teineteisele otsa ning mina olin sunnitud jagama seletusi . " Päris huvitav , " tunnistas naine — ta nimi on Jane — lõpuks . " See mind üllatab , " vastasin ausalt . Sõime vaikides lõpuni — tähendab tema ikka pläkutas , mina tegin nägu , et kuulan tähelepanelikult . Midagi ma isegi kuulsin — tema oli unes näinud paraadi . Ümberringi oli palju inimesi , sõpru ja tuttavaid . Väga lõbus oli . Alguses arvas ta , et tegemist on mingi peoüritusega , siis mõtles , et mingi poliitilise vahupeoga . Tore oli sellegipoolest . Peaasi , et üksi ei pidanud olema . Inimesed läksid kõik kuhugi , tema lasi ennast sellest voolust kaasa kanda . Mind polnud näha , ma ei tulnud talle meeldegi — oli ju nii palju ilusaid ja lõbusaid inimesi ümberringi , ning nad kõik pulbitsesid rõõmust ! Kogu mass liikus läbi meie linnakese peaväljaku , kuhu oli üles seatud suur tribuun , kõik lehvitasid , kisasid ja plaksutasid — ning siis nägi ta , kellele plaksutatakse . Suurel tribuunil , üksikul poodiumil seisis mitte major Waanenburgi ametnik moondunud ninahäälega , vaid mina , insener Franco Filardi . Ärgates valdasid naist veidrad tunded — oli hirm , iiveldus , samas seletamatu rõõm eimillestki . Tol ööl ei näinud ma peaaegu midagi unes , välja arvatud tihe võitlus mingi olendiga , millest ma tulin võitjana välja . Võib-olla ma muidugi ei mäleta täpselt . Naine nägi unes samuti kaklust . Üldiselt oli ta ärgates hüsteeriline ja ajas palju segast . Ta jutust sain vaid aru , et ta oli täiesti üksi jäetud ja kui ta tahtis kuhugi minema hakata , selgus , et teda peksnu oli ta kohapeale aheldanud — meie köögipliidi külge . Akna taga toimunud aga jälle paraad . Tema tööle minekus , kui ta pool tundi tavalisest varem takso tellis , oli midagi põgenemisest . Vägivaldsed unenäod jätkusid . Huvitav , et mul ei tulnud kordagi pähe teha paus , jätta paar ööd vahele . Olime kui mingist needusest haaratud . Ainult et minule andis see igapäevaeluks vaid jõudu juurde , naiselt aga võttis ära . Lõpuks jäi ta haigeks , vist isegi päris raskelt , kuid pliidi juurest , mida ta kogu aeg ka unes nägi , ei astunud sammugi eemale . Ise näost õhetav , silmad paistes , palavikulised värinad käsi raputamas . Mul hakkas temast lõpuks päris kahju — oli ta ju mulle hea sõbra eest . Mis ma ikka teda kiusan , mõtlesin ja viisin aparaadi töö juurde tagasi . Sinna ta mingiks ajaks jäigi . Lausahtlisse peitu , paremaid aegu ootama . Ja nüüd olin ma selle siis klubi ette toonud ja vaidlesin diplomaatiliselt , nagu meil tavaks oli — ainult mõttetust võis solvanguna kasutada — , oma aparaadi otstarbekuse üle . Põhimõtteliselt oli vastu vaid Ernie . Teistele see riistapuu pakkus üpris tõsist huvi . Eriti Donile , kes tahtis praktika peal veenduda , et võimatu on osutunud võimalikuks . " Peaasi , et ta mul kõhtu lahti ei võta , " mörises ta . " Selleks mu tervis eriti valmis ei ole . " Elektroode jätkus ainult viiele , Ernie jäi vabatahtlikult katsest kõrvale . Otsustasime , et ta vaatab kõike kõrvalt ja kui midagi kahtlast peaks juhtuma , ajab kõik üles . Selleks ajaks , pean tunnistama , olin oma leiutist veidi täiustanud . Nimelt olin ühed elektroodid , mis ma nüüd endale pähe panin , teinud niiöelda juhtelektroodideks — see tähendab , unenägu , mida mina nägin , seadis reeglid ette kogu osaleva seltskonna unenägudele . Võtsime unerohud sisse — need olid mul kaasas — ja jäime ootama , tinistades vaikselt brändit . Uni mattis meid raske vaibaga nagu rändav liivaluide . Sedapuhku viibisime parlamendisaalis . Neid oli sada — kakskümmend viis Doni , Jonast , Stewartit ja Lennyt — , mina olin üksi . Mina olin eesistuja ja pidasin neile kõnet , nemad kuulasid vaikides , vaid kergitades aeg-ajalt imestunult kulmusid . Mida ma rääkisin , ei mäleta . Midagi kurjakuulutavalt malbet igatahes . Mind ei heidutanud ka see , kui turvamees teatas , et maja ette on maandunud major Waanenburgi helikopter . Majorit polnud ma elu sees näinud ega teadnud temast suurt midagi , kui välja arvata tema sõjalised vägiteod . Tema kummardajate hulka ma igatahes ei kuulunud . Ta saabus üksinda , surus mu kätt , soovides jõudu ja jaksu lammaste karjatamisel , ning käskis ühendust võtta , kui ma nendega ühele poole olen saanud . Ta lahkus sama rutakalt kui oli saabunud . Nagu oleks mind kartnud . Ärgates tundsin suus soolakat võimu maitset . Olin keelde hammustanud . Suu oli verd täis . Olime maha maganud terve öö ja poole järgmisest päevast . Ernie oli kamina ees magama jäänud , vara ärganud , käega löönud ja koju lahkunud . Näod sünged , vahetasime vaikides pilkusid . Jonas tahtis midagi öelda , kuid ei söandanud . Mõttetus oli omandanud mõtte . Korraks torkas mind midagi häbitunde sarnast — olid nad ju näinud minu unenägu — , kuid peale kõheduse ei lugenud ma nende nägudest midagi . Doni parem näopool tõmbles jälle . " Igal juhul huvitav , " kostis ta mõtlikult , üritades saada võimust oma näo üle . " Aga mis edasi ? " " Aparaadi peaks patenteerima , " arvas Stewart . " Ma pean silmas klubi , " katkestas teda Don . " Üpris turvaline tunne on , kui keegi sind kamandab . Minu töötajad on kõik rahul sellega , et nad iseseisvaid otsuseid vastu ei pea võtma . Vahest tahaks isegi puhata sellest kohustusest . Peaksime mõtlema presidendi valimisele . " Sealsamas korraldasime salajase hääletuse . Ernie puudumine ei häirinud kedagi , moodustas ta ju tühise kuuendiku elektoraadist . Ainukeseks kandidaadiks olin mina . Valdava häälteenamusega — neli viiest — sain valitud klubi esimeseks presidendiks . Mõtlesin endamisi , et naisele valmistab see kindlasti rõõmu . Minu eestkostel võtsime käigupealt vastu klubi eeskirjadesse uue punkti , mille kohaselt pidi iga istung lõppema ühise uneseansiga , ning sõitsime laiali . Millegipärast oli kudenud särja tunne sisikonnas , teistel tõenäoliselt samuti . Koduteel kumises painavalt oimukohtades , teeäärsetest põõsastest viirastus tolknemas õngeritv , mille otsas kõlkus vareseraibe . Peatasin auto ja vaatasin põõsad üle . Loomulikult polnud seal kedagi . Järgmisel nädalavahetusel saime teada , et Jonas oli sooritanud enesetapu . Ilmselt oli tema see ainuke , kes hääletas minu kandidatuuri vastu . Mõttetu mees . Üldiselt polnud mul endal kunagi seisukohta millegi suhtes . Olin veendunud , et see on kurjast . Ainult leiutamise juures võib ülepiirilisest mõtlemisest veidike kasu olla . Klubi presidendina oli aeg-ajalt üpris ebameeldiv tõdeda , et nii ühel kui teisel kaasliikmel on teine kord olemas oma iseseisev ja kangekaelne , kuid ometi kasutu arvamus . Oli olemas ainult minu arvamus , ja — vale arvamus . Kõik . Eimingeid küsimusi . See selleks . Nüüd aparaadist . Panin tähele , et mida rohkem kasutad aparaati , seda rohkem hakkad seda vajama . Paari nädala pärast avastasin , et ei suuda ilma aparaadita enam uinuda . Ilmselt sama toimus ka kõrval teki all pikalt nihverdava naisega . Panime aparaadi pähe — eimingit probleemi enam ! Huvitavad asjad hakkasid aparaadi abil toimuma . Kõigepealt allutasin endale väikse grupi ümbritsevaid inimesi . Oma teise poole — naise . Siis klubi . Edasi laiendasime klubi viiekümne liikmeni . Allutasin nemadki kõik . Kokkutulekud toimusid iga päev . Asi läks tasuliseks . Kõik aeti kohustuslikult kiilaks . Põhigrupp — viis inimest — moodustasid niiöelda valitsuse ja jagasid raha . Mina olin jagamisel varjus , kuid krabasin lõviosa . Klubi vahetas olemust , muutudes ennekõike vabatahtlike unenäonarkarite seltsiks . Sedamööda , mida rohkem inimesi klubisse astus , läksid ka unenäod üha kirevamaks . Kord tapsime õngeridva otsas kõlkuvat surnud varest , kes muudkui eest ära lendas . Kord lasin tuvidel — need olid mu alamad , mina olin ronk — nokkida surnuks linnukese , kes üritas tähtede poole vabadusse lennata . ( Hommikul oli üks noorem meesterahvas insuldi saanud ja hääbus ülejärgmisel päeval munitsipaalhaiglas . ) Kord panime kogu grupiga jälle mööda raudteeliipreid — mina muidugi eesotsas . Siis sai kõrini . Asi oli muutumas rutiiniks . Imelik , et ma seda kohe tähele ei pannud . Päeval jõin , öösel valitsesin unenägusid , nädalavahetusel tegin kõike läbisegi . Me olime tõepoolest omamoodi narkarid . Ma vist juba mainisin , et mõttetööga tegelda polnud minu asi . Rotid olid katsete tulemusena surnud , inimestest üksikud samuti . Politsei asjaga ei tegelnud , nende šeff oli samuti klubiliige . Klubi oli haaranud enamuse linna juhtivametnikest . Liikmeskond ületas tuhande , siis teise ja peagi viienda . Kõik aeti kiilaks . Moodustusid kümned filiaalid otseühendusega keskusse . Enam ei tegeldud klubis mõttetusega . Aeti äri ning tööasju , osaleti uneseanssides — ja seda peaaegu iga päev . Viimaks õnnestus narkoosi all korraldada kolmkümmend tundi kestnud seanss , mida turvas ligi kakssada arsti ja õde munitsipaalhaiglast . Inimesed magasid rohkem kui olid ärkvel . Selles polnud midagi imelikku . Inimene ei ole loodud elama seda elu , mille ta ise endale loonud on . Inimene võib elada telekast lahisevate reklaamide , poliitilise vahu ja vabaajakultuuri , kuid mitte töö , sigimise ja evolutsioonilise liigisäilimise reaalsuses . Olin taas esimene , kes tõele jälile sai . Keegi tuhandetest klubiliikmetest ei pannud tähele , et tegemist on vaid järjekordse silmapettega , mis ei erine mitte millegi poolest kõigist teistest silmapetetest , milles me elame . Kogu see kupatus ja nägemused tõest , olgugi et pidevas alkoholiuimas , muutusid painavaks nagu põiepõletikud vastvalminud naisel . Unenäod hakkasid segunema mitteunenägudega . Surnud vares õngeridva otsas , keda mul ei õnnestunud ega õnnestunud kätte saada , saatis mind kõikjal . Toimus pidev raipejaht . Aeg-ajalt suri keegi klubiliikmetest . Tervis ei pidanud vastu . Elu oli läinud liiga kiireks . Soov näha ja katsuda Absoluutset Tõde — lausa elada selles ! — , täitis mu sisikonna otsast otsani ning nõudis tungivalt väljapääsu nagu kõhulahtisus toorestest hernestest . Ma pidasin klubis sissejuhatava loengu Absoluutsest Tõest . Esitlesin mõistet Alguste Algus , millest keegi meist ei teadnud midagi , kuid millele olin viimasel ajal kogu aeg ise mõelnud . Nägemusi oli erinevaid : filosoofilisi , kosmilisi , vulgaarseid ja skisoidseid . Tuli võtta ette rännak — Sinna . Jällegi turvasid meid meedikud — nii umbes , tuhat — , osa unes , osa mitteunes . Mina olin liider , vilepilliga karjus . Mulle järgnesid uted ja neli oinast — see oli klubi valitsus . See oli üks reaalsus . Seda ma juba teadsin , teadsin varemgi , veel enne klubisse astumist . Aga mina tahtsin näha Absoluutset Tõde , seda , mida ma polnud veel näinud . Me astusime välja — lambaid oli murdu , neid voolas kõikjalt juurde : majadest , filiaalidest , riigiasutustest — , läbisime linna ja jõudsime tühermaale , külmadele liivaluidetele . Uted määgisid haledalt , kuid ei julgenud karjast maha jääda ega rajalt kõrvale põigata . Väljaspool karja ootas hukk , hüljatuna , veeta , valguseta , soojuseta . Väljaspool karja polnud kellegagi külg külje kõrval magada , polnud kellegagi koos toitu otsida , rõõmustada ja määgida . Ma ei teadnud isegi , kuhu juhin karja . Tõenäoliselt ei tea seda ükski karjus . Läksin otsejoones edasi . Hirmu polnud . Teadsin , et lõpuks ma ärkan — taas valede reaalsuses — või suren , saamatagi näha Absoluutset Tõde . Mis siis saab ? Ilmselt mitte midagi . Igal juhul oli tegemist suurima mõttetusega , mis olemas võis olla . Tulin eikuskilt , sain teada eimidagi ja läksin eikuhugi . Jube ! See oli juba tükk tõde , kuid sellest oli vähe . See oli alles eimidagi . Puhusin vilepilli — küllalt ebameloodiliselt — ning sammusin üha edasi , järgnedes vareseraipele , kes minu ees kuuvalgel hõljus . Peale pimeda tühjuse polnud ümberringi enam midagi näha . Rääkida polnud mul kellegagi . Peale loperdava vareseraipe ei saanud keegi mulle nõu anda . Uted määgisid vaikselt ja haledalt , kusagil nende hulgas olid mu naine , endine ülemus ja naabrid . Eemal , kuuvalguses terendas miski liivaluidete vahel . Miski suur , tume ja hirmuäratav . Nii nagu tõde olema peakski . Lambad ei märganud veel midagi . Nad polnudki loodud nägema . Nad olid loodud veetma romantilisi nädalavahetusi hulgiladudes ja mitteproduktiivselt tegutsema mererandades . Nad olid loodud , ega loonud ise midagi . Liivade vahel haigutas hiiglaslik haisune tunnel , kuhu mahtunuks sisse kõik , mis linnast tulemas oli . Kõik , mis linnast üle jäi — praht , väljaheited . Seega tegemist oli triviaalse kanalisatsiooniavaga , kloaagiga , mis mingil imepärasel moel avanes otse keset liivakõrbe . Vares oli juba kuhugi kadunud . Ilmselt sinnasamasse tunnelisse . Sinna viis me kõigi tee . Lambad nimetavad seda surnuaiaks . Ehitud mälestuskivide alla . Veel üks vale . Kõik kaob , ka mälestus ja kivid . Olid . Ja enam sind pole . Kogu lugu . Jääb ainult keegi tarbija-pasandaja , kelles tuksub kübe sinu verdki , kuid kes pole kuulnud ei sinust ega Alguste Algusest . Ma langetasin vilepilli ja seisatasin korraks , et veenduda , kas kõik järgnevad mulle . Lammaste määgimisse ilmusid lootusrikkad noodid . Nad haistsid tuttavat keskkonda . " Edasi ! " hüüdsin kähinal , sisikond värisemas , ja tormasin jooksujalu üle haisva veenire hüpeldes pimedasse tunnelisse , mis haaras mind sedamaid oma külma embusse . Hetkeks tundus , et olen kadunud . Surnud . Külma ehitud kalmukivi all , mille ees istub nutta tihkuv lammas ja leinab mind võib-olla surmani . Ilmselt siiski mitte . Võib-olla veab temal rohkem , kui ta kord surnud on . Võib-olla leinatakse tedagi surmani . Aga ilmselt mitte . Jäävad ainult elavad oma liiprite lugemisega ja palju-palju tühjust ning tõevaakumit . Sel hetkel süttisid tunneli laes eredad tuled ning mind tabas üks suurimaid pettumusi . Kõigepealt tunnel , mis oli sopaauk oma olemuselt , muutus korraga luksuslikuks elamuks , mis oleks justkui ostukataloogi lehekülgedelt maha hüpanud , ning ka lambad läbisid korraga ülikiire metamorfoosi ja muundusid selleks , kelleks nad ennast pidasid . Tähendab inimesteks . Hakkas üürgama muusika . Kohe formeerus kamp liidreid , kes koordineeritult asusid juhendama endasuguseid lambaid ja sättima asju ning elukorraldust käepäraselt paika . Ost-müük , tarbimine-väljaheitmine , kogu tavapärane virvarr . Olin paigale tardunud . Ainult hirm kasvas vähehaaval . Kui nad avastavad mind , mõtlesin millegipärast , kistakse mind ribadeks . See ei saanud olla Tõde , mida ma siia otsima tulin . See pidi olema järjekordne suur pettus , mis läheb aga sedapuhku mulle maksma elu . Siiski ei tuntud minu vastu mingit huvi , igaüks oli ametis oma tegemistega . Esmapilgul oli siin suurim kogus individuaalselt mõtlevaid ja tegutsevaid olevusi , kes aina langetasid iseseisvaid otsuseid ja valikuid , tarbisid sodi , mis pidi esile tooma igaühe isikupära . Aeg oli iseendale ringi peale teinud ja jõudnud lähtepunkti tagasi — kusagil oli minu tuba , kus oli naine , soe söök pliidil ja külm voodi , mis oli valmis imema mind endasse nagu võimas magnet halenaljakalt abitu nööpnõela . Elu oli taas rööpasse läinud , kõik oli endine , kõik oli nii nagu peab . " Filardi , sina ! " Kes see veel oli ? " Pole sind ammu näinud ! Kuidas käbarad ? Töötad ? Abielus ? Lapsi on ? Aga minul , mul on lahutusprotsess käsil , lapsed ja puha " Loba kestis edasi . Rääkijat ma ei näinud . Kilav naisehääl oli . Viirastus . Mind haarasid külmavärinad . Tema arust olin ma kindlasti Filardi . Lootus oli kadumas . Ma olin elanud läbi üks-kaks-kolm-vägapalju silmapetteid , kõik nad lõhnasid tõe järele , aga polnud seda mitte kübetki . Üks vale asendus teisega . Üks oli teise sees , neisse sukelduti midagi märkamata ning tagasi pinnale tuldi lõpuks alguses . Tegemist oli tõepoolest tunneliga , lõppematute valede koridoriga , kus polnud midagi peale silmapetete . Neil polnud algust ega lõppu , ja ükski neist ei kordunud , kui lähemalt vaadata ei viitsinud . Ja ennast inimesteks pidavad lambad panid rahumeeli ringiratast mööda seda otstest sulgunud tunnelit . Nagu katsejänesed rattas . Ma ei teadnud , mida edasi ette võtta . Olen aus — hakkasin nutma . Ma olin peaga vastu olematut seina jooksnud , kõik pildid olid segi läinud ning ma ei teadnud enam , kus või kes ma olen . Keegi aina kisas kõrva — pere , töö , poliitika , spordi ja ostukataloogide uudiseid — , neist üle kisada mul oma üksiku hädise häälega enam ei õnnestunud ( tõsi , ma üritasin ) . Hetkel , kui ma olin juba alistunud ja hakkasin vähehaaval kohanedes loogiliselt mõtlema , mida siis nüüd edasi teha , juhtus midagi . Korraga lõi valgus laes särisema , nagu seda juhtub voolukatkestuse korral . Mitte keegi peale minu ei pannud seda tähele , kõik jätkasid oma igapäeva toimetusi kunstliku valguse tingimustes ( seda peeti ekslikult päikeseks ) . Korraks hämardus , läks peaaegu pimedaks . Lammaste leiutatud valgustid ei pidanud vastu , nende hapra elutõe alustalad raksatasid ning mulle avanes uus metamorfoos . Inimesed hakkasid muunduma — ei , mitte tagasi lammasteks , vaid kõigepealt murtud liikmetega santideks ja lõpuks sitikateks , sitasitikateks või mingiteks taolisteks . Seinad vajusid lössi , lõhnates meeldivalt sõnniku järele , põrandast koorus välja kaks vakla , kes olid ennist mesimagusalt suikunud abielupaar , kusagilt jooksis sisse rügement kuklaseid , kes olid Callaghani sõdurid ja politseinikud , ning asus sättima korda kaootilist sitikate voolu . Nägemus — küllap elektrood nihkus une ajal paigast — kestis vaid lühikese hetke , kuid selle jooksul jõudsin märgata oma esijäsemeid , täpsemalt siis kiskjalikult palvesse kõverdunud kompjalgu . Ma puudutasin neid valutavate tunnaldega , et veenduda , et ma pole eksinud . Ei , muidugi ei olnud . Ma korjasin maast tüki sõnnikut , millel oli kulla väärtus ja mille eest sai poest osta teist sõnnikut , ning pistsin selle tänulikult põske . Seejärel tõmbasin kompjalgadega puhtaks kõigepealt suu ning seejärel ka igas ilmakaares laiali jooksvad silmad . Kui ma silmad avasin , olin jälle see , kelleks ennast pidasin . Olin inimene . Seisin ereda päikese käes keset rahvarohket lahtise laega kaubakeskust , milles tegi igal reedel sisseoste naine , mina aga istusin elurõõmsa sinkja purskkaevu sulina keskel , libistasin õllet ja tukkusin , käsi põsakil . Vaatasin ärevalt ringi , kartes , et kui silmad sulen , valgub kogu tuttav ümbrus uuesti laiali . Ei valgunud . Näe , seal ongi see purskkaevukohvik . Eemalt paistab kullaäri , kõrval tasuline peldik , toiduosakond , kus müüakse ka süütekuubikuid grilli tarvis , ja loomaäri , kus mööda akvaariume panevad mõttelagedalt ringiratast ennast kuldkalakesteks , hiirteks , küülikuteks ja mingiteks jälestusväärseteks sitikateks pidavad olevused . Kuni ma kohvikus istusin ja kolmandat õllet lahendama asusin , otsis naine mu üles . Ta nimi on Jane - vist mainisin , jah ? Tal oli kummaski käes suur sõnnikukarva paberkott igasuguse huvitava träniga , mida me täna õhtuks sõime ja jõime ja jätsime veel külmkappigi , sest nii palju on võimatu kohe ära süüa , olgu ta kui maitsev tahes . Tuleb varuda ka pikemaks ajaks . See on looduse põhitõde . Ära söö kohe , jäta ka mustadeks päevadeks . Kunagi need saabuvad , ilmtingimata . Näiteks võib sõnnikuhunnik , milles me pesitseme , korraga otsa saada . Võib tulla jänes , kellel on vist tavaks oma sõnnikut sisse tagasi ahmida , et siis uuesti välja lasta , ja panna otsast ampsu nahka . Kõik võib juhtuda . Vaatad päikest ja mõtled , kuidas võib kõik nii ilus olla , kui tulevik on nii must . Muidugi , sõnnikut tuleb kogu aeg juurde , kõik planeedid on sisuliselt sõnnikust moodustunud ja panevad ümber sõnnikust päikese — aga mis kasu neist on , kui meile on ainult sõnnikust Maa , mis muutub kasutuks , kui tuleb jänes ja ampsab poole sellest oma sisikonda tagasi . Siis oleme omadega torus , sõna otseses ja traagilises mõttes ! Viski on otsas , jah . Naine magab rahulikult . Ainult külge pöörab aeg-ajalt . Korra kohendas kompjalgadega tekki enda ümber , paotas silmi ja sirutas tundlaid minu poole — tule voodisse , kallis ; liiga noor oled mõtlemiseks ; alles olid vagel ja juba tahad mõtelda ; ära aja ennast hukka , kallis . Nüüd magab uuesti . Võib-olla tõe otsingutega kaugemale ei jõuagi , kui jõudsin mina . Ma jõudsin tupikusse , lõputusse ringikujulisse tupikusse . See on ilmselge . Korraks õnnestus mul näha seda , mida ma otsima olin tulnud — elektroodi nihkumisest tingitud segane pilt — , ning kuigi ma seda kogu aeg unustada üritan , elan ju nüüd ja ilmselt igavesti avanenud tõe tingimustes . Ärme unustame asjaolu , et tegelikult pole me veel ärganudki ja uneapraat , mis meid kõiki on liitnud sellesse surmaunne — millest vabastab vaid surm ise — , on seal kuskil olemas . Seal , kus me kõik oleme kiilakad . Mitteunes , uskuge või ärge uskuge seda terminit . Praegu aga Vahet ei ole , kas ma magan unes või magan mitteunes . Seepärast kobin voodisse naise kõrvale — viimane aeg juba , varsti on hommik ! — , võtan ta kitiinist kere oma embusse , silitan tunnaldega ta õrnu suiseid , jään magama , lähen homme klubisse , kus me tegeleme jälle kuuekesi mõttetusega , ja esmaspäeval uuesti tööle . Kõik jääb nii , nagu peab , ringiratast , mööda liipreid . Ma ei murra enam pead kuni surmani — siis ehk on uuesti põhjust — ja tukun-norskan-magan magusalt edasi . Head ööd , sõbrad ! Ärge valjult norsake , see segab öörahu . Kui ma kramplikult aevastades juuksuritoolile ronisin ja heitsin pilgu peeglisse , kust mulle vahtis vastu punetav nohune nägu , tundsin , kuidas maa läheb jalge alt ning pähe lööb uimastav ringlus , justkui oleksin libistanud hommikusöögiks pudeli odavat veini . Veel enne kui noor Johnny Steinwald , üks kahest Lebourgois' kõrgemate ametnike juuksurist täpsustas naljatledes , kas ma ei tahaks endale seekord täiesti uut nägu , mida ei saanud endale lubada ükski endast lugupidav ametnik , nõretas mu valge pluus juba soojast higist . " Hommik , härra Larssen . Ajame habeme ära ? Või pea paljaks ? Jätaks ainult vuntsid . " Naeratasin pingutatult . Noore timuka naljad . Miks ma pidin sellesse piinapinki istuma sagedamalt kui kord kuus ? Vastasin , et aselinnapea uue imidzhi kinnistamine valijate seas läheb linnale liiga kalliks maksma ja kui poisil on kange tahtmine oma fantaasiad siiski ellu viia , tuleb see oma taskust kinni plekkida . Seni aga — piirame habet ja võtame midagi tagasihoidlikku ette hõredate linakarva juustega . Ühe sõnaga jätame ametnikule asjakohase ausa kodaniku näo . Ajalugu on huvitav asi . Ma olin pühendanud sellele kogu oma teadvustatud elu , kuid enne tänast hommikut , kui ma nagu alati pärast juuksurit paha eelaimusega tööle sõitsin , ei mõelnud kordagi , et iga minu samm või hingetõmme võiks olla jäädvustatud koolilaste ajalooõpikusse . Süngeid mõtteid nohust paksuks läinud peas kihutas tagant ka närtsinud sügislehti pillutav tuul . Silme ette kerkisid minu karjääriredeli astmed , võit esimestel linnavolikogu valimistel , kandideerimine haridusministeeriumi teise nõuniku kohale , kui ma häbiväärselt läbi põlesin , ja kõik muu . Kui mind täna vallandatakse , kas koolilapsed teavad aasta pärast minu nime ? Vaevalt küll . Ma nuuskasin lurinal nina . Ei meeldinud mulle see poiss Johnny Steinwald , seda enam tema korda õõnestavad naljad . Linnavalitsuses Hutton Square'l valitses rusuv vaikus . Peanoogutusega tummi teretusi jagades astusin oma kabinetti teisel korrusel , viskasin kokkukägardatud taskurätid lauasahtlisse ja palusin sekretäril kohv , minu hommikune elunektar hakkama panna . Ma jõudsin vaadata läbi päevakava — äsjavalminud hüpermarketi erastamise komisjon , paar aruannet , lõunasöök , linna kanalisatsioonis läbiviidud rotitõrje otstarbekuse pressikonverents ( kuigi minul polnud sellega mingit pistmist ) ja erakonna korraline koosolek — , kui sekretär uksele koputas ja ütles , et Hubert ootab mind oma kabinetti . Sünge eelaimus polnud selleks ajaks veel haihtunud , sellepärast istusin sekundi liikumatult laua taga , tõusin siis aeglaselt püsti ning justkui unes , raskelt jalgu järel lohistades , läksin korrus kõrgemale , kus asus linnapea kabinet . Järgnevat mäletan üpris ähmaselt . Tulevikuhirm , mille all kannatab nii mõnigi viljakas ajaloolane , oli blokeerinud elementaarsed mälumehhanismid rasvase pitseriga . Justkui kuivale paisatud kala vahtisin oma uduste prillide ees ujuvat kandilist maailma , mis ei tundunud nohuga enam selline kui varem . Avanes kandiline uks . Huberti kabinetki näis kandilisem kui tavaliselt ning neli selles istuvat erakonnakaaslast oleksid justkui lausa kuupidest kokku pandud . " Tule sisse , Frank . Pane uks kinni . Me peame siin nõu " Võtsin oma kohal viimast korda istet , neelasin prääksatades alla aevastuse . Esimese asetäitjana istusin teistest eespool , suuremas ja mugavamas tugitoolis . Korraga vaenuliku ilme omandanud Hubert , justkui türannist ülemametnik , istus meie vastu ning edasi algavad mul mälulüngad . Aga õnneks pole kogenud ajaloolasena minu jaoks probleem need lüngad tõepärase faktoloogiaga ära täita . Hubert andis lühidalt ülevaate linnavalitsuses tekkinud olukorrast . Opositsioon jagas rahvale omakasust lähtudes linnavalitsusele varju heitvat infot : et rotitõrjekampaania läks ülemäära kalli eelarve tõttu vett vedama , et elektrivärgi uuendamine tõi kaasa energia hinna tõusu , et õhu saastatus on viimaste aastate hulleim ja joogivee hind kõrgeim , et amortiseerunud torud jooksevad kõigis linnajagudes läbi ja et statistiliselt pole rahvas enam võimuga rahul . Siis veel see pealinna — põhimõtteliselt kindral Callaghani enda — poolt peale sunnitud " pühade hoonete " ehitamine , millede otstarbest ei saanud mitte keegi aru ning mis imes iga ausa kodaniku , ka minu , sukasäärest viimased vaskrahad välja . " Mis siis üle jääb ? Tõmbame loosi ? " kähistas kõhetu vananev Hubert , küürutades üle laua meie poole , endal nägu turses südameravimitest . Tal oli küll seljas helebeezh ülikond nagu tavaliselt , kuid sellegipoolest meenutas ta täna millegipärast surnumatjat . Pilt lõi silme ees jälle virvendama , kurku kerkis raske tropp , peas hakkas tuksuma . Ma lörisesin raskelt hingata . " Hääletada pole vist mõtet " Hubert kooris paberinoaga ühelt viiest tikust väävlit . " Mis sa arvad , Frank ? " Ma võpatasin . Reaalsus oli mind jälle ümbritsenud . Ma mõistsin , et sündimas on ajalugu . Hirmu ja aukartust sisendav tunne oli . " Millest ? " " Hääletamisest . " " Mitte midagi . " " Tõmba sa siis esimesena , Frank . " Minu ees oli Huberti krobeline värisev vanurikäsi viie tikuga . Miks ainult viis ? mõtlesin ehmunult . Me oleme ju siin kuuekesi . Ma tõstsin järsult pilgu — kas see oli mingi vandenõu ? Miks mina pidin esimesena tõmbama ? " Kogud ennast ? " küsis Hubert . " Jah . Kohe . " Ma lasin pea norgu . Muidugi , Hubert ei saa tõmmata , muidu läheb linna poliitika lainetama , opositsioon pühitseb võitu ja kindral Callaghan oma ettearvamatu käitumisega võib saata korda midagi õudsat . Siin olid juba meie elud kaalul , aga mitte ametid . Minu pea arvutas paaniliselt tõenäosust , et nülitud tikk satub just minule , kuid tulemus läks sedamaid meelest . Esimesena oli muidugi hea tõmmata , järgmisel on tõenäosus õnnetu tikk saada juba suurem . Ma säilitasin näilise rahu , pilgutasin vesitsevaid silmi ja tõmbasin kõige keskmise tiku , mis sümpatiseeris mulle kõige rohkem Ja hambad ! Tõenäoliselt ma kahvatasin . Ma ei uskunud oma silmi . Tõenäosus tõenäosuseks , fortuuna köhis selle peale . Kuid rõõmuhõiskeid , mida kartsin seljatagant kuulda , ei tulnud . Silmapilgu vältel valitses rõske ajaloointriigi järele haisevas ruumis vaikus . Siis patsutas Hubert mind sõnalausumata õlale ning unustades näidata mulle teisi tikke — kuigi nad võisid ju kõik nülitud olla ! — , istus oma laua taha . Mind tabas korraga mõte , et ma ju ei teagi , mida see tikk tähendab . Mingi skandaalne pressikonverents ? Preemia töötulemuslikkuse eest ? Ei tahaks uskuda " Hubert " " Küsi , Frank , " sosistas ta väsinult ja näitas teistele , et nad võivad lahkuda . Me jäime kabinetti kahekesi . " Hubert Mida see tikk tähendab ? " " Kas ma ei selgitanud ? " " Minu meelest mitte . " Hubert ohkas kaastundlikult , süütas aeglaselt sigareti ja tõstis oma niisked vanurisilmad . " Sa pead tagasi astuma , Frank . Me oleme sunnitud opositsioonile ühe koha loovutama . Tunnen kaasa . Mitte keegi ei tahaks täna sinu nahas olla , usu mind . " Kogu paberivärgi ajamine võttis aega vähem kui tund . Lõunaks oli koostatud ka põhjalikult argumenteeritud teade avalikkusele , peetud nõu opositsiooniliidritega ja kutsutud kokku pressikonverents . Lepiti kokku , et uudis ilmub pressi alles järgmisel hommikul . Kabinetist välja kolimine võttis aega vaevalt pool tundi . Kui ma välja astudes kella vaatasin , oli alles veerand kolm . Selleks ajaks oli ka lahkumishüvitis kahe aasta palga ulatuses üle kantud . Tavapärasest rezhiimist välja löödud kõhtu piinasid teravad valud . Õnneks viis autojuht mu viimast korda koju ära . Seejärel saabus minu ellu sügav , lõputuna näiv vaikus , mida häiris vaid nohuse nina lörin . Ma prantsatasin raskelt elutoa diivanile . Vaatasin kella . Tööpäeva lõpuni oli veel paar tundi . Võtsin ette ajalehed , mis jäid hommikupoole lehitsemata . " Frank Larssen nokib oma kabinetis nina " , kisas Lebourgois Today . See on siis midagi järje taolist kuu aega tagasi kõmu tekitanud fotole , kus mul oli pärast looduse kutse rahuldamist püksi lukk lahti jäänud . Vaatasin jälle kella . Pikale veninud tööpäeva lõpuni oli veel tükk aega , kuid ma ei pidanud enam vastu ja kraamisin baarikapist brändipudeli välja . Aeg hakkas tasapisi kiiremini veerema . Nohu näis vähehaaval järele andvat . Hall sügispäikegi naeratas rõõmsamalt . Naeratuse viis ta aga koos endaga silmapiiri taha . Linnale laskus taas rusuv pimedus . Igaõhtune joovastus esimestest klaasidest oli möödas . Kogu päeval tehtud ajalugu sai memuaaride tarvis kirja pandud ning kahtlased lüngad täidetud , kuid kergem sellest ei hakanud . Kõht oli tühi . Ma hakkasin kaaluma , kas süüa kodus või raisata hüvitusrahadest tilgake pidulikule õhtusöögile restoranis . Viimane variant ei klappinud eriti hästi tujuga , pealegi kartsin kohata mõnd sensatsioonihimulist ajakirjanikku ega tahtnud üldse enda ümber inimesi näha . Milline õnn , et ma olin vanapoisiks jäänud ! Hakkasin vähehaaval riietuma , üritades mõista kui nähtavad mu koordinatsioonihäired juba on . Ma sain aru , et olen juba parajalt vintis , sellepärast otsustasin veidikene viivitada linna minekuga . Sellises seisundis ei näidanud ma ennast oma isiklikule juhilegi , rääkimata siis mind valinud kodanikest . Kiikasin kella , poodide sulgemiseni oli veel vähemalt poolteist tundi aega . Riided seljas , istusin nina luristades ja nohu kirudes pimedas esikus jalanõudekapile , valmis vastava impulsi saabumisel otsemaid välja minema . Ma olin niimoodi istunud vist juba pool tundi , kui korraga kuulsin ukse taga vaikset jutumõminat . Kuulatasin . Naabrid need polnud . Ajakirjanikud ? Teritasin kõrvu , kuid brändi oli juba nüristanud kuulmise , seepärast võttis aega , enne kui ma hakkasin eristama kõigepealt sõnu , hiljem aga ka üksikuid lausekatkendeid . Jutt koridoris muutus valjemaks , jäi mulje , et seal on kaks-kolm meesterahvast , kes vaidlevad millegi üle aktiivselt . " Homme ei ole tööpäev ! " " Mõnel kolleegil kindlasti ! " " Igal ausal kodanikul on homme tööpäev " " Sina ole vait ! " Mingiks ajaks nad vaikisid . Ühe hääle omanik tundus olevat Hubert ning vaatamata sellise võimaluse ebaloogilisusele piilusin ma häiritult uksesilma , et veenduda , et see pole nii . Külalised need olla ei saanud — vaid haruharva võõrustasin ma linnavalitsuse raamatupidaja Moritelli uut naist , kes lohistas oma meest kõigi oma jäsemete ja organitega karjääritrepist üles . Koridoris polnud kedagi näha , kuid halvasti valgustatud trepist polnud võimalik ka korralikku ülevaadet saada , et selles absoluutselt kindel olla . Äkki olid mingid murdvargad , iga aus kodanik teadis , millise summaga ma töölt lahkusin . Täpsemalt kodanik teadis vaid poolt sellest summast — preventiivne abinõu , vältimaks ühiskondlikku ebastabiilsust . " Ma mõtlen , et " See oli jälle üks neist häältest . Seekord kostis ta eriti selgelt . " Mis te arvate , kui kooriks täna kellegi puhtaks , kolleegid ? " Ma kuulatasin , kõrv vastu ust . Midagi kurjakuulutavat oli nendes sõnades . Kes need mehed sisse lasi ? Tuleb homme administraatoriga tõsine jutuajamine ette võtta , kuigi kas ta enam kuulabki mind ? Kes ma nüüd olen ? Endine aselinnapea . Eikeegi . Tühi koht . Sepitsemine ukse taga läks omasoodu edasi . " Tõepoolest . Miks ei võiks mõne priske linnukese rahakott meile midagi ohverdada ? " " Sina ole vait ! " " Ära jaura , kolleegi mõte lippab õiget rada . " Ma kuulasin tähelepanelikult . Seesama hääl , vaikne , sügav , hingehiiliv See pidi olema Hubert ! Ma puurisin pilgu uuesti tillukesse uksesilma ning nüüd aimasin ma nägevat mingit varjude liikumist trepil . Ei , kurat , prillid olid jälle uduseks tõmbunud . " Kes see priske lind võiks olla ? Ma siin tunnen ühte . " " Keda ? " kaasvestleja hääl kõlas umbusklikult . " Sinu tuttavad ei kõiguta siin kedagi . Räägi seda juttu oma spioonist isa hauakivile . " " Ära jaura , ma ütlesin . Ma ütlen teile nüüd , kolleegid — ja vaadake , et te trepist alla ei saja — , Frank Larssen-Kuupmeeter lasti täna lahti ! " " Ära jama ! " " Pluss veel kopsakas rull anti kaasa ! " " No nagu alati . " " Ma ei usu ikkagi . Ajalehtedes polnud sõnagi . " " Kuule , sa oled vist unustanud , kellega räägid , Moritelli . Ma tegin ta ise lahti ! " " Ossanuga ! " Ma kattusin jaheda higiga . Astusin aeglaselt sammu tagasi . Trepilt kostis mingit kohmitsemist . Kui mind ei petnud kõrvakuulmine , lähenesid hiilivad sammud uksele ja peatusid . Hääled olid muutunud vaiksemaks , tõsine kuritöö vajas tõsist konspiratsiooni . " Ega sina hoiad kah tema peale kihva , Moritelli . Sinu naine pidavat talle sellist piruetti panema , et kõik libud kahvatavad tema kõrval . " " Vale puha , " sosistasin otsaeest higi pühkides . Ma põrkasin kolinal jalanõudekapile , kuid ukse taga seisjad ei pannud midagi tähele . " Ükski libu ei tee tööd stopperi järgi ja ei jookse täpselt kell seitse viisteist minema " " Ma kuulsin korterist mingit häält . " " Kui ta ongi kodus , siis tõenäoliselt alkoholnarkoosis , nagu tavaliselt sel kellaajal . " " Miks mina ja rahvas sellest midagi ei tea ? " " Ole vait , sulle ju öeldi ! Kuradi opositsioon ! " Jajah , see oli ju opositsiooniliider , seesamune — Henderson ! Mis ma temale veel võlgu olin ? Kas tõesti kogu linna poliitiline jõud oli minu vastu üles tõusnud ? ! Ma olin ju eikeegi ! " Laduge välja , palju te talle nodi andsite , mehed . " See oli jälle Hendersoni kile sosin . " Pole sinu asi ! " " Niikuinii murrame sisse ja saame teada . Rahvas peab teadma tõde . Kellelgi vasarat on ? " " Mis vasarat ? Vasaraga võid teda tappa , ta samasugune rasvamägi-kuupmeeter nagu sina , Henderson , saategi maadelda . Uksi avatakse vaikselt , näed , sellise riistaga " Hetke valitses ukse taga hauavaikus , siis kostis lukuaugus vaikset kriginat . Mind haarasid külmavärinad . Ma olin karjumise äärel , kuid ei suutnud paigast nihkuda . Oleksid nad kohe sisse tunginud , poleks ma ilmselt saanudki jagu mind halvanud tardumusest , kuid enne kui nad ukse avasid , hakkasid nad jälle nõu pidama . " Oota ! Paneme kohe plaani paika , kes misasja enda peale võtab . " " Sinuga me plaani ei pea ! Sina töötad vasaraga , muud sa ei oskagi . Juveliirse osa operatsioonist ajame meie joonde . " " Raha võtate kah endale ? " " Pea silmas , meid on kaks , sina oled üksinda aga noh , vaatame . Arvestame poliitilist tasakaalu , korda kõigutada pole ei sinu ega meie huvides . " " Mis relvad teil on ? " " Minul on nui ja pisargaas . " " Mina võin iga kell kutsuda kohale oma poksiklubi kõvemad mehed . " " See , mida sa võid , ei huvita kedagi , Moritelli . On sul siis midagi ? " " Telefon . " " Hästi . Hakkame siis pihta . " " Vait ! Käske jagan siin mina ! Kindral Callaghani nimel ! " " Oota , Hubert ! Aga mis ettekäändel ? " " Jah , tõesti " Hetke nad mõtisklesid , siis hakkas Hubert loetlema : " Kodanikutundetu Waanenburgi spioon , võimuraha raiskaja — rotitõrjekampaania , kütuseäri sõja ajal — , ebanormaalselt suur lahkumisraha , seksiskandaal kolleegi abikaasaga , lahtine püksilukk , vanapoiss " Paralleelselt selle süüdistuste loeteluga asus nähtamatu käsi uuesti lukku muukima ning ma põrkasin suud maigutades ja taganedes riidekapi nurgale . Seejärel pistsin ma nohuse häälega kisama ning tormasin pimeduses igasugustele asjadele komistades kööki , kus rebisin lahti akna , upitasin ennast vaevaliselt aknalauale — sel hetkel ma tõepoolest kaalusin sada kümme kilo , täpselt nagu öökull Henderson ! — ja prantsatasin teise korruse kõrguselt kivikõvale külmale maapinnale . Ellu jäin ma ainult tänu amortisaatorina toiminud nahaalusele rasvakihile . Paanika andis üpris ruttu järele , brändi tegi oma töö . Tänav oli kah õnneks peaaegu inimtühi . Keegi ei pannud mind tähele , keegi mind ei jälitanud . Üle kaua aja istusin kesklinna minevasse bussi , aga unustasin pileti osta — selles polnud ka midagi imelikku , viimati olin ühistransporti kasutanud viimase valimiskampaania ajal kaks aastat tagasi . Uhkes üksinduses külma akna all istudes võtsin ennast kokku ja liigutasin ajusid . Mis siis edasi saab ? Koju tagasi pöörduda ei julgenud , restorani minna ei tahtnud . Mida ma linnast otsin ? Politsei mulle vaevalt kuuletub . Kui toimumas oli minu vastu suunatud poliitiline manööver — ja selles polnud enam kahtlust — , siis ei suuda mind päästa ükski elav hing . Välja arvatud kindral Callaghan ise . Või major Waanenburg . Või Kõrbekoer . Aga need kaks mässajat olid juba surnud . Selle mõtte juures väristasin ma õlgu — mitte surmahirmust , vaid jälestusest poliitilise leeri vahetamise vastu . Buss peatus paari kuu eest avatud hüpermarketi ees , mille osaline erastamine oli jäänud minu viimaseks ülesandeks . Vaieldamatu pärl selles langenud linnas . Napilt enne uste sulgumist prantsatasin ma kõnniteele , kuid mantlisaba enam päästa ei õnnestunud . Paigast võtnud buss kiskus uste vahele jäänud mantli kõigepealt ribadeks , siis mind käpuli ja kui ma sain lõpuks kisades porise mantliräbala seljast , olin lohisenud hea kakskümmend meetrit koos bussiga kaasa . " Kuradi raibe ! Sa veel maksad selle eest ! Ma olen Frank Larssen ! " Ma olen eikeegi ! — seda tähendasid mu sõnad . Kuid ma viibutasin kabiini poole rusikat ning vastutasuks sülitas uksed avanud buss mulle mu mantlinartsu tagasi . Ma olin ülepeakaela sopane , otsaesine veritses . See oli sedavõrd alandav , kuid täpne pilt minu poliitilise karjääri lõpust , et tükk aega ei suutnud ma teha muud , kui tihkuda vaikselt nutta ja sõimata valjult linnas valitsevat korda . Korraga puudutati mind õlast . Ma võpatasin , vaatasin ringi ja hüppasin karjatades eemale . Minu vastas seisis ihualasti nälginud inimene , ilmselgelt ebaaus kodanik , pöetud pea ja kavala naeratusega . Temas polnuks midagi iseäralikku , kui ta poleks olnud täiesti sootu , samas kaetud mingi läikiva soomusega — vaid hiljem sain ma aru , et need on pesuehtsad tumepunased tuleleegid . " Mida sul vaja on ? " " Ma tulin sulle tõtt ütlema , Kuupmeeter . " " Ma ei usu ühtegi su sõna ! " " Sa pead korda saatma midagi suurt , Frank . Sa pead oma higisest kestast välja rabelema . Sa pead mind välja päästma . " Ma kavatsesin talle midagi asjakohast vastata , kuid juba oli ta jalad teinud . Kibekähku , peaaegu lennates , tormas ta kaubakeskusesse ning lahustus selle tuledes . Ma teadsin isegi , et pean saatma korda midagi suurt . Ma polnud major Waanenburg tema haiglaste mässudega . Mul oli õigus teha minu tööd . Mul oli õigus võimule . Ma heitsin alandlikult pilgu aukartust sisendavale kaubakeskusele . Kammisin viie sõrmega juuksed soengusse , rapsisin riided nii puhtaks kui sain ja astusin sellesse täiskasvanud laste lõbustusparki . Kaubakeskuse juhatajat tööl enam polnud , mis oli ka loogiline — sulgemiseni oli aega vähem kui pool tundi . Turvamehed , kellega ma juttu tegin , uurisid varjamatu kahtlusega minu räsitud ametnikuülikonda , tudeerisid põhjalikult dokumente ja küsisid lõpuks , kas nad peavad helistama juhatajale koju . " Ei , pole tarvis . " Ma vaatasin ringi . Viimased ostjad lonkisid veel laisalt ringi , paar last mängis ostukorvidega sõda , müüjad kiikasid kannatamatult kella , manades viimaseid jõude mobiliseerides nägudele pingutatud naeratusi . Mõned osutasid minu poole sõrmega , kuid pöörasid kohe selja , kui ma neid märkasin . " Vahtige — Larssen ! " " On alles paksuke ! " " Kuupmeeter ! " Ma haarasin minekule pöörduvatel turvameestel käisest . " Nüüd teeme nii , mehed . Te teate , kes ma olen ? " " Endine aselinnapea . " " Miks endine ? ! See on vale puha ! Tabloidide tööpõld . Kuulujutud . Valesti tõlgendatud kisklemised linnavalitsuses . Näete , mehed , ma olen elus , on nii ? " Nad vahetasid pilkusid . Kehitasid õlgu . Ma jätkasin : " Nüüd näidake mulle kätte juhtimispult . Meil tuleb sulgeda kogu market , et et korraldada läbiotsimine . " " Mis eesmärgil ? " " Kodanike kontroll . " Ja et kumbki umbusklikust mehest ei näidanud üles kavatsust minu käsku täita , ma käratasin : " Kindral Callaghani nimel ! " See mõjus . Üks meestest kehitas õlgu ja palus mul järgneda . Ta juhatas mu väiksesse ruumi , mille ühe seina moodustas hiiglaslik aken , kust võis näha kõike suures saalis toimuvat . Juhtimispuldis oli iga allüürnikust kaupluse kohta üks jälgimismonitor , kaks arvutit , telefon ja hulk nuppe . Hommikusele ajalehele , milles polnud veel sõnagi minu tagasiastumisest , oli asetatud kaks tühja kohvikruusi . " Kuidas me kontrollime , et te meile tõtt räägite ? " Ma vaatasin küsijale , kitsa huultetriibuga ja tähelepanelike silmadega noormehele , pikalt otsa , et ta lõpuks mõistaks , kellega tal tegemist on — Lebourgois' kõrgema ametnikuga . Vaielda minuga oli mõttetu . " Hommikul helistate linnavalitsusse . Praegu pole seal kedagi tööl . On veel küsimusi ? " Noormees kõhkles . Vanem paarimees ootas juba selgelt käsklust . Ma järeldasin , et küsimusi enam pole . " Siis asume tööle ! " Tegutseda tuli operatiivselt ja kõhklusteta , iga sekund oli kaalul . Ma käskisin blokeerida kõik sissepääsud kaubakeskusesse : peasissepääsud , laouksed ja personalikäigud . Seejärel nõudsin täpset skeemi , kus ja mis , mis ekraan mida näitab , ning kui palju turvamehi kaubakeskuses on . Samal ajal hakkasid korraga unest virgunud kliendid juba rusikatega sulgunud uksi kolkima , poolpimedad pensionärid põrkusid läbipaistvale klaasile ja kihistasid naerda , karjuvate lastega emad kiskusid varrukaist mõistmatult juhtimispuldi poole vahtivaid turvamehi . Raadiosaatjad hakkasid sahisema ning mehed küsisid , mida nad inimestele ütlema peavad . " Öelge esialgu , et tekkinud on avariiolukord . Siin on nii halb teenindus , et see ei kutsu mingit kahtlust esile . Ja pärast helistage paarile kolleegile koju ja käskige neil eriolukorraks valmis olla . Inimeste käitumist ei tea kunagi ette . Abiväge võib iga kell vaja minna . " Mehed vahtisid mind mõistmatult , kuid ma ei lasknud end nende pilkudest häirida , süvenedes skeemide uurimisse . Pabereid oli palju , arvutist aga ei saanud ma üldse mitte midagi aru . Klõpsutades suurema valikuta nuppe , lülitasin kogemata välja kõik külmikud , sulgesin spordipoe ukse , vangistades sinna viis inimest , blokeerisin tualettide veevarustuse ning suure valguse asemel läksin üle tuhmidele sinistele avariituledele . Ainult raadioheli regulatsioonist sain ma selgelt aru , see oli ka kõige tähtsam , kuna mul seisis ees tõsine jutuajamine kodanikega . Ringhäälingu kontroll oli omavalitsuse primaarne ülesanne eriolukorras , seda teadis mistahes endast lugupidav ametnik . Isegi läbi peaaegu helikindla klaasi oli kuulda , et hämaras saalis läks kriiskamiseks . Inimesed viskusid paanikas uste peale , kuid põrkusid endiselt tulemuseta tagasi — vaid üksikud teadsid , et need uksed peavad vastu kõigele peale seadust esindavate tankide jõu . Segadust tekitas ilmselt ka asjaolu , et juhtimispuldis , mille ma nimetasin ümber valitsuskabinetiks , oli säilinud normaalne valgustus . Saali avaneva akna pihta tabas hämarusest tumeda matsuga õllepurk . " Laske mind eetrisse , " käskisin , kaaludes endamisi , kumma ma kahest selja taga seisvast turvamehest julgen nimetada kindraliks . " Frank Larssen teeb avalduse . " " teeb avalduse teeb avalduse " kajas järsku vaikinud saal vastu . Need tohmanid olid mikrofoni liiga vara sisse lülitanud , nüüd ei saanud ma ei köhatada ega nuusata , kuigi nina ähvardas kohe-kohe tilkuma hakata . Ma kogusin ennast hetke , seades mõtteid loogilisse järjestusse , ja laususin nohuse häälega : " Ausad kodanikud ! Nii nagu meie kuulus linn omab iseseisvust Maa ühtsest ajaloolisest geopoliitilisest struktuurist — me nimetame seda piiratud autonoomiaks , mida iseloomustab omavalitsuse kui täitevvõimuorgani olemasolu — , nii on linnavalitsus oma tänasel suletud istungil otsustanud moodustada iseseisva poliitilise struktuuriüksusena Lebourgois' suurima kaubanduskeskuse . See tähendab , et meil on õigus — meil kõigil , kes me oleme siin kodanikeks — , meil on õigus omavalitsusele , mille funktsioone täidan esialgu kuni ametlike valimisteni mina , Frank Larssen , Lebourgois' esimene aselinnapea . Samuti on meil õigus korrakaitse aparaadile , mille rolli täidab " ma katsin mikrofoni käega ja küsisin kiiruga vanemalt turvamehelt : " Palju teid siin kokku on ? Kähku ! " Ta ajas silmad lakke . " Kaksteist . " " Tubli . Mis sinu nimi on ? " " Simon Brewstair . " Ma jätkasin mikrofoni : " Moodustame kaheteistmehelise kaitseväe , niiöelda rahvuskaardi , millest pool jääb esialgu reservi . Rahvuskaardi arvukus peegeldab protsentuaalselt meie populatsiooni militaarvajadusi . Sõja korral on alati võimalus kellegagi liitu astuda . Sõjaväe etteotsa määrab valitsus esialgu kindral Simon Brewstairi . Kuni omavalitsuse ametlikust väljakuulutamisest kujunenud eriolukord lahenenud on , on rahvuskaardil õigus igasuguse korrarikkumise korral kasutada relvajõudu . Ma vabandan , et ei vasta jooksvatele küsimustele , nende esitamiseks on elektoraadil õigus võtta valitsuskabinetiga ühendust järgnevate tundide jooksul . Kahjuks langeb eriolukorras määratud valitsusele ka kohus koostada põhinõudmistele vastav seadustik , seetõttu on täidesaatva organi graafik äärmiselt pingeline — suhtuge sellesse mõistvalt " Ma ei jälginud kella , suheldes kodanikega , kuid jälgisin pimeduses valitsevaid meeleolusid . Paljud ei kuulanudki mind enam , nõudes aru turvameestelt , need aga , kes kuulasid , said veel kuulda valitsuse plaanitud majanduspoliitikast — esialgu olime võimelised ise toime tulema , pühendudes rohkem teenindava sfääri kvaliteedi arendamisele , edasi aga pidime keskenduma pangandusele ( kassad olid ju pappi täis ) ning selle alusel sõlmima koostööpakte Lebourgois' linnavalitsuse kui meie esmase protezheega . Tootmisel ma mõtet ei näinud , kuna toota polnud midagi , välismaailmast sõltumist ei pidanud ma suureks probleemiks . Tööhõive ja muud sotsiaalsed probleemid tegid mulle palju rohkem muret , kuid need otsustasin ma lükata hommikutundidele . Põhimõtteliselt võis osa kodanikke panna lagesid värvima , teise osa seinu lõhkuma , kolmandad seinu tagasi ehitama jne. jne. Esialgu polnud mul plaanis hakata leiutama mingit jalgaratast . Kõigepealt tuli üldse luua Tööturuamet , kuulutada praegune olukord sundpuhkuseks ja asuda siis võtma inimesi konkursi alusel avatavatele kohtadele . Erasektor arenes niikaua minu otsustest sõltumatult — need , kellel töösoovi oli , rabasid juba pimeduse katte all raha teenida , ülejäänud aga ( neid oli kahjuks enamus ) pidid ootama riigitööd ja laskma niikaua õllet telekate ees . Kui ma lõpetasin ametliku osa , oli juba peaaegu kesköö . Lapsed nutsid , emad kisasid minu akna poole , mehed võtsid rahulikult õllet ning paar pensionäri tukkusid pinkidel . Ühe sõnaga saalis valitses anarhia , kõige algelisem kõigist võimutüüpidest . " Nüüd teeme nii , kodanikud . Korra ning teie rahu valvajad kontrollivad teie dokumendid , et valitsus teaks , keda esindab . Sõdurid , asuge tööle , aruanded valitsuskabinetti . " " Pange tuled põlema ! " kostis saalist kaootilist summutatud kisa . Hetke olin nõutu , eelseisev paberitöö vajas tõepoolest valgust . Teisest küljest aga — valitsusliikmena ei saanud ma pretendeerida loodusseaduste kontrollimisele . Räägiti küll , et pühades kodades , mida kiiruga kõikjale külvati , saavad igasugused imed tegelikkuseks , kuid neid ei uskunud keegi . Valgust oli vaja vaid siia , valitsuskabinetti , sest siin käis tõeline töö , kodanik pidi aga kuni aovalguseni leppima pimedusega . Aeg oli kutsuda kokku relvajõudude ülemjuhatus — minu selja taga seisvad kindral ja kolonel , lisaks ka üks saalis tegutsev välikomandör — , et arutada korra jalule seadmist ja üldse edasist tegutsemist . Minu alluvusse oli sattunud ühtekokku sada üks inimene , neist pooled esindasid võimuparaati — ametnikkonda , teenindavat sfääri , relvajõude ning minu isikus ka valitsust . Esimese sammuna otsustasin ette võtta tutvumise valijatega . Selleks laskusin kahe sõjaväelase saatel pimedasse saali , lastes kummalgi mehel taskulampidega ees minna , et selge oleks , et tegemist on tähtsa inimese saabumisega . Samas jäin ise valijate eest pimedusse . Inimesed olid selleks hetkeks juba uppumas enda tekitatud kaosesse , nende read lainetasid mässumeelselt , nad esitasid ähmaseid nõudmisi vabaduse , parema elu ja talutavate magamistingimuste järele . Ma kaalusin , kas pidada maha veel üks manitsev kõne , kuid kuna olin oma põhilise relva , valjuhääldaja , valitsuskabinetti jätnud , tuli sellest plaanist loobuda . " Rahvas , ülemineku aeg on , suhtuge mõistvalt ! " Mind ei kuulatud . Elektoraadil oli tegemist oma igapäevaste jamadega , söögi- ja magamismuredega . See viis mind järgmisele mõttele — loomulikult polnud tegemist minu leiutisega , kodanike meelitamise meetodeid õpetati kõigis ametnikkonda koolitavates asutustes — , ma lasin alandada hindasid mööblipoes , andsin soodsalt üürile kõik sohvad , kanapeed ja veidi soolasema hinna eest diivanid . Ning sel hetkel sündis ime . Raha pani rattad käima . Ühiskond kihistus — sohva- , tugitooli- ja diivaniüürnikeks . Peldikud , mida kontrollis sõjavägi , hakkasid korraga lahinal raha sisse tooma . Samas kujunes kohe välja varimajanduse pool — paar suli hakkasid diivaniüürnike klassile , mis oli kõige jõukam ühiskonnakiht , üürile andma eriti luksuslikke peldikupotte , kuid peagi märgati , et välja üüritud potid on düsfunktsionaalsed . Nimelt tegemist oli vaatesaali pottidega , millel polnud ei vett ega torusid . Esimeste kaebuste saabudes olid varavastaste kuritegude toimepanijad juba pimedusse varjunud . Hiljem ilmusid nad uuesti äriareenile , juba ametlike nägudena , alustasid võimule alluvaid äriprojekte , asusid ametikohtadele ning üürisid kolme kaupa diivaneid . Minu kampaania valijatega tutvumiseks , kui ma , põll ees , praadisin ühiskonda valitsevas pimeduses ainukesel lootust sisendaval valgusallikal — hõõguvatel grillsütel — ohtralt liha , jäi kogu selles saginas peaaegu märkamatuks . Sõjavägi oli juba ametis finantsstruktuuride kaitsega , millele varaahned kodanikud korraldasid pimeduse katte all regulaarselt rünnakuid , samuti vajas kaitset nii mõnigi endine nooruke müüja , nüüd pangateller , kelle vastu üritati sooritada füüsilist kuritegu . " Astuge ligi , kodanikud , sõdurid jagavad teile Frank Larsseni praetud mahlakat liha , krõbedaid sibulalõike , teravat ketšupit ja karastusjooke , " lõugas äsja palgatud reklaamiagent . " Seda lihtsalt peab proovima ! Meestele tasuta õlu ! " " Vahtige , see rasvarull vaaritab nagu naine ! " " Nagu pederillo ! " " Sellise häälega ei saagi olla täismees ! " hõiguti pimedast saalist , kuid see ei takistanud paarikümnel kodanikul viie minuti pärast ajada endasse kogu praetud liha , mis õigel inimesel tekitas kas maohaavandeid või seedehäreid . Valija armastus valitava vastu algas seedemahladest , see oli vääramatu , ajalooline tõde . See tõde oli vanem kui keegi meist , vanem kui leib , vanem kui ühiskond — see pärines ajast , kui Maad ja siinseid toitumistingimusi valitsesid veel mikroobid . Kampaania edukus sundis mind kaaluma sarnase võtte kasutuselevõtmist , kui ma hakkan rajama elutähtsaid võimuorganeid , mis ei pruukinud igaühele meeltmööda olla — kohtusüsteemi ja maksuametit ( nii õhk kui vesi olid ju veel maksustamata ) . Ma tegelesin parasjagu viljakalt vastava mõtte- ja paberitööga — laud oli uppumas plaane täis võimudokumentidesse — , kui ust valvav rahvuskaartlane koputas ja küsis , kas ma saan võtta vastu ühe ausa näoga kodaniku . " Mis probleem tal on ? " " Ta väidab , et esindab püha võimu . " " Mida see veel tähendama peaks ? " " Kui ma vastan , siis valetan . " Valitsuskabinetis ei võtnud ma vastu kedagi — mitte sellepärast , et mul oleks olnud kahju valgusest , mis oli mulle osaks langenud , vaid puhtalt julgeolekukaalutlustel . Mitte ükski valitsus sõltumata tema mastaabist polnud kaitstud major Waanenburgi taoliste mässuliste eest . Korra püsimise tagas vaid range saladuskate võimukeskuse kohal . See mõte mulle meeldis . Homme jagan seda Hubertiga , kui meil tuleb alustada läbirääkimisi , selgitamaks kaubakeskuse ja Lebourgois' linnavalitsuse vahelisi juriidilisi suhteid . " Kes mind otsis ? " " See kodanik siin . " Sinkjalt valgustatud koridoris kunstpalmi varjus seisvas mehes polnud esmapilgul midagi iseäralikku , üks neid elektoraadi keskmikke , kelle nägudest moodustub massimeri valimisplakatite all . Samas oli tema näolapis midagi tuttavat , kuid enne , kui mulle meenus , kus ma võisin temaga olla kokku puutunud , avas ta suu ning tema jutt viis minu mõtted hoobipealt teisele lainele . Sõnasõnalt ma tema juttu taastama ei hakka , kuna selles oli nii palju apoliitilist ja isegi amoraalset jaburdust , et see ei vääri seda . Samas oli selles ka paar poliitiliselt kaalukat iva , millele ta panigi valdava rõhu . Lühidalt — ta pakkus kasutada inimeste mõistuse eeterlikke lahtreid , abstraktse usu eest vastutavaid allüksusi , et tagada kodaniku täielik valitsuse mõistmine . Valitsus pühas mõttes . Absurd , kuigi võib-olla tavakodanik tõepoolest ei kujutanud ette , kui ebapüha on mistahes valitsus . Ma kuulasin ta tähelepanelikult ära , nagu kodaniku esindajale kohane , uurisin pimeduses ta nägu ega näinud muud , kui hullumeelselt sätendavaid punakaid silmavalgeid . Lõpuks ma ütlesin : " Tutvustage ennast , palun . " " George Pucharsky . Endine poeomanik Main Streetil . " Seal ma teda näinud olingi ! Bukinist , raamatukoi , provintsidemograafia uurija . " Lisahariduse saanud Fort Grattoni lähedal Steinborough' pühas koolis , mille lõpetasin kiituskirjaga . Järgmisest kuust pidin asuma Lebourgois' esimeses pühas hoones juhtivpositsioonile . " Mind pani tema jutt sügavalt mõtlema . Ma sain aru , et minu ees seisab vastvalminud ametnik , kelle järk vastab peaaegu minu enda omale . Ma käiasin kiiruga tema senise jutu peast läbi — nii palju , kui ma sellest olin pidanud tarvilikuks meeles pidada — ja jõudsin halvale järeldusele . Hambad ! Kas Callaghan on segi läinud ? Või ühiskond ? Või mõlemad ? Ma ei saanud Pucharsky mõtte praktilisele küljele kuidagi pihta . " Kardan , et kahjuks pole valitsusel , arvestades keskuse praegust arenguastet , teie haridusega midagi peale hakata , " kostsin lõpuks ausalt . " Pean teie jutu meeles ning tarvidusel võtan ühendust . Kõik pakkumised on teretulnud . " Me surusime naeratades kätt ning ma sulgusin uuesti valitsuskabinetti . Kuid mehe jutt ja eriti tema sätendavad silmad ei tahtnud kuidagi meelest minna . Ta pidi olema hullumeelne , selles polnud kahtlust . Kui ma poole tunni pärast tõstsin pilgu raamatupoekese jälgimisekraanile , märkasin , et Pucharsky on kogunud enda ümber tosin inimest , nii mehi kui naisi , ja seletab neile midagi aktiivselt . Valitsus oli kahtlemata produktiivselt töötanud . Kell oli alles kolmveerand kolm , ühiskond aga funktsioneeris juba peaaegu nagu õlitatud — ainult tööhõive probleemi reaalne lahendus oli veel kirja panemata . Kahjuks ei kippunud tavakodanik aga sellest aru saama . Mida rohkem ma tema heaks töötasin , seda rohkem ta minult nõudis ning lõpuks hakkas ta kannatust kaotades hoopis paremale-vasakule kiikama , kus teda juba ootasid varmad korraõõnestajad . Mekkides mingit haruldast brändit , mida ma nüüd tippametnikuna endale lubada võisin , kiikasin hämarasse saali , kus toimis mingi liikumine . Mind haaras jubedus , südame alt võttis õõnsaks . Minu ees lainetas tigedalt sisisev ussipesa . Külmad roomajad väänlesid põrandal ja purelesid omavahel . " Näeb ikka asju siit ülevalt , " sosistasin vaikselt . Saal omandas taas endise ilme , kuid kõhedus jäi . Klaasiga õhku tardunud käsi värises kontrollimatult . Ma olin avamas uut pudelit , kui jälgimismonitorid minu ees hakkasid särisema . Veel enne , kui ma jõudsin ehmatada , et alanud on mäss , mille käigus on hävitatud kaamerad poesaalides , lõi laetuli valitsuskabinetis vilkuma ning sekundi pärast oli juba hoopis kustunud . Ma puhkesin läbilõikavalt kisama , kutsudes enda ümber kaitsegarnisoni ja nõudes rahvuskaardi otsekohest viimist sõjaseisukorda . Hiljem järele mõeldes jõudsin järeldusele , et tõenäoliselt olin ma keskuses ainukeseks kisajaks — pimeduses elutsev tavakodanik , unine joodik , salakaval finantsist , näljane kõhuorjaja , polnud ju valgust näinudki , mis tal siis lõuata oli . Minul aga lõi naturaalselt põhja alt . " Ma ju ütlesin sulle , Kuupmeeter , murra oma kestast välja " kostis minu kõrva äärest sosin . Ma põrkasin tagasi . Minu kõrval seisis jälle sama vibalik , tuliselt helkivas kestas sootu amfiibinimene . " Saada midagi suurt korda , tunnista suuremat korda kui see , milleks sina oled võimeline , Frankie " Sel hetkel tungisid valitsuskabinetti kaks taskulampidega vehkivat rahvuskaardi ohvitseri . " Võtke ta kinni ! Tapke ta ära ! " pasundasin nohuselt . " Valitsuskabinetis on korraõõnestaja ! " Mehed haarasid relvad välja , otsisid kabineti operatiivselt läbi ning lõpuks suunasid taskulambid minule . Hetke valitses selles loogikavaeses mülkas vaikus . " Siin pole mitte kedagi , " müristas madal hääl taskulambi tagusest pimedusest . " Ega te ometi arva , et ma iseennast korraõõnestajaks pean ? " küsisin tigedalt , kuigi vaevalt , et mu peenike hääl seda väljendada suutis — kui mitte see looduse näpukas , oleksin ammu olnud Lebourgois' linnapea . " Kandke ette olukorrast ostusaalides . Mis juhtus ? " Midagi konkreetset polnud veel teada , kuid nagu järgmise poole tunni jooksul läbi viidud juurdlus näitas , oli alust arvata , et voolukatkestuse põhjustas liiga suure hulga elektroonika üheaegne käivitamine — ühe sõnaga sada inimest tarbisid korraga rohkem kui keskuse energeetika oli võimeline taluma . Saabus energiakriis , sisuliselt maailmalõpp . Kodanike seas ei leidunud ühtegi tasemel elektrikut — oli küll paar valjult targutavat meest ja võrdõigusliku printsiibi alusel ka üks naine , kuid mitte keegi neist ei jaganud nii keerulist mehhanismi , nagu oli meid ümbritsev geopoliitiline üksus . Poliitiline stabiilsus lõi korraga kõikuma . Kuna rivist olid välja läinud ka avariituled , nõudsid kodanikud endale kah taskulampe , mida ma julgeolekukaalutlustel ei saanud neile lubada . Üldise lärmi tõttu ärganud lapsed virisesid ega tahtnud enam kuidagi uinuda . Mõned inimesed trummeldasid jälle rusikatega kuulikindlaid klaase , lootes keskusest välja pääseda . Paar santi portatiivsete hingamisaparaatidega pistsid nende eluhoidjatega ühes taktis lõugama ja andsid laadimata akude tõttu otsad . Olukorda süvendas ka toiduainete riknemine külmikutes , mis olid minu näpuvea tõttu kohe alguses välja lülitunud . Püha viha täis kodanikud tõid lagedale sooja piima , vettinud verise liha , vahutava õlle ja karastusjoogid , mis loobiti laiali ning sõkuti tea kust ilmunud oraatorite eestvedamisel jalge alla . " Aga mida te pärast sööte , kodanikud ? ! " karjusin ma üleüldises saginas pimedusse , kuid mitte keegi ei kuulnud mind enam . Ma ei kuulnud ennast õieti isegi . " Inimesed , te hävitate sedasi meie majanduse , raha hind läheb vabalangusse , saabub finantskatastroof " " Kaks vaegurit on surnud , kaks protsenti ühiskonnast ! " " Ise on süüdi , et vigased on ! " karjusin vastu . " Mis siin traagilist on ? Võim ei kanna nende eest vastutust , nagu ei kanna joodikute ja vaeste kihi eest ! " " Neil on väiksed lapsed ! " " Nende lapsed on kah vigased , see on nende pärandus , see on neil veres ! Ärme hüpotiseeri ! Sellise geneetikaga kodanikul ei saa õiget kodanikutunnet ollagi ! Nad on rumalad ja kergemeelsed ! Kurb on tõdeda , et nende elus hoidmine makstakse meie kõigi taskust — kas teil tõesti pole oma nodist kahju ? ! " Elektoraat sumises . Kusagil pimeduses välgatas punakalt helkiv ebaproportsionaalselt suur näolartsakas , sätendav sõrm kutsus mind endale järgnema — pärast sind tulgu või veeuputus , Larssen . Korraks haaras mind tõepoolest minnalaskmise vajadus , soov lahkuda uppuvalt laevalt , olla nagu rott Ei ! Raputasin raevukalt pead . Rott ma olla ei tahtnud . Seepärast koondasin ma enda ümber relvajõud , mobiliseerisin kiirkorras reservid ja viisin rahvuskaardi kolmanda järgu lahinguvalmidusse . Ma käskisin teha kolm lasku õhku , mille järel andis otsad kogu kaubakeskuse ventilatsioon , ning kui lõpuks saabus absoluutne , viimse kohtupäeva vaikus , kuulutasin välja sõjaseisukorra . Vähetõenäone , et minu diktaatorlik valitsus oleks palju kauem vastu pidanud kui ta pidas . Major Waanenburg tema diktatuuriga oli sellise valitsustüübi eluvõimetuse parim näide . Kogu keskuses valitsevas üleüldises pimeduses , mida kontrollis taskulampidega sõjavägi , oli sisuliselt saabunud tsivilisatsiooni lõpp . Minu kui korda armastava ametniku õnnetuseks olin just mina jäänud sel hetkel poliitikarataste vahel mälutava ühiskonna etteotsa . Sellepärast otsustasin mängida selle mängu lõpuni , rakendades mind valinud ausate kodanike heaks kõiki teadmisi , oskusi ja kogemusi , ega pannudki tähele , et pikapeale võtsin kasutusele nii ühe kui teise kadunud major Waanenburgi korrale iseloomuliku valitsemismeetodi . Tagantjärele on seda muidugi raske tunnistada ja minu praegune elektoraat ei pea sellest teadlik olema , kuid oma ametniku südametunnistuse ees oleks ma noil tundidel justkui sülitanud iseendale näkku . Selge oli see , et pimedus , mida me kõik olime nüüd sunnitud jagama , varjas endas vähemalt ühte valitsusele võrdväärse toetajaskonnaga parapoliitilist liikumist . Minu jaoks oli kohe alguses selge , kes oli sellele liikumisele olukorra irreaalsust ära kasutades hoo sisse andnud . Siiski oli minu taga relvavõim ning see määras väga paljus järgneva ajaloo käigu . Inimelu kaotas väärtuse , kodanikud muutusid näotuks lihamassiks , poliitika omandas reaalse hinna . Välikomandörid andsid teada anarhistlike grupeeringute moodustumisest , operatiivsete andmete alusel oli arvata nende ühtesulamist , kuni lõpuks organiseerusid nad ühtseks olulise arvulise ülekaaluga sõjaliseks opositsiooniks . " Me nõuame valitsuse tagasiastumist ja otseseid valimisi ! " lõugasid nad . " See on opositsiooni propaganda , kodanikud ! " karjusin ma allergiliselt turtsudes vastu . " Me nõuame vabadust ! " " Teil on see olemas , lollakad ! " " Kaubakeskust peab valitsema rahvas ! " " Omavalitsus kehastabki rahva võimu , kaabakad ! Selle asemel , et protsessida , tehke tööd ! " Nad ei teinud mind kuulmagi , esitades suminal üha valjemaid nõudmisi . " Me nõuame toitu , taskulampe ja inimlikke elutingimusi ! " " Me nõuame väärikat kohtlemist ! Naised on kah inimesed ! " " Me nõuame õigust armastusele ! " " Seksuaalvähemused nõuavad tavakodanikega ühtede peldikute kasutamist ! " " Nõuame lehmade orjusikke lõpetamise farmides ! " " Nõuame korralikke kotlette , aga mitte riknenud paska ! " " Nõuame õigust nõudmisi esitada ! " Pimedus meie ümber hakkas mühisema justkui pime raagus mets sügisel . Rahvuskaardi taskulampide valgusvihkudesse tungis üha enam mässulisi kodanikke , kelle relvastuse moodustas kõik kaubakeskuses saadav , alates õllepudelitest kuni kodutarvete poest hangitud raskete kirvesteni välja . Viimaks saabus pimedusest vali käsklus : " Lahingusse ! " ning sellest algas opositsiooni ühtne pealetung . " Tuld ! " karjusin ma kähinal , värisedes üle keha nagu marutõbine mullikas . Mitte igal ametnikul ei õnnestu kodusõjas väejuht olla . Lahing kestis vaevalt kümme minutit . Esimene kallaletungilaine põrkas tagasi . Pimedusest kostis kisa , nuttu , oigamist . Taskulambi valguses väänles mitu haavatud korraõõnestajat , nad vahtisid paaniliselt ringi ja üritasid surmahirmus varjuda pimedusse . Sõjavägi hõiskas , kuid jäi pikapeale vait . Ka pimedus oli vaikinud , vaikust häirisid vaid üksikud oiged . " Nad ootavad , kuni meie lampide patareid saavad tühjaks ! " sosistas keegi ohvitseridest . " Kapten Jordan on haavatud ! " Mehed tammusid rahutult jalalt jalale . Haavatud ohvitser lohistati meeste keskele , haav polnud eluohtlik — mees oli õllepudeliga näkku saanud . Vaikus kestis kaua , väga kaua . Opositsionäärid olid varjunud pinkide , puude ja kioskite taha , valmistudes ilmselt pikaks sissisõjaks . Ma tegelesin paaniliselt kalkulatsioonidega . Tuli leida mingi turvaline koht , kindlus , kust saaks efektiivsemalt tõrjuda mässuliste rünnakuid . Me pidime vastu pidama hommikuni , siis saab võtta ühendust kõigepealt Lebourgois' linnavalitsusega ning hiljem vajadusel ka Fort Grattoniga , kindral Callaghaniga isiklikult , et paluda abiväge kontrolli alt väljunud elektoraadi vastu . Kuid uut kallaletungi ei järgnenud . Opositsioon tegeles haavatutega , kaks surnut maeti kiirkorras meremeeste kombel purskkaevu — kuna nad ei soostunud põhja minema , visati neile kastitäis sooja õllet peale — , minu mehed lugesid järelejäänud laskemoona , mina planeerisin evakuaeerimisoperatsiooni . Kellegi võimas taskulamp tabas pimeduse varjus ajalehekioskite juurest meie poole tuleva opositsiooni tõenäolise liidri , mässumeelse Pucharsky . Pintsakut tal enam seljas polnud , tema sõrmedelt tilkus süütute kodanike verd ning pea ümber toimus mingisugune liikumine , mis jättis kärbseparve mulje . Mehed võtsid ta kohe sihikule . Pucharsky tõstis verised käed üles ja hõikas paarikümne sammu kauguselt : " Mul on vaja teie juhiga läbirääkimisi pidada ! " Ohvitserid vaatasid minu poole . Ma kortsutasin kulmu , pistsin käed taskusse ja sülitasin põrandale : " Olgu siis nii , korraõõnestaja . Laske ta läbi . Aga pea silmas , Pucharsky , ei mingeid trikke , pürotehnikat ega nugadega vehkimist . " " Me oleme inimesed , aga mitte loomad . " Leppides kokku , et läbirääkimised tulevad ausad ja ilma vägivallata , otsustasime istuda kohvikus niimoodi laua taha , et tema selja taga seisavad minu mehed , minu selja taga aga tema kõrilõikajad . Valgustuse tagasid poolringis seisvad sõdurid , taskulambid pea kohal . Näha oli ainult meid kahte ja lauda meie vahel , muud kõike varjas pimedus . Pucharsky pea ümber toimus tõepoolest liikumine — see oli kirev liblikaparv , kust tulnud , ei tea . Enne , kui me asja kallale asusime , tardus mässuliste liider tükiks ajaks paigale , pilk lauda naelutatud ning ainult skisoidsed liblikad pea ümber tiirlemas . Paus venis sedavõrd pikaks , et ma hakkasin juba kahtlustama stuuporit ja hetke pärast ka vandenõud . Aga sisimas ma tegelikult kadestasin teda — justkui keskmine kodanik oli ta vaatamata suurte sündmuste toimumisele tardunud ühte hetke oma lillelise aura keskel ega teinud millestki kuulma . Tal polnud minevikku ega tulevikku , ainult käesolev õnnehetk . Võib-olla mõtles ta õhtusest filmist ja priskest särisevast lihatükist krõbedate sibulalõigukestega . Vägivald oli tema jaoks olemas ainult telekas , Waanenburgide tapatalgud toimusid ookeani taga eksootilistel saartel , Callaghani sõdurite veretöö oli suureks võiduks kogu tsivilisatsioonile Ma rabelesin hetke tardumusest välja . " Sul on käed verised , Pucharsky . " " Ma viisin läbi väikse lapse ohverdamise sõjaõnne huvides . Naiskodanik , tema ema , mõistab mind . Tema mees on raskelt haavatud . " " Millest sa rääkida tahtsid ? Ausalt öeldes kuulaksin ma palju parema meelega iseennast , sest sinu argumentidega ei jõua tsivilisatsioon kuigi kaugele , Pucharsky . Sa propageerid vägivalda , korralagedust , nõrgemate surma anarhistlikes tingimustes . " " Ma propageerin püha meest , aga mitte vägivalda , Larssen . Ma olen selle jaoks õppinud aasta otsa Steinborough' eliitkoolis " " Eliitkool , kus koolitatakse eliiti ? " Ma nuuskasin vandudes nina ja viskasin taskuräti põlglikult põrandale . " See , et Steinborough asub Fort Grattoni eeslinnas ei ütle mulle midagi . Fort Grattonist tean ma vaid nii palju , et kui saabub hommik , palun ma Callaghanil saata siia eriüksused , et lahendada minu omavalitsuse territooriumil kujunenud väike segadus . Siis saavad kõik röövlid õiglaselt karistatud , ma kardan . " " Larssen , kas sa pole kunagi mõelnud , miks sa oled inimene ? " " Sellel jutul on demagoogia lõhn küljes ! " ägestusin ma . Ta kavatses samad liblikad , mis teda tüütasid , minu pähe saata ! " Ärme kuku kedagi kohe süüdistama , meid süüdistab sõjaline tribunal . Meid mõlemat , sest sina oled hull , Larssen , ja ainult mina näen seda . " Mehed meie ümber hakkasid sahistama . Ma käratasin : " Ja mina näen , et ainult sina oled hull ! Neetud opositsioon ! Aja need liblikad oma pea ümbert laiali ! " " Mis liblikad ? " Pucharsky vaatas mõistmatult ringi . Liblikad lendasid laiali , kuid olid minuti pärast jälle tagasi . Mees naeratas : " Mõistan — piltlikult . Jätkame läbirääkimisi . Ma tahtsin sulle öelda , et sa oled ikkagi inimene . Inimene selle pärast , et sa ei tohi tappa , ei tohi nikkuda nagu loom " vähki " , et sa armastad ja lõpuks , et sinu ümber valitseb sinu enda loodud kord . Aga näed , sinu korda tekkis lõhe , kujunes vastasleer , eks ole ? Tekkisid üliinimesed , ülikorraliku korraga . Seda ma tahtsingi öelda . Tule meie leeri , mitte sellepärast , et meid oleks rohkem , vaid meie kord on reaalselt parem , päris mitmel põhjusel . See kord on suurem kui sinu kord , haarab palju rohkem . Haarab seda abstraktsust , mida nimetatakse armastuseks , usuks millesegi suuremasse . " Ma kortsutasin kulmu . Jutt muutus jälle ähmaseks demagoogiaks . Mind haaras hirmus kahtlus , et minu sõdurid , keda ma ei näinud pimeduses , on hakanud kuulama Pucharsky kavalat loba ja lasevad sellel tungida oma ajudesse . Oli alles rebane ! Lõpuks jään mina üksinda siia põhiseaduslikku võimu esindama ja siis kisuvad need relvastatud barbarid mind sajaks tuhandeks ribaks . Pucharsky aga muudkui rääkis : " Kindlaim kord on see , mida on toetamas mingi suurem kord — näiteks sinu kord Callaghani korra toel . Aga mind toetav kord on suuremgi kui Callaghani kord " Ma ägestusin : " No nüüd aitab ! " " Mind toetab püha mees ise ! " " Muidugi , sa oled ju pankrotistunud poodnik , mis sul üle jäi , kui põgeneda Steinborough'sse ! " " Istu maha , sinu mehed ei saa sind enam aidata , Larssen , nad eelistavad kah püha mehe korda . Selle nimel võib tappa , lõpuks surragi . Tule minu leeri ja me astume Callaghani vastu üles , me sõkume ta porri ja seame Maal ja kõigil kaaslastel jalule õige korra — püha korra . Sellesse peab ainult uskuma , sellest piisab võimatu korda saatmiseks ! " " Võimatu on võimatu ! Ja kollane on kollane ! Ainult rumal võib selle vastu vaielda . " " Kollane ei ole kollane , kui sa usud " " Mehed , andke talle tuld ! " Pimedus vaikis . Pucharsky vaatas mind rahuloleva naeratusega ja kissitas kavalalt silmi : " Minu usk on kõvem kui sinu usk , näed siis nüüd — võimatu on võimalik . Sinu mehed reetsid su ! " " No see pole kunagi võimatu olnud ! " " Tuled siis minu leeri ? " " Ei ! See on ennekuulmatu : usk , armastus , värk . Tee sellega pimedas vannitoas sedasamust " Ma tõusin laua tagant püsti . " Mina lähen nüüd minema . " " Seda arvad sina , Larssen . " Ma sülitasin tigedalt ja lõin käega . Mulle näkku suunatud lambivalgus pimestas silmi . Ma käratasin , et reeturid laseksid mind läbi , ja kavatsesin astuda pimedusse , kuid põrkasin kivikõva seina peale , lüües otsaette muhu . " Kur-rat ! Laske mind siit välja ! " " Sa pole veel küps millegi nii suure jaoks , Kuupmeeter ! " Ma pöörasin Pucharsky poole , kuid tema asemel istus laua taga juba seesama leegitsev deemon , kes ei andnud mulle kogu selle õhtu jooksul rahu . " Mida sina tahad ? Kus Pucharsky on ? Lase mind siit välja , mul on küllalt , ma tahan brändit " " Kindlasti tahad välja ? " " Loomulikult ! Võta see sein eest ära , ole meheks ! " Segane öö , suur poliitika , sõda ja värk olid mu ära kurnanud , sellepärast sain ma praegu iseendast väga hästi aru — paar närust pisarat , tilk ila habemesse , mis seal ikka . Deemon vaid puhkes eredalt õitsele , ütles midagi , patsutas mind õlale ning samal hetkel kustusid kõik tuled . Tükk aega seisin ma liikumatult kottpimeduses . Pikapeale hakkasid silmad eristama kontuure , siis ka esemeid . Ma kohendasin prille , nuuskasin taskuräti puudusel lörinal maha ja vaatasin ringi . Minu imestuseks seisin ma suure kaubakeskuse peasissepääsu ees , aga mitte sees , vaid väljas . Läbi klaasi võisin saalis näha taskulambikiiri hüplemas , paar sähvatust rääkisid tulistamisest . Ma üritasin keskusesse tagasi pääseda , kuid uksed olid kõik lukus . Tasapisi hakkas valgeks minema . Kui mind kaubakeskusest tähele pandi ning hakati rusikatega vastu klaasi kolkima , ilmselt mind ähvardades , pöörasin ma otsa ringi ja tegin jalad . Kodus oli mul ju veel üks avamata brändipudel . Murdvargad , kes mind õhtul hirmutanud olid , tulid meelde alles kahe päeva pärast , kuid neist polnud järel lõhnagi . Järgmisel hommikul toimus hüpermarketis korralik rahmeldamine , hullunud turvamehed hakkasid olematut omavalitsust relvadega kaitsma , inimesed nõudsid Hubertilt õigust õigustele ja lehmade vabastamist farmidest . Lebourgois's leidis aset massipsühhoos , kellegi taskust kõlisesid mündid letti — kaubakeskuse sisu oli nii tüma kui ainult padjasõjajärgne lastetuba saab olla — , hullumajad ujutati üle Ah et mis mina ? Mina mõtlesin Pucharsky sõnade üle tõsiselt järele ja võtsin nõuks murda sellest korrast välja — suuremasse korda . Sellepärast kandideerisin kahe nädala pärast vabanenud tsensuuriministeeriumi nõuniku kolmanda asetäitja kohale Fort Grattonis ning kolisin peagi Maa kauneimasse ja tähtsaimasse keskusesse . Suur Rahupüha , mis eelneb aastavahetusele , on teadagi erakordne aeg . On pime , külm , lumine ja kõike muud kui rahulik . Juba paar kuud on käinud palavikuline tormijooks kaubakeskuste riiulitele . Ostetakse kõike , millel paistab hinda olevat . Ere leek põletab raha ja rahu . Kuigi isegi ajaloo suurim türann Waanenburg peatas selleks ajaks oma ebainimliku sõja kujuteldava vastasega , et anda sõjameestele võimalus hinge tõmmata ja et ühtlasi sepitseda uusi , veelgi ohvriterohkemaid plaane . Ärkan selle peale , et midagi karvast puudutab mu kuristiku kohal rippuvat kätt . Kusagilt kostab kräunatus , mis veereb kajana läbi kogu lõputu ajalaotuse . Paotan vaevaliselt ühte silma ega näe midagi peale pimeduse . Paotan teist ja kergitan rasket pead — koljus raksatab miski , justkui oleks pea kaela küljest lahti rebenenud . Muidugi , on Rahupüha teine hommik , kõige raskem aeg . Minu ees istub vaibal Senaator , meie meheikka jõudnud laisk rasvane kõuts , ja vahib mulle häbematult otsa . On näha vaid tema tuhmi lodevat siluetti ning pimeduses sätendavaid kavalaid silmi . Kamin on ammu kustunud . Toas on päris jahe . Ma sünnitan raske ohke : " R-r-raibe ! " Senaator kräunatab . Ja jälle vastab kusagilt kaja . Pilt selgineb veidi . Hakkan mõistma , kus viibin . Tõmbun kägarasse , et sooja saada . Sulgen silmad , sest nii on kergem , kuid kõuts ei anna järele . Ta kriimustab mu kätt , nõudes midagi , justkui oleksin samuti loom ja peaksin saama aru — veel eriti praegu — , mida talle tarvis on . " Kasi minema , sinder ! " Virutan talle kämblaga korraliku nätaka vastu lõusta ning tükk aega pole loomast ei kippu ega kõppu . Kui ma parasjagu valmistun uuesti eemalduma pilkasesse uneöhe , et ärgata juba terve inimesena , kostab pimedusest uus kräunatus ning minu kätt tabab tuline sähvatus . " Kuradi loomanärakas , raisk ! " lõrisen kurgusügavusest ja ajan ennast järsu ropsuga istuli . Ma tunnen , kuidas pähe tekivad suured mõrad , universum , mille osaks olin just saamas , puruneb kildudeks ning ma toibun lõplikult . Vaatan ringi . Laual seisavad mustad nõud , kustunud küünlad ja tühjad pudelid . Kas ma jõin need tõepoolest üksi ära ? Kamin on kustunud , söed tuhastunud , illusoorne hubasus muutunud ajalooks . Ning minu ees istub jälle paks Senaator , see maapõhja kurjuse sünnitis . Tema kõrval vedeleb vaibal tuhmilt sätendav ese . Ma tõstan selle üles ja vaatan imestunult vastu aknast sisse tungivat nappi valgust — hõbedase ketiga uur , raisk . Mida see veel tähendama peaks ? Ühest küljest olen kindel , et viibin omaenda majas . Teisest küljest on liiga palju sellele vasturääkivat . Õige , jah , Rahupüha . Selle ümber keerles kogu planeedi elu viimase kahe kuu jooksul . Kõuts muudkui kräunub omasoodu , laskmata mul lõpetada ühtegi mõtet . Külm on . Tõmban selga paksu villase pulloveri ning süütan suitsu — tikk kärtsatab , pimeduses süttib punane tuluke , kõik toimub justkui aegluubis , ainult et mitte siin , mu silme ees , vaid kusagil kaugel , pimeda koridori teises otsas . Astun laua juurde , kolistan tühjade pudelitega . Ühes on veel poolejagu vahuveini ning ma lasen selle janusest lehtrist alla . Nii . Nüüd kõuts . " Ja mis sinul puudu on , kodanik ? " " Kusele tahan . " Hetke uudistan teda üllatunult , siis mõistan , et ma mitte ei kuulnud looma rääkimas , vaid mingi ime toimel sain korraga aru , mida tema nahhaalne kräunumine tähendab . Ilmselt aitas sellele kaasa ka imelike avade , kahe ainulaadse mõttestigma olemasolu looma koljul . Varem polnud ma neid millegipärast tähele pannud . Avad on täpselt selles kohas , kus varem asusid kõrvad , nende välimuski on enamvähem sama , kuid selle asemel , et helisid vastu võtta ja muuta kaslase mõteteks , toimivad nad otse vastupidi . Paras pirukas , ütleme nii ! Sel hetkel jõuab minuni ka fakt , et kräunumine kajab kogu majast tagasi , ja seda mitte ainult vastuseks Senaatori häälitsemisele . " Vara on veel , " porisen süngelt ja vajun tuigerdades lauale , et kiigata aknast välja . " Mis kuradima pärast sa mind üles pidid ajama ? Päike tõuseb alles viie-kuue tunni pärast . Aus inimene peab täna hommikul puhkama , selline on püha . Kas liivakast haiseb jälle ? " " Simon kuses õhtul minu liivakasti " " Luiskad , raibe ! " " sest sina näitasid talle ette , kuidas see käib . Sa olid juba lammastunud . " On alles jultumus ! Alles sai aru , et ma mõistan teda , ja juba mätsib mind häbiporisse . Toppisin kangete sõrmedega tüki rasvast sülti suhu ning kükitades kamina ette , süütasin uue suitsu . Sättisin halud ilusti rivvi ja läitsin väikse tule . Nüüd oli pilt juba peaaegu selginenud , mis , kus ja kuidas . Kõuts hõõrus ennast ülbelt vastu minu selga ning ma lükkasin ta tüdinult eemale . Kriimustatud käeseljast immitses ikka veel verd . Kusagilt maja pealt kostis uuesti kräunatus . Kui ma ringi vaatasin , oli Senaator toast kadunud . " Flo ! " Kiiresti tuld võtvad halud kärtsusid vaikuses . Hõikasin veelkord naist ega saanud mingit vastust . Ilmselt ta magas kusagil , sellepärast ei hakanud ma tõmblema , vaid tuigerdasin vaikselt vandudes peldikusse ning istusin siis laua taha püha söömaaega jätkama . Kuradi kõutsinäru , ajas mu üles , kukkus ülbelt juttu kräunuma ja rikkus mu tervist . Kas ta , loom , ka teadis , mida tähendas kord aastas ennast korralikult välja magada ? Vaevalt küll , tema jaoks see õige pidu just öösel algaski . Päev otsa võis ta ringi uimerdada ja välgutada kihvasid , kui läksid tema und segama , öösel aga ei leidnud ta ise rahu ega võimaldanud seda teistelegi . Mulle ei meeldinud see loom algusest peale . Toppis ennast alatasa sinna , kuhu polnud vaja . Ma ei ütle , et oleksin armukade , kuid see , kui Flo arvestas teine kord loomaga rohkem kui minuga , ajas tiba marru küll ! Paar korda , kui olime kahekesi koju jäänud , oli mul võimalus tal nahk seljast võtta , ma pean silmas Senaatorit , panna ta pesumasinasse , mikrolaineahju või küpsetada kaminas ära , aga iga kord haihtus ta otsemaid , kui olin jõudnud konkreetse plaani sepistamiseni . Salakaval nuhk , neetud mõtete lugeja . Maksuameti käepikendus . Senaator . Terve riigiaparaat väikses jälgis kiskjas , pealtkuulamisseade köögilaua all , pööningul , neetud pasakastis , mis maksis mulle ränka mammonat , — ühe sõnaga kõikjal , kuhu teda jätkus . Ja jätkus teda kõikjale . Iiveldusega segamini ajasin näkku viimase jahtunud searibi põleva sinepiga , heitsin unise pilgu kaminale ja olin valmis valama rahutoova õnne laiska naeratusse — elu oli ilus , isegi vaatamata räigele pohmakale ! — , kui mingist maja otsast kostis ühtäkki hele kiljatus . Kuradi loom , ajas nüüd ka lapse üles ! Kuulatasin . Kiljatus enam ei kordunud . Ma sirutasin käe tea kust lagedale ilmunud viskipudeli järele ning sel hetkel kostis kiljatus uuesti . Ma ägestusin . " Nüüd ma tulen , närukael , ja sa kahetsed , et oled selle maja külalislahkust kuritarvitanud ! " Kõiki vikerkaare toone matkiv jonn oli juba täie hoo sisse saanud , kui ma taskulambi valgel suurde magamistuppa komberdasin . Valguskiir tabas pimedusest kahvatu poisinäo , silmad turses , hambad kiskjalikult irevil . Ta oli suure sooja vatiteki kõrvale heitnud ja padjad põrandale paisanud , ning tagus nüüd ilatsedes väikeste jalakesega mitte milleski süüdi olevat kaheinimesevoodit , kus nad Floga magasid . Mind nähes kruttis ta vaid tempot juurde . Ta oli täielikult emasse . Aga võib-olla ka isasse — teda polnud mul õnne tunda . " E-e-emmmmmmm ! " " Hakka magama , Simon , öö on ! " " E-e-emmmmmmm ! " Ja kõike ühe näruse kõutsi pärast ! Lõppude lõpuks — praegu oli Rahupüha , aga mitte laadatsirkuse esietendus ! " Flo , kurat , kus sa oled ? ! " hõikasin ma kannatust kaotades pimeda maja peale . " Simon , ole vait , ema ei kuule muidu , kui ma teda kutsun ! " Tema kisa hakkas mulle pinda käima . Ma röögatasin , et ta kobiks teki alla , võtaks padja peale ja magaks kuni hommikuni , muidu lähen toon nagist rihma . See teda eriti ei heidutanud , ainult lisas hirmunoote kisasse , sellepärast ütlesin , et kui ta rahuneb , tulgu alla , teeme koos kaminas tuld . See teda praegu ei kottinud , sellepärast vandusin alla , et mitte rikkuda omale pühade meeleolu , tõmbasin ukse kõmaki kinni — lärm muutus kohe vaiksemaks ! ainult pea jäi veel huugama — ning läksin alumisele korrusele tagasi . Valgustasin kummituslikku kööki — mulle jõllitasid vastu tühjad pudelid , räpased pannid ja tordijäänused — , kiikasin keldrisse laskuvale trepile ja vandusin , tigestudes üha enam . " Flo , kus sa oled ! " Sel hetkel lipsas valgusvihku kõutsi väle vari ning kadus sedamaid pimedusse . " Nüüd sa saad , raibe ! " Tormasin talle vihaselt järele , kuid juba oli ta kadunud kõigi nelja ilmakaare suunas . Olin ma teda üldse näinudki ? Taskulambi kiir oli muutunud tuhmimaks ning korraks kustus hoopis . Patareid olid tühjad . Raputades vihaselt taskulampi , astusin kaminaruumi , kaaludes , kellega esmajärjekorras arved õiendada , kui veel midagi juhtub , silmasin siis kaminavalgel ahvatlevalt sätendavat peaaegu täis viskipudelit — oo , ta oli täpselt nagu reklaamis ! — ning sukeldudes tugitooli , mis oli mind õhtust saadik võõrustanud , piserdasin hõõguvat tulivett kuivavasse kurku . Koos tõusva päikesega tulid tervis ja uni vähehaaval tagasi . Simon oli vait jäänud . See oli efektiivne võte , pea padja alla ja vääksumine keelata . Seda võtet teadis minu isa , ilmselt ka tema isa , vanaisa , vanavanaisa . Akna taga läks järjest valgemaks . Juba muutus eristatavaks lumine autotee , mis oli öö jooksul peaaegu kinni sadanud , kaks maja teisel pool teed ning pikapeale selgines ka silmapiiril lumehangesid tumedast taevast eristav joon . Nihutasin tugitooli jäätunud akna alla , et näha läbi sillerdava viskiklaasi Suure Rahupüha hommikut sündimas , samm sammu järel , nagu kunagi lapsepõlves . Ilus aeg oli . Flo kingitud uur tiksus uimastavalt . See oli ainus päev pika aasta jooksul , kui teadsid , et mitte keegi ei tule sind sinu koju tülitama . Peale politseinikust isa nutuse ema ja koera , keda pidi välja kusele viima Viski läks kurku ning ma kukkusin vandudes puristama . Miski mulle selle kõige juures ei meeldinud . Kas äkki see , et see oli esimene Rahupüha , kui ma polnud oma maakodus üksi ? Või oli asi varajases äratuses ? Või selles rääkivas kõutsis , kes oli mulle varemgi kogu aeg pinnuks silmas ? Muide , kus oli Flo ? Ta pidi magama koos Simoniga , nagu tavaliselt . Mesinädalad olid ammu möödas — mis mesinädalad saidki valmis perekonnal olla ? Suitsupakk oli tühjaks saanud . Põrandavaip oli tuhka täis . Ülehomme hakkan koristama . Tegelikult ei , Flo hakkab koristama . Üksilduse lõpetamises oli siiski teatud kordumatu võlu . Aga mingi ussike jäi ikkagi sisikonda uuristama . Mürinal sõitis majast mööda traktor , ajades sahaga teed puhtaks . Köögist ma suitsu ei leidnud . Mantlitaskust avastasin pooliku ära nätsutatud sigarijupi ning seda tänulikult lutsides kooserdasin mööda maja ringi , et jalgu sirutada . Uskuge või mitte , Nicholas Startsev on nüüd abielumees . Pidu kõigile ! " Aa , Senaator ! " Kõuts kükitas välisukse ees mürgiselt punasel põrandamatil , täpselt minu pilgu fookuses , ja põrnitses mulle pahaselt otsa . Tal oli kuidagi haiglane välimus , nagu mulle tundus , väsinud ja tüdinud vist . Võib-olla oli tal omamoodi pohmakas , eilsest liigsöömisest näiteks . " Tead , kui sul oleks teine nimi , siis meeldiksid mulle veidi rohkem , " kostsin ausalt . " Lase mind õue . " Vii koer kusele , Nicholas . Nutune ema . Politseinikust isa . " Kus Flo on ? Sa pole teda näinud ? " " Ta sõitis linna . " Ma kergitasin kulmu . " Kuidas nii ? " " Oo , õnnis lihtsameelsus ! Lihtsalt , istus sinu autosse ja sõitis linna ! " " Sa valetad . " " Kontrolli järele ! " Ma vaatasin esikuaknast välja . Tõepoolest , maastur oli maja eest kadunud . Kuradi kurat ! Mida see veel tähendama pidi ? Miks siis Simon siia jäi ? Ja seda enam see pekine kõuts ? Ma vaatasin loomale ülalt alla otsa ning tundsin , kuidas minu ränkraske pilk muljus looma põrandamatile laperguseks . " Sa tead , et sul võib nüüd hapralt minna , loom ? " " Huvitav , mispärast , Kolja ? " Nii nahhaalse tooni peale vajus mul lihtsalt suu ammuli . Ta ei paistnud mind üldsegi respekteerivat . Kahtlustasin seda juba ammu , kuid nüüd , kus ta oli viimaks oma haisva , kalamaia suu avanud " Suu haiseb sinul , inimene . " " Kohe sa näed tähesadu , loom , Rahupüha rikkuja ! " Ma tõmbasin välisukse ropsuga lahti , lastes sisse pahvaka värskendavat pakast , ja kavatsesin kõutsile jalaga hoo sisse anda , et seejärel rahulikult siruli visata ning veidi järele mõelda aga juba oli ta eest hüpanud ning minu suur karvane varvas tabas küüne raksatades uksepiita . Kuid ma ei röögatanud , hoopis tardusin ammulisui paigale , kuna maja ette tagurdas ettevaatlikult minu maastur , vilgutades hoiatavalt suunatuld , ning minuti pärast sammus maja poole soojalt riides , pikkade blondeeritud juuste ja ja kitsa kaame näoga naisterahvas . Ta komistas mitu korda lumme mattunud teerajal , raske toidukott käes ning näol valelikult õnnelik naeratus . See oli Flo . Ja samas polnud see enam sama Flo , kellega ma olin eile Rahupüha puhul küünlavalgel veini lahti korkinud . " Oh , Nick , sa ei kujuta ettegi , kus ma kõik ära käisin ! Ma sõitsin vist maha vähemalt kolmsada kilomeetrit ! Sul on fantastiline auto ! Ma olen alati sellisest unistanud ! See oli nii ilus , lumine autotee esitulede valguses ! Ja sellist kuud pole ma taevas kah kordagi näinud ! Ja polaarkoerad ulgusid kusagil hangede vahel , aga mina istusin soojas autos , kuulasin muusikat ja loopisin neile soolaseid küpsiseid aknapilust ! " Olin vist unustanud ennast vahtima tundmatut naist , uurides teda igast küljest , sest ta naeratus asendus järsku kõrgenenud tähelepanuga . " Nick , kas midagi on juhtunud ? " Ma võpatasin : " Ei , " ja lisasin kõhklevalt : " Flo . " " Kas Simon sai millegagi hakkama ? " " Ei . Flo . " Naine vaatas mulle pingsalt silma — mul tõusid sellest pilgust kõik ihukarvad püsti — ja puhkes siis heledalt naerma : " Kallis , sa oled ju täitsa purjus ! Mäletad , mis pulli te siin Simoniga öösel korraldasite ! " " Mäletan ikka , " valetasin , võideldes ise kasvava ärevusega . See ei olnud Flo . Seda oli raske seletada , kuid ma võinuksin anda pea , et tegemist on kellegi teisega , olgugi et väliselt oli neil võimatu vahet teha . " Kas sa käisid poes ? " Naine vastas jaatavalt ning , kuna mul ei tulnud pähegi lasta võõrast oma turvalisse majja , trügis minust jämedalt mööda . " Mis poed need täna lahti on ? Flo . " " Äri on äri ainult siis , kui see toimib ööpäev läbi , tead isegi . " Ta matkis Flod päris hästi . Ilmselt olid nad talle seda majanduse putru eraldi peatükina sisse programmeerinud . Järsku naine hõiskas , pannes mind võpatama : " Ma sain ju autoga sõita , Nick ! Ja mul oli küllalt aega , et otsida üles üks töötav poeke , kuni teie põõnasite ! " Kuni tundmatu naine asju välja ladus , uudistasin teda veelkord igast otsast . Ta oli äravahetamiseni sarnane Flole - lõhn , väiksed rinnad , sünnimärk vasakul suunurgas Liha külmikusse . Suitsud . Pudel valget veini . Kiirahjukartulid . Millestki peab ju toituma pühade ajal. Senaator hõõrus ennast vastu naise jalgu , nurrudes pugejalikult . No nii . See asi sai selgeks . Ma mõistsin ju kohe , et siin on midagi viltu . Kõuts oli kah ära vahetatud " Kuidas sulle kell meeldis ? " Jah , ja kell ! Põrgu päralt — mida see tähendama pidi ? Uur , mille olin hommikul kõutsi hammaste vahelt leidnud " Nick , kas sa kuuled mind ? " " Muidugi . " " Miks sa ei ütle siis midagi ? " " Mulle see meeldis , " valetasin ning need sõnad kriipisid mu kurku . " Väga tore kingitus . " Valus vale lausa põles suus . " Olen sellisest alati unistanud . Flo . " " Oo , kallis ! " Ta oleks mulle äärepealt kaela langenud , kuid ma hüppasin kiiruga kõrvale ja sosistasin kiledalt : " Aga Simon ! " Flo peatus . " Mis temaga on ? " Ja see hääletoon ! See jäine metall , mis rebib pakasega tükke keelest ! Simon ! Muidugi , Simon oli kah veel ! Flo — päris Flo — ei jätnud meid kunagi kahekesi . Mida ta kartis , ma ei tea . Küllap kartis ta seda nagis rippuvat rihma rohkemgi kui Simon või mina ise . " Mitte midagi . Panin ta magama . Ta oli ärkvel . " " Ja kõik ? Kas sa räägid tõtt , Nick ? " Need silmad ! Ma ei sooviks vihatuimale vaenlaselegi , et ta peaks kunagi sellistesse silmadesse vaatama ! " Ma panin ta peadpidi padja alla , nagu tegi minu isa , " vastasin väriseval häälel . " Ta kräunus , nagu nagu seesama kõuts " Ma osutasin Senaatorile , kes ajas kohe kulmu ähvardavalt kortsu ja vaatas naise jalgade vahelt minu poole , kuid tema pilk läbis mind justkui justkui tühja akvaariumit , millest pole enam kedagi õngitseda . Naist minu õigustus ei veennud , kuid õnneks ei hakanud ta enam midagi järele pärima , vaid jättis toidumoona lahti pakkimise sealsamas katki ning võttes oma rohesilmse käsilase kaasa , läks sõnalausumata kontrollima teise käsilase heaolu . Nii . Nüüd oli iga asi asunud omale kohale . Seda oli raske seletada igaühele arusaadavas keeles ja tõenäoliselt poleks seda tarvis olnudki , kui keegi teine oleks seal minu nahas olnud . Ühe sõnaga pilt oli selline : keegi oli võtnud mult minu vastse abikaasa koos tema lapse ja kõutsiga ning asemele sokutanud tõenäoliselt masinad , programeeritud spetsiaalse ülesande täitmiseks . See oli üks versioon . Teine oli selline : kõnesolev kolmik oli algusest peale programeeritud teatud ülesande täitmiseks minu kodus ning Rahupüha , kui kõikjal Maal valitseb absoluutne rahu ja andeksandmine , oli signaaliks ülesande täitmise alustamiseks . Nad võisid olla distantsjuhitavad masinad või mis veel hullem , täiesti elusad inimesed ( ja üks loom ) , kes olid palgatud luureteenistusse , saanud seal väljaõppe ja ja Aga mis rolli mängis kogu selles värgis see uur ? Ülakorruselt kostis kiljatus — see oli naine — , seejärel teine — see oli laps — ning mul tõusid ihukarvad püsti . Oli tarvis kiiresti kõik läbi mõelda , teha järeldused , koostada strateegiline kaitseplaan või taganemiskava . Mõtelda ! Mõtelda ! Esimene oletus : nad on avastanud , et ma tean midagi , ja kavatsevad mind vaikselt elimineerida . Mida ma tean sellist , mis võiks kedagi kahjustada ? Keda ? No ilmselt Callaghani , valitsust , maksuametit . Aga mida ma tean ? Uute sõjalaevade vindi ehitust ? Miks ka mitte — ma teadsin kohe algusest peale , et sõjatööstusesse siirdumine lõppeb minu jaoks täbaralt . Ahhaa , aga teine oletus : nad on suitsiidsõjarelv , mingi uus ülisalajane projekt , nagu neid meilgi aeg-ajalt käivitati , ning nende eesmärk on hävitada keegi valitud kodanik . Ilmselt siiski mitte ainult mina , vaid veel paar tuhat samasugust äput üle maakera . Silme ette kerkis mõni aasta tagasi aset leidnud verine jubedus , ülemaailmne naiste ülestõus . Mina olin siis vallaline Aga miks ma neile nüüd ette jäin ? Olin eeskujulik kodanik , probleemideta , makse maksin peaaegu korralikult . Ainult et ei lubanud endale kedagi ligi , ei naabreid ega riigivärki teenivaid ajalehti . Kas tõesti oli Flo käsi mängus ? Ei tea , vaevalt . Variante oli tegelikult teisigi — aga nüüd hakkasid mu mõtted juba katkema . Hirm kägardas nad kokku , tuul puhus laiali ja muutis kasutuks . Kaitsetaktikani ma ei jõudnudki Aga mis rolli mängis siin uur ? Ma võpatasin . Trepil seisis Flo , pahur Simon süles , jalge ümber tiirutamas rohesilmne kiskja , ja vahtis mind ainiti . Ma kahvatasin . " Väga ilus kell on , " sosistasin . " Flo . " " Simon pissis püksi , Nick . Miks sa teda öösel vetsu ei lubanud ? " Et veidi aega võita ja kindel tegevuskava paika panna , teatasin , et lähen ületee naabrite juurde , viin neile rahukoogi ning puhun paar sõna juttu . " Kas sa liiga purjus pole , Nick ? " " Arvad , et Takamura on kainem või ? " Käre paarikümnene pakane raksutas üksikut raagus puud Takamura kolmekorruselise häärberi hoovis . Juba eemalt oli näha , et ka siin pole Rahupüha kulgenud nii nagu tavaliselt — jäljetult . Ma koguni hakkasin kõhklema , kas tasub neile viisakusvisiiti teha , kuid otsustasin siiski , et kahtluste vältimiseks pean ettevõetu lõpule viima . Seda enam , et siit võis õnnestuda informatsiooni juurde hankida . Ukse avas Takamura poeg Brandon — Simoni eakaaslane ning samasugune parajalt tüütu piripill . Poisi nägu oli nüüdki nutune — kas siis kingitused ei meeldinud ? — ja pilk trotsiv . " Kus su issi on , Brandon ? " " Issi on surnud . " Ma tardusin soolasambaks . Äärepealt oleksin isegi fooliumisse pakitud koogi maha pillanud . " Kuidas nii ? " " Väga lihtsalt . Ta sõi põdralihakotletti ja kukkus sellesse nägupidi sisse . Emme ütles , et ta sellepärast surigi . " " Kas su ema kah liigub ? " " Liigub ikka . " " Kas temaga rääkida saab ? " " Tal pole aega . " Jätsin koogi poisi kätte , soovisin häid pühi ja pöördusin löödult tagasi . See pakkus juba mõtteainet . Simon-Brandon-Takamura Järgmine lüli olin niisiis mina . Seega ma ei eksinudki , valitsus oli võtnud ette massihävitusrelva katsetamise . Takamura oli samasugune keskmik nagu minagi , selle vahega , et tema töötas panganduses , mina aga sõjatööstuses . Ma võtsin sammu aeglasemaks . Tuli teha nägu , et ma pole nende saladusele jälile saanud . Tuli käituda nii nagu tavaliselt , mitte näidata välja avastusest tingitud ärevust . " Nii kiiresti käisid ära ? " hõikas Floks maskeerunud naine köögist . Ta tegi nägu , et peseb nõusid . Primitiivne fiktsioon . Nad pidasid mind lolliks , ajudeta äpuks . Kuigi teisest küljest , mind tabanud õnnelik läbinägelikkus tõi vaid piina , ärevust , tulevikuhirmu . Palju rahulikum oleks surra Takamura kombel , plärtsti nägupidi mürgitatud põdralihakotletti ja kogu moos . " Kas nad sind sisse ei kutsunudki ? " " Ei . Takamura on surnud . " " Mis sa räägid ! Tõega või ? " Naine tuli köögist välja ja peatus minu ees käsi pühkides . " Mis tal juhtus ? Raketiga sai pihta või ? Neil oli tore ilutulestik eile . Sina seda ei näinud , sa magasid juba . " " Ta mürgitati kotletiga , " kostsin ükskõikselt . Ei tohtinud näidata , et olen tabanud selles midagi ebatavalist . Naine puhkes südamest naerma ja müksas mind küünarnukiga : " Sa teed ka alati nii lolli nalja , kui sa purjus oled ! " Eitamisreaktsioon . Konspiratsioon . Nad katavad üksteist , loomulikult . " Flo , kas sa armastad mind ? " Naine pöördus järsult minu poole ning korraks vilksatas neis silmis mulle tuttav Flo . Täitsa viivuks . Ta oli vangistatud sellesse kehasse , mis töötas kellegi sunnil tema tahtmise vastaselt . Kui ta vastas , oli uus peremees taas saavutanud kontrolli olukorra üle . " Muidugi , kallis , " lausus ta jahedalt . " Miks sa küsid ? " " Me kõik peame kunagi surema . " Ja jälle näis , et neis silmis vilksatas see õige Flo . Oli näha , kuidas need kaks võimu selles kehas üksteisega kramplikult võitlevad . Ka seekord jäi võimule võõras . Naise teeseldud kallistus oli külm ja tema sõnad sisutud . " Ma nii armastan sind , Nick . Ära joo enam nii palju , siis elad kõigist kõige kauem . " Tiksumist hakkasin tähele panema kusagil pärastlõunal . Heli oli piisavalt vaikne , et ajada seda segamini muu tausthelistikuga , kuid pikapeale pani pea valutama . Selle mõistmatu peavalu põhjust otsides ma kuulatasingi . Esmalt mõtlesin , et nii valjult tiksub mulle kingitud uur , mille mõistatus polnud veel avanenud . Siis tundus , et heli kostab hoopis teise korruse tubadest . Ma eemaldusin märkamatult külalistetoast , kus naine ja Simon panid vaikselt kokku viimase puslet ( nad uinutasid mu tähelepanu ) , ning hiilisin trepist üles . Minu magamistoast kostis valju norinat , uks oli praokil . Minu juuksed läksid turri — kas majas oli ka mingi mees ? Lükkasin magamistoa ukse vaikselt lahti ja peatusin imestunult . Lamaskledes minu voodil norises , täpsemalt norskas nagu hobune , seesama salakaval kõuts , kes kandis häbiväärset rahvasaadiku nime . Ning kusagilt kostis vaikset tiksumist . Mitte minu taskust , vaid nagu Senaatori lodevast kõhust . Astusin ettevaatlikult lähemale . Kurat , ma usaldasin oma kõrvakuulmist . Sealtsamast , kust ta magades magusalt pussu lasi , sealt see heli pärineski . Sel hetkel ärkas kõuts mingi sisemise impulsi peale üles — paljukiidetud distantsjuhtimine — ja vaatas mulle taunivalt otsa . Nii vaatab muuseumivalvur kahjutut polaarkoera topist , kes teda taskulambivalguses ära oli ehmatanud . " Sa segad mul magada , Kolja . " " Sa magad minu voodil , " vastasin taltsalt . " Kus ma siis magama peaksin ? Esikus matil ? Mitte ükski peremees pole igavene , sellepärast on praktiline , kui igale asjale on varakult varuperemees olemas . " Ma noogutasin — jaa , muidugi — , tehes nägu , et olen kurt vihjetele , ning võtsin taskust mulle sokutatud uuri . Ma olin peaaegu kindel , et olen jõudnud selle " kingituse " saladuse jälile . " Kas sa tead , mis asi see on ? " Senaator uudistas uuri ja vajus siis laisalt pikali tagasi — pole kunagi näinudki . Aga loomulikult , naeratasin . " Kellega sa seal räägid , Nick ? " kostis kaminaruumist naise hääl . " Senaatoriga , Flo . " " Mis te lõugate , " porises kõuts silmi avamata , kuid järgmisel hetkel oli ta juba karvu turritades ja ärevalt kräunudes jalul , sest uur , milles arvasin peituvat kogu asja lahenduse , lendas kõigest jõust vastu seina kõutsi pea kohal ning pudenes sajaks väikseks mutriks ja killuks . Kõuts silkas toast välja , saba tikksirgelt püsti , küür seljas . " Kuradima psühhopaat ! Sa pead ravile minema ! " Ma itsitasin looma paanika üle , kuid jäin siis järsult vait . Tiksumine polnud vaikinud ning kostis nüüd alumiselt korruselt , kuhu Senaator oli põgenenud . Minu naeratus vajus kõveraks ja kadus sootuks . Seega polnud uuril mingit pistmist kõutsi paigaldatud kellapommiga " Nick Miks sa seda tegid ? " Uksel seisis Flo ja vaatas mind suurte silmadega . Mitte kahetsusega , mitte kurvalt , vaid tähelepanelikult , üritades mõista , mida ma teada saanud olen . Ma manasin näole hirmunud ilme — hakkasin vähehaaval nende võtteid üle võtma — ja lalisesin haledalt : " Ma ei tea , mis mulle peale tuli Nagu mingi hoog ma ei saanud üldse aru , mida teen See oli ju kell , mille sa mulle kinkisid Flo , kallis " Naise nägu lahvatas erepunaseks , ta avas suu , et midagi öelda , kuid pööras seeasemel kõrgilt otsa ringi ja läks ilmselt Simoniga plaani pidama . Mind oli ainult üks ning nüüd tuli mul seista silmitsi miljardite inimestega , kes moodustasid ühiskonna . Ja mispärast , öelge mulle ? Ühiskonnas on palju seletamatut , millega me leppinud oleme . Maksud , töökohustus , peresidemed . Oleme igatpidi ahelais , rabele kuidas tahad , lahti ei saa . Vähemalt teadsin nüüd seda , kuidas mind elimineerida kavatsetakse , ja kelles on relv . Oli kaks varianti , kuidas edasi tegutseda . Esimene : minna maapakku , põgeneda sellest korraldusest ja varem või hiljem ikkagi vahele jääda . Ning teine , pealtnäha palju resultatiivsem : likvideerida kõigepealt oht enda elule ning üritada seejärel võtta Flo mõistus taas oma kontrolli alla . Viimane ei pruukinud sugugi olla teostamatu ülesanne , kuna olin ju kahel korral näinud teda ennast vilksatamas selle parasiitmõistuse küüsi langenud keha silmis . Mul õnnestus püüda tiksuv Senaator kavalasse lõksu , meelitades ta isuäratava singiviiluga keldritrepile . Kui ta tardus , jälgides tähelepanelikult toidupala langust järsust trepist alla , virutasin talle rahulikult jalaga saba alla , nii et rumal ahne loom lendas kukerpallitades ja appi kräunudes oma tühisele ihaobjektile järgi . Flo hõikas midagi , kuid ma ei pööranud talle enam tähelepanu , tormates müdinal suitsidistkassile järele . Me rassisime selle terroristiga hämaras keldris ühtekokku oma veerandtundi ja tõttöelda kartsin ma kogu aeg , et kohe-kohe tuleb kas naine või Simon talle appi . Ent seda ei juhtunud . Nii võimas nende koostöö ka polnud . Nende nii lihtne haavatavus andis mulle ainult indu ja usku juurde . Lõppude lõpuks oli üsna tõenäoline , et kui ma kuulun sellesse statistilisse rühma , kellest salarelv mingil põhjusel jagu ei saa , ja kui ma teesklen edaspidi ullikest , kes ei tabanud nende plaani ära , siis mind jäetaksegi rahule . Ma nõretasin higist , mind raputasid värinad ning käed olid küünarnukkideni veriseid kriimustusi täis , kui mul viimaks õnnestus fikseerida kähisev kõuts . Loom oli saanud mitu korralikku obadust taburetiga piki kuplit ning lamas nüüd peaaegu liikumatult minu raske kämbla all . Aeg-ajalt ta sirutas kramplikult kõiki jäsemeid ja tõi läbi kinnimuljutud kõri kuuldavale piinarikaid vilinaid . Ma ei hakanud ootama , kuni loom toibub , et õngitseda temast enne surma välja kogu talle teadaolev info — vaevalt , et seda oli väga palju , oli ta ju tühipaljas ettur kellegi võimsama malepartiis — , seeasemel tõstsin üles trepile kukkunud hambulise lihanoa , mille olin ekstra sel otstarbel kaasa võtnud , ning asusin värisevate kätega kiiruga eraldama detonaatori funktsiooni täitvat pead lõhkeainest pungil priskest kehast . See vaatepilt oli nägemist väärt . Mitte veri , mis purskas katkenud unearteritest — siis oli vaatemäng juba põhimõtteliselt läbi — , vaid see , kuidas see elav pomm siples ja häälitses mu sõrmede vahel . Kaelalülide kallal tuli kõige rohkem vaeva näha . Kui see ainulaadne etendus oli läbi — kõik need hüplemised , krambid , agooniad — , kui pea oli kehast ohutule kaugusele visatud ja tiksumine järsku vaikis , avasin nüri noaga ( surnud liha lõikas ta siiski paremini kui elusat ) looma lõdva kõhu , tõstsin kõik organid välja ning kompisin nad ükshaaval tähelepanelikult läbi ega leidnud midagi , mis sarnanenuks kellavärgiga pommile . Ajasin ennast püsti . Pühkisin otsaeest higi . Käed värisesid ikka veel . Vähehaaval hakkasin teadvustama asjaolu , et olin üle noatera eluga pääsenud — napilt jäi puudu , et oleksime siin kõik lennanud vastu taevast ning et veel päev tagasi Suurt Rahupüha tähistanud maakodu asemel haigutanuks lumehangede vahel süsimust mullane kraater Tegemist pidi olema tõesti tipptasemel tehnikaga . Ilmselt oli pomm nii väike , et jäi mul kahe silma vahele — ma ju ei jaganud kasside ehitust nii täpselt , et sentimeeter haaval otsida kogu sisikond läbi . Kolju avamiseks mul enam tahtejõudu ei jätkunud , sellepärast jäid mul nägemata ka detonaator ja mikroraadiosaatja . See näis ikka veel uskumatu , et mina oma puudulike teadmistega lõhkeainete vallas olin suutnud kahjutustada kaasaegseima pommi , kuid fakt oli fakt . " Fakt on fakt , " kordasin vaikselt . Kõlas uhkelt . Ohkasin , katsin jäänused vana tolmuse vaibaga , otsustades , et koristan nad hiljem , kui kõik möödas on , ning kogudes julgust , astusin aeglaselt esikusse viivale trepile . Ees seisis viimane , kuid vaieldamatult tähtsaim samm — võita naine ja laps enda poole , enne kui luureteenistus on andnud neile käsu mind siinsamas likvideerida . Pusle fragmendid vedelesid keset tühja kaminaruumi . Ilmselt ei jätkunud neil kannatust seda lõpuni kokku panna . Väljas oli juba pime . Rahupüha oli lõppemas . Homme samal ajal rebime juba kumbki oma töökohas tööd teha — kui keegi vahepeal surma ei saa . Ma olin kaine . Ma polnud ühegi püha ajal veel nii kaine olnud kui praegu , sellepärast otsisin esmajärjekorras üles viskipudeli , mille põhjas loksus veel midagi , ning võideldes hirmuga , et jook on mürgitatud , neelasin selle ühe hingetõmbega alla . " Jälle sa jood , Nick ! Ma pole sind neil päevil veel kainena näinudki . " Naine seisis uksel ja jälgis mind sünge pilguga . See juba meenutas natuke Flod . Muidugi , millisele naisele peakski meeldima , kui mees natuke trimpab . Egas tema pea teadma , et ma olin joonud ainult tilga ja olin nüüd kaine nagu profimaletaja prilliklaas . " Kus Simon on ? " " Ma sättisin ta magama . Ta väsis ära . " " Ma pean teiega rääkima . " Naise silmi ilmus kahtluse piisk . See oli esimene edukas löök . Kahtlusest kõik pihta hakkabki , muutus , avastus , progress , revolutsioon . " Millest sa rääkida tahad ? " " Kõigest , mis siin juhtunud on . Sellest sõltub meie kõigi tulevik ja turvalisus . " Naine astus aeglaselt tuppa ning laskmata minult pilku , istus diivanile . " Hästi . Ma kuulan sind , Nick . " Ma võtsin kopsud õhku täis . Tundsin , kuidas käed hakkavad uuesti värisema . Kui nüüd kõik kihva keerata , olen surmalaps Ohutum oleks edaspidigi vaikida ja vaid põgeneda otsese ohu eest Vaikus venis pikale . " Ma kuulan sind , Nick , " kordas naine kärsitult . " Ma pöördun teie kõigi poole " " Kelle — meie — poole ? " " Kogu ühiskonna , keda sa esindad . Ma ei tunne sind , kes sa selle masinaks muudetud keha taga varjul oled . Sina tead seevastu minu kohta kõike . Ka seda , et ma olen oma tööst tingituna olnud sunnitud manipuleerima seadustega , et vältida üksikute maksude tasumist " Naise suu vajus pärani . Ta silmad läksid suureks . Ta liigutas helitult huuli , kuid ei suutnud midagi kosta . See oli tähtis silmapilk . Mind võidi kohe kõrvaldada , enne kui ma jõudsin hakata ümber veenma valitsuse truusid alamaid . Sellepärast tuli rutuga edasi rääkida , kuna see oli mu ainus võimalus — jõuda neist sammu võrra ette . " Me kõik oleme suuremal või vähemal määral eksinud valitsuse vastu . Mina pole erand . Tunnistan , et ma pole käinud ühelgi valimisel , rikkudes nii oma kodanikukohust — nii ehk nii on võimul püsinud Callaghani aparaat . Seda on suutnud kõigutada vaid mõni teine sõjaline jõud . Aga — ja siit ei tagane ma sammugi , kuna nii hullult ma surma kah ei karda ! — see ei anna ühelegi valitsusele õigust tungida minu ellu , minu kodusse , mille olen ehitanud kindluseks enda ümber , ega minu perekonda ! Ma ei ole kohustatud ammutama propagandat ajalehtedest , lasta televiisoril vägivaldselt manipuleerida minu sõltumatu teadvusega , mille voolimine oleks teie unistuseks " Ma rääkisin üha kiiremini ja üha valjemalt . Ma rääkisin ebaõiglastest maksudest , vääratest seadustest , poliitikutest , kes väänavad minust sellist kringlit nagu tahavad , ja nii edasi . Ma rääkisin palju ja kaua ning siis , kui ma nägin , et naise silmadesse ilmub raevu , põlastuse ja kiskjaliku kavaluse asemele tuttav Flo kaastunne ja hirm — avasin ju ta silmad õudsatele asjadele , millest polnud isegi seniajani teadlik — , siis ladusin talle kogu tõe välja : need pommid , mida meie peal katsetati , detoneeritud Senaatori surma ja kõik muu . Ning lõpuks , kui Flo oli täielikult taastumas oma endises mentaliteedis ( juba ta pomiseski midagi viski kohta ) , murdsin tema viimase vastupanu sõnadega : " Flo , ma armastan sind kogu südamest , kallis , sest sa oled mulle toeks selles võitluses . Ma olen kindel , et see pole sinu süü , et nad sust nii lihtsalt jagu said ja oleks äärepealt kasutanud minu vastu suunatud surmarelvana " Olin võitnud selle lahingu . Ma teadsin , et Flo on nüüd minu kaasvõitleja kuni surmani ega lase endale enam kedagi nii naljalt ligi . Me pakkisime kiirkorras asjad , kandsime magava Simoni autosse . Hoiatasin Flod , et ta oleks poisiga ettevaatlik , kuna tema suhtes polnud ma veel jõudnud täiele selgusele , kuid naine kähvas vastuseks , et ma lapsest eemale hoiaksin . Me kõik olime ülekurnatud , olime ju veel tund aega tagasi seisnud silmitsi surmaga . Kuid tõsiasi oli see , et Simon on meie liidus kõige nõrgem lüli , kuna minuga ei sidunud teda miski , Floga aga oli tema ühendus enam kui logisev . Temast tõotas veel tulla potentsiaalne relv valitsuse käes , siis kui ta kooli läheb ja teda hakatakse ideoloogiliselt orjastama " Ma sõidan ise . Sina istu taha ja maga ennast välja , " ütles Flo ning mulle tundus hetkeks , et tema korraga kalgiks muutunud hääles on midagi uuesti valesti . " Osuta mulle teene , Nick , ära enam kedagi paljasta . " " Ma olen sulle tänulik sinu hoolitsuse eest " kostsin kõhklevalt . " Jaa-jaa . Lase aga käia . Ma võtan Simoni enda kõrvale . " " Kas sa ei usalda mind ? " " Muidugi usaldan ! Kallis ! " Ning minu kuuendas meeles süttis korraga erepunane hoiatustuluke — ma olin kuulnud selget valet ! " Kui linna jõuame , näed sa viskit veelkord ainult hirmuunenäos või poeriiulil müüja selja taga ! " Ma tõmbusin taguistmel vaikselt kössi . Võimas maastur käivitus urinal . Flo süütas esituled , võttis aeglaselt paigalt ning juba maanteel lülitas sisse raadio . Soe salong täitus sedamaid valitsuse veenva ideoloogiaga — millest täpselt jutt oli , ma ei tea , sest lasin kogu selle loba teadlikult ühest kõrvast sisse ja siis kiirkorras teisest välja . Kuid ma nägin , et Flo niimoodi ei suuda . Ta oli liiga nõrk , liiga kogenematu , liiga manipuleeritav . Ma sirutasin käe ettevaatlikult välja ja lülitasin raadio välja . Flo ei lausunud sõnagi . Osa temast oli juba kaduma läinud . Auto rappus jõnkslikul libedal teel , kuid salongis valitses vaikus . Ning selles vaikuses kuulsin ma korraga tuttavat heli , millest mul tõusid kõik juuksed püsti . Kuulatasin tähelepanelikult . Ei , kõrvad polnud mind petnud ! Ma olin siiski lõksu langenud ! Ja nüüd olin ma tõsiselt pigis ! Selleks nad raadio käima panidki — et summutada seda surmaheli ! Vaatasin paanikas ringi ja tardusin , suutmata enam mõtteid koguda . Salongis tiksus miski — ma teadsin täpselt mis ! Küsimus oli vaid selles - kus ? Ega ometi minus ? Vaatasin Flo kukalt — kas ta tõesti ei kuulnud midagi ? ! Ta ei vaadanud enam kordagi minu poole . Nad olid mu nii osavalt haneks tõmmanud , teeselnud armastavat naist , et mina , lollakas , olingi jäänud uskuma ! Ma ei kartnud surma . Surm olnuks kõige teretulnum lahendus selles olukorras . Mul oli häbi , et olin lasknud endal nii lihtsalt naha üle kõrvade tõmmata . Mul olid põhimõtted , mis olid neile kurku kinni jäänud nagu heeringaskelett . Ja need põhimõtted ei lasknud mul nii naljalt alistuda . Otsekui juhuslikult nõjatusin Simoni istmele ja kuulatasin . Tõepoolest , süütu ilmega magavas kapriisses jõmpsikas tiksus tipptehnoloogiline kellavärk . Kõutsi dubleeriv mehhanism , mis muu . Vähemalt polnud see minus " Hoia lapsest eemale , Nick ! Varsti oleme kohal , siis saad kõigile oma avastustest pajatada ! Siis hoople palju süda lustib ! " Jah , tõepoolest ! Varsti hakkavadki paistma linna tuled ! Siis ma saan kõigile kõigest rääkida - mida veel ! Nad vist peavadki mind alaarenenud mikrotsefaaliks ! Linnas ühinevad nad esmajärjekorras teiste omasugustega ja tõmbavad seejärel silmuse minu kaela ümber kokku ! Või lasevad mu keskväljakul pläraki õhku ! Ma mõistsin , et olen nüüd tõesti üksi jäänud , üksi nende kõigi vastu . Seepärast - oli aeg tegutseda ! Tuli kiirkorras midagi ette võtta , enne kui me linna jõuame ! Seni , kuni mul on ainult kaks vastast , kaks suhteliselt väetit etturit ! Aga mitte miljon või sada miljonit või mustmiljon Rahutus pures toda aega ilaste hammastega , vennas . Mässasid kõik , kellel selleks vähegi viitsimist jagus . Viimase sõja mälestused olid piisavalt tuhmunud , selles osalenud aga läinud erinevate tõbede , dementsuse ja vanuse nahka . Lapselapsed ajasid vanakesi kiilaks ja kihistasid naerda , või siis söötsid neile magedat körti , millest mistahes krants oleks koonu ära keeranud , ja krimpsutasid ise nägusid . Nende halamisi-ennustamisi või lihtsalt hambutuid matsutusi polnud kellelgi isu kuulata . Et ette ei osanud keegi midagi näha ja et elu tsüklilisust ei usutud — näidatagu mulle kedagi , kes olnuks nõus võrdlema ennast ühega neist atrofeerunud igemete ja ketendava kiilaspeaga vanakestest , kelle käsi hõõrusid kunagi rakku haljad automaadid — , lasti asjadel rahumeeli kulgeda seda teed , mida nad ise targemaks pidasid . See oli aeg , kui igaüks pidas ennast eriliseks ja kordumatuks , olles kunagi kuulnud , kuid uskumata , et on olemas molekulid , millede sebimist nimetatakse Browni liikumiseks . Browni liikumine , mis leidis aset Maal noil aastatel , ei viidanud millelegi keemikute arvates , küll aga hiljem väsimatult ajusid ragistavate politoloogide arvates . Eluga poldud rahul . Polnud rahul koristajad ega pankurid , ministrid ega nende autojuhid , vangid ega vangivalvurid , tegevohvitserid ega reservohvitserid . Polnud noored ega vanad , ei mehed ega naised . Võimutsesid keemilised jõud , mis sundisid molekule kämpudesse tõmbuma , omavahel põrkuma ja siis pistongide kombel kärtsuma . Organiseeruti , protesteeriti , organiseeruti ümber ja protesteeriti jälle . Ühed polnud rahul palgaga , teised vee hinnaga , mida kontrollis näpuotsatäis inimesi , kolmandad keskkonna radioaktiivsuse , kümnendad doonororganite kvaliteedi ja sajandad oma sooga . Mingi ministri eestvedamisel tõstsid mässu reservohvitserid , kes olid rohkem harjunud tulistama vaenlase piltide kui vaenlase enda pihta , ning tegevohvitserid tallasid nad kõhkluseta verre . Kunstiinimesed mässasid funktsionalistide vastu , lapsed kaklesid vanematega ja vastupidi , paar tsiviillendurit kukutasid oma lennukid ookeani , ise katapulteerudes — viimastest sai vaid üks kohtus süüdi mõistetud , kuna reisijate kiire , vaieldamatult humaanse surma fakt oli väljaspool kahtlust . Pead tõstsid Lõunasaarte elanikud , nõudes autonoomiat nõrgema majandusega Põhjasaartest . Blausterni elanikud nõudsid sama puhast õhku nagu Maal ja pikemat tööpäeva ning mõistsid oma kuberneri süüdi kahe teismelise bronhiidis . Kõik kääris , kõik lainetas , rahutu aeg oli . Hiigellaine , mis pühiks enda teelt kõik , oli tõusmas , mühisedes kusagil silmapiiril . Aga inimesed ei märganud midagi , kaevates üha uuesti ja uuesti kohtusse naabreid , poeomanikke , ülemaid või vähemalt hambaspetsialiste , kes nende dementsete vanakeste koormale korralikke hambaid suhu ei suutnud panna . Aeg-ajalt kujunevad vaherahud muutusid lühemaks , kohtusaalid uppusid paberimerre , hääled tänavatel valjenesid juba kähinani ... Ja ühtäkki saabus hauavaikus . Tuginedes asjaosaliste hilisematele mälestustele tegid naised tol õhtul eriti maitsvalt süüa , nõustusid pika massaazhi ja lühikese eelmänguga , või äärmisel juhul ei takistanud kellegi uinumist . Igal mälestuse autoril oli pajatada oma väike ime , tänu millele tal õnnestus hommikul elusalt ärgata : kes oli unes jalutama läinud , kes oli saanud haava südame asemel alakõhtu , kelle naisel ei jätkunud südant — viimaseid muidugi ei usutud eriti . Tegelikku meeste arvu , kes tol ööl surnuks pussitati ei saadudki kunagi teada , ei Maal ega Blausternil . Tol hommikul algas hilisemate analüütikute arvates Waanenburgi tapatalgude esimene vaatus . Järgneva peaaegu kuu aja jooksul oli võim koondunud naissoo kätte . Meeskolonelid said käske naiskindralitelt , majandusminister lasti Fort Grattonis avalikult maha , kuna keeldus portfelli loovutamast , naislaborandid kihutasid ülikoolist minema meesprofessorid , kes leidsid endale tööd laborites , kus kõrvetasid oma kitlid ja käed soolhappega auklikeks , või paremal juhul toidukauplustes kastide tassijatena . Kui järelejäänud meessugu letargilisest unest ärkas , oli olukord toonud kaasa mitu olulist seadusemuudatust , millega keelustati meeskodanike relvaload , suleti enamus ööklubisid , keelati erootikakanalid ning sundsteriliseeriti umbes kolmandik kindla minimaalse lihasmassita tugevama sugupoole esindajaid . Selle korra muutmine võttis aega mitu nädalat , alates stiihilistest ülestõusudest ja peresisestest arvete õiendamisest ning lõppedes laiaulatusliku operatsiooniga peamandril , mille käigus haarati ka suurema vaevata pealinn Fort Gratton . Naissoo võimulolekule järgnes kindral Callaghani poolautoritaarne rezhiim , mille jooksul tagastati kõigile meestele nende ajaloolised õigused ning mille jooksul tõstis mässu Blausterni garnison . Selle tulemusel omandas ainus elamiskõlblik tehiskaaslane kaheks nädalaks de facto iseseisvuse Maast . Maal moodustati samal ajal Ühinenud Demokraatia Organisatsioon , mis pidi tagama üleüldise rahu ja õitsengu , kasutama sõja vältimiseks relvajõudu ning tagama ühishüvede õiglasema jaotuse eri jõukusega piirkondade vahel . Kahjuks võttis selles pompöösses , kuid hambutus ametnikelaadas kõige valjemalt sõna kindral Callaghan , kelle otsusele sõdida nende vetod ei mõjunud , ei mõjunud nad ka ühelegi neist antidemokraatlikest piirkondadest , kes otsustasid aeg-ajalt lüüa ajutiselt lahku Maa ja kaaslaste ühtsest geopoliitilisest struktuurist . Kindral Callaghan piiras Blausterni pool aastat kopikatega ning umbes sel ajal hakkasidki kujunema kuuldused kellestki major Ronald Waanenburgist , kes paistis silma hulljulge , kangekaelse ja julma kõrilõikajana . Pärast mässajate juhi kindral Nikolenko kapituleerumist ja enesetappu , mille ta tegi Fort Grattoni keskvanglas telefonijuhtmega — see oli lõigatud ohvitseride kabinetist , mistõttu sai sama kong ühe asemel sedamaid kolm uut asukat — , oli lühikest aega Blausterni sõjaline komandant keegi noor sisalikunäoga kindral , kes armastas ajalehtedele poseerida , oli kaks korda põdenud meningiiti ja tegi bordellides ohtralt konjakit välja . Tema võimuloleku lõpetas major Waanenburgi juhitud ülestõus , mille käigus langes viimase võimu alla pea kaks kolmandikku tehiskaaslase mahust ja tehnikast . Räägiti , et ta on ühes mestis kuradiga , teised arvasid , et ta on lihtsalt kogenud ja ettenägelik sõjamaletaja . Ühed rääkisid , et ta on julm , teised , et õiglane , ühed olid veendunud , et ta on väikest kasvu ja mustanahaline , teised jälle vaidlesid vastu , väites , et hoopis piimvalge ja peajagu kõrgem oma ohvitseridest . Räägiti , et ta on hea oraator ja kahjutu naljahammas , kuid otsustati siiki , et pigem ebainimlik diktaator ja türann . Ka ei osatud talle vanust pakkuda , väites , et tema grimmeerimisoskus teeb kadedaks ka kogenuima kosmeetiku . Pressi hoidis ta rusikas , kuid mitte kordagi ei ilmunud tema pilt üheski ajalehes , seepärast on inimeste küündimatus andestatav . Ta haaras kogu Blausterni ja ähvardas tungida Maale , enne kui kindral Callaghani , kelle poolt oli ta ise veel mingi aeg tagasi sõdinud , üksused talle tagasilöögi suutsid anda . Tema pea eest pakuti hiigelsummat . Kui ajalehed teatasid , et Maa luureteenistus korraldas talle õnnestunud atendaadi , tõstis ta korraga hulljulge ja selgelt läbikukkumisele määratud ülestõusu Lõunasaartel . Ta alistus alles nelja nädala pärast ja väidetavalt uputas ennast merre , kuid tema keha ei leitud kunagi . Surnuna . Elusast peast aga alustas ta juba kolme kuu pärast uut ülestõusu ja seda Väiksel mandril , mida ta kontrollis vähemalt aasta . Ajalehtede lemmiktegevuseks kujunes spekuleerida teemal , mille poolt või vastu major Waanenburg sõdib — muuvärviliste , kõrgema astme ohvitseride , naiste , poliitilise killustatuse , iseenda või lihtsalt tuule vastu . Vahepeal kireti , et major Waanenburg on lihtsalt hullumeelne , siis väideti , et uut sõjategevust koordineerib juba vale-Waanenburg , sest ta olevat bioloogiliselt oluliselt noorem kui õige Waanenburg ( pakuti ka nende sugulust ) , hämati välimuse ümber — mille kohta oli igal ajalehel ise versioon välja käia , räägiti koguni , et tal on naha asemel kalasoomused või siis näo asemel koera koon — ja jõuti järeldusele , et sellist koletist pole maapind veel kandma pidanud . Sõber , see major Waanenburg olin mina , Colin Payton . Üks ja see ainuke . Millises oma etapis sõda minuni jõudis , on raske öelda , kuigi ma võisin jälgida peaaegu iga tema vaatust hulgalistest infokanalitest , mis justkui ussikesed otsisid juurdepääsu minu sisikonnale . See meenutas teatrit , millest mina kui vaataja võileiva kõrvalt oma neutraalse osa sain , kuigi midagi meelde ei suutnud jätta . Infot oli üleküllas , rohkemgi veel , ja sellepärast polnud minu jaoks mingit vahet , kas võimul on mingi partei , kindral Callaghan või viimase kammerteener koloneli astmes . Arvuti , mis mind välismaailmaga ühendas , oli rohkem minu töö ja hobide teenistuses , mille eest ma sain oma vanemalt kolleegilt , doktor Olafssonilt mitu märkust ühiste hommikusöökide ajal. Sõjauudiste ja ühiskonda valitseva kasvava töötuse hirmu asemel häiris mind palju rohkem küür , mis mulle karistuseks töö iseloomu eest kangekaelselt selga tükkis ronima . Võib-olla algas sõda siis , kui kähedahäälne doktor Olafsson , endine dessantvägede seersant , kelle sõjamehe rada algas kümmekond aastat pärast viimase sõja lõppu — nüüd oli ta viiekümneseks saav maohaavandile kaalu ohverdanud kaame hallipäine vanapoiss — , just siis , kui doktor Olafsson sulgus endasse , tõmbas selga vana mundri , ei käinud enam duši all , nagu sõjaseisukorrale kohane , ja asus hüppenööriga treenides kummitama meie niigi kummituslikult tühja eksperimentaallabori pimedates koridorides . Tema elukevade triumfi tipuks sai uhke loobumine ühistest hommikusöökidest , millele järgnes ka minu ja astmaatikust Wolterinki leeri lõhestumine . Viimasega puutusin ma veel vaid niipalju kokku , et tõmbasin tal suulae keskele kasvanud hammast välja — ta oli kah üks neist saastunud geneetilise materjali kandjatest , närviline astmaatik , keda võis sageli kuulda kähedalt karjumas oma katsealuste peale . Edaspidi sõi igaüks meist oma laboris , kuna õigeks pidas , ning kokku puutusime haruharva vaikivates koridorides või katusel paikneval lennuväljal , prilliklaasid jääs , võtmas tuisus vastu iga nädala alguses meid külastavat helikopterit . Jah , tõenäoliselt algas tõeline sõda meie jaoks siiski ühel sellisel tuisusel esmaspäeval , kui me kolmekesi vaikides — naerge või mitte , aga sõnu olime viimasel ajal näinud rohkem kirjapildis ega kippunud neid , välja arvatud kuivad teretused , eriti aktiivselt kasutama — ootasime ja jäimegi ootama oma vana tuttavat helikopterit proviandi ja paari looduslähedase sõimusõnaga . Kogu järgnev päev valitses rahutus , doktor Olafsson jäi minu arvates haigeks — sõjamehena pidas tema kõige kauem pakase käes vastu — ning järgmisel hommikul anti muude tavapäraste sõjauudiste hulgas teada , et meie helikopter koos piloodiga on vastaste poolt alla lastud . Meie jaoks algas selle uudisega mitu nädalat kestnud piiratus kuni lausknäljani välja ja see määras minu esimese poliitilise eelistuse , mis jõudis aja jooksul mitu korda muutuda . Aga sellest kõigest hiljem , vend . Tollest hommikust , kui täismundris ja ajamata habemega doktor Olafsson tõusis süngelt lauast , teatas kähinal , et meie vaikimine — ta oli küsinud , mida me arvame kindral ... mis ta'nd oligi ? ... valitsusest Blausternil — on juhm ja ebakodanlik apoliitilisus , ning alustas oma erakluse kampaaniat , tollest hommikust saabus minu jaoks teatud loominguline vabadus . Kui me siiamaani olime hoidnud mingis mõttes üksteisel silma peal , arutades hommikuti plaane eelseisvaks päevaks — loomulikult ei rääkinud ma neile kunagi oma vanapoisilikest hobidest — , siis nüüdsest võis igaüks arutada neid oma külmikute , arvutite , mõõturite , inkubaatorite ja muu tehnika seltskonnas . Või iseendaga — selline harjumus tekkis mul kaks päeva pärast helikopteri hukku . Kuid Wolterinkile oli sedagi suhtlemist liiast , nii ma arvan , sest paar korda , mis ma teda juhtusin nägema , kandis ta väljasurnud tehasekoridoris helikindlaid kõrvaklappe . Mingi inertsi toimel jätkasin ma ka Maad haaranud sõjapalavikule vaatamata oma tootmist ja teadustööd . Kuhu kõik need südamed , maod ja ajusagarad , mida ma vastavalt geenikoodidele — need sain ma iga nädal uued — konstrueerisin , ma ei teadnud ega tahtnudki teada . Küllap nendele hävituspilootidele , kes isheemiatõve või stresshaavandite all kannatasid . Kui lihtne tehnik tundsin ma palju rohkem huvi oma vabaaja vastu ja pärast tingliku tööpäeva lõppu täpselt kell viis haarasin pabertopsis jahtuva kohvi järele , lülitasin arvutid uudistekanalitele , tegin kiiruga kokkuvõtted enda jaoks — mis kippusid päevast päeva korduma , kui mitte arvestada laadapulli , mida seal korraldas seesamune pika nimega major — , ning asusin oma loometöö kallale . Selleks oli vaja üht-kaht lihtlabast pornokanalit ja naisteajakirjade esikaasi . Teadlasena kuulusin ma professor Youngi , kaalukaima sõjajärgse biotehnoloogia praktiku ja teoreetiku koolkonda , kes deklareeris , et eetika , ressursside ja tulemuse seisukohast on optimaalseim toota inimesi kudede kaupa , lappides neid kokku elemetaarkirurgiliste meetoditega , mis oli peaaegu ohutu seni , kuni ei sekkunud inimene — selles võisin veenduda iga päev ise . Selle seisukoha järgi oli inimese tootmine ühtse tervikuna keelatud . Ühiskond oli tol ajal suunatud üleüldisele ühtsustumisele , siluti nurki , tasandati tippe , seepärast professor Youngi vastased , keda oli algselt päris palju , olid nüüdseks täiesti kadunud . Juba minu õpinguaastatel oli minu kursakaaslastest vaevalt protsent neid , kes polnud nõus Youngi seisukohtadega , ning neistki pool , üks inimene , tuli peagi meie leeri , teine pool aga lõpetas rentslis , kuna projektid jäid krooniliselt finantseerimata . Kuid töö , millest arvasin kujunevat oma missiooni elus , leidis masendava lõpu . Nimelt peaaegu radioresistentne genoom , mille konstrueerimisega olin tegelnud vist oma seitse aastat , põgenes ühel päeval tillukese sabata sisaliku näol minema . Kui ta ei langenud polaarkoerte ohvriks , külmus ta niisama ära või siis äärmisel juhul kandis oma väärtuslikud geenid edasi metsikule populatsioonile , kus need tõenäoliselt toorelt maha sõkuti , nii et lahendus inimese lühikesele elueale oli ja jäigi minu autorluseta . Vaid kujutage ette , kui me elaksime seitsmekümnesteks ! Või lausa kaheksakümesteks ! Kõlab ulmena , aga võinuks saada reaalsuseks . Tänu minule . Sellised hapud mõtted ei tahtnud mind kuidagi rahule jätta . Seega , lõpetanud tööpäeva , saanud selle eest kindla tasu , millest omasin tollal vaid teoreetilist ettekujutust , kuna polnud rahaga veel otseselt kokku puutunud — mu toidulaua ja aseme eest kandis alati keegi hoolt — , asusin õigustatult oma hobi kallale . Soprasin naisteajakirjades , tuhlasin pornoagentuurides , valisin oma Printsessile mitu head tundi õiget nägu ja soengut ja mängisin siis arvutiga , üritades sellest konstrueerida geneetiliselt ühtset tükki juba olemasoleva alakehaga . Tulemusega jäin vägagi rahule — arvutiekraanil liikus pikajalgne sileda naha , pingul tuharate , lopsaka büsti ja koheva brüneti lakaga naisterahvas . Minus tärganud patune erutus väristas kergelt käsi , kui ma operatsiooniks riideid vahetasin ning prille puhastades ootasin , kuni saal ja minu veel pooltoores šedöövr steriliseeritud saavad . Aeg võis olla juba üheksa kandis , kui ma viimaks saali astusin ja teda teretasin . Ta lebas spetsiaalsel plekklaual , paari nädala eest külge õmmeldud käed laiali , pea asemel kahe monitoriga tehisliku vereringe masin . Põhimõtteliselt oli ta valmis — pea ja kesknärvisüsteem olid viimane etapp — ning ta nahk oli just nii sile nagu mõeldud . Erinevalt planeeritud modellist oli minu kätetööl siiski siin-seal näha punetavaid arme ja kohati veel üpris värskeid õmblusi , mis moonutasid kudesid päris oluliselt . Neerudega olin ma mingi valearvutuse teinud , seetõttu sain ma ägeda äratõuke reaktsiooni ning mul tuli tükk aega maadelda teiste juba kokku viidud organite heaolu pärast . Tekkinud kahjustused — nii makroskoopilised kui immunoloogilised — lühendasid ta elu mitme hea kuu võrra . Aga sellest polnud hullu , kuna tegelikult on sellised tehisolevused tunnistatud vastava komisjoni poolt täiesti eluvõimetuteks ( nende umbes aastane eluiga lubas neid siiski kasutada teoreetiliselt sõjalistel eesmärkidel , kuid leidis sünget vastuvõttu nii eetika- kui majanduskomisjonides ) . Ma vaatasin viimased õmblused üle ning mudisin lamedat rindkeret , üritades viia seda mõtteliselt kokku transportkonteineris vegeteerivate lötside rindadega ( kas nad tõesti omandavad sellise kuju nagu tollel meesteajakirja modellil ? ) — üks naistearstist assistent kulunuks praegu marjaks ära . Oleks muidugi võinud Wolterinki appi võtta , aga ma kartsin , et ta kas annab mind üles , nõuab Printsessi pooleks või paremal juhul saab saali õhust uue astmahoo . Erutus oli selleks hetkeks juba ammu kadunud , jäänud vaid mingi kustuv hasart , mis vedas igal sammul köit lihtlabase tüdimusega — sest isegi , kui kõik õnnestub nagu planeeritud ja ma saan oma Printsessi kasutada aastajagu ( kui enne mingi komisjon , keda me kord kahe aasta jooksul nägime , kaela ei saja ) , ei õigusta see selleks raisatud aega ega vahendeid . Viimased kuulusid muidugi rahvaisadele , mille eest oodanuks mind kahtlemata vastav komisjon ja kohtukull . Ma ohkasin ja enne kui saali õhk jõudis silmad vesiseks võtta , asusin pusima . Liha ja veri . Tänutäheks armid . Selle nimel ma siis töötan ? Karjuv ebaõiglus . Ja siis tunnen sellel kehal igat kortsu , lohku , volti . Kirglikum oleks ilmselt edaspidigi pihku peksta . Aga , noh , kes teab ? Äkki korvab kõik puudujäägid nägu ja lakk . Ma uskusin , et mind erutavad kõige rohkem juuksed , sõber . Tulemus sai nagu ta sai . Paremat ei saanud tahta . Üks rind osutus kergelt nekrotiseerunuks ning ma ei julgenud seda siirdada . Hetke kaalusin , kas jätkata operatsiooni või teha siiski uus partii , siis tabas mind ootamatu idee ning ma õmblesin ainukese normaalse rinna täpselt keskele , tagades sellele topeltverevarustuse ja , nagu ma oma tehniku haridusega otsustasin , ka topeltmõõtmed . Kui ma lõpetanud olin , ei tahtnud elutu rind minu pettumuseks sugugi pingule tõmbuda , kuigi enda teada olin kõik närvid õieti õmmelnud . Ka veritsus ei tahtnud kuidagi lõppeda . Väsinud ja tüdinud , nagu ma olin , sülitasin tusaselt , katsin õmblused steriilselt , muutsin veidi ringeaparaadi parameetreid ja kõmpisin minema . Oli vaja veel toita Bobbyt , kahte infarktimudelit ( kolmteist aastat tagasi , seal alguses , olin ühte neist kasutanud Bobby emana — nüüdseks oli ta ammu surnud ) ja kümmet alkohoolse maksatsirroosiga eri vanuses meesisendit , aeg aga liikus juba kesköö poole . Ma nimetasin Bobbyt tegelikult Sireeniks , kuna ta oli mu õnnetu valearvestuse tõttu sündinud kurttummana ja lasi kuuldavale vaid sireenitaolisi häälitsusi . Tema genoomi oli lipsanud ka väga varajase emakakaelavähi geen , kuid erinevalt talle järgnenud tüdruklastest õnnestus tal mingi ime kombel välja elada — olles vähestest eranditest , mis ei vastanud professor Youngi teooriale . Aga erand ju vaid kinnitas reeglit . Ma tegin ta valmis peaaegu alguses , ammu enne seda , kui tulin mõttele proovida konstrueerida Printsessi , ning nüüd oli ta juba kolmeteistkümne aastane . Talle järgnes veel kolm tüdrukut eri nimedega , kuid nad kõik surid enne kolmandat eluaastat . Ta kasvas aeglaselt , oli kurttumm , ning muidugi sai mu kannatus otsa , enne kui ta jõudis mingissegi naiseikka jõuda . Ma küll vahest võtsin teda enda tuppa , jälgides , et Olafssoni kusagil nuhkimas poleks , ja lasin endale massaazhi teha , kuid vajadus tõelise naise järele sundiski mind asuma Printsessi kallale . Otsekui minu kiuste pidas Bobby kõigile katsumustele kangekaelselt vastu ja polnuks see konnapoeg ebaseaduslik vili , riskinuks ma vist isegi avaldada tagasihoidliku artikli antijangistlike erandite kohta . Kõmpides mööda hämaralt valgustatud koridori , võisin kuulda , kuidas Olafsson teeb oma laboris trenni ja Wolterink maadleb oma numbris köhaga . Sõda oli muutnud meid kõiki kuidagi rahututeks ning sundinud alateadlikult minema oma igapäevatoimetustes üle öisele eluviisile . Nii infartki- kui tsirroosimudelid magasid puurinurkades , täites pika koridori vaikse ühtlase norinaga . Ainult üks tsirrootik , bioloogiliselt kaheksa-aastane meesisend , kes pidi arvestuste ja viimaste maksahistoloogia tulemuste järgi varsti tüsistuste kätte surema hakkama , istus oma voodi äärel , tursunud kõht ees , pea käte vahel , ja köhis . " Noh , kuidas elad , poiss ? Hapu oled , jah ? " Ta tõstis pilgu ja mõmises midagi vastuseks . Erinevalt Bobbyst oskas ta öelda paari sõna , mida ma võtsin kui saatuse pilget . Viimase kahe tunni lindistuse järgi oli poiss niimoodi istunud juba tund aega , korra oksendades verd . Ma kontrollisin , et see protokollitud oleks , ning kuna seina taga asus Bobby puur , otsustasin , et võtan plika ööseks enda juurde ( vahest kui ma ta lapsesilmadesse vaatasin , haaras mind hirmus tunne , et tänu tugevamini arenenud kuuendale meelele saab ta mõndadest asjadest palju paremini aru kui mina ) . Bobby tormas mulle sireeni kombel huilates vastu ja haaras käest , millega ma talle üritasin mõista anda , et ta vait oleks — naaberpuuridest kostis häiritud nohinat ja seejärel ka pahaseid haugatusi . Kuid teda see ei huvitanud . Siis ma tegin kurja näo : " Ma ei võta sind kaasa ! " Sellest sai tüdruk mingil moel aru ning mul tuli jälle võtta müts peast tema kuuenda meele ees . Ta jäi otsemaid vait , kuid pakutud toidu viskas kannatamatult põrandale , asudes paluvalt minu kätt mudima . Ta oli kõhna ja tõmmu nääps — ma olin talle andnud kõige statistiliselt keskmisema genoomi ( sealt pärines ilmselt ka kahe silma vahele jäänud emakavähk ) . Elavad uudishimulikud silmad . Otsaees tursunud veen . Seda veeni vaadeldes mõtlesin iga kord tahtmatult , et kui ma ühel päeval võtan ennast kokku ja otsustan talt ta ainukese omandi röövida — kui ta nii kaua veel vastu peab — , läheb kas see veen või ta ise tervenisti lõhki . Ta kibeles mulle midagi ammuda , kuid ma sundisin ta vaikima , kustutasin vivaariumis tuled , ning astusin vaikselt hämarasse koridori . Otsekui ahvipärdik , keda viiakse areenile , tõmbas ta pea arglikult õlgade vahele , surus õrna käekese suule ja järgnes mulle kikivarvul . Wolterink oli vakka jäänud , ainult Olafssoni poolelt kostis veel ähkimist ja ühtlase sagedusega hüppamist — hüppenöör meeldis talle ülekõige . Ma viskasin kitli ja kergelt higihaisuse särgi seljast ning mulle tundus , et laps vaatab mind kuidagi mitte just lapseliku uudishimuga . Kui ma siiamaani olin sundinud ennast pidama teda naiseks ega suutnud pidada muuks kui laboriloomaks , siis nüüd korraga avanenud perspektiiv ajas mulle pärast kurnavat tööpäeva kananaha ihule . " Ära vahi mind ! " torisesin , visates püksid põrandale ja koorides juuste jalast . Ent kui ma pilgu tõstsin , õitses Bobby näol edev naeratus ning ta kakkus vaikselt ammudes seljast oma rohelist kombinesooni . Ülakeha oli sellest juba välja pugenud , paljastades lamedad rinnahakatised , mida kattis kananahk , ja armides kaela ( et ta ei kutsuks mingeid kahtlusi esile , pidin tema nahale tegema samasugused õmblused nagu teistel katsealustel ) . " Pane selga tagasi , kurat ! " Ta vaatas mulle ehmunult otsa , kuid edev säde silmist ei kadunud . Ma olin kindel , et ta sai aru , mida ma käskisin teha , kuid seeasemel , et käsku täita , pani ta mõlemad käed suule , nagu oleksin nõudnud vaikust . Kui ma dušši alt tagasi tulin , seisis ta ikka samas asendis , käed suul , kuid silmis helkis nüüd hoopis uudne ilme , mis mulle üldse ei meeldinud . Korraks mõtlesin koguni , et ta kavatseb mulle kallale tungida , kuid kui ma ta käed suult rebisin , leidsin eest mängleva naeratuse . Ma vandusin tusaselt . " Me ei hakka mängima , " ütlesin sundivalt . " Masseerid mind ja hakkame magama . Said aru ? Jah ? " Ta ei teinud kuulmagi . Ma olin kasvatanud teda eri õppetekstide järgi , nagu pidi kasvatama lemmiklooma , ja arendanud välja kõik hädavajalikud refleksid — kes võis arvata , et ta elab nii kaua ? Nüüd aga käitus ta selgelt risti vastupidi kõigile käsklustele . Teadnuks ma tol hetkel , misasi on naine , saanuks ma sellest aru , kuid õnnetuseks olin vastassoost vaid lugenud . Anatoomilist , füsioloogilist ja erootilist kirjandust . Korraks mulle tundus , et keegi on ukse taga , ning ma rebisin selle tusaselt lahti . Hämaras koridoris polnud kedagi , vaid konditsioneer surises laes . Ma teadsin , et läbi selle ukse pole üldse võimalik midagi kuulda — kui vaid kõige valjemat karjumist . Hirm , et siin siiski võis luurata Olafsson — kunagi ei võinud teada , kui tõsiselt ta oma sõjamängu võtma hakkab — , sundis mind häält tooni võrra vaiksemaks võtma . Kahtlused , mis olid öö saabudes ja väsimuse viljakal pinnal kiiresti idanema hakanud , kasvasid paranoidseks luuluks , kui Bobby mulle selga ronis ja mind külmade lapsekätega puudutas . Kui ta ennast minu vastu hõõruma hakkas , rohkem kui tavaliselt , nagu mulle näis , kargasin ma vandudes jalule , vahtisin talle hetke kurjalt otsa , tundsin siis , et jään endale alla , ja sööstsin hommikumantlit selga võttes kiiruga toast välja . Ma suundusin otsejoones operatsioonisaali , riskides rikkuda selle perfektset steriilsust , muutsin värisevate kätega ringemasina parameetreid , pumbates peata kehasse peaaegu elu , jalgadesse soojuse ning ennist külge opereeritud steriilsesse materjali mässitud büsti pingsuse ( selle taga seisis muidugi värske haavavalu , kuid tol hetkel ei tulnud see mulle pähe ) . Seejärel võtsin ma Printsessilt neitsilikkuse . Sõda oli taas jõudnud aktiivsesse faasi . Rindelt tulid teated kindral Callaghani edust separatistide — kes võitlesid kahtlemata poliitilise nonsensi poolel — vastu , kelle eesotsas seisis major Waanenburg . Viimast nimetati ka anarhistiks , mille tähendust selgitas mulle doktor Olafsson , keda see sõna raevust värisema pani . Igal juhul tema algatatud saarte " iseseisvumine " oli tõepoolest täiesti seletamatu , kui mitte lausa tobedus . Iseseisvumine millest ? Maa ajalooliselt ühtsest geopoliitilisest struktuurist ? Minu üllatuseks sain Olafssoni käest teada , et meie tehas jääb major Waanenburgi territooriumile , mistõttu oleks otstarbekas organiseerida kohalik partisanirühmitus kolmest mehest . Mind pani see pakkumine tõsiselt kõhklema , Wolterink aga ei tahtnud asjast üldse midagi kuulda , avamata meile oma labori ust . " Küll võib inimene loll olla ! " kärgatas Olafsson kurjalt . Ta lõual oli vähemalt kuu aja habe . " Poliitiliselt organiseerumata ori ! Oht varitseb igalt poolt , põhjast-lõunast-idast-läänest ! Wolterink , te olete apoliitiline narts ! " Paari päeva pärast saime teada , et meile provianti vedav helikopter oli Callaghani õhutõrje poolt maha lastud . Me ei saanudki teada , kas piloot jäi ellu või mitte , kuna Olafsson keelas poliitilistel kaalutlustel avada sidet separatistide kätte langenud Silver Creekiga , minu kodulinnaga . Selle asemel võtsime kahekesi ette — kuigi suurema entusiasmita — arvel oleva tehnika kontrolli ja avastasime rahuajal kujunenud tõelise korralageduse . Näiteks oli minu laboris muuhulgas arvel professor Sagonjan , kes suri enam kui kümme aastat tagasi maha , siis kui ma alles tulin . " See oli kindlasti eksitus , " arvas Olafsson ükskõikselt , rapsides lund oma räpaselt vormilt , kui me otsisime tehase läänetiiva katuselt mingit vedellämastiku konteinerit . " Kuigi tõenäoliselt kuulus helikopter mõnda Waanenburgi baasi ja seepärast on Callaghani samm õigustatud , eks ole ? Nagu males . Kunagi ei või teada , mida transporditakse näilise tsiviilkopteriga — söögimoona , laskemoona , mässulisi või luurespetsialiste . Payton , kas sa ei tahaks täna koos minuga mööda tehast jooksma tulla ? " Seda ma ei tahtnud . Oli tarvis tööd teha . Sellele , et helikopter jääbki tulemata , ei mõelnud meist keegi . Aga ta jäi tulemata , ning kahe päeva pärast sai kogu tehases toit otsa . Mingi aeg tuli meil toituda katsealustele mõeldud kontsentraatidest — oli see vast mürk , proovige toorelt närida puljongikuubikut ! — ja alkoholist , mille varud olid oluliselt suuremad . Kui ma hapu näoga peegli ees viimase kuubiku ära näsisin , tundsin peaaegu rõõmu , et sain selle solgiga ühele poole . Olafssonil läks nigelamalt — alkoholi ta ei joonud , inimkatseid ei teinud , treenimist aga jätkas . Kui ma teda tol päeval õhtuhämaras nägin , haaras mind tõsine hirm , et seda maniakaalsete silmadega tundmatuseni kõhnunud ja higi järele haisvat muumiat võib haarata näljane soov mind maha koksata . Ma pugesin nurga taha peitu , enne kui ta mind märgata jõudis , ja imestades , mida ta minu tiivas teeb , kuulatasin . Midagi pomisedes avas ta minu vivaariumi , kus asusid puurid katsealustega , ja lõi midagi puru . Seejärel sulgus tema järel uks . Ma tormasin laborisse ja üritasin saada pilti vivaariumi kahest kaamerast , kuid tulutult — mõlemad olid purud . Mind haaras hirm Bobby pärast ning ma sööstsin tagasi vivaariumisse . Kui ma sisse tormasin , oli Olafsson oma töö juba edukalt lõpule viinud , ning lohistas ähkides ukse poole ühte vanemat meestsirrootikut , lai vererada järel . Ta tõstis järsult pilgu ja haaras vööl rippuva raske haamri järele . Hullumeelsed silmad , pragunenud huuled , haisev suu . Ma tardusin tahtmatult paigale . Ma olin sedavõrd võlutud sellest vaatepildist , et oleks vaevalt suutnud enda kaitseks midagi asjalikku ette võtta — vahest puhkeda kisama selles tühjas lossis . " Ahhaa , sina , Payton ! Ma laenan sult toidumoona . Sõda nõuab ohvreid . Homme võiks siiski trenni teha , mis ? " Ohvrite osas oli tal õigus . Ma küll jäin esialgu seisukohale , et katsun oodata ära helikopteri , kuid jälgides , kui kiiresti Bobby kasvav organism kaalu kaotab , ei pidanud vastu ja tõin lagedale viimastel päevadel valmistatud kaks kopsu , ühe südame , nelipealihase ja viis maksa , mis me siis ükshaaval ära praadisime ning minu toas mõnuga nahka pistsime . Õnneks ei teadnud ta , mida sõi , ning tema silmi tuli tagasi endine säde ja kehasse mänguhimu . Ühel hommikul , kui nälg oli jälle üle mõistuse kasvanud ning rahu ei toonud ka möllamine Printsessiga ( teda külastasin ma nüüd mitu korda päevas , olles vist esimest korda tõsiselt armunud ; kahjuks tuli algmaterjali puudusel ajutiselt peatada tema pea tootmine ) , — kui ma värisevate kätega justkui vangistatud metsloom laboris ringi kondasin , tormas minu juurde Olafsson , samasugune degradeerunud ja nälginud hull , ja karjus võidukalt : " See anarhist sai peakorteri pommitamisel surma ! Kuuled sa , Payton , Waanenburg on kutu ! " Mind rõõmustas see vähe , kuna toitu me selle eest veel ei saanud , kuid vähemalt nõustus Olafsson nüüd avama sidet Põhjasaare keskusega , kust meile varem toitu kohale toodi . Kui meile viimaks vastati , selgus , et praegu vajavad lahendust hulga tähtsamad probleemid , kuid lubati siiski uus helikopter lähipäevil teele saata . Seda me ootama jäimegi . Samal ajal asusid Waanenburgi ohvitserid omavahel kakkuma , alustasid teineteise vastu sõjategevust ja läksid viimaks amnestia lubadusel eranditult Callaghani poolele üle . Vaid mingi perifeerne väikelinn ( Cesisburg , kui mind mälu ei peta ) jätkas kangekaelselt jonni , ning räägitakse , et kui rünnakuplaani sepistavale Callaghanile teatati , et linnakese ainuke piloot on haigeks jäänud , viis tanki aga spetsiaalse kütuseta , mistõttu rahvas kavandab vastast kurnavat sissisõda , puhkes ta südamest naerma , naeris pisarateni ja otsustas neile sangaritele mõõduka autonoomia jätta . Seda jutustades naeris ka näljane Olafsson pisarateni , jäi siis järsku vait ja küsis märgade silmade kilades , kas ma ei tahaks viimased katsealused maha võtta ning sisse soolata . Ma olin temaga otsemaid päri . Samal õhtul panime Bobbyga jälle kahekesi pidu , ta tegi mulle massaazhi ja lalises naerda . Viimaste nädalate rahutused ei möödunud siiski jäljetult ning ühel ööl ärkasin ma hirmuunenäost , kus mindmööda roomasid suured punased ämblikud . Kogu järgneva päeva värises mu näo parem pool , mis ennustas kõike muud kui head . Õhtul jätsin ma Bobby üksinda puuri ega külastanud Printsessi . Tolsamal õhtul nägin ma ilmselt viimast korda Wolterinki , kes oli muus möllus kuidagi tahaplaanile jäänud . Millest ta toitus , ei osanud ma arvata — küllap alkoholist , sest selle lehk levis temast hea kümne sammu kaugusele . Kramplikult köhides ei suutnud ta isegi vastata minu ettevaatlikule teretusele . Võib-olla aga ei pannudki ta mind tähele oma kõrvaklappide ja tumedate prillide tagant . Õhtul haaras mind seletamatu hirm , ma nägin mingit plahvatust ega mäleta enam midagi . Öösel toibudes oli mu keel verine , näol aga mitu tursunud sinikat . Suur kuhi liha , mis ei mahtunud enam külmikutesse , oli halvaks läinud ning nädala pärast tuli meil kahetseda , et olime kõik katsealused ühe hoobiga maha löönud . Nüüd olime jälle toiduta , seekord lõplikult . Kogu õhtu istusime Olafssoni kabinetis , otsides sidet Silver Creekiga . Kui see viimaks õnnestus , teatati uuesti , et inimestel on praegu teisigi probleeme , kui mõelda oma kõhule . Olafsson tõstis mulle metsiku pilgu — miks ta , raisk , nii raskelt nälga talus ? " Muidugi , Payton , praegu on poliitilised mured esikohal ! Kas sa pole mõelnud , et sellele kõigele on lihtne seletus ? " Ta noogutas naeratades , kuigi ma ei arvanud midagi . " Nimelt ! Meie seas on spioon ! " Ma vihastasin . Vanamees oli lõplikult segi pööranud . " Mina see pole ! " " Loomulikult , Payton ! Aga Wolterink on mul küll nagu pind silmas . Kas korralik kodanik võib niimoodi köhida ? Kui ta oleks heast perest , oleks tal korralik genoom ja kindel tervis , nõus ? Pluss see alkoholijanu . " Kui ma nädala pärast juba hulluks minemas olin , istudes nüüd pidevalt vaid infokanalite taga , ammutades endasse lubivalgeid naeratusi , lõbusat tuju , mis mul maohaavandeid tekitas , ja uue gaseeritud joogi reklaame , saabus sisetelefonitsi Olafssonilt teade , et me oleme võitnud sõja . Selle uudise ebaaktuaalsus ajas mind esialgu marru ning ma lausa plahvatasin , seda heas mõttes , kui selgus , et tegelikult pidas ta silmas helikopteri maandumist lennuplatvormile . Kui ma viimast jõudu kokku võttes — mida küll Bobby tegi ? ma ei julgenud teda juba teist päeva külastada , kartes halvimat — oma urust välja ronisin , selgus , et meile saabus külla mitte moonalaadung reklaamitavate jookide ja söökidega , vaid sõjakopter verinoore ohvitseri ja kahe reamehega . Olafsson , kelle nägu ei rääkinud sõnagi näljapiinast , juba tormas neile läbi lumetormi vastu ja kukkus raputama ohvitseri käsi . Wolterinki polnud näha ning nagu ma õieti arvasin , oli Olafsson ta kui reeturi rahumeeli nahka pistnud , miseest ta ohvitseri korraldatud välitribunali poolt samal õhtul surma mõisteti ja kohapeal maha lasti . Jah , asjad arenesid kiiruga edasi , nagu eriolukorrale kohane . Kuid enne oli mul vaja astuda nõrkenud jalgadel helikopterini , lükata kõrvale ila pritsiv Olafsson ja paluda katkeval häälel alandlikult midagi hamba alla . Kõik ümberringi mattus pimedusse , milles sähvisid lubivalged naeratused , minu nägu hakkas jälle vastupandamatult tõmblema , ma seisin viimast jõudu kokku võttes veel hetke paigal — ma ei jaksanuks praegu hambaidki saia lüüa — ja vajudes pikali , kuulsin veel , kuidas järsku soolasambana paigale tardunud verinoor ohvitser hüüatas : " Major ! " Kui ma lõplikult mõistusele tulin , oli kohus Olafssoni tegudest õiglaselt üle käinud . Nagu ma õieti arvasin , ei tõotanud aga noore ohvitseri , vanemleitnant Sullivani hüüatus : " Major ! " mullegi midagi head . Vaevumata midagi seletama , hoidis ta mind ööpäevaringse valve all — iga kaheteist tunni tagant kell kaheksa toimus ukse ees laskevalmis automaatidega valvet pidavate tunnimeeste vahetus . Hädade tarvis ei jäetud mulle muud võimalust kui ajada asi vaikselt ruumi nurka ära . See mu kannatuse viimaks lõhki paisutaski ning kepselnud suurema hädaga kitsa kusehaisuse ruumi ühest nurgast teise , üritades loodusest üle olla , tormasin uksest välja ja jooksin jalule karanud tunnimehele tähelepanu pööramata peldikusse . Ma pigistasin silmad kinni , valmis saama automaadivalangut selga , ning istudes juba külmal potil , ei suutnud ikka veel uskuda , et ripun eluköie otsas . Kui ma viimaks tagasi reaalsesse ellu prantsatasin , seisis tunnimees avatud ukse kõrval valveasendis , näol ehmunud ilme . " Kus teie see ... šeff on ? " " Sidekabinetis , sir ! " " Ma lähen vaatan , " kostsin kõhklevalt , jättes napilt küsimata , kas tohin . Kui mitte roheline munder ja laskevalmis automaat , võinuks arvata , et tegemist on mitte soldati , vaid hea hotelli liftipoisiga . " Jah , sir ! " Pöetud noormehe auavaldus jättis mitte niivõrd meeldiva kui hirmutava mulje , ning enne kui ma söandasin astuda hämarasse sidekabinetti , lõin ueesti kõhklema . Leitnant , vinnilise pikerguse näoga umbes kahekümne viie aastane , minuga ühte kasvu mehemürakas , kargas võpatades arvuti tagant jalule ning ma märkasin , et ta jälgis kokkuvõtet mingitest valimistest . Hetke vahtisime teineteist vaikides — tema ehmunult , mina pigem imestunult . Lõpuks sain ma suu lahti . " Mis siin toimub ? Miks mind hoitakse nagu vangi oma ruumis täiesti elamiskõlbmatutel tingimustel ? " Ta maigutas pimeduses kahvatades suud — kui mind ei petnud silmanägemine , ta isegi lõi kergelt kõikuma , otsekui kaotanuks ta tasakaalu — , kuid ainus , millega tal oli lagedale tulla , oli sosin : " Sir ... " " Kuidas palun ? " Seepeale tõmbus ta sirgu ja kraaksatas selge häälega : " Sir , lubage seletada ! " " Laske tulla . " Tema veiderdamine hakkas mulle korraga meeldima ning lubas ennast veidi vabamalt tunda . Ma istusin toolile ja viskasin jalad lauale , sügades kleepuvat selga . " Kus Olafsson ja Wolterink on ? Mu kolleegid ? Ja jätke see sööritamine . " " Otsemaid , sir ! " See oli ilmselt esimene kord , kui ma alateadlikult võimuverd maitsta sain — nagu lapsepõlves , kui ma õllepudelikilluga sõrme lõikasin — ja see maitse mulle meeldis . Siis ma muidugi neid asju veel omavahel seostada ei osanud , kuid see tikksirget asendit hoida üritav mehehakatis , kes asus väriseva häälega andma ülevaadet oma siiatuleku eesmärkidest ja tehases läbiviidud välikohtust , kõditas minus meeldivalt mingeid seniajani varjul olnud närvilõpmeid . Wolterinki oli Olafsson nahka pistnud ja selle eest surma mõistetud ja samas hukatud , nagu ma juba mainisin , sõber . Milleks nad täpselt tulnud olid , ei julge ma praegu enam pead anda — küllap tahtsid kontrollida , miks tootmine on seiskunud , või kavatsesid kontrollida meie kodanikutunnet . Mida ta kehtiva poliitilise korra kohta pajatas , ei suutnud ma enam kuulata , jälgides rohkem , et tema suust pritsiv sülg — ta oli juba hoogu sattunud , noor täkk — minu pihta ei lendaks . Ma aina naeratasin endamisi , soojendades ennast tema higiste ponnistuste soojades kiirtes , kui minu endasse sulgunud teadvus fikseeris korraga ootamatu teemavahetuse . Ma koguni võpatasin . " ... riik vajab teid , sir . See korralagedus on juba kestnud nädalaid . Tatikaid sunnitakse koolidesse , kuigi nad tahaksid väkke , meid kavatsetakse laiali ajada , kuna teenisime teie niinimetatud separaatvägedes . Minu ema oleks muidugi rõõmus , aga kellele ma saan silma vaadata , näiteks treipingi või poeleti või ametnikulaua tagant ? Minu kutsumus on teine ... " " Pidage korraks kinni . Kes ma teie arust olen ? " Noormehe punetavat nägu valgustas viivuks kahvatu naeratus ning silmis vilksatas konspiratiivne säde . " Kas ma tohin öelda , sir ? " " Seda ma just ütlesin ju . " " Liberaalvägede ülemjuhataja major Ronald Waanenburg , sir ! Mul on au , sir ! " Ma puhkesin südamest naerma , mispeale ta kahvatas ja kukkus seletama , et loomulikult olen ma maapaos ja major Waanenburgi grimmeerimisoskus on ju teada , aga , aga ... Miski soovitas mul võtta tema sõnu tõsiselt . Küsisin , kus ta mind näinud on — ei olnud ju keegi kusagil Waanenburgi näinud . Lennukolledzhi lõpetamisel olin ma neile kõne maha pidanud . " Miks te's mind valve all hoidsite ? " " Mehed valvasid vaid teie rahu , sir ! " " Ahah , " noogutasin mõistvalt ja ajasin ennast püsti , et eemalduda . Ma andsin endale täiesti selgelt aru , et kuidas mulle ka ei meeldiks aupaiste ja kogu see muu tsirkus , on see siiski liialt riskantne mäng , et sellesse nii uisapäisa sukelduda . " Ma ei taha enam midagi kuulda . Võtke oma valve maha , kandke hoolt , et labor oleks edaspidi korralikult toiduga varustatud , ja jätke mulle mu töö . " " Sir ... " " Jah ? " " Kui selgub , et te ennast siin peidate , klaaritakse teiega otsemaid arved , sir . Kui te aga liitute meiega , võib ilmselt ... " ta komistas , noor teotahteline poiss , kuid jätkas : " Me võiksime seada õigluse jalule , sir . " Ma kehitasin õlgu . Ta tormas mulle järele , kuid ma kamandasin ta valveasendisse tagasi — võimul oli isegi meeldivam maitse kui mistahes lapsepõlves proovitud karamellkommil ! — ja põrutasin ukse kinni . Ometi tahtis saatus nii , et minust saaks justnimelt seesama major Waanenburg , kellest hiljem räägiks kogu inimkonna ajalugu . Seesama Waanenburg , kelleks saadakse , kuid kellest vabastab vaid surm . Kui mulle viimaks meenus Bobby , oli ta sedavõrd nälginud , et oskendas kogu pakutud vee välja . Sellisena ta mu mällu jäigi : kuivetunud , huuled pragunenud , silmad lohkus , sääremarjad krampis . Vähemalt ei surnud ta emakavähki . Printsessilt ma tõmbasin masina tagant ära , kavatsedes meeleheites panna plehku tehasest — ja seda tegu kahetsesin hiljem korduvalt . Ma olin temasse ikka hingepõhjani armunud . Aga põgenemine luhtus , kuna väljas valitses tõeline lumetorm ja lähima asulani oli vähemalt paarsada kilomeetrit . Kuulanud pimedas kümmekond minutit polaarkoerte vingumist läbi kiunuva lumepöörise , neelanud kuivi pisaraid , laskusin sideruumi , kus tukkus tugitoolis leitnant Sullivan , raputasin ta jalule ja sosistasin kuumalt näkku : " Sa lased need barbarid maha ja ma tulen sinuga kaasa ! Edasi vaatame . " Ta isegi ei ajanud vastu , mõtlemata sellele , et sama käsu oleksin võinud anda kummalegi ta kaaslasele — mu sõnadel oli tõepoolest kaalu ! — ning järgmise hommiku esimestel tundidel tõusis meie helikopter raskelt õhku ning võttis suuna lõunasse . Kui mitte tänavaid üleujutavad purpurses vormis luureteenistuse salaagendid , kõrvaklapid ja mikrofonid peas , ning rohelises vormis eliitüksuslased kergete automaatidega õlal , võinuks arvata , et Lõunasaarte keskus Prestonport elab täiesti normaalset elu . Linna ei pommitatud enam , öösiti polnud kohustust kodus istuda , inimesed käisid vabalt tööl ja kurjategijaid ei poodud enam keset linna üles , nagu toimus see Waanenburgi ajal. Viimane oli muide majori populaarseim seadus tavakodanike seas . Seda mainiti iga natukese aja tagant selles urkas , kuhu Sullivan mind saladuskatte all talutanud oli . Mind päästis vorm , mille olin võtnud ühelt kahest soldatipoisist , kelle Sullivan minu käsul maha lasi . Dokumendid mängisid oluliselt väiksemat rolli , kuigi neid kontrolliti kahel korral — üks kord mingis Põhjasaare baasis , kus me maandusime , ja teine kord Prestonportis , kus mingi juhuslik salaagent mind kinni pidas ja küsis , miks ma vormis ringi liigun . Sõduripoisi tunnistus , mida ma mõlemal korral esitasin , kontrolliti küll , kuid ilmselt ei võrreldud olemasoleva näoga — kuidas muidu võis jääda kahe silma vahele veel piimaste vuntside ja kõõrdsilmsuse puudumine ? Vaatamata näilisele rahule toimus linnas intensiivne otsimine . Otsiti anarhiste , poliitilisi juhmardeid , salarelvi , kahtlasi kodanikke ja muud ebasündsat . Seepärast tuli mul jääda paariks päevaks Sullivani juurde varjule , et siis koostada konkreetne tegevuskava , poliitilised sammud ja muu selline saast , mida Sullivan mulle järjepidevalt pähe määris . " Meie baas on teie poolel , sir , " seletas ta õhinal . " Prestonporti võtame üleöö enda kätte , Põhjasaared järgmisel ööl — sadamad , laevastiku , maaväed — ja kuu aja pärast riputame Callaghani Prestonporti keskväljakul õitsva kastani otsa . " Koht , täpsemalt urgas mitmekordses kivielamus , kuhu ta mu tõi , oli tema vanemate kodu . Aknad , mis ei käinud lahti , ei pidanud väljast peale tungivat mere ja kalatehase lehka , paar ära sõkutud voodit ning paljad seinad , mida tapeedi asemel kaunistamas allavoolavad kollased laigud . Laed ilma lampideta ja hõre lillepeenar aknalaual . Nurgas lamaskles surma- ja alkoholihõnguline muldvana ätt , kes pika raputamise peale rebis vaevaliselt lahti rähmased silmad ja krooksatas välja suutäie pruuni sappi . " Vanaisa , kus ema on ? Meil on külaline , ärge teda puutuge . Ta läheb minu tuppa . Selge ? Joote jälle või ? Kus väikevend on ? " Ta lasi vanamehe tusaselt nurka tagasi , vaatas mulle otsa ja punastas , pobisedes midagi õnnetu pärandi kohta . Ta juhatas mu oma tuppa , mis käis seestpoolt lukku ja kus oli vähemalt valgete linadega voodi , millel võis inimese kombel magada . Ta tegi kiiruga suure omleti munapulbrist , vabandas , et peab oma asju ajama minema , ning paludes mul ennast mitte välja pista , kuni ta tagasi tuleb , kadus . Tema elevil silmad ei tõotanud jällegi midagi head — isegi kui tal oli tõsi taga oma revolutsiooniga , polnud ma nõus selles pullis kaasa lööma , veel enam täna öösel . Ma olin küll looma kombel väsinud ja soe omlett sinepi ning lahja kohviga rõhusid silmadele , kuid uudishimu ei lasknud mul rahulikult teki alla kobida . Erinevalt Wolterinkist ja Olafssonist , kes kaks korda aastas ( puhkuseks ja Suureks Rahupühaks ) sõitsid koju , jäin mina tavaliselt tehasesse — vähemalt viimase kümne aasta jooksul . Alguses ma veidi põdesin selle pärast ja üritasin igal võimalusel tagasi inimeste sekka saada , kuid ajapikku harjusin oma veidra vaikse eluga keset tuhandeid kilomeetreid lund , polaarkoerte kilamist ja surmale määratud laborimudeleid . Nii et normaalseid inimesi olin ma viimastel aastatel jälginud vaid arvutist ning nüüd , kus üks neist külitas norsates mul seina taga ning miljon samasugust rabeles linna kontorites ja tänavatel , haaras mind palavikuline vajadus heita neile kasvõi põgus pilk , nuusutada neid , saada osa kõrvulukustavast lärmist . Ma pidasin vastu vähem kui pool tundi . Siis keerasin ukse vaikselt lukust lahti , heitsin põlastava pilgu keelt kurgus noristavale vanamehele ja võttes julguse kokku , astusin välja . Pommituste käigus peaaegu maatasa tehtud bussipeatuses kõnetasin kaht noort naisterahvast , soovides teada saada , kuidas linna pääseda , ning sain vastuseks jaheda viipe saabuva bussi suunas . Nende imestunud näoilmetest sain aru , et olen nende aastatega degradeerunud mingiks valgeks vareseks , halvasti töötavaks mutriks , mis ei suudaks täita minimaalsetki ülesannet üldmehhanismis . Oli õhtutund ning töölt saabuvad inimesed külitasid lämbes bussis teineteise kukil , hingates näkku maohaavandite lehka ja vahtides tuimalt aknast välja siniste , pruunide , lillade , kollaste ja teab milliste silmadega veel . Keegi kogukas daam , suur äraveninud sangadega kilekott käes , tõstis minu ees istmelt maha kümneaastase poisikese ja pajatas talle käredahäälselt kuni järgmise peatuseni oma noorusest , kui lapsed bussis üldse ei istunud . Minu kõrval seisis kahvatupunaste silmadega tõmmu noormees ja vahtis mulle kogu tee alt üles otsa . Tagant suruti seljale , keegi virutas mulle küünarnukiga roiete vahele , siis põlvega kubemesse . Logu buss jauras monotoonselt , noormehe roosad silmad särasid uudishimulikult — kandsin ju räpast rohelist vormi . Minu otsaette ilmus higi , kaenlaalused läksid märjaks . Kusagilt sisemusest kerkisid külmad värinad , iga tõuge kusagilt poolt rebis sisemusest karjatust välja , mida ma nagu kõrvetisi alla tagasi neelasin . Ma isegi ei jõudnud jälgida akna taga mööduvaid lagunevaid maju , laohooneid ja kõrgeid plankaedu . Korraga sain õudusega aru , et ei tea ju Sullivani aadressit , ning kaotasin enda üle üldse valitsuse . Mind haaras ärev tunne , et kõik inimesed — too hingeldav eit suurte kompsudega , see küürutav vanamees ja higistav mehemürakas ära tätoveeritud huultega — vahivad mind varjamatu uudishimuga , ning ma tormasin järjekordses peatuses õhku ahmides välja . Kui ma hiljem Prestonporti haaranud olin ja teadsin temas iga tänavat strateegilisest seisukohast , üritasin korduvalt taastada oma esimest teekonda läbi linna , kuid täpselt see ei õnnestunudki — ilmselt oli mingi paanika laotanud mu silme ette loori , mis andis asjadele oma värvingu ega lasknud neid näha sellistena , nagu nad tegelikult olid . Tollest tormamisest on meeles vaid katkendid , hirmud ja kuhi vastamata küsimusi . Vaid mingi õnneliku juhuse kombel ei komistanud ma ühegi julgeolekuagendi peale , kes teinuks mu väiksele ulakusele konkreetse lõpu . Mida kaugemale ma jõudsin , seda suuremaks kasvas ümbritsevate inimeste hulk ning seda valjemaks muutusid nende hääled . Ma tundsin ennast väikse ära nätsutatud hernetükina keset lämbelt auravat supiollust , mida mingi kõrgemalt juhatav lusikas palavikuliselt ringiratast segas . Kõik läksid kuhugi , sukeldusid poodidesse , kus polnud midagi hingata , karjusid rääkida ning karjusid mulle kõrva , sundides ehmatama ja kiirust lisama . Inimesi oli kõikjal , nad veeresid peale ja tuli laveerida selles meres , et mitte olla ära tallatud . Karjusid autod , vilistasid valgusfoorid — see oli mingi õudusunenägu . Iga natukese aja tagant teretas sind keegi tundmatu , küsiti kella , mille ma olin maha unustanud — meri geneetilist fondi , mida ma olin üritanud konstrueerida surematuks . Ja kus olid need ülikiire orgasmivõimega pommid , kelle eeskujul ma meisterdasin nüüdseks väljalülitatud Printsessi ? Ja miks ma ei näinud ühtki tursunud lihastega mehemürakat , aga ainult impotentseid hilpharakaid ja rasva uppuvaid liharulle ? Kuidas ma juba pimedas tee koju leidsin , on siiamaani selgusetu , sest üha kasvav paanika tallas maha viimasegi kui mõistuseraasu . Ilmselt oli mulle sündides ikkagi hõbelusikas suhu torgatud . Räigelt lehkava kalatehase juures inimtühjal tänaval haistsin korraga jälle vabadusehõngu , tundsin ennast jälle iseendana , leidsin kadunud bussipeatuse , täissoditud maja , mida värvi asemel kaunistas hulk kirevaid joonistusi eri kaliibriga roppusi , ja suutmata uskuda , et olen pääsenud , vajusid suitsusesse korterisse . " No ja kes sina oled , tont ? " See oli pöetud peaga , mida kaunistas pikk poolkaares kulgev vohav arm , väikest kasvu naisterahvas . Turses huulte vahel filtrita suits , nägu punetav , mõlema silma all vikerkaare värvi sinikad , seljas mingid hilbud , milliseid ma polnud üheski uudistesaates näinud . Ta seisis keset hämarat esikut , käed puusas , ja vahtis mind varjamatu agressiivsusega . " Uba keset tuba — kuuled , mis ma küsin või ? " " See su poisi külaline , " koriseti külalistetoast — see oli Sullivani vanaisa . Nii et hõbelusikas oli mu ikka õigesse kohta juhatanud . " Las ta olla , poiss ütles tapab ära , kes teda näpib . " Naine vahtis mind hetke igast otsast , võttis siis krobelise käega minu pöidla ja juhatas mind suitsusesse külalistetuppa . " Tule istu , prints , näita oma kärssa . " Põrandale laotatud rasvasel ajalehel seisis kanister üle korteri lehkava vedelikuga , kõrval mingi ebamäärane mass söögipoolist ja samasuguste , kuigi oluliselt suuremate massidena toa nurkades kaks inimkeha , mis norisevaid helisid laiali saatsid . Üks oli vanaisa , teist ma ei tundnud — hiiglaslik mägi higistavat rasva ja hõredaid karvu kallerdaval lõualotil . " Suur mees oled , " kostis naine tunnustavalt . Ta pidi juba tugevalt auru all olema . Ta sättis mind ajalehe äärde ja tõstis ette kanistri — näh , võta lonks , kiilakas . Seda ma ka tegin , viibides ikka veel endises uimaudus . Vedelik lõhnas tule järele ja kõrvetas nagu keev tina , aga kurgust alla mahtus minema küll . Söögimassi võeti peale ühise tuhmunud kahvliga — mis ta oli , ei tea , aga maitses siiski paremini kui kuubikud , mida sõid laborimudelid . " Heakene küll . Nüüd räägi , " krõbistas naine , mahvides suitsu ja õgides mu ihu näljasel pilgul . Ja mina rääkisin . Ja edasi mäletan jälle katkendeid . Nutmist mäletan vaid ähmaselt . Kuidas aga Sullivani voodis püherdasime , üritades saada paika eest libisevat raskuskeset , mäletan veidi üksikasjalikumalt . Kui asjani jõudis ja ma kätega ühtteist üles leidsin , avanes kaks tuppe ja ma tegin neisse kordamööda ja siis ... siis ärkasin raputamise peale üles . Voodi ees seisis kaame näoga Sullivan-poiss ja raputas mind vihaselt . Ja minu kõrval norises mind kallistades lihapesuvee lehaga naisterahvas , kes oli ta ema , ja ukse taga möirgas higine Braderi sündroomiga mehemürakas , kes oli ennist nurgas norisenud — see oli Sullivani noorem vend . " Mis siin toimub , sir ? " Pea lõhkus valutada , kuigi ma polnud veel kaugeltki kaine , ma ajasin ennast voodist välja , rabeldes vabaks vanaeide näljasest ämblikuhaardest , ja oleks äärepealt kaotanud valitsuse oma mao üle . " Kas kõik on valmis , leitnant ? " korisesin põrandalt riideid otsides . " Täna öösel , sir , sedamaid ! Kõik on valmis , sir ! " Me sidusime Sullivani venna käsipidi külma roostetanud radika külge , sest leitnant kartis , et ta võib klobida endast kaks korda väiksema ema surnuks — kui mind ei petnud mälu , siis Braderi sündroomiga nooruk , kelle kogu aju mass oli läinud nahaaluse rasva toiteks , võis seda vabalt teha , ja tõttöelda ma kahtlesin , et radikas teda kuigi kaua kinni hoiab . Siis ma ütlesingi , täpsemalt korisesin läbi iivelduse , need hiljem major Waanenburgile omistatud sõnad : " Vabadus nõuab ohvreid , leitnant ! Kõigi heaolu ei pea sõltuma indiviidi heaolust ! " Me ronisime öö katte all kaistevärvides furgooni ja sõitsime läbi pillerkaaretava linnamülka Prestonporti õhuväebaasi . Mulle korraldati kiirkorras maha lastud Callaghanile truu majori vorm , mis oli mulle igast otsast väike , rebiti eest mõranenud prillid , mida Waanenburgil polnud keegi näinud , ning justkui hampelmann talutati silmipimestavate prozhektorite valgel külmetava meestemassi ette . " Rääkige , major , nad on seda hetke oodanud , sir , " sosistas Sullivan mulle kõrva ja mina , võideldes streikiva hääle ja tantsiva maoga , mörisesin : " Vennad ! " ning pidasin seejärel kaks sõna kõne allakäinud korra , poliitika , geenifondi ja üleüldse inimsoo kohta . Ning pime vaikiv angaar , meri pöetud inimpäid , hakkas korraga liikuma , lainetama ning siis minu sõnadele kõrvulukustavalt vastu kajama . Mu käskudel oli võlujõudu , vennas . Kohtamata vähimat vastupanu , olime samal ööl haaranud Prestonportis kõik , millel oli vähegi poliitilis-strateegilist väärtust — mere- ja maismaabaasid , õhutõrjekeskuse koos lennuväljaga , lisaks kütusetöötluskompleksid ja kogu ringhäälingu ( mis tuli odavam , kui selle ära ostmine ) . Enne hommikut oli minu mõjupiirkond laienenud veel sada kilomeetrit sisemaale — kuuldus , et ülestõusu juhib major Waanenburg , alistas mulle peagi pool saart , ilma et oleks tilkagi verd valatud . Selles polnud ka midagi imelikku , kuna isegi selline rebane nagu Callaghan oli lubanud endale luksust jätta ametisse kohalikud ametnikud . Vaid teisel päeval , kui minu üha kasvavad üksused marssisid liigse lärmita Lõunasaare suuruselt teise linna East Stirlingisse , tuli seina äärde juhatada Callaghani määratud komandant , kes oli jõudnud anda toimuvast märku kontinendile . Vigadest ei õpi ainult lollid . Mina polnud loll ja edaspidi ajasin suurt poliitikat nagu asjale kohane , vaikselt ja hiilimisi . Paar päeva valitses Maal närvesööv vaikus . Kuigi ma olin haaranud juba ülesküntud põllu , mis vaid ootas , et midagi külvataks , ei olnud ma jõudnud veel koondada oma jõudusid , ja vaatamata üleüldisele võitlusvalmidusele valitses kogu saarel tegelikult absoluutne kaos . Sellesse tegi veel oma panuse minu reaalne ebakompetentsus nii poliitilise kui sõjalise juhina , mistõttu ma olin juba mitu korda kahetsenud sombuse peaga vastuvõetud otsuseid . Ühinenud Demokraatia Organisatsiooni läkitustes manitseti mind heaga relvi loovutama ja taastama Lõunasaartel demokraatlik kord . Ähvardati sanktsioonidega . Erinevad keskused andsid teada radaritele vahele jäänud luurelennukitest , millede pihta lasti tulutult maa-õhk tüüpi rakette , ning meri näis kubisevat Callaghani allveelaevadest , mis hoidsid kõiki mu linnasid ööpäevaringselt sihikul . Ja ometi ta ei rünnanud . Seda vaatamata vähemalt viiekordsele tehnika ja meeste arvukuse ülekaalule . See vaikus lõppes sama järsku kui oli tekkinud . Nädalajagu ööpäevaringset palavikulist tööd oli andnud mulle enam-vähem ettekujutuse , mis kus asub , mis mul üldse olemas on ja mis šansid mul reaalse ohu korral on . Tõele silma vaadates oli prognoos üpris nigel . Seda ei parandanud ka paari hilpharakast juhtiva sotsioloogi arvutused , mille kohaselt minu nime vahetamisel Waanenbergi vastu kaotaksin seitsmeteist protsendi meeste toetuse . Minu abitust neil päevil iseloomustas kõige paremini mulle korraldatud atendaat , mille taga võis seista vaid Callaghani salaluure . Kuid suus ripnev hõbelusikas aitas mind seegi kord ja veel enam , lubas lõigata maksimaalset poliitilist tulu selles autopommi plahvatuses hukkunud kolme noore soldati elu pealt . Kuna ma toona veel kuulasin sotsiolooge , siis tean , et mu reiting tõusis kuus-pool protsenti . Tollest ajast peale kandsin ma alati kuulikindlat vesti ja avalikel esinemistel , mida ma võtsin ette vaid äärmuslikes olukordades , lasin ennast ümbritseda elusliha müüriga . Aga vaikus lõppes minust ja Callaghanist sõltumatult . Lõppes ja muutus kõrvulukustavaks mürinaks Põhjasaartel , mis seletas nii mõndagi Callaghani passiivsest käitumisest — arvestades tema luurepotentsiaali ja varast informeeritust . Ma pidasin parasjagu nõu oma sisemaal asuvas peastaabis kahe välikindraliga poliitiliste suundade ja jätkuvate Callaghani luurelendude asjus , millede vastu ei osanud midagi ette võtta , kui meie hämarasse ruumi ( mul polnud küll midagi varjata , kuid poliitikat oli tunduvalt kergem ajada pimeduse katte all ) tormas ähmi täis Sullivan ja karjus vihast värisedes : " Major , sir ! Põhjasaartel manööverdab seesamune ... Veel üks Waanenburg ! Vale-Waanenburg , sir ! " Mõlemad kindralid vaatasid rahulikult minu poole . See oli seesama häirimatu palgamõrtsuka kaaluv pilk , mis sundis mind ühte neist hiljem üles pooma ja teist eluks ajaks vangi mõistma . Ma seedisin rahutult informatsiooni , sügasin ennast sealtsamast , kust uurineerimine oli muutunud tänu sellesamuse poisi sopakollist emale takjaliseks , vabandasin härraste ees ja astusin koos Sullivaniga välja eredasse päevavalgusesse . " Mis jutt see on , poiss ? " nõudsin pingelisest tööst valutavaid silmi kissitades . " Sellest räägib kogu maailma uudistevõrk , sir ! Kõik ametlikes uudistes ! Mehed pärivad , mis jama on , sir ! " " Ütle neile , et see on bluff ! Mind on ainult üks ja see demagoogia on tõenäoliselt Callaghani trikk . Mis uudistest seda kuuldi ? Callaghani kanalid ? " " Nii see oli , sir ! " " Näed siis . Seleta meestele ära . Hakka astuma . " Ta pöördus juba minekule , kuid vaatas mulle veelkord otsa ja kostis ettevaatlikult : " Mehed on viha täis , sir , nõuavad seletust , sir . " Ma lubasin , et seda nad saavad , ja vaagides kujunenud olukorda , jälgisin koridoriaknast tavapärast sagimist laagri territooriumil . Eemal lennurajal maandus kaubalennuk varustuse ja moonaga , radari jaamas kündsid päevase vahetuse mehed palehigis magudesse haavandeid . Monteerijad seadsid töökorda kolmandat õhutõrje patareid . Ja sellegipoolest , võtnuks Callaghan tol päeval nõuks mind rünnata , sõkkunuks ta kogu selle sipelgapesa mudasse . Ma andsin endale selgelt aru , et olukord on üsna vürtsine ja minu otsustavast tegutsemisest sõltub sõjaväe toetus . Põhjasaartel võis tegutseda tegelik Waanenburg , kogemustega väepealik , mässaja , röövel , kes ta oli , ning juhul , kui ma temast ette ei jõua , tungib ta varem või hiljem mulle endale kallale . Heal juhul . Halval juhul langen ma enne oma alluvate kättemaksu ohvriks ja kõlgun siis lähima puu ladvas , või siis seotakse mind õhutõrje raketi külge ja lennutatakse järjekordse luurelennuki pihta . Olles kursis tänapäeva tsivilisatsiooniga , võis sedagi karta . Eriti arvestades nende kahe kindrali silmaleeki , millega viimane uudis vastu võeti . " Kutsume kokku strateegilise nõukogu ! " rohmasin pimedasse nõupidamisruumi astudes . Värske valguskiir , mille ma kaasa tõin , sundis kaht litapoega ehmunult kissitama nagu maast välja kaevatud mutte . " Kahe tunni pärast olgu minu laual aruanne , kus ja mis , mis võimalused , palju mehi , tehnikat , tööstust ! Ja sama inf tema kohta . Ja kõik väed viia lahinguvalmidusse ! Aeg on kallis , iga minut , iga hetk , härrased ! See on kindlasti Callaghani manööver , vana rebane ! Mind on ainult üks , mehed , pidage silmas ! " Ma olin hoogu sattunud ning kõlasid ilmselt kurjakuulutavalt , sest kaks kindralit kahvatasid , kuid ometi ei kaotanud kumbki enda üle valitsust . Ruumis lainetas elekter , poliitika , sõja hümn , sõber . Ma jäin pimedasse ruumi üksinda . Ma ootasin aruannet . Ootasin , et anda käsk . Ja kui mitte nende kahe kogemused , lasknuks ma nad sealsamas maha nende pilkumatute silmade pärast . Ma olin astunud sellele takjalisele rajale ja taganemisteed enam polnud . Ja ma pidin elama , sestap nimetangi seda kõike Waanenburgi needuseks . Varjupaigast sundis mind viimaks välja ürgse looduse kutse ning ma lonkisin vandudes haisvasse peldikusse , et põleda mitu pikka sekundit põiekergenduspiinades . Õhtuks olid kõik paberid minu ees laual , numbrite ja kogu selle värgiga , millest ma sain aru vaevalt kümnendiku . Nõu polnud kelleltki küsida , viimases järjekorras aga nendelt kahelt kindralilt . Ning samal ööl hakkasin ma karastama terast , tules ja vees ja veres . Ajalooõpikud tunnevad seda aega , peaaegu aastaks veninud ööd , Waanenburgi tapatalgude nime all . Vaatamata kõlavale nimele valitses enamuse sõjast kummagi osapoole tagalas täielik vaikus ja normaalne elurütm . Loodus ja inimesed elasid oma elu , õnnelikud olid need , kellele käiv sõjategevus andis leiba . Sotsioloogide abist ütlesin ma tolleks ajaks juba ära ega tea , mitu protsenti tööpuudust õnnestus lahendada , ega tea ka täpselt oma populaarsuse dünaamikat ajalõikes . Callaghan , vana rebane ja kaval taktik sagis oma tehnikaga minu ümber meres ja õhus , kuid säilitas kindlat neutraliteeti , mille eesmärgid olid ilmselged — oodata , kuni üks kahest Waanenburgi nimelisest oinast teist oimetuks koksab , et siis verest tühjaks jooksnud võitja loorberitelt nagu küps vili maha noppida . Kõige kiuste sain ma jalad alla . Vähehaaval hakkasin saama tolku , mis vahe on miinitraaleril ja lennukikandjal , maa-maa ning maa-õhk raketil , mis asi rünnak ja mis asi kaitse . Minu kindralite rünnakule pidas vale-Waanenburg päris hästi vastu ning peagi olin ma sunnitud taganema merele tagasi ja loovutama kõik haaratud saared , eesotsas strateegiliselt ülitähtsa Boddeiniga . Asi hakkas venima ja vinduma , ründeaktiivsus langes nulli ning vastasel õnnestus isegi korraldada paar jultunud , selgelt läbikukkumisele määratud dessanti minu saare põhjakalda eri punktides . Kuid peale sõjalise juhtimise oli mu õlule langenud ka masendav koorem karjatada valjuhäälseid kodanikke ja nende skandaalilembelisi esindajaid , mistõttu pidin viima ennast kurssi ka ühiskonnas toimuvaga — kui vastumeelt see mulle ka polnud . Kui minu lauale maandus sotsioloogide korraldatud aukartustäratav patakas pabereid , võisin vanduda , et selles on vähemalt kaks lehte iga minu alluvuses oleva kodanikupea kohta . Ning seda oli kindlasti liiast . Ma ei puudutanud seda pakki sõrmeotsagagi . " Kolonel Newman minu juurde ! " Ning kui kammimata unine vanamees , Prestonporti tsiviilosakonna juhataja oli kodust voodist välja raputatud — mul oli aus põhimõte teha tööd ööpäevaringselt , mis sümpatiseeris vaid keskmisele kodanikule , kes ise seda tegema ei pidanud — , osutasin mõttetule paberikuhjale ja käskisin tunni aja jooksul sellest arusaadav kokuvõte teha . " Jah , muidugi , sir . " Koos minu sekretäriga pidid nad kolm korda edasi-tagasi käima , et tassida see hunnik naaberkabinetti . Selge see , et tunni aja pärast polnud mingit kokkuvõtet ollagi , kuid ma lasin tal rääkida lühidalt sellest , mida tema peab oluliseks . " Sedasi , " noogutas kolonel püstijalu — mul ei tulnud pähegi talle istet pakkuda — ja lasi jutu lahti : " Hetkeseisuga jaguneb Lõunasaar kolmeks autonoomseks ringkonnaks , mis omakorda on jaotatud departemangudeks , millede keskusteks on käesoleva valitsuse ajal East Stirling , Grünwald ... " Ma pidasin vastu veerand tundi , saades vaid rodu numbreid ja nimesid , millede informatiivsus oli minu jaoks küsitav , ning lubasin ta koju , et teha sama jutt selgeks oma seitsme-aastasele lapselapsele , kelle suuläbi pidi see muutuma arusaadavaks ka mulle . Järgmisel päeval istuski väike Tony minu laual , käes värvipliiatsid , ja joonistas paberile neid asju , mida sõnadesse ei osanud panna . Kokkuvõtvalt : inimene elas , käis tööl ja sai palka , mille raiskas energia , vee ja õhu peale . Viimaseid kontrollisin mina . Inimesi oli väga erinevaid , paremaid ja vasemaid , ülemaid ja alamaid , kes siis aeg-ajalt leeri vahetasid . Igaühel oli mingi väärtus ja igaüks teadis seda , kuna see oli ainuke tulu ja turvalisuse allikas . Inimene elas teise samasuguse kõrval ja ometi elasid kõik teineteisest eraldi . Palju manipuleeriti mõistetega nagu armastus , vihkamine , demokraatia ja muu taoline saast , ning aegajalt lasti neid ka kergekäeliselt käiku . Seetarvis tegutses Lõunasaare Eetikakomisjon ( me olime ju endiselt tühipaljas mässuline provints , väike koopia Fort Grattoni valitsusalast ) , mis jagas karistusi ja määras suundi . Eetika- ja Inimlaadsete Katseorganismide komisjoni tegevusel peatusin põhjalikumalt , uurides ametlikest paberitest veidi juurde . Üks nende keeldusid piiras endiselt terviklike organismide tootmist . Näiteks keelatud oli luua lihast ja luust laps , kelle pead võinuks kasutada vajav retsipient , vaid tuli teha kõik organid eraldi — noh , kolju , aju , silmad , nina-neel , kõik tükkhaaval , mistõttu kannatas eelkõige toote kvaliteet . Selle pulli muutsin ma ümber , meenutades oma Bobbyt , ning veel natukese aja pärast lasin teaduskeskustel vaadata korralikult üle professor Youngi dogmad . Ka kõlas mõttetult eetikakomisjoni keeld joonistustundidele pimedate koolis , kuigi sama oli lubatud pimedate vanadekodudes . Kuid siinkohal jäi mul kompetentsusest puudu , et nende tegelastega köit vedada , ja ma ei hakanud nende aialappi kaugemale äestama . Ühiskond tarbis , palju jaksas , mistahes kaubad olid loodud hooajaks , sealhulgas ka sõdurite varustus . Viimane oli seletatav asjaoluga , et rahuajal oli riigil võimalus igale ajateenijate aastakäigule meisterdada selga uued kuued ja jalga saapad , mis polnudki loodud pikaajaliseks kandmiseks reaalsetes lahingutingimustes . Mul tekkis küll plaan vahetada kogu meeste riietus välja , kuid kui vastavad nõunikud tegid arvutused selle maksumuse kohta , mõtlesin esialgu ümber . Siis aga lõppes ka sõda — õige käärimine nende hilpudes santide ridades polnud jõudnud veel alata , kui sai kõikeandestavalt pühitsema hakata . Maksusüsteemid ja see muu värk oli minu jaoks tume maa — selge oli vaid see , et ma koorin nii tootjat kui tarbijat ja veel iseennast kah , mistõttu on riigi masinavärk alati korralikult õlitatud . Iga kell oli võimalik tõsta joogivee hinda , reklaamides selle tervistavat omadust näiteks kopsuvähkkasvajate ja kaaluprobleemide korral . Riigisüsteem oli kui lõputu ämblikuvõrk , mis kattis nähtamatu loorina kõiki kodanikke ja ebakodanikke ning mille abil imeti neist tasapisi üleliigset koemahla välja . Ja see mõjus rahustavalt . Arvutuslikult olin ma igatpidi kasumis , kuna ühiskond tarbis tunduvalt rohkem , kui resursse lähiajaks jätkuma pidi , kuid kahjuks sain ma liiga hilja aru , et kogu see rahahunnik ei küta mul isegi üht lihtlabast tanki ära . Mis ma aga kõigest sellest järeldasin , oli , et riik — ja Lõunasaared olid sellest hetkest iseseisvaks riigiks kuulutatud — igatseb kõva kätt , mis looks elamiskõlblikud tingimused igaühele . Ja ma alustasin vangilaagrite loomist , mida võeti vastu üleüldise heakskiiduga , ning lasin tavavanglates vangidelt ärandada televiisorid . Jah , inimene tegi sedasama , mida sajand ja kaks tagasi ja üldse kultuuri loomisest saadik , nimelt tarbis , tarbis ja tarbis , ning vähemalt said vangistust kandvad liikmed sellest nuhtlusest priiks . Sellegipoolest ei suutnud ma oma tehnikuharidusega kogu pähe vajunud infost kohe midagi sisulist välja lugeda ning käskisin kapteniks ülendatud Sullivanil kärutada ukse ette Prestonporti komandatuuri broneeritud jeep . " Mis täna linnas toimub , kapten ? " " Kaks avalikku hukkamist , siis mingi aastapäev ... " " Hukkamistest alustamegi . " Ma panin tähele , et inimesed saadavad minu autot pikkade pilkudega , ja kuigi oli oht , et sellest väljudes võidakse mulle korraldada kuul kerre , väga aus värk muidugi , lasin Sullivanil ühe mänguasjapoe juures kinni pidada ja astusin välja . Juba siis olin pannud tähele , et kaptenit saadab teatud nähtamatu aura , mis ei lase tema juuresolekul ühelgi õnnetusel juhtuda — just tema seisis tookord minu kõrval , kui plahvatas see kurikuulus autopomm . " Hoidke mu kõrvale , kapten . " Ma astusin Sullivani külge klammerdudes mänguasjakauplusse , ostsin oma nägu varjates raudmaski , mille otstarvet ei osanud väikse lapse mängunurgas ette kujutada , ning poest väljudes tõmbasin selle endale pähe . Enam ei näinud ma kordagi suurt inimmerd muudmoodi , kui läbi kahe kitsa pilu tihedas külmas metallvõres — polnud keegi varem major Waanenburgi näinud , ei näe ka nüüd . Seejärel lubasin kapten Sullivani staapi tagasi , jäädes temaga otseühendusse maski siseküljele kinnitatud anduri vahendusel , mille vaikne pinin — aga see kandus ka otse mu pähe — pani peagi kõrvad huugama . Sellegipoolest mingi fiktiivne turvalisus nende barbarite hulgas . Kesktänaval kakuti tee küljest lahti täiesti korralikku asfaltit ja asuti kohe uut asemele panema . Värv oli küll teine — must kollaste , aga mitte valgete triipudega . Efektiivne lahendus tööhõiveprobleemile . Pood , mille kohal rippus hirmuäratav reklaam vihasest kalamehest meetrise koletisega , kelle ta äsja oli nuga vehkides sopatiigist välja toonud , ohverdades võitlusele toobi verd ja hulga aega — mingi kalafarmi reklaam , mujal polnud midagi õngitseda — , selles poes varastati mul rahakott ära . Tähendab raha , rahakott jäi alles . Imelikke asju toimus linnas . Inimesed olid täpselt samasugused , nagu nad olid olnud neli sajandit tagasi , kui saari vallutati algloomade , arosside ja igasuguste muinasjutuliste kiskjate käest . Uskumatu see näis , aga evolutsioon oma seadustega selles keskkonnas ei tahtnud kuidagi toimida — bioloogiline evolutsioon , sotsiaalne küll . Unustanud sootuks , mida ma otsin , sattusin juhuslikult keskväljakule omaenda kindluse ette , mida valvas näiliselt tagasihoidlik garnison . Samas oli kindel , et iga väljakul äsja alanud avalikku hukkamist jälgima kogunenud pead , minu oma sealhulgas , hoiab sihikul kogenud nähtamatu snaiper . Valjuhääldaja , millele andis hääle väikest kasvu paksude prillidega ametnik , kandis mürinal ette süüdlase kuritegude nimekirja — midagi pisivarguste ja sariroimade vahepealset . Kui ametlik osa viimaks lõppes , oli rahvas kaotanud juba igasuguse kannatuse — või nõudsid nad õiglast karistust , lainetades nii hirmuäratavalt ? Ja ametnik hüüdis , hääl karjumisest kähe : " Kas poomine või mahalaskmine ? " Ja rahvas sumises läbisegi " poomine-mahalaskmine ! " , nii et isegi aus kogenud sotsioloog ei saanuks siit sotti , aga ametnik ei teinud kuulmagi ja kuulutas : " Mahalaskmine , major Waanenburgi nimel ! Rahvas , kas vabatahtlikke on ? " Vabatahtlikke oli , ja väga palju . Kuni süüdimõistetule , kes vist kaotas juba meelemärkuse , seoti pähe kott ja kinnitati rinda " lasketiiru ordenit " , mille keskpunkt andis kümme punkti ja tabamuse südame vatsakestesse , valisid kaks leitnanti mitmekümne barbari seast viis , kontrollides , et neil ei väriseks käed ning ei esineks meelemürkide tarbimise tunnuseid . Iseenesest mõistetavalt kandsid kaks viiest väljavalitust taevasiniseid randmepealu , mis määrasid nende kuuluvuse kõrgematesse ühiskonna kihtidesse . Ning hetkel kui ma kaalusin , kas poleks targem keelata selliste paelte müük ära ( see oli väga tulus äri , kuid mitte riikliku kontrolli all nagu kunagi aegade alguses ) , kukkus süüdimõistetu oma kotis läbilõikavalt kisama . " Relvad palgesse ! " või midagi sarnast karjus kapteni astmes valveülem ja viis väljavalitut kukkusid võpatades kohmitsema , mille tulemusel üks juhuslikult valla pääsenud kuul vihises minu kindluse akende suunas . Rahvas kiljus rahulolevalt . " Kiiremini , mehed ! " " Lubage nad viie meetri kaugusele , muidu sandistavad õnnetu ära ! " " Nõuame naiste lubamist hukkamise täideviiateks ! " " Lirva , raisk , ära kräunu ! " " Paneme lirva posti ja las mehed annavad talle pauku ! " " Tuld ! " Ebaühtlane kõmatus ja korraga kujunenud vaikus . Seda vaid lühikeseks hetkeks , mille neelas kogu väljaku naeruplahvatus , millesse uppus ka haavatud ja verd jooksva süüdimõistetu oigamine . Mitte ükski kuul ei saanud kümne lähedalegi . Kuid enne kui viis vabatahtlikku võisid teisele katsele asuda , pistsid üle kogu linna karjuma õhutõrjesireenid , teatades lähenevast pommirünnakust . Ning rahvas pistis uuesti kisama ja viskus laiali , tallates üksteist lömaks . Süüdimõistetule lasti kiiruga kuul pähe ja jäetigi ta häbiposti külge agooniliselt pekslema , veri pähe seotud kotist tilkumas ja püksid märjad , ning veerandtunni pärast oli väljak tühi — välja arvatud paarkümmend liikumatult lebavat või veel ussikesena vingerdavat inimkeha . Pommirünnakut tol päeval ei tulnud . Prestonporti põhjapoolses radaris oli peetud rindelt tagasi pöörduvat tühja kaubalennukit tea milleks . Selles barbarite massis , mis polnud viimase paarisaja aastaga sammugi edasi astunud ning mille etteotsa olin omaenda nuhtluseks asunud , valitses tõeline laat ja korralagedus . Kuid et mitte tekitada pahameelt elanikkonna seas — kuna tol päeval hukkus kolm pead — , sai viga serveeritud õppehäirena ja nõutud tulemuste parandamiseks karmi koolitust rahva seas . Ning nende paberitega tegeldes avastasin muude dokumentide hulgast korraga küllalt hiljaaeguse rahvaküsitluse , kus valdav häälteenamus oli nõudnud surmaotsuse keelustamist kõrgeima karistusmäärana . Ühiskonna humaansuses kahelda olnuks tobe ja sotsioloogid said rahva , kõrgeima võimukandja , teenimise eest väärilist palka . Minu parimaks sõbraks , kui nii võib öelda , kujunes peagi julgeolekuteenistuse šeff , kolonel Winston Legault . See oli näiliselt lõbus keskealine meesterahvas , hõredate rasuste juuste , aukus silmade ja üle püksirihma vajuva kõhuvoldiga . See oli mees , kes võis iga kell anda puuduva vastuse , kes kippus mingil põhjusel alatasa nuusutama oma sõrmi ning kes lasi poliitika-diplomaatia kuluaarides käibele kurikuulsa väljendi : " Vaadid veerevad ka sinu peale , semu " . Eriti sünge värvingu andis tema väljendile pisut külgvaates altkulmu pilk , mille taga tema enda sõnul seisid sünnitrauma tõttu vigastatud kaelalihased . Alguses mind küll häiris asjaolu , et ta oli töötanud major Waanenburgi meeskonnas tolle eelmise võimu ajal , ja ma koguni kaalusin koloneli saatmist vangilaagrisse , aga kuna mingeid probleeme ei tekkinud , otsustasin sellega siiski viivitada . Ühe õllejoomise taga , kui ma olin mind vaevavate probleemide üle mõttesse vajunud , käis kolonel nagu eksperdile kohane välja nutika idee . " Kui õige paneks keskmisele kodanikule , oma mullakamaka külge aheldatud juurikale , koju pealtkuulamisseadme , sõber ? " Ma toibusin mõtteist ja palusin tal korrata öeldut . Huvitaval kombel oli ta tabanud mu mõtteid , mis mulle üldse ei meeldinud , kuid et tema idee pakkus vastust mind painanud küsimustele , olin igati nõus . Ja meie , õied , jõime meid toitvate juurikate terviseks , nagu kolonel väljendus . Ja jõime hommikuni . Ja lasime siis endid mööda lõbumaju sõidutada — raudmask oli mul kaasas , nagu alati — ning julgeolekul tööle asuda , tingimusel , et kui me toibume , peab juba kümme protsenti Prestonporti juurikatest pealtkuulatavad olema . Kui ma veel biotehnoloogiaga leiba teenisin , olid inimajud üks artikleid , mida ühiskond suures koguses tarbis . Kuhu nad läksid , ei kujutanud ma ette , see polnud ka minu rida . Muudest töödest eristas iga aju viimistlemist filigraanne töö selle programmeerimisel . Teine kord istusin ööotsa laboris ja sättisin kodanikule kohaseid mõtteid , tõekspidamisi , huvisid ja muud taolist õigesse järjestusse . Selline väljend , nagu " Millist lõhnaõli , kallis , sulle jõuluks kingin ? " ja vastus " Jõulud pole veel käes , mölakas ! " või " Cassandra ! " — viimast ei suutnud paljud korralikult välja öelda , jäädes veel pooleks päevaks sisisema — , moodustas peaaegu veerandi sellest saastast , mida ma esimese päeva jooksul juurikate kodudes kuulma pidin . Seda tobedam see oli , et need kõik olin ma ise oma kätega monteerinud nendesse ajudesse , mis kas siis autoõnnetuse tagajärjel või kriminaalse kalduvuse tõttu olid tunnistatud kõlbmatuteks . Lõhnaõlid lõhnaõlideks , aga kui juttu hakkasid liialt tihti siginema nõelad-niidid-nööbid ning õlled-vorstid-naised , ja kui mõnel ajul nad siis olid minu või mõne teise tehniku vea tõttu segi aetud , või kui mees mainis abikaasa kuuldes kolm korda öist seiklust armukesega , mida ta programmi kohaselt kohe kindlasti teha ei tohtinud , siis ajas see mind lõpuks marru . Masendavalt palju tootmispraaki oli — piltlikuim näide sellest , kuidas tarbija ei suuda äratarbitud kauba asemele midagi korralikult tagasi toota . Ma rebisin peast massiivsed kõrvaklapid , astusin pimedast kabinetist välja päevavalguse kätte ja tundes ennast veidi paremini , käskisin kolonel Legault'l määrata mõni usaldusväärne ametnik seda prahti laiali riisuma . " Tulemused minu lauale , Winston , " ütlesin , kuigi teadsin juba ette , mis sealt tuleb . Ainult mood muutus vastavalt hooajale ning vastavalt sellele olid programmeeritud ka värsked ajud . Need pedantselt koostatud kokkuvõtted jäidki mul lugemata ning ma ei kahetsenud seda kordagi . Tootmispraaki lubas ohtralt endale ka valitsus ja parlament . Enamuse vastuvõetud seaduste sisule ei saanud ma üldse pihta — näiteks kõrvarõngaste metalli sisalduse seaduse muutmise seadus — , teiste puhul jäi mul nende asjameeste loogikast puudu . " Mis probleem selle seadusega on , Winston ? " küsisin , lapates minu lauale toodud probleemsete seaduste mappi . " Perifeersete saarte toiduvarustamise parandamise seadus . " " Selle seaduse kohaselt peab olema tagatud efektiivsem toidutransport kaugematele saartele . Eriti puudutab see idapoolseid saari . Praeguse süsteemi pärast pidavat nad nälgima paar päeva nädalas . " " Mis probleem selle seadusega siis on ? " " Seadusega pole mingit probleemi , semu . Aga asi on selles , et pole vastavat transpordisüsteemi , et tagada selle seaduse jõustumine . " " Siis võtku vastu seadus transpordisüsteemi tagamiseks ! Kuradi mölakad ! " " Sõber , " naeratas Winston magusalt . " Selleks on tarvis pär-ris head füüri . Mida riigikassas pole . " " Olgu olla korralik transport ja söök inimestele ! " Järgmisel päeval olin siiski sunnitud ümber mõtlema , kuna Winston lõi projekti maksumuse kokku , arvutas kõik sõjakulud ja riigikassa , kahe lisaeelarve ning maksude laekumise seisu . Sotsioloogid visandasid uue seaduse pooldajate ja vastaste protsendid . Winston arvutas ka kulud viimaste vaigistamiseks . Tulemus polnud kiita , sellepärast tuli mul soostuda väikse täiendusega saarte toiduseadusele — " alati , välja arvatud eriolukorrad " . Ning eriolukorrad esinesid kaks korda nädalas nagu varemgi . Aga vähemalt tegi seadusandev organ aktiivselt tööd . Selles rutiinirakkes oli võimatu kaua vastu pidada . Osalenud esimese vangilaagri pidulikus avamises , kus minu käsu peale lasti keskplatsil maha vale-Waanenburgi õhujõudude ohvitser , pühitsemaks sisse uut asutust , istusin lennukisse ja lendasin rindele , peastaapi Newborough's . Kindralite sõda oli saanud pöörded sisse ning peaaegu iga öö toimus meretagustelt baasidelt justkui mustade röövlindude pealelend . Samaga vastasid minu baasid , läkitades ööpäevaringselt teele " kirurgilisi tomahooke " , " rappivaid pistrikke " , " rästaid tulise pasaga " ja muid aukartust äratavate nimedega lennukeid . Siin võisin tunda ennast veidi paremini . Õhutõrjesireenid olid muusikaks minu kodanike vaikimatust suminast väsinud kõrvadele . Üldse oli viimasel ajal mind hakanud painama igasugune jama . Teine kord ärkasin keset ööd haiglaste ihapursete pärast , vägistades kedagi tundmatut pikka kasvu naisterahvast . Siis jälle viibisin suletud ruumis , hingeldades klaustrofoobiapalavikus , ning ärgates olin veendunud , et ripun kleepuvas ämblikuvõrgus , millest pole pääsu . Lood läksid nii kehvaks ja painajad sedavõrd sagedaseks , et ma ei leidnud enam kusagil asu . Mida see kõik tähendama pidi , ei osanud ma arvata — vaid siis , kui ma ärkasin paanikas , et mu käed on elektrisaega maha nähvatud , tormasin oma ruumist paaniliselt välja ja järgmisel hetkel lendas too osa peastaabist tükkideks ( ma polnud tähele pannud õhutõrje häiret , või nagu hiljem selgus , oli see minu ruumis teatud kaalutlustel teadlikult välja lülitatud ) , mõistsin esmakordselt oma olemuse kõrgemat missiooni . Hiljem , kui kõik kõrgemad ohvitserid olid üle kuulatud ja kapten Sullivani juhtimisel võimalikud süüdlased maha lastud , vahtisin mornilt põhjatusse tähistaevasse ega pannud tähele , kuidas aknast sisse tunginud lustakas tuul paiskas laiali laual vedelevad kasutud riigipaberid . Mille nimel ma sõdisin ? Alguses olin kindel , et omaenda väljaelamise nimel . Mida aga aeg edasi , seda enam veendusin , et võitlen inimeste heaolu pärast — võrdsuse , ühishüvede , sedalaadi ideaalide nimel . Ja kui kaaluvihtidele olid asetatud üksikute minu vastaste ja samas kogu Maa ja Blausterni rahva huvid , siis kahtlemata oli ülekaal viimaste poolel ja esimesed tuli nende huvides korrektselt likvideerida . Ma usun , et see kõlab selgelt . Järgmisel hommikul veel enne aovalgust lasin kutsuda kokku välikomandöride nõukogu , et arutada uut suuremastaabilist operatsiooni , sest mida edasi , seda raskemaks läks tempo hoidmine vastasega — läbi sõjakorstna lendasid pöördumatult taevasse kütus , tehnika , raha , aeg , lõpuks ka mehed . Ka pidin arvestama Callaghaniga , kes jälgis meie rüselust rahulikult pealt , valmis iga kell võitjale punkti kirja panema . Mul koguni tekkis kahtlus , et äkki on Callaghanil ja tollel valemehel minu vastu mingi vandenõu , kuid see näis siiski ebatõenäoline . Fakt oli aga see , et asjade senisel kulgemisel ei jätku mul mitte kuidagi jõudu pärast veel ka Callaghaniga madistada . Diplomaatilisele lahendusele — no näiteks liidu sõlmimisele — ma veel ei mõelnud , kartes , et koduleer lintšib mind sellise pulli eest kohe ära . Vaatemängudele maias rahvas tahtis esialgu veel sõda , kangelastegusid ja verd . " Major , kas te sekretäri ei tahaks võtta endale ? " " Misjaoks , Sullivan ? " " Noh ... " kehitas kapten õlgu . " Ma tean üht asjalikku tüdrukut . " " Mis tas siis asjalikku on ? " " Noh , ta meeldib mulle . " " Seda ma ei küsinud . " " Noh , asjalik plika on . " Poole tunni pärast seisis nooremleitnant Irene-mingisugune minu ees valvel . Kondine brünett tätoveeritud käsivartega . Teha ta midagi ei osanud , ainult raiudes vastata ja püssi laadida , aga Sullivan-poiss pommitas ta higist särki seljatagant selliste pilkudega nagu näljane isane ikka . Paar sõna , mis ma tüdrukuga vahetasin , ei andnud mulle põhjust minna üle sisukamale vestlusele , seega lasin ma tüdruku tema igapäeva toimetamisi tegema ja lubasin järele mõelda . Toimetamised — mis ta ikka tegi , oli üks neist paarisajast vabatahtlikust lipakast , kes vanema astme ohvitsere lõbustasid . " Mis ta's sulle nii meeldib ? " " Hea tüdruk on . Kõik vanemad ohvitserid kiidavad teda . " Õhtul vähkresin lambivalgel ühes neist seitsmest voodist , mis olid minu kasutuses Newborough' laagri eri otstes . Mitte kellelgi ei olnud õigust teada , millises neist major mingil ööl puhkab . Sügades kuulikindlas vestis higistavat keha , kuulasin patrullhävitajate mürinat pea kohal ja lappasin tüdinult viimaste luurelendude andmeid . Vahtisin kella , tõmbasin suitsu . Süda valutas miskipärast , ilmselt suitsust . Kuivavast suust kerkis linnakloaagi aroomi . Rünnakuni oli veel kolm tundi aega . Tukastasin . Ärkasin võpatades — ei tohtinud nii kergekäeliselt alla vanduda nõrkustele . Tuli olla pidevalt valvel selles võõras ja vaenulikus maailmas . Mind pures rahutus . Ma olin kindel , et edu pant on ootamatus . Alasti kindral mineraalvee reklaamil . Kondoomireklaam naelal , mille leiad oma tühjast autokummist . Juuksed liikusid pingsalt mõtleval pealael . Viskasin paberid tusaselt nurka , tõmbasin sügavalt hinge . Keegi kõndis ukse taga . Pimeduses liikusid varjud . Tõusin tasahilju püsti , kuulatasin . Tundus , et ukse taga hingab naine . Miks just naine , raske öelda . Higise särgi lõhna oli tunda . Ma tundsin nõrkusega segatud erutust . Kuulsin , kuidas ukse taga laetakse püssi , keegi sosistas midagi . Tol sekundil ladusin endale selle kohta paaniliselt ette sadade kaupa seletusi , rahva iidol , sõdurite ainus lootus . Selg nõretas külmast higist . Hirm kasvas minust üle ning kuna relva mul polnud , andsin alla . Rebisin ukse lahti ja tardusin paigale . Koridoris polnud kedagi , isegi mitte nina nokkivat tunnimeest , kellele kitli peale anda . Vaid mingi vari lipsas hämarasse ruumi ja jäi helitult vastasseinale rippuma . Ainuke , mida ma jõudsin märgata , olid tätoveeritud käsivarred . Olin neid nii selgelt näinud , et võinuksin oma eluhimul vanduda . " Kes sind siia lubas , libu ! " Prille mul polnud . Major ei kandnud prille . Astusin lähemale ning sirutasin väriseva käe välja . " Kuradi mõrd , " pomisesin . Varju see ei häirinud . Võbises omaette väikse kambri seinal . Värin kätes muutus kontrollimatuks . Ning sel hetkel kostis laagri teisest otsast , kus arvasin asuvat ühte oma puhkeruumidest , automaadivalang , mida ei summutanud isegi patrullide lärm peakohal . Ma tormasin vihaselt välja ja lõin koridori lõpus nurga taga kükitava ehmunud tunnimehe põlvega pikali . Väljas sagisid juba inimesed . Imekombel põrkasin kokku kuhugi jooksva Sullivaniga , kelle silmad olid magusast unest turses , ja haarasin tal hõlmadest . " Me alustame kohe , kapten , jaga käsk laiali ! Kohe , ma ütlesin ! " " Sir ... " " Kohe ! " " Aga mida ? " " Rünnakut muidugi , lollakas ! " Edu pant oli ootamatus , sõber ja vend ! Ja tol ööl algas kõik ootamatult , ka minu kindralitele , kellele ei saanud kunagi kindel olla , ja mulle endale . Kogu põhjarinde armee sumas uneriismeid silmist pühkides pimedasse merre , eskaader tõusis põhjatusse tähistaevasse ning üheainsa tunnikese järel oli vale-Waanenburgi lõunapiir mitukümmend kilomeetrit põhja poole nihutatud . Meri mühises , taevas lainetas , raadiosaatjad kähistasid eesliini uudiseid ning korraga ... tardus kõik paigale . Tühipaljaks sekundiks . Millestki häirimata vaikuses , peatunud prozhektorite valguses lehvis Newborough' laagri kohal hõbedaste tiibadega inimene — mees või naine , polnud näha — , kuldne mõõk käes . Kas mehed panid teda tähele või mitte , ei oska öelda . Ei vaadanud ma ka , kas tal olid tätoveeritud käsivarred . Järgmisel hetkel kees sõda edasi . Paanika vastase kaitseliinides , mille see operatsioon esile kutsus , tiivustas mehi veel paar nädalat , mille jooksul murti mitme kaitseliini vastupanu ning haarati vähemalt kolm suuremat administratiivkeskust . See oli minu esimene oluline võit suures sõjas , minu suures missioonis . Esimene võit , millele järgnes palju teisigi . Mida sügavamale sisemaale ma tungisin , seda rohkem hakkas edasiminek takerduma . Manöövrid olid omandanud reaalse hinna kadude näol . Ei jäänud muud üle , kui tõsta joogivee hinda tagalas . Viimast hoidis Legault kindlalt kontrolli all . Mida aeg maksis , on raske öelda , kuid kui ma järsku kalendrisse vaatasin , selgus , et ma olin vale-Waanenburgiga müdistanud enam kui seitse kuud ning iga järgmise sammu kasutegur sulas silmnähtavalt . Iga uue punkti vallutamine kaardil muutus aina raskemaks , vastupanu aga kibedamaks . Kõige tipuks tõstis veel keegi kolonel tagalas mässu , liikudes oma üksusega Prestonporti . Temaga maadlemisele raiskasin tervelt kaks päeva . Sellele järgnes aja puudusel lühike juurdlus , millest võtsin väikse praagiga maha saanud Legault kõrval isiklikult osa , jagades poisile füüsilist õpetust , kuni kontrollimatu põlvelöök tema eluküünla kogemata kustutas . Üksinda telgipimeduses kuulasin viimaste ülekuulamiste salvestust . Isegi Winstonit polnud kõrval , kuigi tema seltskonnas võis alati tunda ennast sama turvaliselt kui üksinduses . " Mida sa taotled , mees ? " " Aross ... " " Seda iba ajad Ühinenud Demokraatia Organisatsioonile , lammas ! Ma küsin veelkord — mida sa taotled ? " Vastuseks olid piinarikkad korinad . Sellistest vastustest sai ainult Legault aru . " Vaadid veeresid ka sinu peale , semu . " Ragin , ilmselt murdsime poisil koljuluu sisse . Järgnes püsiv sisin , mille lõpetas minu üleannetu põlvelöök . Kogenud tehnikuna oma endises elus teadsin , et vastus oli " Cassandra " . Järjekordne tootmispraak . Lülitasin maki välja ja üritasin asjadest ühest kokkuvõtet teha , kuid selle jaoks oli asi juba liiga kirevaks läinud . Ainult vale-Waanenburgi nime liiga tihe kordumine jäi häirima . Korraks tekkis isegi lubamatu mõte , et ma sõdin iseenda või enda varjuga — ja veel paar samasugust ebatervet oletust , mida levitasid ajalehed , need prügis tuhnijad . " Magamata oled , sõber . " Seda ma tõepoolest olin . Paar päeva tagasi lasin suure vihaga tulistada kõikide lindude pihta , kes laagri kohal lendasid — sest üks tuvi lõhkus mu komku akna ära — , ka tekkis seletamatu tahtmine kõik sotsioloogid oksa vinnata . Lühiajalisi tukastamisi lahtiste silmadega , kui kedagi nägemas polnud , julgesin endale siiski aeg-ajalt lubada . Mida kauem ma niimoodi seal pimedas istusin , neelates omaenda kokku suitsetatud suitsu , seda totramad mõtted pähe ronisid . Juurdlesin oma päritolu üle . Mul polnud vanemaid , nime olin saanud lastekodu kasvataja järgi . Mis oli enne lastekodu , ma ei teadnud . Silme ees tiirlesid mürakas lõbus kokatädi , kelle seeliku alla tahtsid kõik tattninad piiluda , ja tihedalt pilkuvate silmadega lastekodu medõde , hallipäine vanaproua . Ma magasin jälle . Leitnant Irene tantsis mulle kankaani tätoveeritud kintsudega . " Irene siia ! " " Kohe või ? " Ma võpatasin . Silmad , mida ma polnud sulgenud une ajaks , kobasid abitult pimeduses . Telgi nurgast vahtis mind punane ükssilm . " Winston , sina ? " " Mitte Irene igal juhul . " Süütasin laualambi . Telgi nurgas kükitas tõepoolest Winston Legault , vana madu , ja imes punakalt kumavat sigaretti . Vari ta selja taga andis talle deemonliku välimuse , mida ta ka vääris . Deemon , kellele ei hakanud ei võimu , infarkti , vaenlase ega sõbra hammas . Milline õnn , et ta minu leeri kuulus ! " Me võiksime sinu sohivenna ühe püssilasuga maha võtta , sõber . " " Mis sohivenna ? " " Sellesamuse . " " Kust sa võtad , et ta mu sohivend on ? " " Kes siis veel . " " Ühe püssilasuga ... Sa oled põrunud idealist . " " Maailmas pole ühtegi lahendamatut probleemi , sõber . Kutsun siis sulle Irene'i või ? Ta terve päev higistas sinu käsku oodates oma telgis . Tegutsemisaldis naine . " Kolonel puhkes ootamatult rämedalt naerma . " Mõistad mind , sõber ? " Vaikisime . Mina mõtlesin . Winston kustutas sigareti vasaku käeselja peale . " Või laseks ta maha ? " " Ära aja lolli juttu , sõber . Ma toon ta siia . Tal olla tugevad käed . Tookord pärast sinuga rääkimist olla ta minestanud , aga tugevad käed on ikkagi väärt asi . " Naine seisis minu ees ja oli vait nagu puupakk . Ta meenutas vibreerivat vahakuju , kaame näo ja silmnähtavalt värisevate kätega . Vahtisin teda tükk aega , kaaludes , mida temaga peale hakata . Küsisin , kas oskab massaazhi teha . Raius , et oskab , sir . " Võta endale tool ja valva , et keegi mind ei segaks , kuni tukastan . Kui saan kuuli , siis saad sina kah , tead isegi . " " Tean , sir ! " See oli esimene kord , kui ma üle kaua aja korralikult magada sain . Paar tundi küll , aga seegi asi . Minu und ei häirinud isegi automaatne silmade avamine iga veerandtunni tagant , et kontrollida , kas telgis valitseb endine kord . Kui ma ärkasin , lasin plikale tuua kohvi , ning pakatades ise elujõust , kutsusin telki kaks brigaadikomandöri , et arutada hommikust rünnakut idapoolsele kaitseliinile mägedes . Sealt läbimurdmine tõotas juba peaaegu sõja lõppu , sest lauskmaal ei saanud neil enam olla tõsiseid kaitsejõude ning tee pealinna oli enam kui avatud . Pärast Suurt Rahupüha , mida mul polnud meeleski — see oli Winstoni tungiv soovitus anda meestele need paar päeva puhkust — , saatis mind taas edu . Kurjad keeled Winstoni sõnul rääkisid , et selle taga seisvat naine . Mina arvasin pigem , et kaks tundi und iga öö sekretär Irene'i seltsis , kes valvas rahu telgis . Ma hakkasin asju jälle nägema sellistena , nagu nad olid . Teadsin kindlalt , kuhu torgata üksus , kuhu saata helikopterid põleva kemikaaliga sisside peale , milliseid naftatöötlemiskomplekse pommitada , milline minister saata teiste hirmuks erru , milline aga eeskujutu käitumise eest võllapuule . Võllapuud märgistasid üldse minu teekonda — nendele riputati ehteks kõiki , mehi ja naisi , omasid ja mitte omasid . Nädalajagu pärast otsustavat läbimurret lauskmaale poos aga ennast millegipärast komandatuuris üles Sullivan . Ta maeti minu käsul äsja vallutatud Põhjasaare <arv>. lõunaregiooni pealinna keskväljakule . Kaasa käskisin panna kõik aumärgid , mida ma talle kui ausale sõjamehele enne sängitamist kiiruga määrasin . Kahe päeva pärast kündis vastane selle linna koos keskväljakuga massiivse pommitamise käigus halastamatult üles ning paar korda viirastus mulle seejärel Sullivani tükeldatud surnukeha , poomisnöör järel , roomamas minu telki . Minu kätte langes üpris mitu ära pommitatud vangilaagrit , kuid erinevalt eeldatud soojast vastuvõtust ootas mind siin samasugune vaen nagu mistahes linnas või külas . Ühest sellisest vangilaagrist läks minu meeste hulgas laiali midagi nakkusliku võimuvastase marutaudi sarnast — ilmselt olid vangid meelega ära nakatatud . Vaid hulga hiljem leidsid militaarpolitsei agendid käputäie lendlehti , millest infektsioon lahti oli pääsenud . Ma olin juba ammu jätnud hukatud reeturite ja korraõõnestajate arvu dokumenteerimise , sellepärast ei tea öelda , palju ma neid tookord maha võtsin . Igal juhul käisid tol ajal jutud , et Waanenburg on abielus surma endaga , ning faktoloogia kinnitas seda vaieldamatult . Ebausklikku värvingut lisasid sellele jutule minu aeg-ajalt seletamatud otsused — näiteks käsutasin ühel unetul ööl närvidele alla vandudes kogu Newborough' laagri näljaselt ulguvaid kõrbekoeri jahtima . Tookord hukkus üksteise kuulidest kaks meest ja pool tosinat jäi teadmata kadunuks . Võib-olla nad muidugi deserteerusid . Aga vähemalt ei asunud ma arosse taga ajama , nagu too tagalakolonel , kelle elu mu põlv lõpetanud oli . Tagalaasjad olin unarusse jätnud , nendega tegeles jälle valdavalt Winston , keda köitis see tuhnimine oluliselt rohkem kui rindetegevus . Aeg-ajalt saatis ta mulle ülekuulamisprotokolle , milles domineeris aina väljend vaatide ja semudega , ning ma koguni hakkasin mõtlema , et kas pole ka temal mõni ajusagar tehnikute poolt modifitseeritud . Vähemalt polnud tema mõttekäik siiski praagi nägu . Ministritel ja kõiksugu rahvasaadikutel , sellel hobusekarjal hoidis ta päris hästi silma peal . " Siin üks linnapea lasi oma poegadel hukata surmamõistetud mõrtsuka . Waldstadti linnapea . Muidu puhas mees , karistamata , eeskujulik ametnik . " " Kuidas nii — oma poegadel ? " " No see onupojapoliitika , sõber . Võtsid koju elektritooli ja vanema poja sünnipäeval tegid üksikute tunnistajate juuresolekul sellise elava üllatuse — neil isegi õnnestus panna tema peale särama neoonkiri : " Palju õnne sünnipäevaks ! " " " Onupojapoliitika , jah ? Kes kangi tõmbas ? " " Kes neist elektrivärgi käima pani või ? " " Jah . " " Noorem poeg . " " Tema siis üles puua , isale avalikult kaigast , kohalt lahti ja vanglasse . Vanem poeg siis oleks nagu süütu . Igaks juhuks selgita välja , kas ta palus sellist kingitust . Kui palus , siis kaasosalejana kah kaigast , korralikult kohe , et edaspidi aus kodanik oleks . Ja emale kah , ta oli niikuinii asjast teadlik . " Juurikas ihaldas valgust , sama päikesepaistet , mille võttis täies mahus endale õis — selles polnud kahtlust . Olnuks mul tol hetkel rohkem aega , oleksin võib-olla suutnud teisigi asjaolusid arvestades talle seda pakkuda . Aga aega polnud . Sõjategevus oli mind karmiks realistiks lihvinud , veel karmimaks , kui ma enne seda olin , ja seepärast ma sain küll aru , et suur osa juurika heaolust on tema enda kätes , kuid omaenda rolli selle kindlustamisel ei suutnud ma veel täpselt sõnastada . Pealegi kündis , külvas ja lõikas tagalas Legault . " Siin üks mees müüs pudelites õhku ausatele kodanikele . Ma mõtlesin tal käed ära raiuda ... " " Las müüb edasi , tekib konkurents , salaõhuäri , ja inimene hakkab riigiõhku hindama . Riigimonopol ei suuda iseenesest kunagi mingit kvaliteeti pakkuda . " " Aga õhk pudelites — see on ju nonsens . " " Aga puhas vesi pudelites pole nonsens ? Äri on äri . Tegutse ! " Minu oletus , et läbimurre lauskmaale toob kaasa sõjategevuse kiire lõpu , mistõttu hakkasin juba silma peal hoidma vahepeal vaikinud Callaghani tegemistel , ei pidanud siiski paika . Igasugused patriootlikud rühmitused , sissid , vangilaagrid , kus isegi oma juhile ustavad vangid minu mehi selga pussitasid — kõik olid ebainimliku agressiivsusega minu vastu üles astunud . Ja ikkagi liikusin ma kangekaelselt edasi , visalt , kuid ometi . Sõda oli meid nüristanud . Ma ei näinud enam peaaegu ühtegi normaalset silmapaari , igaüks oli millegagi segi läinud . Edust pimestatuna nõuti veel ja veel võite . Vahepeal tekkis koguni tunne , et mind ümbritseb kari Olafssone , aga mitte ustavaid sõjamehi . Seepärast istusin iga pühapäev , kui midagi olulist polnud teoksil , oma välikabineti laua taga ja viskasin iseendaga sõrmi , milline kahtlane ohvitser uue rünnaku eel profülaktika mõttes oksa tõmmata . Winstonil olid muidugi palju filigraansemad meetodid selleks otstarbeks , surma valiv sõrm , kes ta mu riigis oli , ning vahest tundsin ma temast tõsiselt puudust . Maa oli ülerahvastatud — eriti alatute reeturite poolt — ning ma juba haudusin halastamatult verist plaani , kuidas sätin elu , juhul kui õnnestub Callaghaniga rahu sõlmida . Mida käegakatsutavam oli võit , seda enam lahkhelisid tekkis mul kindralitega . Ma ei lubanud endal nende peale häält tõsta , seda enam , et teadsin , et nende pilkumatuid silmi ei pane pilkuma ka vikerkestale tilgutatud soolhape . Üha enam veendusin , et edasimineku takerdumises on süüdi kõrvalised poliitilised jõud , aga mitte sõjajumalanna meeleolu kõikumised . Meestel lõppes vesi , mis maksis raha , masinad peatusid kütuse defitsiidi tõttu , laskemoonaga olid samuti näpud põhjas ning snaiperid , kellelt nõuti iga kuuli kohta kaht täistabamust , levitasid juba mingeid lendlehti . Sosistati rahu sõlmimisest ja liidu moodustamisest Callaghani vastu , millele olin mõelnud ka ise . Selline võimalus oli siiski küündimatu poliitiline absurd , destrueeriv demagoogia , odav populism , mille taga võisid seista vaid kõrgema tasandi riiklikud jõud . Õis üritas juurikale odavate apelsinide leti taga selgeks teha , et kaks sõjast räsitud invaliidi võiksid ennast kokku võttes seljatada raskekaallasest maadleja , kellena Callaghani karikatuuridel kujutati . Ja juurikas uskus õie mulinat , sest see lubas lisaks tõsta puhta õhu maksu , millega juurikas oli harjunud , ning juurikas ostis kohe kaks kilo odavaid apelsine . Nii selgitas mulle seda Winston oma nappides saadetistes . " Levivad ähmased kuulujutud majori mineviku kohta , " teatasid järgmised saadetised . " Juurikas nõuab õie sõnul majori tagasiastumist , kui Maal on veel säilinud raas poliitilist kultuuri . Tahetakse lähitulevikus näha vale-Waanenburgi äraraiutud pead , et veenduda , et tegu pole pettusega . Põleta see sedel ära , sõber . " Ta pidas mind siiamaani lolliks . Ta oli kõiges erandlik . Kutsusin Irene'i telki , viskasin paberile mõne sõna vastuseks : " Poo siis need poliitiliselt ebakultuursed õied üles , las juurikas kaeb neid oma silmaga , " ning käskisin salastatud kanaleid pidi Winstonile saata . Minul oli asjast oma nägemus . Võit , see sõjajumalanna kapriis , oli kindlasti lähedal — kuigi nendes asjades juhtus ka seda , et tuule suuna kerge muutus lõi võitjale paari nädalaga lüüasaanu pagunid õlgadele ja poomisnööri kaelale — , iseasi oli , kes selle nopib . Selle ümber juba käiski kogu küündimatu leeri rüselus , mis halvas võidukat edasiliikumist . Medaleid polnud kellelegi vaja , kõik tahtsid neid ise jagada . Üksteisele pandi jalga taha ja polnud ka välistatud , et minu selja taga toimub aktiivne liitumisprotsess selleks , et ühel hetkel virutada mulle üks korralik obadus . Tol hetkel kaheldi kõige rohkem tõelise Waanenburgi olemasolus . Seepärast lasin kogu söögi , mida mulle serveeriti , läbi Irene'i sisikonna , mida too ka põiklemata lubas teha , lugedes vaid lisanduvaid kilosid . Kord peatus ta peegli ees , mida kasutasin kord nädalas habet ajades , ning keerates ennast profiili , katsus oma kõhtu . " Ma lähen paksuks , sir , kui nii edasi söön . " " Sa oled asendamatu , " porisesin toidutaldrikult pilku tõstmata . Kui ma tõstsin pilgu , et röögatada , et miks on taldrik ühekordne — kas riik on tasuta kullakaevanduse avastanud ? ! — , vajus mu suu lahti : " Kuradi pulli sa teed , tüdruk ! " Ta seisis minu vastas lahtinööbitud pluusiga , levitades oma kondise keha rõhuvat aroomi , millist võib levitada vaid kolm päeva pesemata sõdalane ekvatoriaalse päikese all . Lühike julgusehetk , milleks ta oli ennast ilmselt kõik need nädalad kogunud , haihtus otsemaid . Ta tõmbas pluusihõlmad ehmunult kokku , punastas siis , keeras kannapealt ringi ja marssis vihaseid laineid lüües välja . " Kuradi plika , " porisesin , asudes uuesti jahtunud toidu kallale . Kuid panin siis taldriku kõrvale ja sügasin kukalt . Pühkisin rusikaga toidukraami , selle igamehe lõbu , töömehe laualt ära , voltisin kaardi lahti ja käskisin kutsuda kokku erakorraline välikomandöride nõukogu . Töö tahtis tegemist , võit ootas mind nagu naine meest , ajalugu tahtis vastuvoolu keeramist ! Veerandtunni pärast võis selles ajalootehases kõik higistavad särgid suitsust paksu õhku üles riputada . Sõda oli jõudmas lõppvaatusesse , hasart kulminatsiooni . Sisepoliitilised vastuolud olid hetkeks unustatud . Toimus pidev õhurünnak vastase positsioonidele lõunapool pealinna , funktsioneerivast tööstusest oli hävitatud enam kui kaheksakümmend protsenti . Pealinn Silver Creek — minu kodulinn — oli varemeis , pool vastase õhutõrje potentsiaalist oli düsfunktsionaalne . Ümberkaudsetes mägedes susisesid sissikolded , mida ükshaaval kustutasid patrullüksused . Viimased kandsid küll suuri kaotusi , kuid eesmärk pühitses meetodit . Kuulujutud , et vale-Waanenburgi pool on Callaghan , taganesid kuulujuttude ees , et tegeliku Waanenburgi pool on surm ise . Ajalehed ennustasid kõlavat võitu . Lõplikus paanikas , kui ma olin jõudnud juba vähem kui viiekümne kilomeetri kaugusele linnast , toimus viimaste üksuste ületoomine põhjast linna kaitseks . Samal päeval maabus läänes suurejooneline dessant , lõigates ära kahe brigaadi taganemise , ning korraldas võidujoovastuses tapatalgud . Neid järele oodates — nad liikusid enam kui kakssada kilomeetrit ööpäevas , kohtamata suuremat vastupanu — , võtsin päevaks aja maha , et sättida paika viimased prioriteedid . Ilmselt aimates oluliste pöörete ärevat hõngu , ilmus Prestonportist minu selja taha Winston . Suurema lärmita , justkui vari , nagu tal kombeks oli . Ma paistsin olevat ainuke , kes mõistis , et pärast esimest võidujoovastust saabub lühike lõpp , kas siis üksteise võimuahnete plaanide või kogu Peamandri mobiliseerinud Callaghani käppade läbi . Ta võinuks rünnata juba siis , sest Lõunasaared olid faktiliselt kaitseta jäänud — suurem osa vägedest oli hõivatud tegevusega Põhjasaartel — , kuid enesekindla ja kogenud taktikuna , malaaria teda võtku , otsustas ta oodata viimase vaatuse lõpuni , et siis omal moel õnnitleda võitjat — palju sa ikka ajaloo tegemist tasuta kõrvalt jälgida saad , kirjutamist küll . Viimast olen minagi mitme peatüki osas pidanud dikteerima juhtivajaloolastele . " Sõber , sinuga tahab rääkida meie sõber . " Tõstsin väsinud pilgu . Konditsioneer undas nagu kärbes liimisel paberil . Legault oli häirimatu nagu alati . Kuidas ta ruumi sai , ma ei kuulnud — olin ma siis jälle tukkunud avatud silmadega ? " Milline sõber ? " " Tema ise . " " Irene ? " Winston naeris rahulikult , välgutades kiskjalikke hambaid , mis meenutasid üht uut hambapastareklaami . " Sohivend ise . Ta on meil pihus , sõber . " " Valemees ? " " Kes siis muu . " Poole tunni jooksul kuhjasid tehnikud minu ruumi riiulijagu erinevat sideaparatuuri . Peaaegu kohe leiti sagedus , millel pidi toimuma kontakt . Ekraan lõi särisema . " Ruumist välja , kõik see mees ! " käratasin , jõudes viimasel hetkel , enne kui ekraan süttis , varjata oma näo lauanurgal lebava värske " Prestonport Daily " numbriga . " Sina kah , Winston ! Kähku ! " Eemal nurgas märkamatuna püsinud Legault kehitas tuhmilt naeratades õlgu . " Ise tead , sõber ... Kindel ? " " Kao välja , raisk ! " " Vaadid veerevad ka sinu peale , sõber , " pomises ta ust sulgedes . Naeratamast ei unustanud ta kunagi . Pista endale sinnakohta , mõtlesin ning sel hetkel kujunes vaikus , millest ma järeldasin , et ekraan on süttinud . Ma otsustasin oodata , kuni minu kaasvestlejad alustavad , ning torkasin niikaua ajalehte , mis täitis maski rolli , kaks auku silmade kohale . Kõlarist kostis köhatus . Ma heitsin pilgu läbi kahe narmendava pilu ekraanile ja kraaksatasin . Heli kukkus pea samasugusena välja . Ma vahtisin omaenese peegelpilti mõnes mõttes . Ainult et nägu varjava ajalehe nimi oli teine — " Northend Daily " . Tema kogus ennast esimesena . " Mees , kes sa oled ? " Ma turtsatasin . " Mina ise ja ei keegi muu , mees . " Vaikisime , seedides teineteise häält . Midagi oli selles tuttavat , samas oli see täiesti võõras ära suitsetatud kähin . " Olukord on tõsine , " alustas tema . " Ma ei tea , kes sa oled ja miks sa minu nime kasutad , kuid see pole oluline . Asjad on liiga kaugele jõudnud . Callaghan ootab , kuni üks meist teisel kõri läbi pureb , et siis oma sõna öelda . Ja selles mängus pole sul enam lootust ... " " Kas Callaghan on sinu poolel ? " katkestasin teda . " Ei . " Vastus oli siiras , nagu mulle näis . Ta proovis veel midagi öelda , kuid ma katkestasin teda uuesti : " Las mina ütlen . Asi on tõepoolest liiga kaugele jõudnud . Rahu ei rahulda kedagi , isegi kui ta sinnakohta pistetud on . Callaghan ütleb oma sõna nii ehk nii . Üks jääb peale , teine alla . See asi tuleb ausalt lõpuni mängida , siis vaatame . " " Sa oled ju mingi tankar tegelikult , on nii ? " Ma vaikisin , vaagides küsimust , ja päris tükiks ajaks me vaikima jäimegi . Siis korraga tabas mind nutikas idee , nagu ma mõtlesin . " Selgitame välja , kes meist on kes . Sina oma lehte eest ei võta , mina kah . Võtame siis koos . Loen kolmeni ja siis laseme mõlemad lehe alla . Minul siin tunnistajaid pole . Aga sinul ? " " Ei kedagi . " " Siis tähendab nõus ? " Hetke valitses vaikus , siis kostis jaatus . Ma hakkasin lugema : üks , kaks jaa ... kolm ! Ja ei midagi . Minul polnud plaaniski lehte alla lasta , polnud seda ka sellel hampelmannil . Ma puhkesin naerma , tema aga kähisema . " Mine sa põrgusse , kloun ! " krõbises ta läbi hüsteerilise naeru ja pistis kisama : " Tehnikud , lülitage see jobu välja ! Sõda läheb edasi , nendel kaabakatel pole tegelikult ... " Ekraan kustus , kõlar jäi vait . Veel tükk aega istusin ma oma ajalehega surnud ekraani ees edasi , nagu tõeline kloun , ning mõistsin selle alla lasta alles siis , kui Winston mulle sõrmeotsaga õrnalt õlale koputas . " Noh , sõber ? " " Sõda läheb edasi ! Nendel kaabakatel pole tegelikult " alustasin ega suutnud midagi lisada . Kloun ! Seda ma lubasin veel täpsustada , kes meist kloun on . Alustatu tuli kõhklusteta lõpule viia , seda enam , et minu pool oli surm ise . Minu telgile oli suunatud kümmekond võimast prozhektorit , mehaaniliste jäsemepikendustega kahejalgsed , kas siis juurikad või õied , heitsid läbikumavatele seintele pikki varje . Nad otsisid sissepääsu , otsisid mind . Selle arusaamise juures rebisin ma väsimusest tursunud laud lahti . Ruumis valitses pimedus , konditsioneerist levis imalat lõhna . Heitsin pilgu kellale — rünnakuni jäi veel paar tundi — ja et konditsioneerist immitsev lehk ärritas hingamist , astusin kiiruga välja . Telgi kõrval tukkuv tunnimees tõmbas ennast võpatades sirgu . " Kus kolonel Legault on , mees ? " " Staabis , sir , viimati ! " Staabitelgist ma ta ka leidsin . Ta istus pabereid täiskuhjatud laua taga ja tõmbas häirimatult suitsu . " Minu telki immitseb gaas , Winston . " Ta tõstis aeglaselt pilgu , naeratas . " Võimatu , sõber . " " Miski pole võimatu . " Pühkisin une silmist , et mitte reeta enda nõrkust . " Kus kindralid on ? " Kaks kindralit tõmbasid telgi taga pimedas suitsu , saates hõõguvaid konisid jalge alla külma liiva ning süüdates kohe uusi . Ma käskisin neil kustutada suitsud ja telki tulla . " Kuidas ettevalmistused kulgevad , mehed ? " " Plaanipäraselt . " " Siis alustame kohe ! Niikuinii on neile lekkivatest infokanalitest teada täpne rünnakuaeg , seepärast alustamegi hoopis praegu . " Nad vahtisid mind nördinud nägudega , kuid vastu ajama ei hakanud . Minu sõna maksis . Ma heitsin pilgu kellale , oli veerand kolm . Kell pool kolm algas rünnak , põhjast , läänest ja lõunast . Viimaste lahingute täpset kestust on praegu võimatu määrata — umbes nii kaks päeva , kuid sedagi tundus paljuvõitu , arvestades kõigi kaitseliinide pea vastupanutut murdumist . Kõige vaevalisemalt alistus linn ise , kus kõiksugu hullunud sõdalased ( naised , lapsed , pankurid , hulkurid ja muidu mehed ) , ei tahtnud ühtegi tänavat veretult loovutada . Need olid kaks ööpäeva unetut käsutamist , koordineerimist , manööverdamist . Kõige olulisem oli mitte lasta kaduda vale-mehel , seepärast erilist tähelepanu pöörasin ma idast linnaga piirnevatele mägedele , mis õnnestus kontrolli alla võtta alles teise päeva varahommikuks . " Ma tahan teda elusalt , mehed ! " räuskasin tolmustes vormides kindralite peale . " Elusalt ja ei kuidagimoodi teisiti , selge ? ! Kui ma saan ta laibana , poon teid kõiki tema asemele üles ! " Teise päeva lõpuks polnud linnast enamvähem midagi järel . Paralleelselt kaotuste ja võitude teadetega hakkasid staapi saabuma ka teated Callaghani manööverdamisest Prestonporti ümber merel . Linna väike kaitsegarnison oli viidud ööpäevaringsesse lahinguvalmidusse , kuigi selge oli see , et sellest pole rünnaku korral mingit kasu . Säilis veel õhkõrn lootus sõlmida Callaghaniga vaherahu verd valamata , kuid poliitiline absurd , mida ma võinuks pakkuda ( saarte autonoomia või riik või midagi veel tobedamat ) , ei jätnud sellestki midagi alles . Kihutasin mehi väsimatult tagant , kaotused olid suured . Mõned läksid oma veretööga segi , keegi hakkas nägema põlenud laipades oma abikaasasid ja lapsi , keegi tulistas tankist linna einestama saabunud kõrbekoeri , kõiksugu imeasju juhtus , ning ometi oli teise päeva lõpuks linn peapeale pööratud . Ainult paar-kolm olulise välimusega hoonet jäid linna keskuses puutumata . Linnale nime andnud jõgi , Silver Creek , oli tavalisest piimvalgest muudetud tumepruuniks masuudi , vere ja laipade supiks . Siin-seal lehvitati lippusid , tankid lohistasid enda järel vastaste korjuseid , näljased mehed rüvetasid varemete vahel eri vanuses naisterahvaid , nii elusaid kui surnuid , mõnes kohas summutati veel üksikuid vastupanukoldeid või tulistati niisama õhku . Metsikud koerad , kes koos meestega linna vallutasid , ja mingid laipadest toituvad röövlinnud hakkasid vähehaaval pidama lahinguid paremate palade pärast . Ma jälgisin seda laastamistööd õhufotodelt , sammhaaval , nagu see toimus , ja mõtlesin esimest korda mingi kaugeima aju hallaine rakukesega , et äkki see ongi see õige riigikord , milline tagaks õigused igaühele — nendele , kellel õnnestub ellu jääda . Ja inimene on juba kord sama elujõuline parasiit nagu prussakas , kirp ja metsik koer , kelle sugu on ka üldise surma võidukäigu puhul alati — alati , sõber ! — võimeline ellu jääma . Linna hingamine muutus katkendlikuks ning lõpuks katkes sootuks . Praegu näis täiesti võimatu , et seda annaks veel kunagi elustada . Ringutasin väsinult . Kõik see meenutas veidi arvutimängu . Ainult saagijagamine , mis ees seisis , tõotas tulla reaalne . Silmad kiskusid kangekaelselt kinni , ma haigutasin ja tahtsin peaaegu alistuda oma nõrkusele , kui märkasin ühelt helikopterilt saabuval katkendlikul otseülekandel järsku suurt eredat laiku — justnagu oleks hiiglaslik pomm plahvatanud , sõber . Ma jäin pingsalt ekraani vahtima , ere sähvatus polnud üldse plahvatuse nägu . See omandas kiiresti konkreetsed piirjooned ning korraga hõljus linna kohal valgete tiibadega lindinimene , viibutas leegitsevat mõõka , tükeldades veel elusaid inimesi ja sõdureid , ning kriiskas karjuda . Hetke pärast lisandus neid teisigi , neid oli terve parv ning nende kriisked olid nii teravad , et ma pidin kõrvad ja silmad kinni suruma . Ent nägemus ei kadunud kuhugi ning ma sain aru , et see pilt ja need helid pärinevad omaenda peast , mis oli juba vähehaaval tuksi minemas . Ma krigistasin valusalt hambaid ning avasin aeglaselt silmad . Ümberringi valitses taas hauavaikus , see surma võiduhümn . " Lõpp , " pomisesin jälle toolile istudes , kuid sel hetkel pistis minu kõrva ääres täiest kõrist kisama märkamatult telki imbunud Irene . Libu , raisk , mõtlesin valutavast peast haarates ja kibedaid silmi hõõrudes . " Mine karju väljas , naine , ma tahan rääkida meestega ! " Silmis õnnepisarad , tuhm nägu õide puhkenud , ronis ta mind kallistama , nagu tütar kallistab isa , ning tormas välja võitu kuulutama . Telki tungis pahvakas kuuma liivast tuult . Niisutasin huuli sooja veega kanistrist ning kutsusin ükshaaval sidele linna keskuses manööverdanud komandörid . Vale-Waanenburgi polnud keegi näinud , keegi ei teadnudki , kuidas ta välja nägema peab . Meestel polnud selle peale aegagi , varemete vahel oli liiga palju ahvatlevat pisiträni ja tondistunud naisterahvaid . Keegi pakkus , et juhul kui tal ei õnnestunud mägede kaudu plehku panna , istub ta kusagil varjendis või siis ühes paarist terveks jäetud hoonest linna keskuses . " Kuid neil hoonetel pole esmapilgul mingit kaitset , võib-olla on nad hoopis maha jäetud , sir . Kas võtame nad ära ? " " Ärge valitsushoonet puutuge . Ärge üldse midagi ette võtke , ma lendan kohe välja . " Kuhu kõik kindralid kadunud olid , ei osanud ma arvata , kuid mul polnud sellega praegu ka asja . Winston oli juba saanud käsu hoida nende tegemistel silma peal ning jälgida kõike , mida nende suust pudeneb , kas siis üksinda telgis viibides või telefoni teel võimu õõnestades . Juba olid võllapuudki üles sätitud , et vähimal kahtlusel võtta mõni aus sõjamees oma embusse . Me tegime linna kohal ohutul kõrgusel tiiru ning ma käskisin piloodil maanduda keskväljakul , kuhu oli juba kogunenud paarkümmend tanki ja muud tehnikat . Mind võeti vastu kõrvulukustava möirgamisega , keegi tulistas kogemata helikopteri tiiviku katki . Ma tervitasin mehi sõjajumala õnnistuse puhul , kuulasin tehtud huviga kolonel-mingisuguse haukuva ettekande olukorrast kesklinnas ja nõudsin valjuhääldajat . Järgnevad sõnad , mis ma ütlesin , adresseerides neid oma vastasele , kajasid läbi terve linna — selle tagasid kolm-neli võimsate kõlaritega helikopterit linna kohal . " Annan viis minutit aega , et sa välja tuleksid , mees . Seejärel luban kõik linnas liikuvad mehed — kahtlased või mitte — vabalt maha lasta . Üks neist oled tõenäoliselt sina . Mäng on läbi . Kui tahad niimoodi surra , siis palun . Aeg läks käima . " Viimaste sõnade juures sai kusagil idakvartalite kohal tiirutav helikopter täistabamuse ja kukkus plahvatades alla . Ma juba arvasin , et olen vastuse saanud , kuid sel hetkel avanes valitsushoones eelviimase korruse üks akendest ning nähtavale tuli raudses maskis nägu . Mehed minu ümber lõid sahisema , keegi võttis näo sihikule , kuid õnneks ei jõutud tulistada — enne oli nägu kadunud . " Kõik lähete võllapuule ! " röökisin kähedal häälel . " Kas ma ütlesin tulistada , kaabakad ! " Mehed vahtisid mind üllatunult , kuid ma ei teinud neid nägema . Võimatu oli kontrollida kogu seda barbarite massi . Milleks ma üldse selle ülesande endale võtnud olin ? Nii ehk nii oli kõik määratud hukkumisele . Hetke ma arutlesin endamisi , siunates seda ussi taga — ta paistis mind kõiges matkivat ning korraks tekkis mul isegi kuri kahtlus oma vaimses tervises . Kuid et mehed teda näinud olid , siis selline matkimine kinnitas vaid selle mehe tõelisust . Matkija võisin hoopis olla mina ise ning sel juhul pidi kiiresti ja konkreetselt tegutsema , enne kui kahtluse õõnestav seeme jõudis langeda väsinud meeste südamesse . " Relv mulle ! " poetasin mokaotsast ning järgmisel hetkel oli minu ees kümmekond kätt erinevate laskeriistadega , milledest mõni oli veel soegi . Ma võtsin kellegi majori käest massiivse revolvri ning seda suurivaevu järel lohistades asusin hoone poole teele . " Sir ! " " Ma tulen tagasi , " porisesin . See oli kangelaslik moment . Oleks Waanenburgi aeg kestma jäänud , oleks see moment — major läheb kaitsetult vaenlase pessa — jäädvustatud kõikides ajalooõpikutes . Tegelikult polnud ju midagi kaotada , karta tuli aga vaid selja taga vaikuses relvi silitavaid ohvitsere . Hoone näis mahajäetud . See oli üks neid keskmisi sipelgapesa taolisi büroo- ja inimladusid . Alumistel korrustel oli põlengujälgi ning mõned klaasid olid rikošettkuulidest või mürsukildudest purustatud , kuid üldiselt oli hoone hästi säilinud . Tuules lehviv kaotajate lipp on õhtuks ära põletatud . Hirm , et siin võib mõnd inimest leida , ei kinnitunud . Elusast peast küll mitte . Siin-seal paistis avatud ukse vahelt jalg või käsi , lifti seina kaunistas verine automaadivalang ning põrandat eri soost teenistujate hunnik . Kuna lift paistis olevat töökorras , tõukisin selle rämpsu jalaga välja ning sõitsin seitsmendale korrusele , kust oli maskis nägu ennast näidanud . Kätevärin ärritas . Relv oli laskevalmis , kuigi andsin endale selgelt aru , et juhul , kui seda pulli on määratud tegema mingi profimõrtsukas , siis ei tule ma siit kunagi elusalt välja . Ettevaatlikult hiilisin kogu seitsmenda korruse läbi ega leidnud kedagi peale üksiku surnukeha juveliirse laskehaavaga kahe silma vahel . Tulistajal pidi olema kindlasti väga täpne käsi . Minu käsi värises sellest tõdemusest ainult tugevamini . " Tule välja , pihkupeksja ! " karjusin , nii et kogu klaasustega korrus rõkkas vastu . Kusagil linnas lõhkesid üksikud mürsud . Aeg-ajalt võis kuulda sõjajumalannale kiitust laulvaid automaadivalanguid . Miski krõpsatas kusagil . Tuul paiskas läbi avatud ukse koridori käputäie puhtaid paberilehti . Vandusin endamisi . Vaatasin ringi . Klaasseinte taga polnud näha kedagi . Tõmbasin küüru selga ja hiilisin ettevaatlikult edasi . Kukal sügeles seljataguse rünnaku aimuses — miks inimesele pole sellisteks juhtudeks täiendavat silmapaari antud ? Võib-olla oleksin pidanud hoopis radioresistentse genoomi asemel tegelema selle küsimusega ? Palju praktilisem ... Minu ees oli kaks puust ust . Mis mind nende taga ootas , ma ei teadnud . Laskevalmis kuulipilduja ? Või granaat lingi küljes ? Tuul väristas õrnalt mõranenud klaasseinu , sosistades neile hirmuäratavaid lugusid linnas toimuvast . Ma olin jõudnud liiga kaugele , et hakata nüüd muretsema oma elu pärast . Lõpp oli nii või teisiti käega katsuda . Sellepärast võtsin ennast kokku , rebisin vasakpoolse ukse lahti ning kargasin sisse . Ning peatusin karjatades , ootamata teda eest leida . " Kuradi idioot , raisk ! " Ta istus pöördtoolis seljaga minu poole ning jäi mulje , et ta on surnud . Ma astusin aeglaselt lähemale , hoides teda kogu aeg kirbul , ja üritasin näoga minu poole pöörata , kuid järsku kahmas ta mul käest ja kiskus pikali . Hetke pärast olime juba puntras maas , müdistades eemale paiskunud revolvri ümber . Ta oli veidi tugevam kui mina , kuid kaalu näis tal olevat vähem . Viimaks lükkasin ma ta jalgadega endast eemale , ta nägu varjav mask kukkus tumeda kolksatusega vaibale ning ma tardusin paigale . Minutijagu vahtisime teineteist liikumatult . Ümberringi oli kujunenud hauavaikus . Ta oli minust kümmekond aastat vanem , irregulaarselt hõrenenud juustega , millede vahelt paistsid palja peanaha saarekesed , kondine päevitunud loikam . Ta oli minuga üht kasvu ning vaatamata kõrbeliivas ära parkunud näole , võisin vanduda , et vahin tõtt omaenda peegelpildiga — täna kümme aastat hiljem . See pilt ning selle üürikese silmapilgu jooksul pead läbistanud mõtted halvasid mind tubliks minutiks . Õnneks paistis sama olevat juhtunud temaga . Kui mu pilk libises aegamisi põrandale kukkunud maskile , mis oli peaaegu täpne koopia sellest , mida ma ise halli barbarimere hulgas kandsin , taipasin kahmata üles püstoli . Ta vaid võpatas , kui ma ta kirbule võtsin , kuid ei suutnud rebida pilku minu näolt . " Kes sa oled , lao välja ! " " Sa oled hulluks läinud , Ronald , " pomises ta vaikselt , seda nii tõsiselt , et mul jooksid külmavärinad üle selja , justkui oleks mulle seda öelnud peegel habemeajamise ajal. Tol hetkel ei tekkinud mul kahtlustki , et nii see võibki olla . " Ole vait , reo ! " " Sõda on su hulluks teinud . " Revolver klõpsatas , ning peegelpilt jäi kahvatades vait . Ma kujutasin ette , kuidas kogu mu silmeesine lendab sajaks tuhandeks killuks , kui ma päästikule vajutan . Ning ma ei tulistanud . " Lao välja , kes sa oled , muidu lasen kuuli lendu . " " Sul on relv laadimata . " Ma võpatasin , kuid mõistsin , et ta blufib . Vana kogenud reo oli . " Pean sinu peal järele kontrollima ? " " Kas sa kavatsed iseennast tappa ? " See võttis mind uuesti sõnatuks . See oli trikk , mis oleks mind äärepealt lõksu püüdnud . Teine kord , kui sedasama võtet kasutan ma ise , jääb õnn minu poole . Ma tundsin jälle , et olen silmitsi peegli , mitte aga elusa vastasega . Kuradi rebane , malaaria teda võtku ! Värin kätes muutus väljakannatamatuks ning sel hetkel vajutas sõrm iseenesest päästikule . Mees põrkas karjatades tagasi , kuid jäi jalule . Ta haaras kõhust , naeratas ja laskus nõtkuvatel jalgadel tugitoolile . Samal hetkel läks väljas sagimiseks ning ma nägin silmanurgast , kuidas kogu rahvamass valgus klaasseinu purustava tanki järel hoonesse . " Ma küsisin , kes sa oled ? " sosistasin kiiruga . " Räägi , muidu saad siinsamas kuuli pähe ! " Ta vaid naeris vastuseks ning ma virutasin talle relva käepidemega näkku , nii et põsesarn raksatas . Ta jäi vait . Ma ei pidanud vastu ning kukkusin teda raputama . " Noh , idioot ! " " Sina ... " korises ta läbi tursunud huulte , suutmata avada kiiresti verd täis valguvaid laugu . " Mina " " Noh ! " " See ... tahtsin küsida ... See lastekodu " Ta jäi jälle vait . Teda uuesti raputama hakata polnud mõtet , seda enam , et trepil müdistasid juba sõdurid , mehed lasid valanguid kõikjale , kust kostis mingi krõpsatus , ja et mitte ise surma saada , viskusin pikali . Samal hetkel läbistas kolme erineva automaadi sekundeid kestnud kõrvulukustav valang toolil aeglaselt hääbuva väepealiku , hakkides ta ajud ja sisikonna tükkhaaval välja — vabastades sellega mind vajadusest ise moonutada tema liialt sarnast nägu . Mehed tormasid paanikas sisse ning märgates mind põrandal elusana , pistsid hõiskama . Ma olin kangelane . Ma olin alistanud vale-mehe ja tõestanud enda identiteedi . Nad kandsid mind õlgadel välja ega pööranud tähelepanu verisele laigule minu pükste taskul , kuhu olin kiiruga pistnud vale-Waanenburgi pöidla . Kõik lõppes täpselt nii , nagu olin ennustanud . Öösel lõi meri saarte ümber kihisema , kaitsetut Prestonporti pommitati kuni hommikuni ning aovalgel maabus otse sadamas dessant . Pealinna kaitsegarnisoni riismed alistusid vastupanuta . Viimases lootuses kutsusin kokku välikomandöride erakorralise nõukogu , mis muutus peagi ümberringi undavaid väliradareid summutavaks palaganiks . Võidujoovastuses soovisid ühed lahingute jätkumist — ilma vee , poole tehnika ja kütuseta — , teised nõudsid " saarte vaba riigi " välja kuulutamist , kolmandad vaherahu sõlmimist , viiendad teatasid , et lähevad hoopis erru , ning kümnendad lubasid kuulutada ennast kindraliteks ja alustada separaatsõda , et klaarida arveid kolleegidega . Viimastest pidas üks päris pikka aega vastu , sõdides mägedes ja kõrbes kord kohalike karistussalkadega , kord Callaghani endaga . Ajalugu tunneb teda Kõrbekoerana , prognoositu visaduse prototüübina . Pärisnimi mulle ei meenu . Öösel , vehkides vandudes labidaid , matsime Winstoniga vale-Waanenburgi hoolikalt ära materdatud laiba kõrbe , kust , nagu ma lootsin , ei leia seda keegi . Varastel hommikutundidel põgenesime koos Legault'ga päikesetõusu eest põhja , samal ajal , kui Callaghani eliitüksused maabusid Põhjasaarel ning lennuvägi pommitas pihuks ja põrmuks ajutise peastaabi , lõpetades selles valitseva laadameeleolu . Me elasime jäätunud tehases , mis ei funktsioneerinud enam tollest ajast , kui siit lahkusin , paar päeva , mille jooksul ärkasin mitu korda generaliseerunud krampidega , jäädes niimoodi kolmandikust keelest ilma . Painajatest oli kõige kangekaelsem valemehe matmine — ma trampisin psühhootiliselt tema haual ja ometi suutis ta iga kord , kui ma väsinult kõrvale astusin , mõne oma jäseme külmast liivast välja torgata . Mis ta edasi tegi , pole mul meeles , igal juhul piinlesin kogu selle aja ebaloogilise tõdemuse käes , et olen esmakordselt kohanud surma . Omaenda surma koguni . Ma olin realist , valgusest ja pimedusest teadsin sama palju kui mistahes keskkoolis füüsikat õppinud kodanik . Avades iga kord palavikuliselt hõõguvad silmad , leidsin eest vabastava valguse , isegi kui ümberringi valitses pilkane pimedus , ning pääsedes mind sundiva umbluu-jutu ja pilastava naeruga tagaajavast nägemusest — oli ta siis surm , Waanenburg , Sullivan või veel keegi — , uskusin , et nii kergelt õnnestub mul alati pääseda . Tagasi lendamiseks polnud meil enam kütust ega vedellämmastikku uputatud pilooti ning sinna me oleksimegi surnud , toitudes teineteise vintskest lihast , kui kolmanda päeva varahommikul poleks tehase lennuplatsile maandunud kaks eliitüksuslasi triiki täis helikopterit . Mina märkasin neid esimesena , külmetades jälgimispuldis . " Sa reo ! " kärgatasin , haarates relvolvri järele , mis oli mul endiselt kaasas , ja tormasin Winstonit otsima . Ma leidsin ta poolkülmununa ruumist , kus kunagi elasid Wolterinki katsealused . Ta ei jõudnud iitsatadagi , kui revolvri külm suu suudles tema oimukohta . " Sina reetsid meid välja , mees ! " karjusin metsikus vihas . " Lao välja ! " Külmast ja magamatusest uimane nagu kõigusoojane , ta kahvatas , laubale tekkisid jahedad higipärlid , ning pomises väriseval häälel : " Anna aega atra seada , sõber ... Vaadid veerevad ka sinu peale ... " Meid nabiti kinni igasuguse vastupanuta . Maha ei lastud kumbagi , kuid toimetati mandrile eraldi helikopteritel ja visati eraldi vanglatesse . Võitjad olid lõplikult kaotajateks tunnistatud ning kangelased tembeldatud mõrtsukateks ja röövliteks . Kõrilõikajad said amnestia , osa vangilaagreid vahetas asunikke , osa läks kinnisvarana edukalt müüki . Liivakell oli ümber pööratud . Elu läks uuesti mühinal keema , inimene ehitas endale uue kodu , taastas liiva sõkutud varemed . Õige kord oli taastatud , kuid ega Callaghan loll olnud , akadeemia poksikoondislane , nagu ta oli . Ei mind ega Legault'd ei lastud maha , nagu ajalehed arvasid . Winston jätkas esialgu kellenagi Blausternil — kas äkki postiteenistuse juhatajana ? — , mina sain riikliku pensioni ja korraliku eluaseme koos vanaldase majapidajaga Fort Grattoni põhjapoolses eeslinnas . Kord kuus käisin vana rebase juures lõunat söömas ja sõjamuljeid brändiklaaside vahel veeretamas . Aasta jooksul lasin Colin Paytoni varjunime all välja ajalooõpiku , millest vaid kaheksatkümmend protsenti pidas Ülemaaline Ajalookomisjon avaldamiseks kõlbmatuks või kosmeetikat vajavaks . Muidugi seadis Callaghan mulle ranged piirangud , eriti liikumisvabaduse ja organisatsioonides osalemise osas , kuid muus osas olin vaba mees . Linnas ei pidanud maski kandma — polnud Waanenburgi , polnud maski — , kodus hoidsin peidupaigas trofeena närtsinud pöialt , tegelesin oma hobidega — muuhulgas õige riigikorra teooriaga , mis jäigi avaldamata — ega tahtnud muud kui unustada seda , et ma olin olnud keegi muu kui juurikas . Tookord uskusin siiralt , et olen raputanud endalt Waanenburgi needuse . Eksimine on inimlik , vennas , ja Callaghan polnud muud kui inimene , kõva keskmine . Oma suurima vea tegi ta tol kevadõhtul , kui lubas mulle järjekordse brändi taga suurema liikumisvabaduse . Tegelikult oli ta suurim viga muidugi see , et ta mulle üldse elu kinkis . Alustuseks võisin reisida poole tuhande kilomeetri raadiuses Fort Grattonist , võisin soetada endale juurika kombel kinnisvara suvepuhkuse tarvis ja edaspidi rännata ka sügavamale provintsi ning isegi saartele , kuhu mind esialgu eriti ei kiskunud . Blaustern ja muud kaaslased olid ja jäid minu jaoks suletuks . Tol õhtul sõitsime vana orika limusiiniga alla juurikate linna sauna , kus meid juba ootas paarkümmend eri vanuses võimu teenistuses libu , ning mängisime nagu tavaliselt usinaid mesilasi , kelle võimuses on tolmendada ära kõik lilled pööratu suurel aasal . Muidugi oli asi alanud juba varem , sõber , — seda ühel vihmasel varakevade hommikul , kui ma , kuulanud raadiost ära hommikuse dissidentliku poliitikasaate , kus Waanenburgi tuletati ikka sooja sõnaga meelde , lonkisin ausa kodaniku kombel lähimasse poodi tubaka järele . Tuhm ilm harmoneerus meeleoluga , seetõttu astusin tavalisest poest mööda , uitasin pargis ringi ning põikasin siis juhuslikku ärisse hoopis teises linnajaos . Nagu alati liikus kannul , märkamatult otsekui vari , purpurses vormis salaluure leitnant . Ta seisis suitsuses keldripoekeses ja ajas vanamehest müüjaga vaikselt juttu . Pikka kasvu , selg küürus otsekui raskest tööst , riided vihmast märjad . Kui ma kellahelina saatel sisse astusin , heitis müüja mulle kiire pilgu ning jäi imestunult vait , vidutades mustadest varjudest ümbritsetud vanurisilmi . Hetke pärast heitis ka tema kaasvestleja laisalt pilgu üle õla ega teinud mind märgates teist nägugi . Sama ei saanud öelda minu kohta . Oleksin justkui uuesti sattunud aastatagusesse Silver Creeki . Seisin sama mehe ees , talle oli vaid vanust aastajagu juurde tulnud ning krässus habe ette kasvanud . Olnuks tema kõrval mind vaatav peegel , seisnuks meid siin kahe asemel koguni kolm . Liigseid liigutusi tegemata , lärmi tõstmata , pistis ta käe mantli hõlma alla ning enne , kui ma reageeridagi jõudsin , vahtisin tõtt külma revolvrisilmaga . Hetk hetke järel , justkui katkenud filmilinti vahtisin , kuidas relv tõuseb , kuidas päästik krigiseb ... " Sa ju ei tulista iseennast ... " Ta võpatas kergelt , samal hetkel kõlas lask ... ja minu vastas seisev mees lendas letile . Müüja oli juba põgenenud , luureteenistus jälil . Kui Callaghani spetsid viie-kuue minuti pärast saabusid , olin jõudnud surnu — ta polnud viirastus , ma olin samasuguse pärast liialt palju liiva neelanud , et uskuda neid lapsikusi — näo tundmatuseni moonutada . Minu verisele saapale ja püksisäärele ei pööranud keegi tähelepanu . Ka ei taibanud keegi kohe pärida kadunud parema käe pöidla kohta , mis oli samal õhtul juba kindlas kohas . Nagu keskmisele juurikale kohane , istusin hilisõhtuni televiisori ees , õlle süles , ila rinnal , ja vahtisin muu loba vahele korduvaid reklaame . Üks neist kujutas liivamäkke ronivat alasti meest , kes iga kord , kui tal viimane samm teha oli , veeres alla tagasi ja jõi augu põhja maha jäänud õlut , sedasama , mida minagi süles hoidsin . Ronis ja ronis , hilisööni rönis , ning jätkas ka järgmisel päeval . Ma pidin midagi ette võtma , et sellest liivaaugust välja ronida . Võtsin toru ja valisin Kesklaborisse välja roninud endise kursavenna , aktiivse jangisti , nüüd professor Tinbergi numbri . Viis minutit kulus viisakusteks ja analoogseks õhupuhumiseks . Kuidas läinud on ? Riigitööl ? Tasub ära ? Abielus ? Lapsed ? " Mul on vaja teha paar analüüsi . " " Nimelt ? " " Kolm koetükki . Tahan teada , kas nad kuuluvad minule või ei . Aga asi ei tohiks ulatuslikku levikut saada . On võimalik ? " Ta mõtiskles tükk aega , siis kauples veel sama palju ja nõudis selgitust , kas ma olen kellegi vägistanud või muidu seadusega pahuksis . Ma kahtlesin , et minu poolt nähtu võib olla seotud mingisuguse kesknärvisüsteemi patoloogiaga , sõber . Võisin anda pea , et kõigele leidub keeruline , ent ometi loogiline seletus . Fakt oli see , et inimkonna geneetiline fond on reostunud nii looduslikel kui inimlikel põhjustel . Humaansus , mida kõik koolkonnad monopoolse vaatena viljelesid , ei lasknud jätta loomulikult kulgema mitmeid eluga sobimatuid patoloogiaid . Teadus oli nii kaugele arenenud , et ka raskete kromosoomaalsete anomaaliatega isend võis saada enam-vähem kõiki vitaalseid funktsioone , sealhulgas kunstlikult toetatavat sugufunktsiooni , omavaid järglasi . Protsente polnud mulle teada , kuid komistades iga päev rahvamassi segunenud invaliidikärude peale , võpatades portatiivsete hingamisaparaatide häirekella peale , kuulates moondunud mõistusega poliitikute juttu , jälgides kohvikus naaberlauas toimuvat sandi elustamist või vaadates telekast , kuidas eresinise näoga kodanik närib häirimatult viiesaja voldise pinge all olevat traadijuppi , võis arvata , et oma kolmandik populatsioonist kannab loomuliku valiku sunniviisilise eiramise tõttu saastunud geneetilist materjali . Põhjusi võis muidugi olla teisigi , kõrge radioaktiivsuse mõju ja muud taolist , kuid genofondi reostus oli kurb tõsiasi . Seetõttu kaldusin arvama , et kaks teisikut — puhtalt visuaalselt muidugi — , kellega olin arved klaarinud , võisid juhuse näpunäitel omada minule sarnast genotüüpi . Valemid , mis ma enne magama vajumist visandasin , andsin veel ühe sarnase sõbra olemasolu tõenäosuseks paar-kolm kümnest miljardist , seega üks poolik jupp võis veel Maal alles olla . Hommikul näsisin leivanaoaga kummagi pöidla küljest pisikese tüki nahka ning et nad põhjatutes taskutes kaotsi ei läheks , võtsin väikse kilekotikesega kaasa . " Aga kus kolmas on ? " küsis Tinberg , uudistades kahte tükikest läbi toonitud prillide . Kortsutasin kulmu . " Sul skalpelli käepärast on ? " " Aga palun . " Kui Tinberg mõistis , et kavatsen kolmanda tüki oma pöidla otsast nähvata , astus ta kahvatades laborist välja , tuues ettekäändeks janu . Jah , üldlevinud seisukohaks oli humaansus . Väideti , et selle poolest me loomadest erinemegi , et jätame ellu nõrgemaid ja eluvõimetuid , ei tapa teineteist , päästame hapet joonud või traksidega ennast lakke poonud enesetapjaid , ei seksi loomalikes asendites ja oleme muidu inimesed . Miski selles kõiges ei tahtnud hästi klappida ning kuigi enamuse poolt heaks kiidetud seisukoht oli tunnustamist väärt , ei andnud sellised mõtted mulle kuidagi rahu . Järgnevad päevad analüüside vastuseid oodates töötasin Keskraamatukogu tolmustes hauakambrites koos teiste samasuguste vaikides tuhnivate sombidega . Alguses uurisin võimalust , et meil kolmel on üks ja sama esivanem , kelle genofondi selline kombineerumine — peresiseste sigimiste tõttu näiteks — , mille tulemusel kohtuks kolm väliselt täiesti identset isasisendit , oleks üpris tõenäone . Kuid sügavamale kui neljasaja aasta tagune ajalugu ei õnnestunud sukelduda , see tähendab , ma kaotasin nagu enamus tänapäeva ajaloolasi reaalse jälje , mis viinuks inimkonna päritoluni . Ainuke , mis torkas silma , oli , et ajalugu veereb tsüklitena , teatud oma rütmis muidugi , mis ei sõltunud täpselt aastaaegadest , mis tähendas , et iga järgmise tsükli lõpus oli inimkond selle alguses tagasi ehk — jällegi liivaaugu põhjas . Ainult musta kogunes sinna järjest rohkem . Mõtteviis , välimus , riietus , parfüümid , isegi tehnika , mis arenes väidetavalt meist kiiremini , oli ja jäi samaks , mis paar-kolmsada aastat tagasi , kui saabus heaoluühiskond . Eriti ebatavaline näis see igal aastal toimuva jõudsa arengu foonil , kui kutsuti üles hooajaga vananenud asju soodsa tasu eest vahetama ülimoodsate ning ülivajalike vastu . Tegemist oli kahtlemata väga jumalavallatu avastusega , seepärast põletasin oma märkmed ja mõtisklused raamatukogu peldikus ära , kuigi veel hommikul olin lootnud neist artikli koostada . Polnud paberit , polnud karistust . Tuha , suitsu ja tuletõrjehäire eest sain aga vaid noomida turvameestelt , kellega tegeles mind varjuna saatev salaluure ohvitser . " Noh , Paul ? " " Mida sa siis lootsid ? Muidugi on kõik tükid sinu omad . Nalja teed minuga või ? Õllet tuled võtma ? Paar vana semu Keskveterinaarlaborist on kah . Hing igatseb ühe klähvi järele . " " Üldse mingit vahet ei olnud ? " " Ma ju ütlesin , et sinu omad . Mis vahet seal olla saab ? Eri aegadel lõigatud ainult . " Tänasin teda südamest , keeldudes õllest , ja istusin mornilt televiisori ette . Mõtteist ärkasin alles siis , kui avastasin , et ei leia üht mikroskeemi televiisori kineskoobist , mille olin tea mis kaalutlustel hajameelselt lahti lammutanud . Mingeid järeldusi ma teha ei saanud , kuna materjali oli vähevõitu ja spekuleerida polnud mõtet . Igal juhul tundsin , et olen teinud läbi mingi lõpu ja seisan nüüd jälle millegi alguses . Rõhuv , rahutust tekitav tunne oli . Päike veeres silmapiiri varjavate kõrghoonete taha . Telekast enam asja ei saanud , seepärast tellisin lähimast kõrtsist kaks pudelit brändit , tõmbasin kardinad ette ning lakkudes alkoholi , asusin ootama rahutoova une saabumist , mis tähistaks järjekordse väikse tsükli lõppu . Ma pidin juba korraliku kraadi all olema , kui otsustasin lõpuks põhku pugeda . Tükk aega lebasin avatud silmadega , kuulates alkoholimere kohisemist kõrvus , siis tundsin enda kõrval voodis veel kedagi . Viskasin lainetava teki vandudes kõrvale , arvates , et see on järjekordne Callaghani luureteenistuse libu , keda ma polnud tellinud . Ent teki all polnud kedagi . Kõditav võõra lähedus aga püsis ja muutus isegi reaalsemaks . Kogu keha hakkas painavalt sügelema . Ma ronisin voodist välja , kuid enne kui ma jõudsin tule põlema panna või maski taha varjuda , tardusin pimeda peegli ees . Seal ma seisin , tume koletis aluspesus , tükk rämpsu tänapäeva genofondis . Nimelt — minu vasemast õlast , südamest veidi ülalpool , vahtis mulle vastu minu teine nägu , vahtis mulle otse silma ja liigutas vangistustüdimusest tumedat suuauku . Hetkeks naelutas hirm — pigem isegi tülgastus — mu paigale , sundides vahtima tõtt iseenda teisikuga . Kui ma ennast viimaks kokku olin võimeline võtma , rebisin nipli teiselt brändilt , süütasin tule ning istusin peegli ette , oodates , millal teisik uttu tõmbab , mida ta ei teinud kuni hommikuni , ajades minuga kangekaelselt tummkõnes juttu ja segades mul asjadest mõistlikke järeldusi teha . Sellega oli minu tavalistesse ööpäevastesse tsüklitesse väike mõra löödud . Pärastlõunal ärgates ma sõbrameest enam eest ei leidnud . Hommikust söömata helistasin kohtumeditsiini keskusesse ning kasutades katteks Callaghani autoriteeti soovisin saada juurdepääsu mõrvatu kehale , asjadele ja toimikule . Muidugi andsin viie minuti pärast juba aru Callaghanile endale , mis äri ma ajan . " Lihtlabane uudishimu , kindral . Usun , et sellest ei tule suurt pahandust . Sõjas sai neid surma nagu kirpe , aga rahuajal ... Mõistate ju ? " Aeg-ajalt , kui ta ei pärinud liiast , oli ta päris mõistlik mees . Pealegi teadis ta , et ma tean , et iga viga võib mulle maksta mitte ainult luksusliku elamise , vaid ka niru eluraasukese . Kohtumeditsiini keskuses kees töö . Peatumata lahkamissaalide juures astusin otse juhataja kabinetti . Kuni sekretär käis teda lahkamiselt kutsumas , uudistasin piiritusega täidetud hiiglaslikus purgis seisvat inimesejäänust , mille avatud kõhust pudenes loksutamise peale iga kord mingit tumedat puru . Lähemal uurimisel osutusid need putukateks , milliseid olin palju Põhjasaare kõrbetes näinud . Paberilipakas purgi küljes andis teada , et tegemist on koloneli auastmes kangelasega Callaghani vägedest , kes hukkus Northendi dessandis . Korjuse kangelaslikkust kinnitas ka tubli tosin medalit mehe karvases rinnas , mida ehtis keskjoonel jämedate niitidega kinni tõmmatud lahkamishaav . Süvenenud rõskelt surma järele lõhnavate medalite ja kohati lagunevate aulintide uurimisse , sundis professori vaikne sisenemine mind ennast järsult sirgu ajama . Lahja pead katva karvastikuga ja suurte prillidega soliidne meesterahvas , keda oli raske tembeldada juurikaks , kuni ta ei läinud koju ega asunud väärikalt viskit lahendama . Järjekordse sundkorras sõlmitud kasutu tutvuse järel , mida ehtisid ette-taha viisakused ja käepigistused , juhatas mees mind suurde laoruumi , kus olid külmikutesse vangistatud juba lahatud kehad . " Kohe vaatame . " Ta lappas massiivset kausta tänapäeva statistikaga , pomises arhivaari kombel : " Tundmatu , mees , teine sektsioon , seitse-üks , riiul viis " , ning sammus siis mind peaviipega järele kutsudes lao teise otsa . Külmikud ulatusid siin laeni , seepärast ronisime mõlemad samas seisvatele redelitele ning juhataja avas viiendal riiulil ühe arvukatest laibasahtlitest sedeliga " Tundmatu , Mees " . " Olge lahke . Tahate teda tuvastada ? " " Ei . " " Mõni neist ootab siin oma järge kuni kaks aastat , enne kui ta ära visata võib . " " Kas tal dokumente oli ? " " Juhiluba , aga pole kindel , kas see tema oma on , sest sellele pole Keskarhiivis mingeid viiteid . Kui ma ei eksi , tegeleb tagamaade selgitamisega praegu vastav instants . Aga võib-olla ei tegele ka , kõik maksab ju . " " Juhiluba on siis kriminalistide käes ? " " Peale relva on kõik asjad tema enda käes . " Kogu oma maist varandust hoidis surnukeha , kelle rüvetamisse olin minagi oma panuse andnud , ruumi kokkuhoiu huvides tõepoolest kangestunud käte vahel . Ma vaatasin huvitult läbi lahkamise kokkuvõtte — selle pilguga , mis võimalikud patoloogiad minulgi võiksid juba olla ; peale kroonilise pankreatiidi polnud midagi olulist — ning asusin asjade kallale . " Olen sunnitud teid omapead jätma . Leiate ise väljapääsu ? Ootan üht telefonikõnet . " Asjade hulgas polnud midagi huvitavat . Rahustavalt mõjus tõsiasi , et aluspesu ei ole samalt firmalt nagu minul . Relv oli kriminalistide käes . Ainuke , mis tõsist huvi võis pakkuda , oli tõepoolest juhiluba , mis oli välja antud Simon Fergusoni nimele . Aadressiks oli märgitud mingi väikelinnake , tõenäoliselt kusagil rannikul , seega sügavas provintsis . Vana harjumuse kohaselt vältides kirjalikke märkmeid , lükkasin sahtli endamisi aadressit korrutades kinni tagasi , ronisin redelilt maha ja astusin välja . Samal õhtul , lakkudes Callaghaniga brändit , tegin juttu vajadusest linnast välja saada ning juba nädala pärast olin teel Myallporti nimelisse linnakesse idarannikul , kaasas kaks kogenud luureohvitseri . Mulle teadaolevat aadressit ma koos luureagentidega otsima minna ei kavatsenud , seepärast üritasin esimesel päeval neid sabast raputada , mis mul ka õnnestus pika rüselemise tulemusel rahvarohkes kiirtoitlustuskohas . Kuid veerandtunni pärast oli kohalik politsei koos linna kohal undavate helikopteritega lähimast õhuväebaasist juba mul jälil ning mul ei jäänud muud üle kui alla vanduda , kuna viisaka häärasmehena ei pidanud otstarbekaks tagaajamist sellele kaasneva higistamisega , üle aedade ronimisega ja narmendavate jalgevahedega . Veel poole tunni pärast andsin jälle aru näost punetavale Callaghanile , kes mängis parajasti tennist talle kogu aeg kaotava Fort Grattoni meistriga . " Järgmine kord on meestel õigus sulle kuuli anda , pea meeles ! Ja homme oled Fort Grattonis tagasi ! " Ta puhkes lõkerdama : " Kantselda sind nagu väikest titat ! Oleksin ikka pidanud sind kohapeal maha nottima , major ! " " Mis seis mängus on , kindral ? " " Mängus või ? Ma hakkan juba lõpetama temaga . Huvitav , kust sellised meistrid võetakse ? Peaks uued meistrivõistlused välja kuulutama . " Ma otsustasin , et ei juhtu ka midagi hullu , kui ma mõlemad agendid endaga kaasa võtan , kuna kahtlesin , kas nad on suutelised eraldama minu tegevusel terasid sõkaldest — polnud ju neile midagi õpetatud , peale hulga erinevate relvade käsitlemise ja ülekuulamise filigraanse tehnika . " Mehed , tellige takso ! " hõikasin neile aknast . Mind märgates tõmbusid mõlemad oma autos pingule ja kustutasid kohe suitsud . Nad nohisesid midagi vastuseks ning kümne minuti pärast seisis maja ees uhiuus limusiin takso tunnusmärkidega , roolis lakutud soenguga ja süngelt vaikiv juht . Isegi kõige väiksema ajumassiga juurikas mõistnuks , et tegemist on maskeraadi harrastava salaluure ohvitseriga . Aadress , mille olin saanud Fergusoni juhiloalt , kujutas endast üpris uhket keskklassi kuuluva kodaniku elamut linnakese puhtaimas , põhjapoolses osas . Mind võttis vastu tüse päevitunud vanaproua higise otsmikuga . Ta kahvatas mind märgates , heitis siis kahtlase pilgu ebatavalise takso ja selle taha pargitud salaluure masina poole . " Mida vaja ? " esimest korda tuli mul kuulda idaranniku aktsenti , mõminat kurgu sügavusest , kuid see polnud pooltki nii arusaamatu kui siinsed sigaritootjad ülemaalistes reklaamides kuulutasid . " Kas tunnete Simon Fergusoni ? " " Simonit küll , kuid mitte Fergusoni . " " Millist siis ? " " Mis tähtsust sel on ? " " Olen tema töökaaslane . Kas ma edasi võiksin tulla ? " " Mis töökaaslane ? Kas ta surnud ei peaks olema ? Rääkige tõtt . Kuigi enam pole mingit vahet . " " Kust teie teate , et ta surnud on ? " " Tal oli palju tuttavaid ... Ja kes teie peaksite olema ? Jätke oma algelised valed . " " Olen tema kaksikvend . " Hetke uuris proua mind tähelepanelike vanainimese silmadega , millede eest olnuks võimatu tõde varjata , siis kutsus mind sisse . " Kust otsast siis teie välja ilmusite ? Kah lastekodust ? Või kasvatasid teid vanemad ? Mulle küll ei öeldud , et tal vendi oleks olnud . Kuigi esmapilgul mõtlesin ... " ta tegi näo , et pühib otsmikult higi , kuid ei suutnud varjata silma tunginud pisaraid . " Ta oli Põhjasaarelt , jah ? " " Jah . " " Ja vendi tal polnud ? " " Minu kuuldes nende olemasolu ei mainitud . " " Kuna ta teie juurest lahkus ? " " Umbes samal ajal , kui saartel need Waanenburgide kisklused lahti läksid , " naine heitis rahutu pilgu maja ees seisvale limusiinile . " Ta rääkis , et tema vastu võidakse huvi tundma hakata . Mul oli tunne , et ta kardab kellelegi jalgu jääda . " Kui ma hilisõhtul hotelli jõudsin ja alkoholist tüdinult voodile viskusin , oli mul mõtlemisainet enam kui küllalt . Tõsiasi oli see , et nii nagu Fergusongi — või mis ta pärisnimi oli — , pärinesin minagi Põhjasaarelt , veel enam — lastekodust . Loogiline oli seegi , et minu poolt tapetud vale-Waanenburg pärineb kusagilt sealtkandist . Need asjaolud klappisid päris hästi hüpoteesiga , et meil on samad esivanemad , võib-olla koguni vanemadki . Kuid kolmikute teooriat ei tahtnud toetada meie visuaalselt erinev vanus . Veel enam , me pärinesime Fergusoniga sootuks erinevatest lastekodudest ja erinevatest linnadest , mida lahutas Silver Creeki , seda tööstuslike mutatsioonide musternäidist mööda sadakond kilomeetrit vahemaad . Vallatu mõttena hellitasin oletust , et me kolmekesi pärineme sarnasest mutatsioonist , mis läks päris hästi kokku professor Youngi teooriaga meessugupoole evolutsioonilisest tähtsusest . Nimelt tegi meesgenoom läbi oluliselt rohkem proovkombinatsioone ja -mutatsioone , mis vaid elukõlblikkuse korral kanti üle naissugupoolele kui järglaskonda tagavale baasgenoomile . ( Huvitav muidugi , miks me siis naised võimult nii kibekähku tagandasime , kui loodus eeldas nende keskset rolli ? Kuigi teisest küljest oli ka võimu kandmine liiga riskantne tegevus inimsoo tuumale mängida andmiseks . ) Siit ma järeldasin , et kusagil peab vähemalt olema meie ühine naisvanem . Viimane mõte jäi mind järeleandmatult kiusama , sundides igast küljest sügelema nagu allergikut . Kaldudes üha enam une soistele radadele , hakkasin lõpuks emana kujutlema oksendavat Bobbyt ja kaotasin viimasegi rahu . Ma ju polnud siiamaani kindel , kas ta on elus või mitte — kui me Winstoniga mahajäetud laboris ööbisime , polnud mul julgust oma katsealuste ruume kaema minna . Ma kargasin rahutult püsti , et raputada silmist uni ja peast sinna kuhjuv tuksuv raskus . Kuid kujutlusest ma enam jagu ei saanud . Fakt , mida ma teadsin , püsis kangekaelse pildina silme ees . Bobby oli muutunud nartsuks , kuivetunud muumiaks , auku vajunud silmade ja hammaste vahele surutud keelega — nagu need mehedki , kes veel aastajagu tagasi olid minu ideaalide nimel sõdinud . Erinevalt neist vedas Bobbyl sellega , et tema elu oli kulgenud nelja külma seina vahel , suuremate emotsioonide ja valuta — ühe sõnaga ta oli lõpnud , nagu lõppeme me kõik , sisulise vaheta , kes me elu ajal oleme , emad-isad , ametnikud-kodanikud , kindralid-soldatid või teadlased-katsealused . Mõistus hakkas kiiresti hämarduma , ma nägin ennast langemas kusagilt kõrgelt ja purunemas vastu maad , millest kasvavad juurikad ja õied , ning teatud aja möödudes toibusin vere ja okse maitsega suus ning teadmisega , et mul oli olnud kramp . Ma lasin tuua brändit ja poolsegane , nagu olin , istusin pimedas peegli ette . Et ukse taga ikka veel kohmitseti , käratasin : " Kaduge minema , deemonid ! " , võtsin otse süles sügelevast pudelist ja jäin ootama . Ootasin tükk aega , enne kui vana sõbramees , kes võis midagi asjalikku teada anda , platsi ilmus . " No tere , Waanenburg . " Ta maigutas vaid helitult suud õla pimedusest ega tahtnud midagi vastata . " Tere , ma ütlesin ! " Nägu jäi mind asjalikult vahtima , süngelt , emotsioonideta . Ta oli see kolmas minu ja maailma vahel , keda arvasin , et vajan , kuid kes näis samas täiesti üleliigsena . " Räägi , major ! Kes ma olen ? " Tumma huulte liigutuse järgi jäi mulje , et mind oldi sõimatud lambaks või lihtsalt lolliks . Ma sattusin marru . Kõigepealt virutasin automaatselt peeglile , mis õnneks ei purunenud , siis lajatasin pooltühja pudeliga endale õlga ja karjatasin valust . Ma hüppasin jalule , tormasin vannituppa , otsides midagi teravat , virutasin ka seal peeglile , mis polnud milleski süüdi , ning leidmata midagi asjalikku , kulistasin pudeli nii tühjaks kui jaksasin , kallasin ülejäänu välja ja virutasin selle vastu kraanikaussi kildudeks . Ma korjasin kõige suurema killu üles , lõin vannitoale riivi ette , et mind ei pääsetaks segama , ja astusin deemonlikult naerdes peegli ette . Ma olin realist ja iga reaalne asi vajas reaalset lahendust . " Noh , major , nüüd leiad endale lõpu , nagu kõik meie , nagu minu ja sinu ema , nagu sinu ja minu soldatid ! " Ja ma rebisin seljast kõik riided , paljastades selle saatanliku näo kogu ta ilus , ja , enne kui tuppa tunginud agendid minuni jõudsid , lõikasin märja killuga karjudes enda ihusse . Seejärel algasid mul uuesti krambid . Kui lõikad nüri leivanoaga sõrme ja lakud keeleotsaga verd , jääd tusaselt mõtlema , kas hommikusöök on ikka seda väärt . Kui pillad kivi varba peale , hakkad kahtlema , kas tasub teda veelkord tõsta , et naabri aeda visata . Kui saad tikult kõrvetada , kui lööd pea vastu seina või streikiv libu hammustab sind õrnast kohast , arutled ikka tegevuse otstarbekuse üle . Nii filosofeerisin juurika kombel mina , Colin Payton , ärgates Fort Grattoni erakorralise meditsiini keskuses , iiveldust esile kutsuv hingamistoru kurgus ning okset loomulikul teel evakueeriv sond läbi nina maos . Valu oli faktor , mis takistas meid tegemast seda , mida pidi tegema , et edasi minna , ning korraga mõistsin , et olen sattunud põhilise arengut takistava põhjuse peale inimkonna ajaloos . Mis oli olnud enne meid , ei mänginud järsku enam mingit rolli , tähtis oli vaid see , et me elasime käesolevas hetkes ega omanud asjade käesoleval kulul mingit võimalust tulevikku jõudmiseks . Samal õhtul tõmmati mul hingamismasina toru välja ning lasti oksendada roppuste näol välja kogu sapp , mis selle aja jooksul kogunenud oli . Kõik juhtunu ei andnud mulle tükk aega rahu . Andnud Callaghanile aru viimastest tegemistest — iseendast mõista ei pidanud ma tarvilikuks kõigi tagamaade paljastamist — , olin jälle jäetud üksi oma patuste mõtete ja plaanidega . Ma olin avastanud valemi , valemi , milles peitus lahendus kõigile inimkonna probleemidele . Paar korda ta isegi ilmutas ennast mulle — sedapuhku unes — , ebamaiselt pimestav sära ümber . Silmapetteks tegelesin aktiivse mõttetöö kõrvalt edaspidigi oma üha laieneva roosiaiaga , avastades , et kõige paremini kasvavad need armutud lilled süütute küülikute verel — see paljutõotav avastus ainult kinnitas minu avastatud valemi tõelisust — , uurisin päevad läbi artikleid , monograafiaid ja muud paberipahna , et jõuda selgusele , kes võiks mind aidata minu missioonis inimkonna ees . Langetades lõpuks valiku kellegi mulle tundmatu professori kasuks , külastasin Callaghani , et põlvili paluda luba tema töös osaleda . Vaba minut minu jaoks leidus tal alles õhtul pärast kümmet , kui ta vabanes järjekordselt pressikonverentsilt majanduse pidurdunud arengu asjus . " Milleks sulle seda vaja on , ütle ausalt , " nõudis Callaghan jämedalt kaelalt higi pühkides . Ajakirjanikud oskasid tema tuju alati ära saastada . Kindral lappas huvitult koopiaid artiklitest , mis ma talle näiteks tõin , ja viskas need lõpuks tüdinult lauale . " Ma kuulan , major . " " Ma olen teadusemees . " Callaghan puhkes mürinal naerma , pisar silmas , higimull otsaees . Nähtamatult surisev konditsioneer ei paistnud õhku liigutavatki . " Su suust tuleb ka ainult haisu ! Mis sind sellesse Silver Creeki kisub , lao välja . " " See on puhas juhus , " vastasin ausalt . Ma polnud tõepoolest märganud , et minu valitud keskus asub linnas , kuhu sõiduks polnud ma siiamaani mõjuvat ettekäänet leidnud . Callaghan ainult naeris , kallas siis endale mahuka klaasitäie brändit ja lubas järele mõelda . " Mehed uurivad tausta , siis annan teada . Sa võid oma teadust teha ka oma kodus tagaaias , major , nagu enamus inimesi . Uuri oma roose , leiuta parem konstruktsioon muruniiduki jaoks , täiusta oma veerenni . Ja ära nendest piiridest väga välja kipu , ümberringi kubiseb kiskjatest , minu kiskjatest , kellel on alati üks haljas kuul sinu jaoks varuks . Tead küll . Libumajja tuled ? " vahetas ta järsku teemat . " Mul on täna üks unikaalne eksemplar demonstreerida . Paar sõbrameest tulevad veel . " Libude kollektsioneerimine oli ammustest aegadest kujunenud Callaghanil hobiks . Teine kord tuli ta lagedale mingi silmadest pimeda albiinoga , kellel olid isegi rinnanibud valged justkui kriidised , siis sai ta Blausternilt vastavatelt agentidelt kolme tupega saja kahekümne kilose naise , kellele koos kõigi sõpradega ringe pandi , või demonstreeris Lõunasaartel avastatud veidi ebaküpseid teismelisi nelikuid ( nad polnud tehniliselt toodetud , need olid pesuehtsad naised ) , kes said peagi Fort Grattoni kalleimateks lõbutüdrukuteks . Mõni jubedus oli tal aga suusõnaliselt pajatada , midagi kalamehejutu taolist , mida keegi uskuda ei tahtnud — näiteks liiderdamise pärast maha lastud libust , kelle ta noore sõduripoisina raha puudusel öö katte all maast välja kaevas ja kellele siis vahelejäämishirmust värisedes ringi ära pani . Purjus vanamees võib hullemagi lobaga maha saada . Seekord oli tal meile — mina jäin selles eliitametnike seltskonnas tahaplaanile — näidata neljanda staadiumi rinnavähiga vanaeit , nii umbes kuuekümneaastane , ülestursunud käega , reumast kõverdunud jalgadega ja äranekrotiseerunud rinnaga . Jalgu ta alla ei võtnud , komberdades purjus seltskonna ees tigedal ilmel neljakäpukil , kaks plastmasskarku sõrmede vahel , villased auklikud sukad võidunud ihurasvast . " Vaata , kus paneb vähki ! " hõiskas Callaghan , pluusikrae lahtinööbitud , karvane rind kallist brändist märg . " Nii ta sellesse vähki surebki ! Ta on kogenud libu , mehed , — kui ma veel poisike olin , käisid temast hullud jutud Grattoni garnisonis ! Carmen-eit , Y-kujuline kirst , räägi oma lugu ! Mis su kehalõhnast saanud on , mehed rääkisid , sul olla õige naise lõhn , kuu aega pesemata , neile meeldis see üle kõige ! Carmeni keha lõhn , öeldi ja sügati mune ! " Eit maigutas vihaselt hambutut sahtlit ja üritas lähemal seisvatele meestele oma karkudega äsada . Callaghan räuskas : " Siis polnud mul pappi tema peale , nüüd võiks teda , kolli trukkidagi . Mehed , kes trukib ? Preemia kolme kuupalga ulatuses ! " Kaval oli , rebane . Kaks lahjemat ametnikku soostusidki panema . Kuid kogu oma kavaluse juures tavatses kindral siiski ka vigu teha ning kuigi ma ei uskunud , et näen veel kunagi Silver Creeki , milles olin kunagi saatnud korda oma suurimad kangelasteod — nii lastekodu- kui majori aegsed — , ometi tegin ma seda kahe päeva pärast . Hilisemad sündmused näitavad , et tegelikult oli Callaghani mäng oluliselt keerulisem , kui paistis esmapilgul , kuid viimaks tuli kaotust tunnistada ju temal . Kõige õigem olnuks tal tõepoolest mind seal külmunud tehases kohapeal maha kõmmutada , kuid ega ajalugu enam muutustele allu , olgugi et ajaloolased selle tarvis erinevaid meetodeid leiutanud on . Küll aga annab mängida tulevikuga , kuid sellega mängis kindral akadeemia poksikoondislasele üle jõu käivat mängu . Mulle oli antud nädal aega , et teha oma " teadus " professor Saddleri meeskonnaga ära . Avaldamise pidid garanteerima paar Callaghani " professorit " , kes said palka vastavate soovituste eest . Saddler võttis mind vastu varjamatu pahameelega ning esimesed viis päeva lasi eraldatud kabinetis artikleid tudeerida . Kuna ma kippusin liiga palju välja tulema ja kolleegidega teemakohaseid vestlusi alustama , keeras ta üks kord kabineti koguni lukku . Kümne minuti pärast oli uks uuesti lahti — hiljem selgus , et professoril oli lubatud mingi projekt finantseerimata jätta — ning juttude järgi oli mul päris vedanud , sest tavaliselt ei pidanud Saddler laskma ennast kõigutada nii triviaalsetest ähvardustest . Ainuke teadlane , kellega mul õnnestus lähemalt tutvuda , oli noor Jürgeni-nimeline Saddleri assistent . Tõmmu ja käredahäälne ambitsioonikas poissmees , kuid sarnaselt minule oli ka tema mingil põhjusel kogu aeg tõrjutud seisuses . Vähemalt teadis ta kõike , millega professor tegeles , alates ühiskondliku tähtsusega salastatud projektidest ning lõpetades teiste teadlaste plagiaadiga . Viienda päeva õhtul , kui ma olin valmis kogu selle keskuse peale looja , see tähendab Callaghani needust kutsuma , pakkus ta mulle vaikselt , kui kedagi nägemas polnud , õllet võtma minna . Ma vaatasin üllatunult talle otsa , kuna olin harjunud , et kui ma lähen kohvi järele , aurustub kogu kohviaparaadi ümber sumisev seltskond silmapilkselt ära . Ainult mind saatev salaagent , kes oli maskeerunud ööpäevaringseks koristajaks , jäi alati kohvimasina kõrvale lilli kastma . " Minugipoolest , " kostsin . Jürgen noogutas läikivpuhtalt põrandalt tolmu pühkiva agendi poole ja pilgutas silma . " Tahaks teadust arutada . " Ma raputasin pead . " Sellest pole pääsu , sõber . Ma olen sunniviisiline seltskonnainimene . " " Mul on siis elus rohkem vedanud . " " Küllap vist . " Me leppisime kokku , et ta tuleb õhtul minu juurde , ning ma sõitsin kohe hotelli , pühkides eelnevalt peldikus Saddleri töödega tagumikku . Õhtuks oli minu numbri baarikapp puupüsti täis erinevat alkoholi ning kell kaheksa andis toapoisiks maskeerunud salaagent üle ukse teada , et mulle on külastaja . Jürgen oli juba silmnähtavalt purjus , mistõttu mahtus ta vaatamata väiksele kasvule vaevu numrbi uksest sisse . Kobamisi , justkui pime , otsis ta endale istumiseks tugitooli ja palus kallata topelt viski . Korraks haaras mind koguni kõhklus , kas ma olen ikka sattunud õige inimese peale . Ka salaagent , noor kogenematu poisike , piilus ukse vahelt sisse ja vabandades , et segab , küsis , kas poleks tarvis kainerist meeskond tellida . " Ära muretse , " vastasin ning , et poiss ei muretseks , et on vahele jäänud , andsin talle kogu taskus kõliseva vase jootrahaks . Kui uks poisi järel sulgus , lakkus Jürgen kiiresti viski ära , süütas peenikese sigareti ja tõstis minule pisut selginenud pilgu . Paar minutit võtsime vaikselt mõõtu teineteiselt . Kumbki ei söandanud esimesena oma pakkumist välja käia , samas arvutasime mõlemad kibedalt teise plaane , et mitte sattuda ootamatusse lõksu . Mina kartsin kõige rohkem , et ta kas on väga kogenud Callaghani agent , kes tahab midagi teada saada , või kiimanäljas pegens . Ta alistus esimesena . " Sa oled Waanenburg , oled ju ? " Selline sissejuhatus võttis mind sõnatuks . Ma hüppasin otsemaid muusikakeskuse juurde , panin peale suvalise plaadi ning keerasin heli põhja . Jürgen pillas koguni tühja klaasi põrandale ja haaras kõrvust . " Sa oled hulluks läinud ! " sosistasin talle otse kõrva , rebides käe eest . " Waanenburg on ammu surnud ! " " Sa jäid ellu , kui vale-Waanenburg sind maha laskma läks . Ma olin siis linnas ! Ma nägin kõike ! Ma elasin need pommitamised üle ! Ma olin veel tudeng , aga mäletan kõike ! Ja minu isa ja vanem vend said sinu nimel surma ! Ja siis tõmbasid sa kõik lõunasaarlased haneks , söötes nad Callaghanile ette ! " Me jäime teineteisele otsa vahtima . Vaikuse asemel valitses ruumis nüüd kõrvulukustav lärm . Tuli kiiresti tegutseda , enne kui nooruke agent või hotelli administratsioon jõuab edaspidise tegevuse suhtes otsusele . " Unusta see ära ! " " Mida sa siis tahad ? " purtsatas Jürgen . Hetke ma kaalusin kõiki poolt ja vastu argumente , kasumeid ja riske , kummardusin siis tema kõrva juurde ja sosistasin kiiruga : " Saddleril on vahend valu täielikuks blokaadiks ! " " Seda on vaid loomade peal katsetatud ! " " Kas nad elasid selle üle ? " sosistasin kiiruga . Kuivanud keel kraapis kleepuvat suulage . Oli tarvis kiirustada , rääkida veelgi kiiremini ! " Vasta ! " " Pooled . Aga needki surid kisklustes puurikaaslastega ! See on kõige perspektiivitum projekt ! " " Ma tahan seda vahendit enda peal proovida ! " " Sa oled hull ! " " Ei ole ! " Ta jäi vait ning sel hetkel murti numbri uks — mis polnud küll lukus — maha . Lävel seisis kümmekond imestunud politseinikku ja liikumatu näoga salaluure agenti . Ma hüppasin kiiruga noormehe kõrvast eemale , mida olin kiire sosistamise käigus peaaegu keelega lakkunud . Jürgen pääses napilt vahistamisest , kuid mitte kainerist . Enne , kui ta ära viidi , jõudsin öelda , et kavatsen temaga järgmine päev kell üheksa teadust tegema hakata , jäädes lootma , et tal pole see hommikul ärgates meelest läinud . Öösel nägin unes jälle aupaistes valemit . Ma ootasin teda instituudi ees , kuhu mul polnud juurdepääsu , terve hommiku kuni lõunani , jõudes järeldusele , et kas on pohmelus pühkinud poisi mälust kõik kokkulepped või kainestumine lasknud ta susinal tühjaks kogu kuraazhist . Tüdinult lihtsurelikele lootmisest ja tulikuuma päikesepaiste tekitatud klaustrofoobiast ronisin salaluure limusiintaksosse , mis mind igal sammul jälitas , ja käskisin viia ennast lähimasse lõbumajja , et lasta aur välja . " Lähim on kinni , " kostis taksojuht süngelt , pühkides valgete kinnastega otsaeest higi . " Siis sellesse , mis lahti on . " " Veerand tundi läheb aega . " Poole tunni pärast juhatas juht mind bordelli , kuhu oli kiirkorras politseijaoskonnast ja sundkorras keskpanga kohalikust filiaalist kohale käsutatud viis eri küpsusastme ning kaliibriga naisterahvast . Viies ühe pika , kuid ropu suuga kolmekümne ringis tugeva kondiga blondiini ainukesse teenindusruumi , jäingi sinna oma tunniks ajaks , ponnistades kahepeale mingit tulemust . Mida läbilõikavamalt ta kisas , seda rohkem mõtlesin inimese kaela langenud nuhtlusele valu näol , ning suutmatagi lõpetada , istusin taksosse ja ventileerides nikotiinirikast sinist nektarit , lasin ennast mööda linna sõidutada . Peas aga aina keerlesid poisi sõnad Waanenburgi kohta . See oli tõepoolest kangekaelne needus ning ma juba kujutlesin , kuidas panen sellele lõpu , saades lahti inimkonna raskeimast nuhtlusest . Ma tukkusin oma numbris , pooltühi brändiklaas süles , vaibas mitmes kohas sisse kõrvetatud augud suitsukonidest , telekast uniselt vastu naeratamas Callaghani kandiline poksijalõust , seletamas relvajõudude suurendamise hädavajadust , kui administraator-agent , kes oli minu arvates eile mänginud alandlikku toapoissi , koputas ja ütles , et mulle on telefon . Ma toibusin võpatades — kell oli pool kümme läbi — ja haarasin toru . " Payton . " " Ma ootan teid instituudis juba pikemat aega . Me ju leppisime kokku kella üheksaks . " " Kurat ! " Veerandtunni pärast astusin taksost välja , vaatasin ringi , et teada , kes mul seekord sabas on , ega näinud enda üllatuseks kedagi . Jürgen ootas juba klaasukse taga ning korraks tekkis mul kahtlus , kas pole siiski tema see kõige kavalam agent . Ta lasi mind sisse , pööramata suuremat tähelepanu minu vabandustele ja suust levivale alkoholilebrale , ning juhatas otse eredalt valgustatud laborisse , kus kohmitses veel viimane koristaja . " Kas koristajad töötavad teil alati nii hilja ? " küsisin . " See on nende oma asi , kuigi minu teada mitte . Kas see mängib mingit rolli ? Koristaja on koristaja . " " Mõistlik jutt , mees . Meil on ju nii ehk nii katsealust vaja . " Nii koristaja kui Jürgen vaatasid mulle imestunult otsa , siis vahetasid omavahel pilkusid , ning nende silmapaaride erinev ilme ei jätnud kahtlustki , et nad ei kuulu ühte mesti . " Kas hakkame kohe pihta ? " küsisin . Ma ei tahtnud kaineks saada , enne kui tegu tehtud . Pärast on juba ükskõik . Eriti kui ma ei peakski ellu jääma . " Kas pean protokollima ? " " Milleks ? " " Aga seletust tahate ? " Ma kaalusin hetke , siis vastasin , et kui vaid paari arusaadava lausega , siis küll . Jürgen punastas rahulolevalt , aimates ilmselt oma elu kulminatsiooni , mis jäi ka viimaseks , ja asus asja kallale . " Blokaad on spetsiifiline nii tsentraalsete kui perifeersete valu juhteteede suhtes . Tegemist on keemilise ainega , mis valikuliselt purustab nimetatud juhteteed , ning see toime on lõplik , see tähendab esialgsete tulemuste põhjal ei allu taastumisele , kuigi teoreetilised , keeruka biotehnoloogilise manipulatsiooni teel , oleks seegi võimalik . Pikaaegseid tulemusi pole õnnestunud saada , kuna isegi puurikaaslastest isoleeritud katseloomad surevad esimese kümne päeva jooksul . Viimast seletatakse arusaamatul põhjusel kujuneva autoagressiivsusega ... Kurat , ma tahan kah alkoholi ! " hüüatas Jürgen korraga hüsteeriliselt , sundides oma harja toel tähelepanelikult kuulama asunud koristajat võpatades tööd jätkama . Ma panin tähele , et viimase laupa kaunistab tihe higipärlite võrgustik , kuigi minu teada olid instituudis Silver Creeki parimad konditsioneerid pankade järel . Kui Jürgen oli kallanud endasse neljanda kohvikruusitäie piirituse-destvee segu ja oli täis kavatsust segada endale veel üks , katkes minu kannatus . Seda enam , et koristaja oli lõpetanud oma töö ja tehes nägu , et kastab veel kaktuseid , otsis vaid võimalust , et vehkat teha . " Asume asja kallale , poiss , " laususin ma mesimagusalt . " Jajah , muidugi , major ! " " Ma pole mingi major ! " " Jajah , muidugi ! " Ma kummardusin poisi kõrva äärde , mispeale koristaja silmnähtavalt pingule tõmbus , ja sosistasin kiiruga , et katseloom tuleb elusalt kinni nabida . Järgmisel silmapilgul tüürisime juba kahekesi tugeva , osava ja kaine mehe poole , varjamata oma kavatsusi . Seetõttu oli tal tükk aega , et ennast koguda , mõelda läbi kaitsetaktika ning isegi teha katse kutsuda abivägi kohale . Viimane tal siiski ebaõnnestus , sest samal hetkel hüppasime me talle peale , muutudes mitmeks pikaks minutiks jäsemete-kehade segapuntraks . Vaevalt , et selle labori seinad olid kunagi selliseid roppusi kuulnud , nagu neil tuli kuulda nüüd . Kui kähmlus viimaks lõppes , polnud katsealusest peaaegu midagi järel . Ta oli leidnud sellesama loogilise lõpu , mis ootas meid kõiki , sõltumata eluteest . Tema oli Callaghani mees . " Kuidas palun ? " " Ma mõtlen vahest valjult , " porisesin . Ma tõstsin pilgu ja vaatasin oma kaaslasele otsa . " Aga üks katsealune peab kah olema . " Jürgen lõi pilgu maha ning ma juba ehmatasin , et ma pean ka temaga veel maadlema hakkama . " Ma mõtlesin asjade üle järele , " alustas ta pühalikult , " ja usun , et minu kohus isa , venna ja vaba kodumaa ees ... " " Tari siis mürk kohale ! " Ta tõstis järsult pilgu , noogutas kahvatades ning jooksis laborisse . Kui ma talle järele jõudsin , sobras ta kinnastatud kätega sügavkülmikus , seletades , et see on niivõrd perspektiivitu projekt , et isegi aine täpset asukohta pole dokumenteeritud . Lõpuks ajas ta ennast särades sirgu , hoides käes väikest nõud , mille põhjas oli ehk vaid sõrmeotsa suurune jäätükike . " See ta on ! " " Aga kui nad leiavad , et aine kadunud on ? Ma ei tahaks , et keegi sellele jälile saaks . " " Ma tilgutan mõnd seedeensüümi asemele . Keegi ei saa pihta ! " Ta asus jääd sulatama , avaldades lootust , et aine vahepeal riknenud ei oleks , ning arvutas kontsentratsioonid . " Siin jätkub seda ainult meile kahele ... " " Seda parem ! " Kui aine oli ära lahustatud , vastavas koguses süstlasse võetud ja üldse kõik oli valmis , olin ma kindel , et pole elus kainem olnud . Sama ei saanud öelda poisi kohta , ja ikka näis , et tal on iga hetk kavas tõsiselt kõhklema hakata . " Sinust saab veel olulisim professor inimkonna ajaloos , " sosistasin , et leevendada tema piinu . " Teeme ära ! " " Aga kui keegi teada ei saa , et just mina seda tegin ? " Ma olin valmis talle kätega kallale minema , kuid seeasemel vaikisin , lastes tal endal otsusele jõuda . Ma heitsin pilgu kellale , oli pool kaksteist , ning samal hetkel kostis kusagilt labori teisest otsast vaikne kolin . Jürgen võpatas , mina kukkusin vanduma . " Alustame ! Kõigepealt mina ! " " Kohe , major ... " ta haaras värisevate kätega süstla , käskis paljastada käsivarre ning puhastamata nahka ega midagi , nagu kogenud narkar , torkas nõela otse veeni . " Vaata , et üle ei doseeri , raisk ! " " Ei-ei , major ... " Ta tõmbas süstla välja ning torkas kohe endale ihusse , saamata kuidagi veenile pihta . Ma kuulsin , kuidas sammumüdin läheneb , kuid ei tahtnud välja astuda , enne kui olin kindel , et ka poiss on saanud doosi . Otsijaid oli lärmi järgi päris palju , korraks nad peatusid oma kolleegi surnukeha juures , seejärel hargnesid kiiruga laiali ning veel minuti pärast rammisid laboriust , mille olin värisevate kätega vaikselt lukku keeranud . " Valmis , major ! Nüüd oleme vennad ! " " Õige jutt , " porisesin süngelt . " Korista jäljed ära ja mõtle midagi välja , et meid ellu jäetaks . " " Kui me üldse ellu jääme , " viskas poiss , pildudes asju kiiruga sügavkülmikusse . Ma ei jõudnudki küsida kõrvaltoimete kohta või mis väljavaated mul üldse elule on — tegelikult sellel polnudki tähtsust , koos valuga ei tasunud minu toonane elu ära ühtegi südantlõhestavat pisarat — , kui uks andis järele ning laborisse valgus meri hambuni relvastatud eliitüksuslasi , operatiivrügementlasi ja salaagente . Ma vaid naersin neile vastu , mind löödi automaadipäradega ummikusse — see oli ka viimane valuemotsioon , mis mul elus saada oli — ning , nagu hiljem selgus , algasid mul veidi aja pärast kõige raskekujulisemad krambid , millised eales olnud . Mis siis Jürgenist sai või ? Ta sai mitu kuuli , sõber , ja kuigi Callaghan oli nõudnud tema ellu jätmist , et saada enne hukkamist viimast seletust , rahuldamatu nuhk nagu ta oli , andis ta haiglas järgmisel päeval otsad . Üldiselt vaikiti juhtum Callaghani tava kohaselt maha , Saddleri laborist aga midagi kahtlast ei leitud . Ilmselt visati meie katsejäägid hiljem lihtsalt prahi pähe ära . Pidin olema äärmiselt sügavas koomas , et ei mäletanud , kuidas mind toimetati sellesse lehkavasse — ilmselt Fort Grattoni räpasemaisse — kongi , kus ma lõpuks mõistusele tulin . Juhtus see siis öösel või päeval , talvel või suvel , oli raske öelda , kuna kõrgel laes põles tuhm pirn , mille valgust neelasid neljast ilmakaarest tummalt vaikivad külmad kiviseinad . Tuli põles kogu aeg , mis ma mäletan , tõenäoliselt päevi või koguni nädalaid . Keegi minu vastu huvi ei tundnud , ning ainuüksi see võis ajada hulluks . Isolatsioonistressiga , nagu seda teadusekeeles nimetati , ja toiduga , mida mulle kogu see aeg ei antud , polnud sellel vähimatki pistmist . Ma mäletasin täpselt kõike , mis oli juhtunud . Kuid selleks , et söösta peaga vastu seina , andis mul ennast tõsiselt sundida . Ma kõhklesin kaua , näpistasin ennast igast küljest , lõpuks virutasin rusikaga vastu vahtimist ... ega tundnud tõepoolest mingit valu . Puudutust , põrutust , kuid mitte valu . " Kuradi kurat , " pomisesin . See juba oli midagi , midagi märkimisväärset , ajaloohõngulist . Ning enne kui ma jõudsin uuesti kõhklema hakata , viskusin peaga kolinal vastu külma kiviseina . Justkui vesinikupomm sähvatas silme ees valem , kõik lõi rappuma , pilt läks hetkeks kreeni , mind oleks justkui agoonia väristanud . Kuid mul ei olnud valus . Üldse ei olnud . Oli vaid mingi tuim rahuldus teadmisest , et olen võrdväärne vastane vankumatule kalgile kivibarjäärile , mis eraldas mind vabadusest , elust , missioonist . Ma kukkusin kähinal karjuma , veeretades ennast mööda konarlikku põrandat , kolkides ihuliikmetega vastu seinu ja voodijalgu , ning ulatanuks ma selleni , oleksin ilmselt hammustanud kildudeks minu hullumeelsust tuhmi silmaga laest jälgiva pirni . Kui ma ennast viimaks kogusin , olin enam-vähem rahunenud . Ma lasin peast lahti , panin suu kinni ja tulin aeglaselt istuma . Katsusin ennast siit-sealt — pähe kasvasid kiiresti suured muhud , näol tundus olevat mitu sinikat , kriimustustest immitses verd , kuid need isegi ei sügelenud . Luud olid õnneks terveks jäänud . Vaatasin tähelepanelikult ringi , nagu kiskja eduka jahi aimuses . Vastasseinas oli väike ära kriibitud metalluks . Küllap oli siin enne mindki inimesi hulluks aetud , igaüht eri meetodil . " Mehed , laske mind välja ! " karjusin . Uks vaikis . " Mehed , tehke uks lahti ! " Mitte keegi ei sügelenudki . " Muidu löön ukse eest ! " " Mehed ! " " Mehed , raisad ! Major Waanenburgi nimel ! " Mõistes , et olen siia määratud hääbuma , mädanedes tükkhaaval ära , kuivades janusse ja nälga , minnes segaseks oma suurest missioonist , ei pidanud ma enam vastu , pistsin karjuma ja sööstsin , pea ees , vastu massiivset ust . Ja jälle säras silme ees maagiline valem . Mind piinati sedasi päevi , nagu mulle tundus , kuid kindel ma olla ei saanud . Aeg oleks justkui peatunud , hetk oleks nagu paigale tardunud , vahtides minuga igast nurgast tummalt tõtt , ja ainult pirn põles laes minu kriiskamisest korraga läbi , katkestades ühe ajavaakumi ning pannes alguse teisele . Ning selles seisvas ajatiigis , absoluutses pimeduses , hakkasid mulle viirastuma sajad eredad kujundid , mis omandasid nägude ilmeid ja muutusid lindinimesteks , kes pidasid minu pea kohal lahinguid minu mõistuse pärast , kuni üks kiire mõõgalöök paiskas pea minu õlgadelt . Pea veeres nurka , ma nägin eemalt omaenda peata keha , mis meenutas totakalt paigale tardunud rahupühahane , ja hakkasin seda suud maigutades helitult enda juurde kutsuma , kuni keel hammaste vahele jäi . Ja ma isegi ei tundnud valu . Kuidas keha minuni jõudis , ei mäleta , kobamisi nagu nägija , kellele on hapet silma valatud . Kuidas ta mind kätele võttis ja ettevaatlikult õlgadele asetas , mäletan selgelt — nii ta tarduski , minust mõlema käega kinni hoides . Ümberringi oli veel tosin samasugust peata Waanenburgi , kes kas seisid totakalt valvel , kobasid mööda nurki päid otsida või koksisid abitult neid karjuvaid lõustasid , justkui mängides jalgpalli , ja ma mõtlesin , et kindlasti on mind üles korjanud vale keha . Ma hakkasin neid jalgadega peksma , julgemata peast lahti lasta , ma peksin neid nii kaua , kui jaksasin , ja nad peksid endid ise , aga surma ei saanud meist ükski . Lõpuks , kui ma raugesin , võtsid lindinimesed mul kätest kinni , nii et veel korralikult kinnitamata pea jõuetult kuklasse vajus , ja tõstsid kõrgele üles , et ma saaksin eriti lähedalt näha kõrgustes säravat valemit . Ja ma mõtlesin hirmunult , et olen nüüd surnud ja minu missioon on häbiväärselt lõpule jõudnud , aga nad lasid mul kolinal alla tagasi kukkuda , nii et pea jälle otsast rebenes ja verd pritsiv keha seda kobamisi otsima asus . See pimedus oli absoluutne . Nurka veerev pea võis avada silmi või sulgeda , aga peale pimeduse — mis tegelikult ei tundunudki nii pimedana , kuna kõik tegelased ja eriti taevas rippuv valem valgustasid seda eredalt — ei õnnestunud tal näha midagi . Ja kui pea kehaga ühines , muutudes viivuks vanaks tuttavaks Waanenburgiks , arvasin ennast mõistvat juurika tungivat igatsust valguse järgi . Ning ma kisasin jõuetus raevus edasi , kui lindinimesed mu jälle kätest haarasid ja tiibade rabinal kõrgustesse valemit kaema vedasid . Järsku läbis ümberringi keerlevat maailma pimestav valguskiir — seda hetkel , kui ma juba tuhandendat korda pead käte vahel hoides seda kaela külge kruvida üritasin . " Waanenburg või , kurat , kes sa oled ! " Võttis aega , enne kui ma sain aru , et ere valgus langeb sisse avatud uksest ja et minuga ei räägi mina ise , vaid kandiliste õlgadega mees , kes vaevu mahub ukseavast sisse . " Mehed ! " hõikas ta tigedalt ja kõik ümberringi pimeduse varju ruttavad Waanenburgid vajusid pikali , teeseldes surnuid . " Tassige ta välja ja pange see kuradima tuli lõpuks põlema ! Suurde kambrisse ja siduge kinni , ma räägin temaga ise ! " Ma hoidsin ikka veel kahe käega peast kinni , kui mind justkui nahkhiirt koopapimedusest välja lohistati , ja üritasin varjuda ereda valguse eest suletud laugude taha . Mehed kolkisid mind jalgade ja püssipäradega , aga mina ainult naersin nende maist küündimatust . Nad sidusid mind kätest-jalgadest külma metallist piinapingi külge , nii et jäsemed ähvardasid otsast rebeneda , aga ma isegi ei oianud . Nad mõtlesid , et ma olen segane , ja jooksid hirmunult kõigevõimsamat otsima . Ja samal hetkel mulle meenus , et olin jätnud valemi pimedasse kongi , kus see inimkonna päästja on määratud kadumisele justkui pärl haisvas sõnnikuhunnikus . " Valem ! " karjusin häälepaelte rebenedes sulgunud uksele . " Ma ei mäleta enam valemit , mehed ! Valem jäi vangikongi ! Mehed , aidake , palun ! Me kõik hukkume niimoodi ! " Aga nüüd astusid ruumi tigedalt naeratades need kaks kurja , Callaghan , vana saatan ise , ja Legault , kaval nirgi näoga deemon . Ja ma kahetsesin , et polnud viimasele tookord kuuli andnud , sest nüüd veeresid vaadid tõepoolest minu peale . Aga vähemasti polnud mul valus . Nad piinasid mind lõputult ning iga neelatud keeva tina suutäie või põletatud sõrme või tagumisse avausse lükatud hõõguva orgi või paigast rebitud liigese järel arvas Legault armuliselt , et targem oleks mind siiski maha nottida , kuna olen püstihull . Kuid higist nõretav Callaghan möirgas oma nirgile , et too vait jääks , viskas verise särgi seljast , riputas mind jalgupidi lakke ja hakkas lihtsalt rusikatega tümitama , nagu tümitas akadeemias pooleteise meetrist poksikotti . " Lao välja , mida Silver Creekis tegid ! " ähkis ta löökide vahele , endal suu vahul , justkui marutõbisel . " Kes see uus Waanenburgi nimeline tõbras on , kes saartel demokraatiat reformida kavatseb ? Ma olen sind omaenese käega kaks korda maha lasknud ja ikka roomad sa kusagilt lagedale ! Ja nüüd mõtled sa , et teed minuga nalja , kahestudes või neljastudes või ... või ... kuradi raibe , räägi midagi ! " Ja ma rääkisin , kinnitursunud suuga , liigutades keelega verest kleepuvas süljes ulpivaid hambaid ja ainust sõna : " Valem ! " . Ning Callaghan rassis edasi . Viimaks ma kustusin . Miks , ei mäleta . Kui ma toibusin , olin jälle haiglas , varemeteks muutunud keha kätest-jaladest linadega voodi külge seotud . Minu sängi juures pidasid ööpäevaringselt valvet kaks eliitüksuslast . Kohe , kui ma silmad avasin , kutsuti arst , vanem naisterahvas , teravalt sätendavate prilliklaasidega . " Nimi ? " " Payton . " " Kus asute ? " " Haiglas vist . " " Võite anda Callaghanile edasi , " pöördus ta soldatite poole . " Mees on adekvaatne . " Poole tunni pärast nägin palatiaknast , kuidas haigla lennuväljale maandub kindralstaabi helikopter . Veidi aja pärast marssis palatisse Callaghan ise , seljas tolmune välivorm , nägu pilvine , silmist sähvimas piksenooled . Mõlemad tunnimehed valgusid kiiruga uksest välja . " Olgu , mees , mul on kaks võimalust , " haaras Callaghan kohe härjal sarvist . " Ma võin sind siinsamas maha lüüa . Või jätta sind ellu , sel tingimusel , et valgustad kujunenud olukorda . Vali . Ja kähku . " Ta astus korraks palatist välja . Kui ta tagasi tuli , hoidis ta käes granaati , mille viskas mulle sülle . " Ma olen marus , major , " mörises ta . " Ma ei tea , mida ma teen , aga sa sured kõige hirmsamal moel , kui sa minuga koostööd ei tee . Niisiis ? " " Jah , " pomisesin . " Mis kuradi jah ! " plahvatas Callaghan , kuid erinevalt granaadiplahvatusest jättis meid mõlemat ellu . Ta võttis ennast kohe kätte . " Lao välja , kes sa oled ja kust tuled . Ja ma vaatan , kas sinu jutt klapib sellega , mida ma juba isegi tean , sinu ja üldse teie kõigi isiklikest paberitest . " Ma kõhklesin hetke , kogudes ennast , kuid kindrali tormine meelestatus sundis rääkima . Ma avasin suu ja rääkisin ühe jutiga ära oma võimuletuleku jutu , jättes meeltesegaduse ettekäändel välja kõik , mis oli olnud enne . " Sellise jutuga ära tulegi lagedale ! " haugatas ta , kuid mitte eriti usutavalt . " Ma võin lasta sulle ekspertiisi teha või Legault'l sind tükkhaaval bensiinileekides ära põletada ! Enam ei tule midagi meelde ? " " Ei , kindral . " Ta punastas , vihast või teab millest veel . Minutijagu välkus tema rahututes silmades pingeline mõttetöö , siis pööras ta ümber ja kavatses välja astuda . " Oota , sa pidid rääkima mulle , mida sa ise tead . " Ta peatus ja heitis mulle altkulmu pilgu , kalkuleerides järgmist sammu . " Järjekordne Waanenburg on tõstnud ülestõusu Põhjasaarel , " mõmises ta lõpuks . Hetke vaikis , et näha minu reaktsiooni , siis röögatas : " Te olete oma mässudega ära pööranud ! Mind ei huvita need jaburdused , mida te uue poliitilise korra näol pakute , kõik need vabad riigid , parademokraatiad või kurat teab , mis veel ! Ainuke , mida ma tean kindlalt , on see , et te olete kas lähedased sugulased või hoopis vennad . Geneetikud tahtsid võrdluseks teie kõigi kudesid , mis ma neile ka andsin . " " Kustkohast ? " " Kust sain või ? Ma ütlesin , kaks olen tapnud oma käega , peastaabi laibakumis on veel üks , üks on minu ees ja ühe asukoha , kelle sa arvasid olevat kindlalt peidetud , andis mulle teada Legault , see kaval puuk , kellest mul on imekombel rohkem kasu kui kahju olnud . Siis korraga selgus , et ka sina oled siin ühe professori juures käinud kolme koetükiga . Ma oleks ta äärepealt kohapeal maha kõmmutanud , neetud rahvaraha kugistav reetur ! Ja tulemus — te olete kõik ühest puust , ainult veidi erivanused . Mis sa selle peale kostad ? Muidugi , sa teadsid seda varemgi ! Noh ? " Ma ei saanud tema küsimusele täpselt pihta , seepärast pidasin mõistlikumaks vaikida . Ta sügas kukalt higise mütsi all ja vaatas siis mulle kiskjapilgul otsa . " Tead , mees , mul käed kohe nii sügelevad sulle kuuli anda ! Kust kohast te kõik pärit olete , deemonid ? Kloonid ei saa te olla , akadeemikud ütlesid , et te poleks eluvõimelised , veel enam kõvad sõjamehed . Pealegi pole võimalik leida laborit , millel Kesklabor ei hoiaks nii korralikult silma peal . " Viimase väite peale oleksin äärepealt turtsatanud , kuid otsustasin , et pole mõistlik hakata just siin ja just nüüd esinema oma antijangistlike tõestustega . " Olgu , ma jätan su ellu , ja kohe , kui ma olen teinud lõpu sellele nii öelda Waanenburgile , kes võib osutuda hoopis meie vanaks semuks , teadmata kaduma läinud Kõrbekoeraks , asun seda teie needust Maalt välja juurima . Pea seda meeles ! Ja sinust teen lõpuks topise , sa hambutu kõverajalgne ja mõlgitud kolbaga rahvakangelane ! Nagu tapetud varese panen su orgi otsa , et peletada teisi eemale ! Käed nii kohe sügelevad sinu järele , reo ! " Kui ta lahkus , lämmatav higilaine järel , asusid juba vahetunud tunnimehed oma kohtadele tagasi . Granaat võeti mul sülest ära , asemele toodi kuhi värskeid ajalehti , mida asus mulle ette lugema üpris kena noor õde — mitte sellepärast , et olin vasakust silmast pimedaks jäänud ning paremast kehapoolest halvatud , vaid seepärast , et oli rangelt keelatud siduda mind voodi küljest lahti . Öörahu saabudes tuli masseerija , nääpsakas Bobby häälega naisterahvas , kelle peale mu keha vaatamata halvatusele nagu vedru pingule läks . Ta pakkus nagu vanakesele , et , kui tahan , võib ta mul hamba peale võtta , ja kui mitte pihku hirnuvad tunnimehed , oleksin ilmselt nõustunud sellise alandusega . Järjekordse Waanenburgi ülestõus õnnestus summutada üpris ruttu — samal ajal , kui mind lasti kodusele ravile koos isikliku massööriga , kes pidi taastama halvatud kehapoole funktsioonid , näitasid kõik telekanalid mässajate ja roimarite juhi avalikku hukkamist . Kui ma ei eksi , vilksatas tagataustal ka Legault rahulolev näolapp . Viimane asi , mida ma haiglas vaatasin , oligi Waanenburgi suust pritsinud tume paks vedelik — kas siis veri või liikvor — , kui kaks maskides eliitüksuslast talle seljatagant kuulid pähe kihutasid . Sõjaviletsus , mida olin kunagi oma silmaga näinud — mida olin ka ise tekitanud — , jäi kuidagi tarbijameeleolu kultiveerivate ajalehtede vaateväljast kõrvale . Jälle kiideti progressi , kollitati töötuseprotsendiga , õhutati poode külastama ja hulgiladudes romantilisi õhtuid veetma — kirev elu oli , kuni inimene tõele silma ei vaadanud . Nende jaoks aga , kes tõe poole kippusid kiikama , olid varuks eliitüksuslased või , oluliselt levinuma meetodina , vastavad silmatilgad , mida sai roppodavalt tellida postikataloogidest ning mis andsid elule kirevamad värvid ja kehadele ahvatlevamad vormid . Aga minu valemit ei toonud tollest kongist enam miski tagasi . Õhtul , kui ma oma invaliidikärus , mähe jalas nagu dementsel vanakesel , kaminavalgel tukkudes brändit lakkusin , peatus maja ees korraga Callaghani limusiin kahekordse eskorti saatel . Sisse tuli ta siiski üksinda , kuid ümbritses maja paarikümne verejanulise eliitüksuslasega . " Homme oled otse-eetris , " asus ta kohe lävelt asja kallale , nagu tal tavaks oli . " Vaat sellessamas kärus , ainult mähe jalas , enne kui sa paranenud oled . Ütled kogu planeedi rahvale , et sina oled see ainus ja õige Waanenburg , las nad vaatavad , millise pensionil poolpimeda sandina võib lõpetada , kui nii palju mässata . Selge ? " " Jah , sir , " purtsatasin . " Ilma igasuguse maskiballita . Tõde on karm . Vastutasuks kingin sulle elu , kuigi parema meelega teeksin küll kähku lõpu sellisele probleemide hunnikule , sellisele riigirahal parasiteerivale äbarikule nagu sina . " " Aga teised , need minu sarnased tegelased ? " " Nad leiavad lähiajal lõpu . Tehnikud töötavad välja sinu geneetikale spetsiifilist viirust . Sina saad vaktsiini , teised kõngevad , palju neid veel järgi jäänud on . Kui neid ongi . Selge ? Varsti saab laipu lugema hakata . Muidu rahvasuus pidavat juba levima õõnestavad kuuldused mingitest fantoomüksustest koos fantoomist komandöriga ja kõiksugu muinasjutud paremast poliitilisest korrast . Las vaatavad sind , sa kena fantoom küll , poolsurnud sant . " Andis pingutada , et mitte teha äkilist liigutust . Paremal juhul oleks Callaghan mind omaenda kämmaldega raputanud , halvemal juhul saanuksin mõnelt eriti püüdlikult snaiperilt edeva kuuli veel nägevasse silma . Kui ta lahkus , veeretasin tooli aeglaselt kamina ette ja soovides saada tulest viimast sooja , võtsin põleva halu sülle . Soe oli , hästi soe , peaaegu hubane . Kui mitte köögis paljukiidetud kiirtoitu gurmaani kombel kugistav massöör , oleksingi sinna ära põlenud . Hommikul oli Callaghanil ainult hea meel , et alistunud sant on õige fantoomi nägu . " Nad peletavad veel mitme põlvkonna vältel sinu näoga oma lapsi , juurikad , raisad ! Mehed ! " hõikas ta operaatoritele . " Võtke ta niimoodi fookusesse , et kõik põletused ja vigasused rahvale näha oleks ! Las rahvas vaatab krõpsude reklaami vahele ! " Ma kahtlesin kaua , mida öelda ja kas üldse midagi öelda . Kindel oli see , et kui ma vean vanameest alt , kütab ta minu laibaga õhtul libude seltskonnas sauna , jutu aga loeb salvestusele mõni Keskteatri teenekas näitleja . Seepärast lasin pea alistunult rinnale ning kui reporter karjatas paaniliselt , et olen eetris , avasin aeglaselt suu : " Vennad ... " , otsekui kopsuvähki surev suitsetaja pihtimusel , ja ladusin juurikale tõe lauale . Callaghani tõe . Kuid mida rohkem ma rääkisin , seda kõrgemale tõusis minu haisvates põletushaavades pea . Ma mõistsin , et Waanenburg on veel elus , et Waanenburge on ainult üks — ei rohkem ega vähem — , ja et see Waanenburg olen mina , fantoomüksuse fantoomist komandör . Õhtul pärast põgusat massaazhi ja mähiste vahetamist põletushaavadel käsutasin tüdruku toast välja , roomasin neljakäpukil pimedasse duširuumi , korjates tee pealt kaasa pooltühja brändipudeli , ja ronisin suurivaevu potile istuma . Ma ei edvistanud oma edusammudega , kuid ma olin tõepoolest oluliselt mobiilsemaks muutunud , kui oleksin julgenud arvata haiglas . Niimoodi ma tardusingi paigale , vahtides pingsalt pimedat peeglit ja oodates oma needuse saabumist . Ta andis ennast näole just siis , kui olin peaaegu valmis alistuma , siunates hüsteeriliselt kogu ümberringi valitsevat saasta . Kõigepealt asus oma kohale paarimehe silm , siis tummalt liikuv suu , terav nina , teine silm , mis polnud vähem nägija kui esimene , ning lõpuks oli kogu nägu koos nagu elav mosaiik . Ma naeratasin talle mesimagusalt . " Tere , sõber . " Ja enne kui ta jõudis kaduda või asuda oma väsimatu vestluse kallale , lõin pudeli kildudeks ja torkasin terava pudelikaelaga talle silma . Ise tundsin vaid meeli erutavat kõdi , magusat rahuldust . Ja ma lõikasin ta ehmunud näo risti pooleks , siis teistpidi risti neljaks , ning lõpuks pistsin käe kujunenud auku , kust tõmbasin ta koos sisikonnaga välja ja viskasin selle tilkuva lihakänkra soojale duširuumi kahhelpõrandale . Kui Waanenburg uuesti silmad peeglile tõstis , seisis minu kõrval kaame Bobby . Polnuks ma nii pikaldase reaktsiooniga , oleksin ilmselt tedagi üritanud hakkida , kuid õnneks süttis enne tuli , algas kisa ja muu naistega kaasnev pillerkaar , ning tänu massöörile , kelle olin juba mitmendat korda Bobbyga segi ajanud , veetsin mitu head päeva kirurgide järelvalve all Keskhaiglas , pääsedes napilt alandusest vanakestele ja santidele mõeldud vaimuhaiglas . Saabusid sünged ajad Waanenburgi elus , vennas . Mitu korda nägin unes piinaleekides põlevat absoluutse õnne valemit , mida enam eristada ei suutnud , ning olin ärgates kindlalt veendunud , et kuulsin alumise korruse pimedusest , kus elas massöör , oigeid ja karjeid . " Kuradi lirva , " pomisesin tusaselt , vahetades asendit . Piilusin põletushaavu katvate mähiste alla , et saada lahti sundivast erutusest , ja peitudes raske padja alla , lisasin veel paar kõva sõna naissoo aadressil . Ühel ööl ei pidanud ma vastu , ajasid ennast istuli ja kuulatasin pingsalt . Kusagilt kostis tõepoolest rütmilist äginat , mis meenutas põrandalaudade kriginat . Kellega ta seal pani ? Mõne tunnimehega maja eest ? Või ladus sõrme ? Kaua sa ikka elad vigasel mehel hamba peale võtmisest . Nii lihtne see igamehe- ja -naise väikse õnne valem tegelikult oligi . Ma keskendusin , et mitte kuulda ümberringi toimuvast heligi . Keskendusin tükk aega ja lõpuks see õnnestus . Korraga ümbritses mind kõrvulukustav vaikus . Ma olin ihuüksi keset suurt linna , mis oli aupaklikult vait jäänud , ja inimmerd , mille lained olid hirmunult paigale tardunud . Ja ma mõistsin , et võin nüüd rääkida , rääkida nendega , keda enam pole . Ja ma ütlesin vaikselt : " Valem , tule , palun , tagasi . " Ja valem tuli . Mitte samal ööl , vaid hiljem , kui ta kuulis mind iga öö endaga rääkimas . Ta tuli ja peatus toanurgas , nii et juhuslik mööduja võinuks arvata , et riiuli kõrval seisab kõigest pimedusest sündinud vari . Ja kui ma teda märkasin , kui ma märkasin , et see polegi valem , vaid hoopis nälginud Bobby , ma ehmusin ja palusin , et ta minema läheks . Ma olin karm realist . Ja mida karmim reaalsus mind ümbritses , seda enam igatsesin sellesse muutust . Nii ma ümbritsesingi ennast absoluutse pimedusega , mis neelas mind meeleldi , nagu ta neelas kõiki valguskartlikke juurikaid . Ma ei näinud enam midagi , sõber , ei varje , ei tõmmut nahka , ega kuulnud ka sireenilaadseid häälitsusi . Ja ma ütlesin : " Mina olen Waanenburg , üks ja see ainuke . " Ma tahtsin lisada " sõber " , aga ei lisanud . Pimedus vaikis vastuseks . " Mind on ainult üks . " Ja jälle kibeles keelel " sõber " . Aga enne , kui ma veel midagi lisada jõudsin , tundsin , et pimedus vahib mind , igast küljest , arvutute näljaste silmadega . Ja ma küsisin tusaselt : " Kes siin on , sõber või vaenlane ? " Mitte keegi ei vastanud . Ma tundsin , et siin kindlapeale on keegi , kes ei kavatse mulle nii naljalt asu anda . Ning ma nõudsin , et ta räägiks minuga . Kuid ta ei rääkinud . Ma käskisin : " Anna mulle mu valem tagasi ! " " Sinu valemit mul pole . Kui tahad , võtan su enda kaasa . " " Ei , seda ma ei taha . " " Siis sa ei taha ju midagi . " " Ei tahagi . Ainult valemit . Muutujaid on palju , mind aga ainult üks , sõber . " " Vale puha ! " See oli karm reaalsus . Ja ma hakkasin valjult , hästi valjult paluma , et pimedus minu ümbert taanduks . Ma palusin nii valjult , et lõpuks pidi ta alistuma . Kõigepealt ilmus nähtavale üks Waanenburg , siis teine , kolmas , neljas ... oh , teda oli lõpmata palju — nagu tuult vaese mehe taskus ! Ta oli paigale tardunud , igaüks oma asendis , ning tema pea ümber lendlesid kirevad liblikad . Õnnetu väejuht , suur kangelane , tardunud ühte hetke , elutsemas oma õieliste unistuste keskel , võimetu enam kuhugi arenema nagu mistahes juurikas tema põllulapil . Aga Waanenburgist polnud asja , tema oli nüüdseks kutu . Isevärki tegelane oli see , kes teda ümbritses . See oli viimane näputäis pimedust , mis selles valguselõõsas püsima jäänud oli . Ja ta jagas sellele noruspäi seisvale karjale , millesse mina veel ei kuulunud , tummalt käske . Mind haaras hirm . Ma käskisin neil kõigil lahkuda , käskisin tungivalt , vastuvaidlemist kannatamata . Ma ütlesin , et ei näe kedagi , ja sulgesin silmad . Ja Waanenburgid läksidki tagasi sinna , kust tulnud olid , haudadesse , millel ei kasvanud ükski elus taim . Platsi jäi vaid pimedus , sünge ja sundiv . Ja ta kukkus midagi seletama , mida ma kuulata ei tahtnud , käskisin ka temal lahkuda , aga tema peale minu hammas enam ei hakanud . Seletas ta midagi päris asjalikku , ühiskonna heaolu , õiglase juhtimise , maagilise valemi ja karmi poliitika kohta . Vähehaaval ta uinutas mu tähelepanu , mind ümbritses uuesti absoluutne pimedus ning kui ma sellest viimaks aru sain , kukkusin ehmunult lõugama ja kaagutama nagu mõranenud munal istuv kana . Klõps ! Pimedus haihtus silmapilkselt . Toauksel seisis ehmatusest halli näoga massöör ja hoidis tardunud kätt lülitil . " Pane mind voodisse , naine , " pomisesin . Laualambi käskisin põlema jätta ega saanud selle pärast tol ööl minutikski sõba silmale . Ma kaotasin une nädalateks . Ei tahtnud massaazhi ega süüa , ei lasknud ennast pesta ja saatsin kõiki targutajaid ümberringi pikalt . Ma mõistsin , et teadlasena olen avastanud midagi ennenägematut ja et sellega tuleb väga ettevaatlikult ümber käia , kui ma tahtsin seda inimkonna hüvanguks kasutada . Tõenäoliselt olin avastanud uue valemi , hulga pikema ja keerulisema kui eelmine . Valem oli nii keeruline , et ma isegi ei saanud seda pilguga haarata . Ma hakkasin uuesti tundma huvi teadustööde vastu , et mõista , millega võib tegemist olla , ning eriti vana , pea rudimentaarse kirjanduse uurimisel selgus , et kunagi olevat inimesel olnud kummardamisobjekt , mis tõotanud elu lõpus kõike kõige paremat — ühe sõnaga tuua juurikas mätta peale välja ja lasta päikesel teda igast küljest valgustada . Kuid inimene polevat uskunud ja asunud ausalt tööd tegema , ning isegi see rudimentaarne kirjandus pidas sellise nähtuse olemasolu aegade algusest pärinevaks , inimese madalale arengule osutavaks rudimendiks . Kasutuks nähtuseks nagu sabajupp . Kuigi ka saba võis inimesele kasuks olla — kui ta valdas lahendamata valemit . Et mind võiks ümbritseda absoluutne pimedus hetkel , kui tahan arutleda uue valemi üle , lasin ehitada oma toa ümber , pööramata tähelepanu paranoilise kalduvusega Callaghani arupärimistele . Koridori ja vannitoa uksed asendati hermeetiliselt suletavatega , aknale võis vajadusel lasta ette spetsiaalse valguskindla katte . Nüüdsest võisin iga kell isoleerida ennast tühipalja nupuvajatusega nii välishelidest kui välisest valgusest ja vestelda pimedusega , kes sai peagi mu parimaks sõbraks . Me arutasime kõike , mis puudutas Waanenburgi ja valemit . Ma õppisin üha paremini nägema pimeduses , kuni lõpuks ei pidanud vastu ja panin oma voodi põlema , et paremini näha kusagil siinsamas , täitsa käeulatuses terendavat maagilist valemit . Korraks ma teda nägingi , täitsa viivuks , siis sadas tuletõrje peale ja pühkis ta veejoaga teadmatusse — kuid sellest tühipaljast silmapilgust mulle piisas , et jõuda lõpuks konkreetsetele otsusele järgmiste sammude suhtes . Callaghan , kes oli ilmselt vanaks jäänud , et nii tihti eksima kukkus — mis ta oli , kuuekümne kanti juba — , tegi järjekordse vea , kui sadas ühel sombusel talvepäeval minu juurde , ülevas meeleolus nagu mees , kes on kägistanud naise sohilapse , ja hõiskas : " Mida uurid , major ? Olen hoidnud sul silma peal , aga nüüd paistab , et oled küll lõplikult segi läinud ! " ja ta lagistas südamest naerda . Heaks tujuks oli tal põhjust . Viirus , mille ta oli lasknud välja töötada , niitis tõepoolest loogu , ja kuigi mind ta nendesse asjadesse eriti ei pühendanud , ei pidanud ta teine kord vastu , et hoobelda oma saavutustega . Sestap oli mulle teada , et Silver Creeki ümber , selles mutatsioonide epitsentris , koguti kõige rikkalikumat saaki . " Nad tulevad lagedale nagu rotid katku ajal , sõber , " puristas ta läbi maost tagasi loksuva brändi ja õlle segu . " Neid on kõiksuguseid , väikseid poisikesi , noori romeosid , asjalikke ametnikke , kelle peas toimuvat on võimatu ennustada , ja vanakesi , kes ainuüksi elutüdimusest võiksid mulle saabast anda tahta . Ja kõik on sinu koopiad , mees . Proovi seleta ära ! " Seda ma seletada ei osanud . Ei osanud ka tema , sest ei osanud tema akadeemikud . Kõikide meeste tausta oli uuritud , kuid kõik niidid jooksid paari tosina kohaliku lastekodu ümber liiva , ning lõpuks tuli tal rahulduda eduka tapatalgu tulemustega . Ent seekord , kui ta sisse sadas — ilma suurema eskordita , nagu tal viimasel ajal tavaks oli saanud — , polnud tal enam varuks võidukaid uudiseid , vaid hoopis masendunud pihtimus kontrollile allumatu juurikapõllu pärast . " Näiliselt ma tean nende kohta kõike . Winston soovitas panna kodudesse pealtkuulamisseadmed , kuid need toovad minuni vaid ausate kodanike jutte lõhnaõlide , nööpide , reklaamitava aluspesu ja õlle kohta . Ma jälgin psühholooge , et teada , mida rahvas mõtleb , ja sealt sajab üldse nilbusi . Inimesi kontrollivad ametnikud , siis politsei , tööandjad ja kogu rahandussfäär . Mingil määral ka tootjad ja toodete edastajad . Lugesid üle , palju kokku sai ? " " Üpris palju , " kostsin süngelt . Oma saabumisega oli ta katkestanud minu keskendumise , kuid mida edasi ta oma jutuga läks , seda rohkem haaras mind ähmane veendumus , et sellel on mingi maagiline seos mulle osaliselt usaldatud keeruka valemiga . " Näed siis ! Ja kes neid kontrollib ? Legault ! Sina oled temaga töötanud , tead küll , et Legault'd ei kontrolli keegi . Ja selliseid frukte on mul sülemiga . Nad on nagu kaardimajakese alustalad , ja kui üks neist tasakaalu kaotab , siis variseb kogu see kupatus mulle kaela . Mis sa öelda tahad ? " " Mitte midagi . " " Vähemalt sinust olen lahti saanud . " Me vaikisime jupp aega . Kuni meile lähimast kohast brändit toodi , päris Callaghan minu tervise kohta , kuid enne , kui ma vastata jõudsin , oli ohvitser juba pudeliga kohal . " Võta kork maha ja lonksa , " pakkus Callaghan tursunud näoga nooremapoolsele majorile justkui sõbramehe poolest . Minutijagu ajas ta veel ohvitseriga juttu — mees pidi juba korralikult Callaghani eest proovinud olema , et sellist parmu nägu pähe saada . Alles nüüd panin tähele , et major tuigub kogu aeg kergelt . Muidugi võis asi olla lihtsalt selles , et ta oli mereväelane . " Ei saa kedagi usaldada , mitte kedagi , " lasi Callaghan pea norgu , kui major lahkunud oli . " Kalla sa enne . " Kuivatamata pudeli ilast kaela ma jõin . Hirm , mis oli kunagi kiusanud mind ning mis istus nüüd kogu raskusega Callaghani õlul , mind enam ei vaevanud . Ma veeretasin mõttes kiiruga kokku konkreetset juttu , mille kavatsesin laduda välja , kui Callaghan juba auru all on . Nii kaua võtsime aga kordamööda otse pudelist ning lõpuks , tundes , et nüüd võin ma kasvõi tantsima minna , avasin suu . " Kas elu on ideaalne , kindral ? " " Muidugi ei ole ! " " Aga juurika arvates ? " Kindral kehitas õlgu . " Sotsioloogid annavad mõista , et on , ajalehed samuti . Ma arvan , et juurikas usub neid . " " Aga kui juurikal õlle ja soolapähklid käest ära võtta ? " " Siis tuleb ta ja lööb mu maha . " Callaghan võttis mu kahtlaselt segase pilgu fookusesse . " Kuhu sa sihid ? Tahad jälle mässata ? Räägi välja , muidu annan sulle kohapeal kuuli ! " Oma sõnade kinnituseks kraamiski ta revolvri välja ja võttis mu ebakindlalt sihikule . Ta silmad valgusid kiiresti verd täis , nagu näljaga metsikuks aetud härjal . " Seda pole küll tarvis , " vastasin rahulikult . " Sihin ma järgmist . Sa oled peksnud liiva kogu ümberringi valitseva kurja ja andnud juurikale võimaluse elada vaid kirevat elu . Arvad , et ta tänab sind ? Mitte iial ! Sa oled absoluutsuse võrdkuju , hea ja halva . Juurikas tahab midagi halba kah — ülesoolatud rooga , mille eest vastutab kelner , hilinenud pangaülekannet , milles on süüdi teller . Ja kui on midagi suurt teoksil , siis süüdi oled sina , juurikad põrkuvad kokku nagu molekulid , tekib spontaanne keeris ja mäss . Oled nõus , kindral ? " " See on Legault jutt . " Callaghani silmi valgus uuesti kahtluse verepiisk . " Mida te kahekesi plaanitsete ? " " Legault'd ma ei tunne ka mitte ... " " Valetad ! " " Pitlikult ! Lase mul rääkida . Vaata , juurikale tuleb selgeks teha , et hea ja kuri on erinevad tegelased . " Tekkis pikk paus . Callaghan vaatas mulle imestunult otsa : " Ja kõik või ? Sa oled vist ikka täiesti segi omadega . Sul on isegi näos ebaterved jooned . " Ta mõtiskles minutijagu , kuni ma kogusin ennast kõige tähtsama väite jaoks , ja pahvatas : " Ma võiksin ju sind üles puua , et rahvas näeks , kui hea ma olen ! " " Loll jutt ! " ei pidanud ma enam vastu . " Ma olen praegu rahva silmis ainus kurjuse kehastus , ära põlenud poolpime väärakas , kes peab pihku peksma ja gaseeritud vett jooma , et teada , mis asi on naised ja šampanja ! Kui sa mind likvideerid , ei jää sulle üldse midagi , kuidas sa aru ei saa ! " " Võta kraad vaiksemaks , sa litapoeg ! " See oli murdemoment . Mõlemad hingeldasime teineteisele näkku , relv hellitas külma suuga minu põletusarmides otsmikku . Kuid kuul jäi tulemata . Ma sosistasin : " Ise tead , millest ilma jääd , kui mind ära ei kuula . " " Veel sõna ja sa oled surmalaps ! " Kuid tema sõnades polnud seda kogenud sõjamehele omast meelekindlust , pigem värises neis tippu roninud ametniku hirm alla sadada ja lennata tuhandeks killuks . Seepärast ma ütlesin ja ütlesin seda valjult , vennas : " Sa pead tegema inimesed orjadeks , sellisteks orjadeks , kes ei saa oma orjusest arugi . Ja selleks on sul vaja suurt pilti pilvede ja hea mehe näoga ning teist pilti , pimeduse ja kurja mehega . Rahvas ei usu ei demokraatiat , parademokraatiat ega üldse poliitikat , see kõik on liiga kirevaks ja labaseks läinud . Selle abil sa neid enam ei orjasta . Ainult suur rahvavastane sõda võiks sind aidata , aga seda ei saa sa endale lubada , sest siis uppub see alus , millel ise seisad . Õige ? Edasi — rahva hulgast tuleb sul võtta mitu pead , kes hakkavad teenima head meest ja teda ülistama . Ning kui siis juurikalt võetakse ära lõhnad või nööbid või õlled , siis tuleb öelda , et see kuri mees võttis ära , ja nad ei hakka õigust nõudma mitte sinu , vaid tolle hea mehe ja tema teenijate käest . See on kõik . Mõtle hästi järele . " Ta vaikis , relv minu silme ees . " Ega sa ometi looda selleks heaks meheks saada , haisune reo ? " " Loomulikult mitte ! " " Ja kust ma need kaks meest võtan sinu arust ? " " Neid ei peagi olemas olema . Piltide peal on . Teenrid hakkavad head meest nii kangesti kiitma , et kõik jäävad uskuma , et planeet tiirleb ainult tema heast tahtest . " " Sellega küll kedagi õnge ei võta ! " " Siis kutsu kokku psühholoogid , kes jahvatavad rahva nõrgad kohad sulle ära , lased nad seejärel maha , et keegi midagi ei taipaks , talitad vastavalt nende soovitustele ja ehitad hiiglaslikud hooned , kus juurikas hakkab käima ja endale paremat elu paluma , vaadates heldinult hea mehe hiiglaslikku pilti või kuju . Ja rahvas teab siis , et heal mehel , kelle sa võid nimetada kindluse mõttes pühaks , on suur missioon teha rahva elu paremaks , ja kes tema poolt on , osaleb kah suures missioonis . " " Sa oled ikka püstihull ! " kärgatas Callaghan viimaks süngelt , võttis relva minu silmnäo eest ära , vaatas mulle uurivalt otsa ja astus siis sõnalausumata minema . Tõttöelda kartsin kõik järgnevad päevad , et Callaghan ei pea vastu kiusatusele puua mind kurja mehe pähe üles . Kurb olnuks astuda rajalt kõrvale poolel teel . Kuid et kardetut ei juhtunud , ei jäänud mul muud üle , kui järeldada , et vana orikas on ikka tõepoolest viimasedki mõistuseraasud tühjadesse brändipudelitesse laiali külvanud . Ta tegi ikka veel seda viga , et usaldas kedagi teist peale iseenda . Noil päevil istusin ööpäevaringselt ( muidugi ei kujutanud ma tegelikult ettegi , mis päevaaeg tegelikult on ) pimeduses , ei söönud ega joonud , tegin alla , et vaid lugeda valemit , mida nägin nüüd sama selgelt nagu peata Waanenburgi . Lugesin ja arvutasin ja tajusin , kuidas kõik väljaspool seda pimedust , kust sündis Waanenburg , on muutumas paremuse suunas . Ja seda ainult tänu valemile , millele olin ohverdanud , iseendale seda teadvustamata , kogu elu ja kõik senini tulutuks osutunud ponnistused . Üle kogu planeedi läks mühinal käima äge ehitustöö . Üleöö püstitati " pühasid maju " , millede vastu hakkasid otsemaid tundma huvi maksumaksja raha otstarbekas kasutamises kahtlevad korraõõnestajad . Au Callaghanile , et ta suutis nad kõik kohe kontrolli alla võtta . Kiirkorras kõikjal , kus võimalik , kerkivate hoonete ees töllerdasid alatasa töötud kodanikud või need , kes leidsid töö kõrvalt alati vaba aega igasuguse pudipadi jaoks . Ma ei soovitanud neid minema peletada , seeasemel pakkusin osa neist , kellel oli väikegi säde silmis , rakendada püha mehe ülistamistöösse . Nii juhtuski , et tükk aega seostus kodus hommikukohvi lürpival juurikal pühadusega räpane hulgus , tüütu ajalehepoiss või ausaid kodanikke parasiteeriv müügiagent . " See pull tuleb lõpetada ! " käratasin üks kord südamest , kui Callaghan , kelle tuju oli jälle heast elust ülemeelikuks läinud ning kellele see ettevõtmine oli pigem naljategemine kui tõsine töö — kui see lömastatud kärsaga orikas lagistas minu kuuldes naerda telekas etendatavat püha mehe paroodiat . " Kuidas sa ei saa aru , et see on ainus võimalus võtta juurikas reaalselt labida peale ja hakata talle dikteerima , mis salatisse seekord otsakene ohverdada ! " Viimase sõna juures ma kuulatasin iseenda juttu , orikas aga ei pannud midagi tähele , röhitsedes mulle näkku : " Jälle hakkad mulle seda rämpsu pähe ajama , major ! " Tal oli kujunenud halb tava toonitada mulle minu auastet , kuid esialgu ei jäänud mul muud üle kui suruda viha õhtul pimedas magamistoas hammastega patja . " Sant , mis sa seal pomised ! " " Väärakas , kuis käbarad käivad ! " " Jookse , kalla võimule brändit , major ! " Kuid kõigi selliste sõnavõttude kõrvalt oli ta hakanud minuga reaalselt arvestama — mis tõotas mulle muidugi üpris lühikest elunatukest . Seepärast , kui järjekordne grupp analüütikuid visandas koos kirjalike seletustega paarkümmend püha mehe kujutist , kes võiksid rahvasse usku sisendada , tõi ta ilmselt pika sisemise võitluse järel joonised siiski mulle hinnata . " Sul vaba aega küll , major , tegele vahelduseks selle teadusega . " Kui ma nägin , mida rahvas pidi hakkama pühaks pidama , sattusin uuesti raevu . Kõige edukam sell pakkus abstraktset kujutist heledates toonides , mille kinnistamiseks pidi läbi viidama rida regulaarseid hinnaalandusi suurimates kaubanduskeskustest , ning mulle meenusid hoobilt kesktelevisioonis jooksvad kultuslikud närimiskummi ja naiste hügieenitarvete reklaamid . Nagu hiljem selgus , oligi see üks osa juba alustatud kampaaniast , kuid õnneks jõudsin ma panna sellele keelu peale , enne kui käiku läksid kõige jubedamate reklaamide seeriad , mille eetiline väärtus jäi isegi minu vabadusarusaamade suhteliselt laiadest piiridest välja . Oli veel hulk sulelisi , sõralisi ja segaverelisi pühamehi — sarvedega habemik , tiibadega naine meesteajakirja esikaanelt jne. jne. " Hulluks oled läinud ! Naine ! Kui see õnnestub , algab peagi vana soolise korra taastamine ! " " Kas on mingi tõenäosus , et see ei õnnestu ? " küsis Callaghan pahaselt ärapõlenud sigareti filtrit imedes . Tema jalge ümber — minu magamistoa vaibal — vedeles juba tosinajagu selliseid ära mälutud konisid ning hetke pärast lisandus neile veel üks . " Kui selgub , et olen raha tühja visanud , poon su sedamaid üles . Mulle isiklikult imponeerib kõige konkreetsem variant — halb mees võllapuul püha mehe käte läbi ! " Ma imestan , kuidas kõige suurem totrus on kõige kangekaelsem püsima . Nii ilmselt olid asjalood ka minu ideega . Tõttöelda olin juba isegi hakanud vähehaaval kahtlema selle teostatavuses . Inimesi oli liiga palju , et neid nii kerge trikiga ühte rivvi seada ja sundida ühes taktis sammuma . Liiga palju vabadusi oli juurikale antud , paljune , kus tahad , ja sellisel näol , nagu paremaks arvad . Veelgi enam — korraga hakkasid ilmuma igasugused edukalt rahva usu peal raha tegevad sektid , kiiresti arenev erakapital , igaüks oma teooria ja versiooniga pühadusest , mis ainult õõnestasid tõelise , veel sündimata püha mehe mainet . Kui aus olla , pidin tunnistama , et ei suuda enam isegi ühtegi konkreetset varianti välja käia . Seepärast sukeldusin mornilt paberitesse ja palusin paar päeva keskendumiseks , mida ma muidugi ei saanud , sest igal õhtul saabus " võim " ja kasutades tavapärast pöördumist " major " , hooples oluliselt kiiremini tegutsevate nõunike ja erasektide saavutustega . Aeg jooksis minust oluliselt kiiremini ning minu paaniliselt kalkuleerival mõistusel tuli hakata siin-seal positsioone loovutama . Üks pea polnud tõepoolest sama hea kui kaks , seda enam kaks tuhat . Viimases meeleheites võtsin uuesti ette psühholoogide ja mainekujundajate eskiisid . Nende plötserdiste seast hakkas juba mitmendat korda silma musta värvi sõdalane . Pildi kõrval oleva teksti täpset sõnastust ma ei mäleta , kuid üldine idee oli järgmine : kui sundida inimene vägivalla teel kummardama kurja meest ( ebaõnnestunud näitena oli toodud Waanenburg ) , siis ta mõistab hea mehe tarvilikkust ja missiooni ning võtab ta omaks ilma igasuguse tagant torkimiseta . Midagi oli selles loogilist , kuigi tehniliselt näis see mulle kui võhikule teostamatu . Ma mõtisklesin selle üle kaua aega ning mida edasi , seda rohkem ärritas mu tundemeeli käega katsutava kasumi võimalus . Lõpuks haarasin ma pliiatsid ja joonistasin puhtale paberilehele ümber sama pühaduse modifitseeritud variandi — raudkiivri ( mitte sõjamehe kiivri , vaid sellise , mis sisendaks pühaduse õõnsat tunnet ) , raudriiete ja raudmaskiga . Erinevalt algselt planeeritust pidi uus püha mees hakkama kehastama absoluutsust , nii head kui kurja . Kui Callaghan joonist nägi , kiskus ta kulm kortsu , ning kui ta lugema hakkas , puhkes ta vihaselt räuskama . " Mis ohverdused ! Korra vara hakkad ohverdama , major ! Kes sa selline oled ! Ja miks , kuradi päralt , raudmask ? " " Kõige odavam metall . " " Aga ohverdamine ? " Muigasin närviliselt . Mulle meeldis üha vähem vingerdada aruandmise õrnal jääl , mis sulas silmnähtaval Callaghani maruleekides . " Sa likvideerid palju inimesi , kindral . Salastatud statistika . Samasuguse statistika teed ka siin . Ohverdada saab alati juurikate halvimaid võrseid , tavapärasest autoõnnetuste ja enesetappude statistikast eristab neid see , et esiteks on nende arv tunduvalt väiksem ja teiseks toovad nad oma lähedastele pühalt mehelt õnnemere kaela — vabastuse õhumaksust või mingi abstraktse õnne . Milleks raisata ressursse , vangid ja sandid järavad võimu paljaks , enesetapjad toovad lähedastele vaid kahju , õnnetusjuhtumid aga on häbiplekiks kõigi silmis , nii et võimu kasum on sellisel juhul silmnähtav . " " Ma ei taba siin loogikat , major . " Callaghan ajas sõrmega paberil järge : " Näiteks see : " Hea ja kurja kehastus " , " absoluutsus " ja nii edasi ja nii edasi . " " Tasub manipuleerida pimeduse ja valguse vahekorraga , nii öelda püha mehe tujudega . " " Ja siis ? Kus augus siin loogika on ? " Ma vaikisin . Mõtlesin järele . Ega tabanud enam isegi mingit loogikat . Kuid fakt oli see , et pühasid hooneid ehitati järjest juurde , ehitati igasse linna ja külakolkasse , poodidest sai osta pühasid asju , määrati pühad päevad ning spetsiaalselt koolitatud personal — nõnda nimetatud püha mehe teenijad — valmistus lööma ühe korraga kella Maa eri otstes ja Blausternil , kui saabub kätte suur püha päev , püha mehe sünni päev . Ja kui see päev viimaks saabus , löödi veel pooleliolevates pühades majades ehitusmeeste viilimise ja puurimise saatel kella , avati püha mehe rauast kuju raudse maskiga ning kallati altarile kapaga värsket verd lähimast tapamajast . Ning kui vastsed oraaklid kukkusid hauavaikuses loitsima ja ennustama igasuguseid jubedusi , langesid kõik juurikad nagu üks mees ehmunult põlvili ega julgenud enam isegi sosistada korda õõnestavaid sosinaid pühade kõrvade kuuldes . Ilmad olid jälle kuumaks läinud ning inimesed kaotanud hingerahu . Kes kukkus sigima , kes sai infartki , kes vaevles niisama mööduva hingamispuudulikkuse käes . Keegi suples purskkaevudes , mille eest punetavate nägudega korravalvurid avalikult nuuti andsid , ning mõnel läks lihtsalt pea segi . Viimaste hulka kuulus ka nähtamatul triumfilainel hõljuv Callaghan . " Nad tõepoolest läksid selle triki õnge , major ! " sosistas ta erutatult , kui suurest pühast päevast oli möödas alla nädala . Telekast jooksis parasjagu menuka filmi vahele tikitud sotsiaalne reklaam , kus suvises juurikasärgis Callaghan andis reeturlike kaaslaste käest kolki saanud poisikesele pesapallikurika , kutsudes üles olema tugev , taustal hõljus aga raudmaski kahvatu vari . Triumf oli vaieldamatu , arvestades seda , mida olin kuulnud Callaghanilt ja uuelt massöörilt , kelle valimiseks oli kulunud päevi ning kilojagu fotomaterjali . Kuigi olin kavatsenud võtta vanema naisterahva , vandusin lõpuks alla väeti keha kangekaelsetele soovidele . Ta oli alles laps , äsja kooli lõpetanud päevitunud brünett , käinud mingitel kursustel , teinud praktikat kusagil Fort Grattoni eeslinna saunas . Tal oli liikumatu nägu justkui surnul , kui ta sisse astus , samas ebatavaliselt uurivad silmad , mis mulle üldse ei meeldinud , ning hääl — seda sai kuulda harva , mitte üle korra päevas , bassi , mis sobinuks pühale mehelegi . " On ta neitsi ? " küsisin Callaghanilt . " Ta viimane günekoloogiline läbivaatus on aegunud . " " Võta uuri järele , " Callaghan muigas hapult . Tal oli harva nii raske pohmakas kui sel päeval . " Masendav seis sul , major . Ma mõistan . Kangelase tuhm lõpp . Sa pead ikka karmis näljas olema , tunnimehed räägivad , et sa krigistad öösiti hambaid , segades neil tukkuda . " Ta tõstis voodi kõrvalt ühe foto ning lutsides klaasist hägusat kokteili , uuris seda hetke tähelepanelikult . " Hea maitse sul muidugi . Santidel pidid tundemeeled muutuma vastutasuks vigasusele arenenumaks . " Ta vaatas mulle otsa . " Mis sa nii vaikseks muutunud oled , major ? Aur kõik välja lastud , jah ? Pole enam poisike ? " Callaghan nautis ilmselget triumfi , tema populaarsus oli numbriliselt sõjajärgsete aastate kõrgeim . Waanenburgid olid tõenäoliselt kõik hävinud ning ainuke , kes veel elus oli , oli kahjutu sant . Nii võis arvata igaüks . Tegelikult olid lood veidi teisiti . Ma olin õppinud liikuma mööda oma tuba ning paar korda olin isegi omal jõul roomanud trepist alla ja üles tagasi . Ma tundsin , kui jõudsalt arenen , ja oma osa selles oli vaieldamatult valu puudumisel . Teine kord veeresin trepist kolinal alla , komberdasin siis tagasi ja alustasin vihaselt hambaid krigistades otsast peale . Sinikaist ma ei hoolinud , nad ainult kõditasid . Visa töö tulemusel õnnestus mul ennast ühel päeval isegi vaevaliselt tudisedes jalule ajada , kuid et samal hetkel astus tuppa uus massöör oma risteid saama , vajusin kiiruga pikali tagasi , teenides mitu head muhku . Sellest kangekaelsest lohistamisest jäi mulle endast ettekujutus kui ämblikust , kes ei tule toime ühegi jäsemega kaheksast , ning see kujutis jälitab mind siiamaani nagu halb unenägu . Ma teadsin , ma olin kindel , et mul avaneb veel üks võimalus , ning kui mitte see teadmine , ei jutustaks ma praegu sulle , sõber , Waanenburgi lugu . Kui mul oli olnud kinnisideeks sirutada käed Legault' hädise elunatukese järele , mis näis lootusetu unistus , siis nüüd olin segi läinud janust Callaghani vere järele . Iga sõna , mis pudenes tema suust , iga " major " ja " sant " võttis silme eest mustaks , lülitas sisse pimedad kiskjainstinktid , mis täitsid sandi keha otsast otsani ja sundisid keeva vere pähe purskama . Teine kord istusin mitu ööpäeva jutti pimeduses , võtmata kedagi jutule , ja üritasin tulutult konstrueerida valemi järgi juhtnööre , kuidas teda õhku lasta , üles puua , surnuks pussitada või vähemalt ära mürgitada . Siin polnud valemist suurt kasu , kuna tõenäoliselt sobis ta ainult inimeste aitamiseks . Mida paremini Callaghanil läks , seda rohkem ta endale lubas , kuni ühel hilisõhtul vajus purjuspäi minu juurde , pluus püksist väljas , kirbelt lehkav sigar hambus , sabas parv kaagutavaid riigilibusid , süütas igalpool tuled ja räuskas üle kogu magava linnajao : " Naised , tehke majorile ihupidu ! Lakkuge sandi haavad terveks ! " Ning kogu poolalasti kari hüppas mulle voodisse , nii et tugev puit raksatas , vettinud mähe rebiti nägu krimpsutades jalast ja kümmekond kätepaari kukkus lina alt otsima ehmunud voblat . Callaghan seisis nurgas ja hirnus naerda . Ma kaklesin ühe käega vastu , nagu jaksasin , Callaghan karjus , et ma ajaksin nad kõik vardasse nagu värske lambaliha , ma ei pidanud vastu ja enne kui mind ihualasti põrandale lohistati , haarasin padja alt väikse lihakirve , mille olin tegelikult varunud Callaghani tarvis , ning äsasin pimesi sellesse kehademerre . Üks lind tõusis otsemaid lendu , verine saba järel , teised pistsid kriiskama , summutades minu ähvardussõnad , mida ma isegi ei kuulnud ja sellepärast enam ei mäleta . Hetke pärast olin ma põrandal üksinda , ümberringi taevasse kõrguvad sitked jalad , kelleni kirves enam ei ulatanud . Sosinast selgus , et ma olin tabanud mingit Debbyt — kas polnud see Callaghani lemmiklirva , kolmekümne kanti raamatupoe müüja ? " Reo , raisk ! " Minust haarasid nüüd kaks uut kämmalt , kirves , millega ma üritasin veel midagi korda saata , lendas sedamaid nurka ning ma ise , justkui takukoonal , olin kolme jalalöögiga kõhtu neljakäpuli seatud . " Kuradi reo ! " mürises kõrvus . " Teda kasvatad , soendad põues nagu madu , aga temal ikka ainult salvata vaja ! Seisa püsti , kallerdis ! " Ning et ma verd öökides pikali vajusin , sain veel külge materdada . Roided raksatasid . Libud olid vait jäänud , osa läks vaatama , mis sai haavatud kolleegist . Callaghan aga jätkas oma tööd , tehes mind tükkhaaval tümaks , mille vastu polnud mul midagi . See võinuks olla kauaoodatud lõpp alandust täis elule . Kuid seda vanal segi läinud härjal plaanis ei olnud . Saanud viimaks rahulduse oma käte- ja jalgade tööst , prantsatas ta mulle kõigi ees selga ja röögatas : " Nüüd ratsutame , kui tahad , et arst kutsutaks ! Ja sina hakkad huilgama nagu sireen , et kõik usuksid , et sul on sitt olla , muidu ainult roobid verd , reo ! Las käia ! " Ning nüüd kukkusid mind justkui tõrkuvat eeslit jalgadega paljasse karvasesse tagumikku materdama kõik veel kohale jäänud naised . Nad kiunusid rõõmsalt , Callaghan lagistas naerda — millega see lõppenud oleks , on raske öelda , kuid korraga tekkis vanal orikal uus mõte ning ta ajas ennast käte abil raskelt püsti . " On ta sul siis neitsi , sant , said sa teada ? " Et ma midagi vastata ei suutnud , puristades nägu uputavas veres , ta hüüatas : " Mis seal ikka , uurime siis järele ! " Ja enne kui ma midagi mõeldud või ette võetud sain , oli ta juba läinud saaki jahtima . Hetke pärast olid ka sireenid toast kadunud . Kusagil alumisel korrusel läks madinaks , valjuks laginaks ja lõpuks kiljumiseks . Ma üritasin kõrvu sulgeda , neelates vihapisaraid , roomasin nurka löödud kirve juurde , teades , et selle mängukanni kasutegur on praegu null , ajasin ennast värisedes põlvili ning üritades summutada kõiki helisid , sulgesin silmad ja hakkasin valjult valemit lugema . Ma lugesin kaua , lugesin vihaselt , siis alandlikult , siis pisarsilmil , ning kui alumisel korrusel saabus tõepoolest vaikus , avasin ettevaatlikult silmad . Ja tardusin üllatunult . Ma põlvitasin iseenda ees — vaikselt avanenud duširuumi vastasseinas seisis inimsuurune peegel . Trepilt kostsid vaevalised rasked sammud . " Tule , vaata järele , sant ! Mina neid värke ei jaga ! " Callaghan lagistas väsinult naerda . " Kui verd tulema hakkab , siis küllab oli nahk veel ees ! Ma rebisin kogu su lipaka pisikesteks ribadeks ! " Hetkeks sattusin segadusse , teadmata , mida ette võtta . Surusin kirve pihku ning mõistsin isegi , et plaanin mõttetust . Alalhoidev instinkt oli vähemalt sama tugev kui kättemaksuiha . Ent siis turgatas pähe uus mõte , mis näis kui mitte lootusetu , siis vähemalt hullumeelne . Kiiruga , nii kiiresti kui sant keha suutis , lohistasin ennast kapi juurde , kus hoidsin sügaval hilpude all peidus ammu ununenud Waanenburgi maski . Sammud olid juba peaaegu ukse taga , kuid selle asemel , et kohe sisse astuda , puhkes Callaghan ropendama ja ma sain aru , et ta kuseb koridorivaibale . Viga vea järel , vana orikas ! Saanuks ta tol hetkel jaole , olnuksin kadunud mees , kuid nüüd jäi mul aega , et paaniliselt asju põrandale pildudes jõuda maskini , ronida ihualasti aknale ning mask ees , kirves käes , upitada ennast välja . Ma veeresin kaldkatuselt alla , mürtsatasin roosipõõsastesse , mis polnud maandumiseks mõeldud , ja verest tilkudes , kriimustused sügelemas , panin ämbliku kombel hingeldades plagama , porine mullavagu järel — nii silkab isane kilpkonn rannaliival emase järel . Magav linn oli jalule tõstetud , valgusvihkudega pimedust raiuvad helikopterid tiirutasid kvartali kohal , edasi-tagasi sõelusid vilkuritega politseiautod , kusagil klähvisid tigedad jälituskoerad , kes olid treenitud purema selliseid riigivaenulikke koletisi nagu mina . Mind ümbritses ähvardava seinana suur pulseeriv linn , kust mul polnud lootust pääseda . Paanika andis vähehaaval järele , kui ma niimoodi sihitult edasi vingerdasin — peaeesmärk oli surra võimalikult kaugel peale sunnitud kodust ja Callaghanist . Saanud paar korda pureda ausate kodanike maju valvavatelt truudelt penidelt , kes kiskusid halastamatult viimasegi liha kontide küljest lahti , roomasin lõpuks ähkides ja verd köhides mingile suuremale tänavale , midamööda oli sadakond meetrit eredalt valgustatud metroojaamani . Sealt ma võisin kaduda maa alla , selle sõna otseses mõttes . Võib-olla hukkuda rööbastel , võib-olla jätkata peletava hulkur-ämbliku elu lõpmatutes maa-alustes käikudes , sisendades inimestesse ebausklikku hirmu ebamäärase raudmaskiga fantoomi ees . Kuid kindel oli see , et sealt leian ma absoluutse pimeduse ning saan edaspidi igavesti pühenduda maagilise valemi uurimisele . Ent edasi mul roomata ei õnnestunudki . Mind oli märgatud . Mõned hilised jalutajad tardusid paigale , teised panid ehmunult jooksu , paar autot peatusid pidurite kriginal , juhid ajasid kaelad õieli , et paremini näha neljakäpukil seikleva põletusarmides sandi kannatusi . Keegi helistas kuhugi , minu ümber ettevaatlikult kogunevad inimesed sosistasid omakeskis , kuid mul polnud aega kuulata , mida neil öelda oli . Roidunult hingeldades , vajunud külili külmal prahti ja konisid täis laial kõnnitel , keerutasin maskis nägu nagu sõrmede vahel lömastatud kapsauss pead ja tekitasin inimestes ilmselt sarnaseid tundeid , nagu see kurjast siginenud oles . Ning korraga ma tardusin , saades võitu hingematvast õhupuudusest . Vaatasin ringi — inimesed lausa õgisid mind aplate pilkudega — , ajasin ennast külma laternaposti najal istuma ja pistsin urisema . Inimesi läbis agooniline jälestusvärin , uuesti läks lahti sosistamine , kuid nüüd jäin ma neid kuulama . Seda enam , et peakohal undas juba mind märganud helikopter , kust küünitas välja kaks laskevalmis snaiperit , ning põgeneda polnud mul enam kuhugi . Mulle suunati võimsa prozhektori pimestav valgus , justkui viimane lootuskiir , ning sellest tekkinud püha paiste minu ümber andis mulle korraga viimase võimaluse . Ma urahtasin uuesti ning sosisavad inimesed tõmbusid kohkunult tagasi . " Püha mees ! " " See nüüd küll mitte ! " " Aga mask ! " " See ei saa olla reklaamtrikk , " vaidles keegi kahtlejale vastu . " Ta kukkus taevast alla ! " " Õnnetu sant , oleks teadnud , et ta selline on . " Ma ei suutnud uskuda oma kõrvu . Kui lõpuni aus olla , siis kõige kaugemas mõistusemülkas olin just sellist loogikat üritanud Callaghani püha mehe propaganda abil rahvale pähe tuupida . Aga et mind , koos tolmuse maski , ulatuslikes põletusarmides keha ja krimpsus voblaga , sedamoodi hoobipealt rahva isaks tunnistatakse , oli ootamatu üllatus , millega ei osanud kohe midagi pealegi hakata . Ma sain aru , et pean suu avama , sest inimeste üllatus võib peagi üle minna , nad võivad hakata uurima asja reaalset külge — kontrollimatult vohavad reklaamid olid neid rikkunud — , ja talluvad siis mind kui mõnitajat kohapeal surnuks . Ning et midagi paremat pähe ei tulnud , lasin jälle kuuldavale urina , valju ja ähvardava . " Ta on taevast alla kukkunud ! " " Ta põles läbi atmosfääri lennates ära ! " " Püha meest pole olemas , idioodid ! " " Kuidas pole — ta on ju siinsamas , uskmatu , otse sinu ees ! " Ja siis ma tõstsin oma enam-vähem terve käe ja osutasin nudipäise ketseri suunas — ning järgnev lisas mulle veelgi usku inimestesse . Vaid hetke kõhklesid nad põikpäiselt , tõstsid siis nagu üks mees rusikad ja viskusid kahtleja peale , kes mõistes täbarat olukorda , võttis kibekähku jalad selga ja tegi minekut . Kui rahvas uuesti minu poole pöördus , rippus peakohal juba kolm helikopterit . Valjult sahisesid raadiosaatjad , keset teed peatunud autod olid ummistanud liikluse ning alludes ilmselt metsiku looduse seletamatutele instinktidele , langesid inimesed üleüldise lärmi foonil korraga üksteise järel minu ette põlvili . Samal hetkel põrkasid kaks helikopterit — ka piloodid olid inimesed ja üritasid uudishimust lähemale lennata — omavahel kokku , üks prantsatas kõrvulukustava metallikrigina saatel otse keset tänavat , teine lõhkes õhus ja leegitseva tulekerana planeeris poolesaja meetri kaugusel asuvasse odavasse kiirtoidurestorani , minu käsi justkui needev sau saatmas täpselt iga tema liigutust . Sekundeid kestnud tulevihm jättis minu vigasele kehale susisevad augud ja inimesed nägid seda , kuid ei kuulnud minu suust heligi , samas kui nende seast kargas jalule ja pistis ulgudes jooksma kaks kärssava parukaga prouat . Hetk hiljem kõlas peakohal rippuvast helikopterist kaks lasku ning mõlemad prouad kukkusid kui niidetult . Mõned , kelle kunstmaterjalist riided olid samuti tuld võtnud , jäid sellist veretööd nähes märterlikult põlvili ning hetke pärast lõpetasid lasud ka nende kannatused . Rahvas nihkus mürgiselt suitsevatest ja leegitsevatest kehadest eemale , mõned võtsid välja suurtes kauplustes tasuta välja jagatud pühad raamatud ja asusid kiiruga palveid lugema . Helikopter maandus aeglaselt keset tänavat seisvate autode katustele , sellest hüppasid kõrvaklappe peast kiskudes välja kolm meest ning värisedes alandlikust hirmust , langesid samuti minu ette põlvili . Mõned üksikud uskmatud ajalehed teatasid järgnevatel päevadel , et tegemist oli olnud vaid väga efektse etendusega , kuid šõudega harjunud inimesed , kes lömitasid praegu minu ees nagu peksa saanud kutsikad , ei paistnud jagavat seda seisukohta . Ma polnud öelnud sõnagi , aga ümberringi kogunes üha enam inimesi , kes olid tulnud välja ümberkaudsetest majadest , et näha , miks tänav põleb ja miks on katkenud telefoniühendus . Meid nähes nad vakatasid ja kukkusid kiiruga põlvili , korrutades hirmunult minu püha tiitlit . Nendega ühinesid ka kaks tuletõrjebrigaadi , kes olid kutsutud põlevat restorani kustutama , nendega ühinesid näljased hulkurid ja austatud kommuuniisad õhtuülikondades , ning ilmselt oleksidki nad niimoodi igaveseks paigale jäänud , kui teise tänava otsa poleks ilmunud armeesuurune eliitüksus tapahimuliste palgasõduritega Fort Grattoni kaitsegarnisonist . Selles üksuses oli vähemalt sama palju kiivrites päid ja rasket tehnikat kui tolles dessandis , mille Callaghan paiskas kunagi varemetesse pommitatud Prestonportile , või vähemalt tundus mulle nii . Nagu alati , isegi purjuspäi , oli Callaghanil kõik täpselt läbi mõeldud . Ta polnud arvestanud ainult üht — et iga sõdur on samasugune juurikas nagu kõik muud . Et kõigil neist on vanemad , naised ja lapsed , kellega käidi pühadel päevadel pühades hoonetes paremat elu , rohkem valgust ja huvitavamaid telesaateid palumas . Ja kuigi kogu usk mind ümbritsevates inimestes asendus sedamaid paanilise hirmuga , mis sundis neid püsti kargama ja kiiruga laiali valguma nagu sipelgaid põlevast sipelgapesast , astus mõni neist aeglaselt minu suunas kolisevate tankide ette . Neist sõideti lödinal üle , summutades piinarikast karjumist , ja inimesed ehmusid veel enam . Aga uudis , mis levis nagu kulutuli , oli jõudnud juba sõduriteni . Ning siis kõlas valjuhääldajas vana orika häälekõu , mis käskis raskekahurväel mind pudruks teha . " Tuld ! " Aga mitte keegi ei vastanud käsule . Callaghan käskis veel ja veel ning tema kõikvõimsad käsud põrkasid mind ümbritsevast aurast tagasi , muutudes ulakust täis rikošettkuulideks . Ainuke kuul , mis minu suunas lendu lasti , pärines kellegi ohvitseri karabinist , mille Callaghan mehe käest rebis ning mille päraga ta samal mehel alalõualuu kildudeks lõi . Kuul tabas osaliselt halvatud kätt ja jäi sinna püsima . Ja seal püsib see siiamaani . See viga jäi vanal sõjamehel viimaseks . Ta jooksis mulle lähemale , võttis mind juba sihikule , kuid sel hetkel inimesed , kes korraga mõistsid , et püha mees on samasugusest luust ja lihast nagu nemadki , viskusid talle peale , moodustades hirmuäratavalt möirgava kuhja . Kostis viimane lask , kuid keegi ei saanud pihta . Segadusse sattunud sõdurid , kes ei osanud korraga midagi peale hakata , vaatasid käsku oodates ohvitseride poole , kuid viimased jälgisid justkui nõiutult , kuidas paarkümmend marutõbist käte- ja jalapaari muudavat nende käsujagajat millekski , mida ei saa enam isegi püha mehe meeleheaks ohverduslauale tuua ... See , mis Callaghanist järele jäi , meenutas kõige enam seda , milleks ta oli oma sõnul muutnud minu noore massööri , kelle nimi oli ... misiganes ta polnud , sõber . Enam polnud sellel mingit tähtsust . Kui rahvahulk vaikides Callaghani ümbert laiali astus , oli ainuke äratuntav ese verine karabin , mille päästiku vahele oli takerdunud vana sõjamehe narmendav sõrmejupp . Juurikat labida peale haarata , vennas , oli kunsttükk , mida keegi polnud mulle õpetanud , nagu ka paljusid teisi keerulisi asju elus . Lihtsa tehnikuna teadsin täpselt , mis , kus ja kuidas juurika ehituses on , aga seda , mida tema sisikond tegelikult ihaldab , sain teada alles omaenda nahal . Ja ihaldas ta valgust , sedasama päikese almust , mida ammutasid iga päev õied . Kõik teooriad , mis ma läbi mõelnud olin , ja hüpoteesid , mis püstitanud , koondusid ainult nendesse kahte terminisse — juurikas ja valgus . Ja tol lõpmatul verisel ööl , millest ma ei mäleta enam peaaegu midagi , siis kui algas vigase ämbliku , kes oli kunagi kandnud major Waanenburgi aukartustäratavat nime , viimane teekond , otsustasin küll kindlalt , et kuna käsi peseb kätt — ja see kohustus mul nüüd lasus — , siis saagu õnnetu oma tahtmine . Üle kogu Maa veeres ennenägematu vägivallalaine , millega polnud võrreldav isegi naissoo ülestõus mõned aastad tagasi , kui mitmetes tuultes säbrutav sogane veepind esimese laine sünnitas . Võõrastav oli vaadata , kui ennastohverdavalt juurikad — ja nende hulgas olid ka kõik endised õied , linnapead , kindralid , juhtivametnikud , sest kõik , mis võimalik , oli peapeale pööratud — , kui ennastohverdavalt olid nad nõus tapma ja muidu tümitama oma naabreid , elukaaslasi , ülemusi ja alluvaid , et mitte kutsuda endale püha mehe viha . Koos Callaghaniga läks nagu seebimull pauhti lõhki Ühinenud Demokraatia Organisatsioon , reaalsete eesmärkideta hiiglaslik ametnikepesa . Elu algas otsast peale , aga mitte nii nagu varem — liivakell oli saanud surmalöögi ja lamas nüüd külili ning tõeline ajahammas tilkus sülge tema järele . Ja ainult püha mees nägi seda kõike ja oskas öelda , et lõpp on lähedal . Ja seda ta ütleski kõigile Kesktelevisioonis , mispeale mõned ehmusid , mõned poosid ennast üles , mõned aga ei uskunud teda . Lõpp oli väga lähedal , teravam nina pidanuks haistma selle roiskuvat lõhnagi . Seepärast asus püha mees , see tähendab mina , vennas , kiiremas korras klaarima arveid vanade võlglastega . Esmajärjekorras lasin enda juurde toimetada kusagil kalatraaleril varjupaiga leidnud Legault . Üleni verine , puretud verejanulistest jälituskoertest , ja kalahaisune , korrutas ta aina psühhootiliselt oma vaatide juttu . Ta vehkis lärmakas segasusseisundis pikkade kätega , justkui kakkudes seintest neidsamu vaate lahti , ja kilas takti koertega , keda eliitüksuslased talle kogu aeg kallale ässitasid . " Ära tee , Waanenburg ! " oli ainuke asi , mis väärib minu kõvera suu vaeva , et siinkohal ära mainida . Korraga oli see õnnetu sama sügavale mulda kaevunud nagu paadunuima juurika väikseim varbaküüs . Kõik kättemaksuplaanid , mida ma oma keha puudulikkuse tõttu ei saanud enam täide viia , haihtusid , ning ainuke positiivne emotsioon saabus siis , kui seebitatud nöör ta suumulgu kinni nööris . Veel tükk aega ta rabeles , suur võimukandja ja vaatide valitseja , kuid peenike libe nöör oli temastki vägevam . Maailmas polnud pead ega mõistust , mida see pisike teotahteline jupike ei suutnuks korrale kutsuda . Ja noil päevil oli tal tööd küllalt . Mul polnud isegi mõtet alustada laiaulatuslikku ülestõusu , sest kõikjal oodati legendaarse püha mehe , keda nii mõnigi vana sõjamees hellitas mälestustes Waanenburgina , tõotatud vabaduse saabumist . Ajalehed trükkisid lisaväljaandeid , uppudes tindi- ja paberimerre , kuid sellegipoolest ei jõudnud nad sammu pidada püha korra jalule seadmisega . Mida inimene mõtles ja mida pühast korrast ootas , ma ei tea . Mul polnud huvi ega aega jälgida siiamaani tegutseva Kodanikujälgimise keskuse aruandeid . Küllap odavamat õllet ja nööpe ning veel suuremat lõhnaõlide valikut poodides . Uskmatuid oli palju , selle võrra oli rohkem tööd raudmaskiga püha mehe kodades toimetavatel teenijatel , kes valasid terasaltaritele värsket verd , et uskujad saaksid seda hirmunult sõrmega katsuda ja veenduksid , et neil , kes jäävad , saabub parem elu . Kinnisvara hinnad langesid , kaotati õhu- ja veemaks , vaestele jagati tasuta vabanenud tarbekaupu , müügile ilmus seep " Õis " , mis lõhnas rikka inimese rasva järele . Elu läks keema , nagu ta keeb ikka põlevas sipelgapesas . Kõik õitses , kõik olid toidetud , tööga varustatud ja seega õnnelikud . Lõvi oli kitsetalle parim sõber ja kui muud üle ei jäänud , tantsis kitsetall tema äsjakuhjatud hauakünkal . Ma jälgisin kõike toimuvat huviga seni , kuni avastasin , et ka selles äris hakkavad ilmuma tsüklid . Seejärel saabus hirm . Hirm , et kõik jääb endistviisi venima , et liivakell õpib käima ka küliliasendis . Seda valem ette ei näinud . Küsisin endalt korduvalt , mida ja milleks ma teen , ning kui kõige raskemad verevalamised olid möödas , otsustasin , et töötan siiski veel ainult juurika huvides . Ja seda ma endale korrutama jäingi , et kindlustada endas usku püha mehe missiooni . Ja sellegipoolest polnud ma enam kindel , et olen veel õigel rajal . Valemi abil töötasin aktiivse sõjategevuse kõrvalt välja mitu teooriat , kuidas tagada hüvede optimaalseim levik inimpopulatsioonis , ja jõudsin järeldusele , et see on võimalik ainult juhul , kui maailma jääb üksainus inimene , kelle elu mitte keegi ei sega , keda mitte keegi ei torgi tagant , kes võtab päikest , joob merevett ja sööb kõrbeliiva , kuni surma näljane irve neelab temagi . Paljutõotav järeldus oli , arvestades inimkonna pea kohal iidse hirmupendlina kõlkuvat demograafilise plahvatuse ohtu . Palju tööd seisis veel ees , meres oli palju vett ja kõrb uppus liiva — käesolev olukord oli absoluutse õnnega pöördvõrdelises seoses . Sellepärast andsin võimu palgal olevatele akadeemikutele käsu kuulutada välja kiiresti läheneva päikeseplahvatuse ja Maa ökokatastroofi oht . Mõned neist keeldusid , teistele hakkasid kolleegid vastu , kummutades kõik teooriad . Enesetappude arv tõusis vaid minimaalselt . Püha mees vaikis süngelt — Suure Vaikijana teda tuntigi — , teenijad ootasid kannatlikult , kiigates aga aeg-ajalt kadedusega naabruses tegutsevate sektide poole , kellede pühak tõotas palju kiiremat hea elu saabumist . Ning mõned , ka ustavaimad teenijad , vahetasid saladuskatte all leeri . Seda enam , et erasektoris oli palk mõni protsent soodsam . Ja vihast pulbitsev püha mees avas suu : " Siis arendage mingi mürk , mis niidaks kõiki ! Mingi viirus ! Või veel miski ! " Ja teda vahiti ehmunud pilkudega . Keegi ei mõistnud püha mehe viha . Keegi ei mõistnud , et pühal mehel on suur missioon tagada neile tõeliselt hea elu . Spetsialistid vaktsineerisid ennast , oma perekondi , häid tuttavaid ja prisket pistist pakkuvaid ametnikke , ning kui viirus oli välja töötatud , siis polnud sellel enam niita kedagi . Vaid mõni üksik kodanik leiti kusagilt kramplikult verd roopimas ja temalgi tuvastati põhjusena alkohol või maohaavand . Teine kord hirmusin isegi oma valemist . Kuid nagu ämblikunägemuski , oli see jõudnud kanda kinnitada ega lasknud enam poolel teel peatuda . Ma veendusin , et erinevalt neist kõigist jään mina kuhugi väljapoole valemit , ning kui kõik laabub , saan viimasena päikest võtta , liiva lusikaga suhu kühveldada ja sogast merevett läbi hammaste imeda . Vahest , kui ma oma ainsa silmaga nägin läbi maskipilude ümberringi naerul nägusid , pühitsemas järjekordset võitu , ohverdusaltarilt verd keeleotsaga limpsivaid lapsi headest peredest ja nende vanemaid , kes plaanisid rahuaja saabudes võtta otsemaid puhkus , et peesitada üksinda kuumal liival , mõtlesin , et nad kõik on ju vaid minu haiglase fantaasia vili . Et keha , mida mul kanda tuli — Waanenburgi keha — , pole olemas , samuti nagu pole olemas ka kõiki ümberringi tegutsevaid kehasid . Nad kõik olid tundmatud valemi ridades , korrutusmärkide ja ruutjuurte vahel . Need olid malendid minu malelaual , tegelased minu kujutluses , kuhu sattus ka päris hulle . Ja ma tabasin ennast mõttelt , et kui ma olen sunnitud veel kaua selles pöörases hullumeelsuskeerises kaasosalejana piinlema , lähen veel enne loojangut segi . Täiesti segi — ega suuda enam kontrollida ümberringi toimuvat . Välja arvatud juhul , kui kujutan ette , et olen ise nende kõigi ajud siirdanud , ja nad räägivad täpselt seda , mis ma ette kirjutan . Ja esialgu see ka toimis nii ja kõik rääkisid vaid seda , mis ma neile määranud olin . " Keldris on odavat kala müügil . " " Ma käin kähku ära . " " Teeme ühe kähkuka . " " Mine peksa pihku ! " " Waanenburg on surnud ... " " Waanenburg on ... igavene seesamune ! " " Waanenburgi pole olemas olnudki ! " " Aga kui on olnud ? " " Kõike ei saa me kunagi teada . " " Aga püha mees on olemas . " " Seda see kala keldris nii odav ongi . " Vahest haaras mind paaniline hirm , et istun hoopis oma vana labori pimeduses arvuti ees , ning lülitan lõputult sisse ja välja erinevaid nägusid . Meenus Bobby , katsealused , keda polnud inimlikus mõttes olemas olnudki , ja kaks kahtlast kolleegi , kes olid ainukesed tõelised asunikud minu üksildusmaailmas . Radioresistentse genoomi ainuke kandja oli põgenenud lumekõrbe ja surnud . Ma ehmusin , et valem võib olla hoopis järjekordne lubivalge naeratusega reklaamitrikk , ja seepeale haaras mind sedavõrd rusuv masendus , et ma jäin otsekui purju ega saanud enam isegi ruumist välja , et jagada uusi juhtnööre tegutsemise kohta . Ma polnud enam noor . Minu elukell tiksus vähehaaval selle lõpu poole , mida olin seni ise teistele kätte jaganud . Aga ma ei kahetsenud kordagi , et olin endas kustutanud selle neetud valumeele , mis hoidis teistel elu sees . Tänu sellele olin jõudnud kaugemale ja kõrgemale , ega kartnud alla sadades seda , mida kartsid kõik . Mind nagu ei olnudki enam , ei olnud selles tavalises juurikate maailmas , kus igaühele oli kätte näidatud oma mullalapp , mida ta elu eest tarbis , jälgides , et naabril oluliselt paremini ei läheks . Ja ma mõtlesin jällegi heldinult , et kõrgemalt vaatlejana võin aidata veel enne oma lõppu leida neil kõigil — on nad siis olemas või neid polegi — parem elu paremal mullalapil , mille vabastan teise juurika alt . Tundsin isegi , et olen veidi pahupidi läinud , saanud räsida viimastest sündmustest , pidevast arvutamisest ja ööpäevaringsest töötamisest . Kas olekski leidunud kedagi , kes oleks ausalt vastu pidanud , andnuks saatus talle viimast korda sellise võimaluse ? Vaevalt küll . Ainult üht tahtsin ma veel teada enne lõppu , mis tõotas tulla sama haletsusväärne nagu neil kõigil . Ma tahtsin teada , kust ma tulen ja kes ma olen . Ja miks pole mind selles elus absoluutselt üks , nagu ma endale sisendasin ja nagu arvasid nemad . Valemis minu jaoks kohta polnud . Ma polnud ei tegur ega liidetav ega isegi vastus . Ma valitsesin kõiki ilmakaari , maad , vett , taevast ja kõike , mis Maad avaruumis ümbritses . Ja just siis , kui juurikas hakkas jälle kahtlema , kahtlema püha mehe võimalustes — luua parem elu ja muu pläma , millega poliitikud olid aegade algusest neid peibutanud — , saabus hetk , mis pööras kõik veelkord pea peale ja pani inimesed püha mehe ees alandlikult selga küürutama . Esimesena andis tundmatust objektist teada Blausterni kaitsegarnison . Esimesele teatele järgnes sedamaid teine ning seejärel kasvas uudistetulv kiiresti paanikaks , mis levis peagi rangelt salastatud võimukanalitest ka lihtsurelike kõrvu . Inimene polnud harjunud arvestama Maad ja selle kaaslasi ümbritsevat ruumi potentsiaalse ohuallikana . Oli teada , et sama kaugel kui Blaustern asub Maast , asub Blausternist omakorda mingi kolmemõõtmelist kaitset tagav kilp . Oli teada , et see kilp kuulub aegade algusse , kui usuti kõiksugu kurja , kummituste , välistsivilisatsiooni ja muu sarnase olemasolu . Seepärast polnud ühtki tehnikut , kes jaganuks täpselt kilbi funktsioneerimist , ning praeguseni pole selge , kuidas on õnnestunud hoida ära sellel kilbil asuva automaattehnika rünnakut ühelegi kolmest kaaslastest . Lärm tõusis sellest , kui tundmatu häiresignaal , mida keegi polnud varem kuulnud , äratas ööpostil tukkuva sõjalennundusdispetšeri , kes olevat alguses mõelnud , et Maalt saabub püha mees ise . Kui paanika Maani jõudis , oli Tundmatu , nagu teda kohe nimetama hakati — teaduslikult tõestatud kurjuse kehastus , see tähendab püha mehe vastand — , asunud raginal justkui poisike vaarikaraksus rajama endale teed läbi ammu uinunud kaitsekilbi , mis andis ootamatult tagasilöögi . Edasi olin ma juba saavutanud kontrolli olukorra üle — mida ei saanud öelda mind ümbritsevate ülemohvitseride kohta — ja võisin jälgida üllatunult mingi täiesti uue tõe tungimist , selle sõna otseses mõttes , minu niigi ebaturvalisse maailmapilti . Väga ebameeldiv vaatepilt oli . Kohe algusest oli selge , et tegemist on sõjalise kõrgtehnoloogiaga varustatud ruumilaevaga . Kõrvalt võis isegi väga ilus näida kaitsekilbi üksuste kärtsumine kähmluses ilmselgelt ebavõrdse vastasega . Kindlasti istus samal ajal kusagil oma turvalise juurikakodu tagaaias tundenäljas paarike , keda ei kottinud üleüldine paanika , ja mõtles selle küllusliku tähtedesaju peale soove välja . Piisavalt suure raja sissekõrvetamine kaitsekilpi , mis jätkas ka vaatamata suurtele kaotustele südi vastupanu , võttis Tundmatul aega vähem kui ööpäeva . Paanikat süvendas ka tõdemine , et Maal võib olla teisigi üllatusi peale selle kilbi , ning mitu vanemohvitseri tõid nende otsimise vajaduse kohe ettekäändeks , et põgeneda provintsi ämmade juurde peitu . Mitte keegi ei teadnud kilbi võimsust ning vahepeal tekkis isegi lootus , et need kärbseparvena sõjalaeva ümber koondunud metallputukad suudavad teda peatadagi . Kuid vähehaaval koorus Tundmatu sellest tüütust kimalasmerest välja , sähvides väsimatult paremale ja vasakule , üles ja alla , ning järgmiseks hommikuks oli ilmselge , et niimoodi seda hiiglast pole võimalik takistada . Tundmatu enda vigastused paistsid olevat minimaalsed . " Midagi peab tegema , " pomises keegi viimastest minu juurde jäänud kindralitest , keda oli haaranud küülikutardumus ekraanilt vahtivate maosilmade — see tähendab paratamtu tõe — ees . " Peab proovima kontakti . " " Mida see annab ? " " Midagi kindlasti , " ning et keegi ei suutnud heita endalt tardumust , otsekui oleksid nad sandid nagu minagi , käratasid kogu kõrist : " Tööle , mehed ! Selgitage välja , kes need on , kust tulevad , mida tahavad — ja kandke olukorrast ette ! Liigume ! Ja teatage inimestele , kes nii ehk nii juba kõike teavad , et püha mees on ainus , kellele veel loota saab ... " " Mis on ka tõsi . " Kogu Maa oli haaratud hirmu kainestavasse embusse ning selle foonil jäid inimesed lõplikult purju püha mehe kultusest , mida levitasid higipales tööd rügavad teenijad , kes isegi ei suutnud enam taltsutada värinaid hirmust viimse rünnaku ees . Püha mees sai kätte kirve , millega pidi tagasi lööma kõik kurjad jõud , altaritele heideti tema meeleheaks järjest uusi ohvreid , jõudmata enam validagi , kas tegemist on halbade või heade juurikatega . Nüüd oli lõplikult selgunud , mis ebamaise ja ebainimliku vastasega pühal mehel oma järgijate nimel rinda pista tuleb , ning kõik , usklikud ja uskmatud värisesid , maalides kujutluses selle lahingu hirmsaid pilte . Kontakti loomine ebaõnnestus ning järgneva päeva jooksul sai selgeks , et , ilmselt pidades seda kaitsekilbi tsentraalseks lüliks , võtab Tundmatu ette Blausterni . Kibekähku toimetati paanikast haaratud kaaslasele sundkorras — sest vabatahtlikuks kangelasteoks polnud enam keegi nõus — peaaegu kolmandik Maa jõududest . Desertöörlik meeleolu võimutses kõikjal , kuigi põgeneda polnud tegelikult kusagile — aga kaugele juurikas oma mullasest urust ikka näha võis — , mehi langes kui loogu välikohtute kiirkorras vormistatud surmaotsuste toimel . Ja siis järsku selgus , et kontakti said vähemalt kümmekond ajalehetoimetust , suuremat ja väiksemat . Kui palju nende läbimüük suurenes , ma ei tea , fakt oli aga see , et ainult ühel neist oli tõsi taga , ja kohe , kui ma olin saanud ühele poole kõige eksisteeriva kirumisega , toppis meessekretär salvestuse värisevate kätega minu arvutisse . " Kõik välja ! " käratasin , kui ekraanile ilmus mitte mingi koll , vaid valge , kortsudest näkitsetud inimnägu . Vähemalt polnud see järjekordne Waanenburg . Ma veeresin oma mehhaanilise tooliga lähemale ja vajusin ninaga vastu ekraani , et mitte kaotada ivagi sõnumist . Paraku kõik , mida selle kahe minuti jooksul õnnestus teada saada , oli Tundmatu välimus ja nende ligikaudne arv . Kuna kontakt polnud täielik — mingi tolmune värk sageduste sobimatusega — , polnud korralikku heli ning needki katkendid , mis olid veidi selgemad , olid arusaamatus keeles . Rääkija , kui ta rääkis muidugi , oli üleni valges ja sätendavas , näiliselt sõbraliku näoilmega ja vaevu liikuva suukriimuga . Aeg-ajalt liikusid tagataustal ka teised sarnased olendid , kõik valges , aga oluliselt tõsisemate nägudega . Üks oli kindel — tegemist oli inimestega . Ja ometi jäi mind miski selle kõige juures ränkraske koormana rõhuma . Mis koht oli valemis Tundmatul ? Oli see tõesti vastus ? Väriseval häälel kutsusin sisse ukse taga ootava sekretäri . " Asume vasturünnakule ! Neil pole midagi head kavas . Järgmistest kontaktidest teatage otsemaid mulle isklikult , kõik selleteemalised ajalehenumbrid likvideerida , et juurik ... ptüi , raisk ! Et populatsioonis ei leviks paanika ! Liiguta , ega sul kohvipaus pole ! Võib-olla ei tule meil enam kunagi ühtegi kohvipausi , kui sa ei liiguta ennast ! " Lahingud Tundmatuga kujunesid kiiresti kurnavaks , ebavõrdseks heitluseks , mille täpne ohvrite arv jäigi täpselt dokumenteerimata . Esimestel päevadel üritasid sissetungijad hoida kaitset , mis neil ka päris hästi õnnestus , kuna Maal polnud kunagi arendatud tõsiselt võetavat sõjatehnikat ega lahinguteooriat avaruumi tingimuste tarvis . Paar korda üritasid nad veel ilmselt kontakti saada , mis neil võib-olla isegi õnnestus , vaatamata minu rangele keelule , kuid siis õhkis Tundmatu Wachtsbergi , väikseima ja kaugeima tehiskaaslase , millele oli koondatud peaaegu kogu Maad teenindav sidetehnika , ning seejärel saabus pikaks ajaks lausvaikus , mis vaid sigitas hirmu väsimatult pühades kodades küürutavate juurikate seas . Hädakorras asuti taastama kitsaid sõjalisi sidekanaleid , kuid selle kuuetunnise üleüldise paanikahetke jooksul murdis Tundmatust eraldunud üksus suurte kaotuste hinnaga läbi Blausterni koordinatsiooni kaotanud kaitseliini ning samal pärastlõunal võis iga täheteadlane , vana ja noor , muidukodanik või päikest võttev õis , näha selges sügistaevas silmipimestavat plahvatust , mille lööklaine jõudis pika , hirmsalt pika viivitushetke järel Maale . Momendiks oli kõik kaotanud tähtsuse , mu sõber ja vend . Mäed hakkasid mürisema , paljud linnad vajusid tuhaks ja tolmuks , mille pesi sedamaid merre halastamatust ürgveest tõusnud hiigellaine . Peastaap mattus mitmete meetrite sügavusele liiva , pühad kojad ja inimeste usk vajusid kokku nagu kaardimajakesed , kümnete meetrite kõrgused lained lömastasid hea poole tsivilisatsioonist nagu tüütu prussakakarja . Tol hetkel , kui liiv tungis peastaabi alumiste korruste akendest sisse , kui loodus paiskas mu kui kirbu taguotsa karva hoobilt ruumi vastasseina , siis kui minuni polnud veel jõudnud kiirreageerijate brigaad helikopteril , kui kõik ümberringi mürises ja lagunes , jäi sihitust kiirustamisest väsinud aeg korraga seisma . Kõik tardus paigale , saabus surnud vaikus . Õhus ei lennanud ühtki tüütut kärbest , ei sebinud ringi ühtki surelikku , särtsuv konditsioneer oli vaikinud , loojuv päike naeratas peaaegu sõbralikult — ja ma mõistsin , et seda , justnimelt seda hetke olen nii kaua jahtinud , et teha inimese elu õnnelikuks . See oligi vastus . Õnnelikud surid , ellu jäänud said õnnelikeks , ja mina — mind polnud üldse olemas , kui vaid nende üksikute mõtetes , kes veel lootsid püha mehe vägevusele . See hetk lõppes . Nagu lõppes kõik . Ning kohe algas väsimatu sebimine , karjumine , looduse möirgamine . Ja kõik hakkas keerlema liivast põlevate silmade ees , loodust haaras agooniline kramp ja ma kukkusin valjuhäälselt anuma püha meest , et ta päästaks mu väeti keha pikast piinast kuuma kõrbeliiva sügavustes . Ja siis saabus seesamune inimlind hallide lühekeste juustega , kukkus kilaval häälel midagi seletama , millest ma ei saanud sottigi , seletades talle nuttes vastu , ja lõpuks haaras mind vihase ropsuga jalgadest ning rebis läbi kildudeks põrunud akna , kust lainetas liiva sisse , nukralt seda näitemängu jälgiva päikse kätte tagasi . Sitke hingega olin , erinevalt neist juurikaist , sõber . Kui kõik ümberringi surid nagu kärbsed mürgitatud meepotil , siis mina , see elust tüdinud ämblikmees , jäin ikka ellu . Sest ma ei maitsenud nendega kunagi ühte rooga , vend . Kogu selle Maal valitseva segaduse taustal ei pandud tähelegi , kuidas Tundmatu , ilmselt kaotuste hindamiseks ja jõu kogumiseks , lahkus järsku orbiidilt . Kuhu ta kadus , oli võimatu välja selgitada , mitte kellelgi polnud selleks tahtmist , aega ega võimalust . Need , kes jäid ellu , sagisid sihitult ringi , otsisid teisi endalaadseid , et neile kõigi humaansuse põhimõtete kohaselt kiire lõpp teha . Keegi ei tundnud huvi toidu või elamise vastu , kedagi ei häirinud asjaolu , et merepind kasvab peaaegu silmnähtava kiirusega , kuna kusagil hakkas miski sulama . Väikse latentsaja järel pöördusid võidusõnumiga tagasi ellujäänud üksused , aga neid võtsid vastu mustad lipud ja leinaitkud . Inimesed olid jälle unustanud püha mehe , kuni esimene kõrbekülm öö neid ükshaaval kustutama hakkas , ja siis tulid nad halades lagunenud kodade juurde , lõid üles välialtarid ja hakkasid viskama näppu , kelle verega need sisse pühitseda . Püha mees istus samal ajal kahe hulluks läinud piloodiga helikopteris , mida polnud millegagi tankida peale liiva , ja sundis neid aeglasel kiirusel õhku tõusma ning lendama Põhjasaartele , kui need veel alles olid . Kuigi planeeti valgustas ere päike ja kõik endasse neelanud liivadüünidel sosistas kergemeelne tuul , oli saabunud igavene pimedus ja rusuv hauavaikus . Vaid piloodid kraaklesid omavahel , üks uskmatu , teine usklik , aga kui püha mees ütles , et uskmatu on väärt surma , hakkas too usklikuks ja viskas esimese uskliku kabiinist paarisaja meetri kõrguselt välja . Meil õnnestus maanduda imekombel säilinud linnas , mis oli ilmselt jäänud loodusel kahe silma vahele . Usklik muutus jälle uskmatuks ning jättis mind üksinda väljasurnud helikopterisse . Kuid sandist püha mehe vägi oli selles linnas eriti tugev , ja kui ma pragunenud lennurajale välja roomasin , näitasin räsitud keha ja liivas lihvitud raudmaski , lohistasid kaks tehnikut mind tänades , minu verega oma nägusid kastes ning minu peast endale juuksekarvu talismanideks noppides , mind ülikiiresse hävitajasse , kus juba ootas uhkete vuntsidega reservohvitserist piloot . " Püha mees , sa jätsid ellu mu naise ja kaks last — kolmas oligi igavene nännipunn , õppis pealinnas kunstnikuks ! — , ütle , mida saan teha , et sind tänada , " ja ta rääkis veel ja veel ega tüdinenud ise oma loba kuulamast . Poetas ka harda pisara ning võttis siis sellise tulejutiga paigalt , et ma oma sisikonna endale istumise alla keerasin . Ja siis ma nägin , et minu ees istub hoopis seesama lindinimene , kes mind liivast välja tirinud oli , ta vehkis laiade lumivalgete tiibadega ning mina olin vangistatud tema tulisesse üsasse kilomeetrite kõrgusel maapinnast . Mind haaras paanika ja ma pistsin kisama , aga selle koletise kõrvus huugas lendamise mürin , nii et ta ei pannud midagi tähele . Kui ma oma saatusega leppides rahunesin , heitsin pilgu ülevalt alla sellele , mis kõigest järele oli jäänud , ega näinud muud kui ühtlast merepinda , mis vaheldus aeg-ajalt päikesekiirtes põleva kõrbeliivaga . Ma sundisin ennast rahulikuks , sest oli veel üks asi , mille ma joonde ajama pidin , ja selleks oli mulle abi vaja . Kasvõi sellesama lindinimese abi . Enne kui me maandusime Silver Creeki väljasurnud ja lagunenud lennuradade justkui kombitsate võrgustikuga lennuväljale , jõudsin panna paika kõige tähtsamad prioriteedid lähitulevikuks . Kuna tegemist oli vaevalt üheainsa päevaga , polnud see üle mõistuse käiv ülesanne . Ma teadsin , et olen eriline . Polnud kahtlustki , et ma pärinesin kusagilt mujalt kui nende lihtsurelike seast . Kui neil kõigil oli kollane nahavärv , mustad vuntsid-silmad-juuksed ja nende kasvule vastavad pisitillukesed kergesti taastatavad ajud , siis mina olin seda neetud valget värvi nagu Tundmatu . Peksa saanud lastekodus — mis mul pikal volaskil nendele väikestele tõmmudele jussidele vastu panna oli ? — , saanud keskpärasest madalama hariduse kui need kollased peletised , kes tundsid lõhnast omasid ära , ja veelgi nigelama töökoha . Ma pidin olema eriline , sest ma olin Waanenburg ja püha mees , ja ma ei saanud olla pärit siitsamast . Sisemine vaist ütles seda . Ma ei tahtnud enam ümberringi kedagi näha , ma tahtsin tagasi ainult toda lühikest õnnehetke , et see valitseks ainult mind , ei mingeid lindinimesi ega muidu inimesi — selleks , nagu ma uskusin , pidin leidma koha , kust pärinesin , et panna iga lüli selles mosaiigis omale kohale tagasi . Kusagilt ma ju pidin pärinema , nagu ka kõik teised , kes endid Waanenburgideks nimetasid , ühest august , verise ja limasena ... kui just ... " Kuradi raibe ! " sajatasin ja vandusin kõike kõige hirmsamates väljendites maapõhja , kuni rappuv lennuk vaevaliselt maandus . Aga künklikul rajal filigraanselt manööverdav piloot ei kuulnud ühtigi . Mind tabanud visioon oli enam kui kohutav . Kujutlesin , et olen üks neist antijangistlikest ebarditest , keda olin isegi seletamatute sisemiste tungide sunnil tehases tootnud . Kuigi oli teada , et see on täiesti eluvõimetu rida , ei andnud võimalus , et olen ise ennast taastootnud või midagi sinnakanti , enam rahu . Või veel hullem , et keegi suurem , võimsam ja olulisem on mind tükkhaaval kokku pannud , geen geeni , rakk raku järel . Äkki olin katseloom ? Äkki kandsin mingit unikaalset geeni ? Äkki olin saanud põgenema mingist laborist , nagu too radioresistentne sisalik , põrguline , olles malendiks kellegi hoopis suurema mängus ? Tohhoo , kurat — oli see alles avastus ! Ja see , et selliseid Waanenburge polnud vähe — see klappis ju selle hüpoteesiga ülihästi ! Me kõik võisime näiteks olla mingi ühe haiguse mudelid . Silver Creekist polnud säilinud peaaegu midagi . Lösutades päikesepaistest kuumal mõranenud lennurajal , millele olime imekombel suutnud maanduda , rebides ribadeks lennuki rataste kummid , seadsin mõtteid korda . Lindinimene kõrgus minu ees , varjates kehaga päikesepaistet , et ma viga ei saaks , ja jälgis , et ma ei upitaks ennast kogemata üle mõne siin avaneva kuristikuserva . " Ütle midagi , püha mees , rõõmusta mind . " Ja kuna ta suust tuli veelgi veidramaid häälitsusi , siis ma kostsin süngelt mõtteid ritta seades : " Kuradile . " " Kõik , kes elama jäävad , saavad püha õnnistuse ! " pajatas ta omasoodu , näol õnnis ilme , vuntsid elavalt liikumas . " Maal algab uus elu , sellest saab püha elu , kõik elavad üheskoos , kõik on lõputult õnnelikud — täpselt nagu ennustati ! Maa ei pea enam olema Maa , vaid peab kandma sinu püha riigi nime , püha mees ! " Ma lõin vihaselt käega , peletades eemale veremaiaid kärbseid , kellele minu kehamahlad pakkusid prisket kehakinnitust . " Mine otsi keegi üles , mees , ma tahan ümbruskonnas läbiotsimist korraldada . Ja kiiresti ! " " Otsemaid ! " õnneks viis tuul kõik kaasa , mis tal jooksu pealt lisada oli . Ta tuli korraks siiski tagasi , ronis mõlgitud lennukisse , kust tõi lagedale hapra püstoli ja korraliku vintpüssi . Viimase suskas ta mulle kätte . " Igaks juhuks . Õnnis maailm pole veel lõplikult õnnis , et ennast mitte kaitsta . Ma olen hetkega tagasi ! " " Maailm ei saa kunagi õndsaks , " pomisesin talle järele , kui ta raskelt hingeldades ja üle asfaltis avanevate salakavalate mõrade hüpates jooksu pani . Ma olin jäänud ihuüksi keset hüljatud lennuvälja , millest jooksis üle kuum tuul , mattes kõike vähehaaval liiva , nagu hauakaevaja trambib kinni järjekordse kliendi viimast puhkeaset . Mind haaras kiiresti hirm . Peale kärbeste ilmusid silmapiirile ka mingid väiksed väledad neljajalgsed , kelles arvasin tükk aega nägevat üksteisega neljakäpukil kaklevaid iseendaid . Tõde oli aga palju ähvardavam . " Kõrbekoerad ! " mõtlesin paaniliselt . Üritasin ennast jalule ajada , et lennukisse peitu pugeda , kuid ei suutnud . Nii ma tardusingi paigale , kui kuue-seitsme pealine kari paarisaja meetri kauguselt kilades möödus . Mind märkamata — tuul puhus nende poolt — jooksid nad linna , kus oli avatud hiiglaslik pidulaud ellujäänud õndsatele . Tõepoolest , Maale oli laskunud püha õnnistus , iseasi , kas õnnelikud olid ikka need , kes pidid seda elusast peast mekkima hakkama . Oodata tuli mul kaua . Pikapeale kustus viimanegi lootusesäde ning ma tõstsin pale taeva poole , et lugeda maagilist valemit ja paluda pühalt mehelt lunastust . " Palu iseendalt , Waanenburg ! " mühatas valju hääl vastuseks , kuigi rääkijat polnud kusagil näha , ning ma jäin ehmunult vait . Keha põles kõrvetava päikse ja liivase tuule käes . Pea kohal tiirlesid mingite lindude tumedad siluetid , pikeerides aeg-ajalt varemete vahele . Meest polnud ikka veel . Ma kaldusin uskuma , et ta on nõdrast peast ära eksinud , maha löödud kaaskodanike poolt , langenud näljaste koerte ohvriks või kukkunud mõnda põhjatusse kuristikku , milliseid oli siin küllaga . Seda , mis Silver Creekist järele oli jäänud , polnud sugugi palju — otsustades vaate järgi , mis mulle oma poollamasklevast asendist näha oli . Suure osa oli jõudnud neelata maanihe , suurt osa oli kiiresti neelamas peale tuiskav liiv . Rohelusest polnud enam jälgegi , vaid üksikud majad , need inimeste üleslöödud petlikud kindlused olid veel eristatavad , kuid ka neid ootas peatselt tondilossistumine leegitsevate hangede vahel . Miski liigutas lennuki saba juures , liiv tõusis sahinal lendu ning helitult puudutasid maad peaaegu läbipaistvad lumivalged jalatallad . " Jälle sina ! " Lindmees astus väärikalt minu juurde ning lausumata sõnagi , ulatas mulle käe — tule , ma aitan sind . " Hoia eemale ! " käratasin vihaselt ning võtsin ta ebakindlalt sihikule . " Mulle pole kedagi vaja , ma tahan olla ja surra üksi ! " Ta helesinised silmad uurisid mind üksikasjalikult , ilma et neis oleks midagi peegeldunud . Sama edukalt võinuksin ma uurida põhjatut taevast , et midagi asjalikku teada saada . " Kas sa oled surm ? " " Ma tulin sind aitama . " " Mul pole kedagi tarvis ! " Ning ma vajutasin päästikule . Järgmisel hetkel oli ta helitult kadunud , muutudes hiiglaslikuks agoonias tõmblevaks raisakotkaks ja jättes mu jalge ette loigu kiiresti hüübivat vereollust . Kui lennuväljale sõitis mürinal kõrbe tingimustele kohandatud sõjamasin , polnud mind enam ammugi elavate kirjas , mõistuslikust küljest kindlasti . Olin vahepeal jõudnud sõdida naiskentauridega nende täies ihuilude hiilguses , kakelnud hamba peale võtta tahtva Bobbyga , kes lõpuks ikkagi sai oma tahtmise , näinud hiiglalikku roosiaeda võrsumas liiva imbunud verisest seemnevedelikust ja pannud kisades tükkhaaval kokku nende rooside vahele ära lagunud valemit . Mind oli külastanud noor püha mehe teener , kes kandis seljal samasuguseid tiibu nagu lindinimene , selle vahega , et need olid määrdunud papist . Ja siis algas ring otsast peale naiskentauridega . Isegi siin käis elu tsüklitena ja see oli kõige hullem . Ainult tühjaks lastud vintpüss ei tahtnud kuidagi uuesti tulistama hakata ning valemit ei õnnestunudki enam endisel kujul kokku panna . Kiiresti tõusis tuul . Taevalaotusse ilmusid rasked mustjaslillad pilved , mis tõid enda järel igavese pimeduse — aga mitte valemi ! — ja viimaseid ellujäänuid jahtivad teravad piksesähvatused . Roomik suundus otse minu poole , külvates oma mitmekümne tonnise massiga hirmu ümberringi laiuvatesse liivamägedesse . Sellest hüppas välja kolm meest , kelledest üks oli mind aidanud piloot , ning suurema vaevata vedasid nad mu abitu kehajäänuse läbi tõusva liivatormi kitsasse palavasse salongi . " Mehed on ülesannete täitmiseks valmis ! " teatas punetava näoga mees õnnelikult . " Ainult ütle , kuidas , ja me rajame tee uude ellu ! " Kuidas see kõik mind ära tüütas ! Peaasi , et nüüd nemadki polnud viirastus — ainult sel tingimusel olin nõus kuulama segase ohvitseri küündimatut mulinat . " Palju mehi teil on ? " korisesin vaevaliselt läbi pragunenud huulte . " Paarkend kindlasti , ja sama palju masinaid , " vastas juhi ülesandeid täitev nooremleitnant . Tal olid äranutetud silmad , kuid see oli ka ainuke inimlik tunnusjoon tema välimuses . Sädemed , mis ta tihedalt pilkuvate laugude vahelt lendasid , ei tõotanud midagi head . Kogu ta räsitud ilme , verine vorm ning mõlkilöödud tolmune kukal ei eristanud teda millegipoolest kunagi tänavanurkadel kangekaelselt almust palunud hullunud silmadega hulkuritest . " Sullivan , sina ? " Mehed vaatasid mulle imestunult otsa . Sullivan kehitas õlgu , roomik võttis järsult paigalt . Hakkas sadama , alguses üksikuid arglikke piisku , millele järgnes peagi kiiresti paisuv maru , rahesaju ja roomikut raputavate tugevate tuulepuhangutega . Peagi oli kõik ümberringi mattunud ühtsesse tormikeerisesse , liiv muutus sopaks , mis muutis salakavalad kuristikud poriga täidetud mülgasteks . Paar korda õnnestus meil napilt pääseda uppumisest sellises mülkas . Sullivan ei pidanud lõpuks vastu , rebis endalt ohvitseripagunid ning puhkes hüsteeriliselt kõike kirudes nutma . Roomik tardus värisedes paigale . " Püha mees , tee midagi . " " Püha mees , aita . " " Peata maru , püha mees , ära kurjusta meiega . " Seda arvasin kuulvat nende suust . Võib-olla palusid seda hoopis minu huuled . Vana piloot asus ise juhtimispuldi taha , roomik võttis ettevaatlikult paigalt . Sullivan istus minu vastas ja värises nutta . Me vahtisime teineteist vaikides ega lausunud midagi . Me olime jälle koos , tegime ajalugu , pidasime suuri lahinguid , lõime nullist uut elu . Me olime jälle tolle kauge tsükli alguses tagasi . Linnas õnnestus neil mingit söögipoolist leida , kuid mulle ei antud sellest midagi , kuna püha mees ei vajanud kehakinnitust . Ta pidi olema surematu igiliikur nagu tehiskaaslane püsiorbiidil . Ainult haisvat vett kallati mulle kanistrist pähe , kuna verd polnud kusagilt võtta , ja seda liivaga segamini lakkudes suutsin hädapärast kustutada janu . Kiirkorras korraldatud staabis , varisemisohtlikus hurtsikus , kogunesid mu viimased välikomandörid , kümmekond truud jüngrit , käske ammutama . Ja lösutades külilipaisatud ning mõlgitud tühjal kütusevaadil , niiöelda altaril , pidasin oma viimase kõne . Väikse ja väeti jutu , milles polnud mingit jõudu , et kasvõi niiti nõelasilma torgata , kuid mehed , keda ma nimetasin vendadeks , võtsid vedu , kaedes hirmunult mu närtsinud keha , katsudes sõrmedega veritsevaid haavu ja torgates mind jalga täägiga , et kontrollida , kas olen ikka õige püha mees . Ning seejärel jooksid nad kõik laiali , jättes minu juurde tunnimeheks häbelikult varju hoiduva , et varjata pisaraid , Sullivani , viimase teenija , kes pühal mehel olnud on . " Otsige tehast või laborit või mistahes kahtlast värki , mis võib asuda tuhande kilomeetri raadiuses , " olin neile öelnud , mispeale kõige vanem neist , Waanenburgi tapatalgude veteran majori auastmes , kes valiti igiammuse traditsiooni kohaselt nende etteotsa , kostis , et püha mees , aga saarest polegi pärast suurt uputust muud midagi järel kui ümberkaudsed mäed ja porisse mattunud org . Ja püha mees haugatas siis kibestunult , et otsigu siis needki jäänused läbi ning ilma tulemuseta ärgu pöördugugi tagasi . Kuni mehed ära olid , lasin Sullivan-poisi ta enese püssiga maha ja asusin suurivaevu , iiveldusega maad jagades , teda vähehaaval otsast sööma . Nii pidasin vastu ühe päeva , teise hommikul asusid poisi jäänustesse elutsema liivast välja roninud sitikad , kes maitsesid palju paremini kui inimliha , ning sama päeva lõpuks upitasin ma haisva korjuse aknaruudust välja . Terve öö kuulsin seina taga kisklemas ja klähvimas poriseid koeri , kelle priiskavast pidusöömingust linnas polnud alles enam peaaegu midagi . Tassinud Sullivani söömiskõlblikud tükid kiiresti laiali , närinud luud peeneks klibuks , asusid nad poris lödistades näljaselt hurtsiku seinu lammutama ning mul tuli raisata kaks viimast padrunit , et tappa üks nende seast — esimene kuul vilises porri , teine haavas üht suuremat isendit , kelle kähe ulgumine peletas need kiskjad tükiks ajaks hurtsikust eemale . Kuid seda mitte eriti kauaks . Täpipealt nagu inimesed , tegid nad oma suguvennale peagi lõpu peale , pistes ta elusast peast nahka , ning asusid uuesti kiskjalike silmade sätendades staabihurtsikule tormi jooksma . Vihm andis mitu korda järele , kuid algas siis jälle uue hooga , veelgi agressiivsemalt kui enne , ja ähvardas hädiselt hurtsikult katust rebida . Välk sähvis ümberringi — ma võinuksin teda katsudagi — , kõuemürin ajas hulluks . Korraga saabus aga vaikus , mis lõi mu silme ette kõige jubedamad pildid . Pimedas oli näha , et koerte tumedad siluetid on padu käes paigale tardunud , kuulatades kusagilt kostuvat tigedat lõrinat ja haledat kilamist , ning seejärel panid kõik , nagu üks mees , kuhugi plagama . See oli visioon sellest õnnelikust elust , sõber ja vend , mis ootas inimest , sind ja mind , sellel planeedil , juhul kui ta otsemaid ei mattu liiva ja porri , nagu mattus juba enamus tema rajatud tsivilisatsioonist . ... Esimese roomiku saabudes olin uuesti kaotanud aja- ja ruumitaju . Ma ei suutnud ennast isegi koguda primitiivseimaks rõõmuväljenduseks , kui hurtsiku ukse eest murdnud vana sõjamees , seesama Waanenburgi tapatalgude veteran väsinult sisse astus , kallas endale nurgas seisvast kanistrist külma haisvat vett kaelale , tundis huvi , kus Sullivan on , ning saamata vastust , ütles , et nad leidsid mägedes , kahe kuru vahel porri mattuvas metsas juba üpris sügavale vajunud raudse kere , mis meenutas kõige rohkem keskmise eramaja mõõtudega piklikku pätsi . Kahe võimsa prozhektori ja sagedaste piksesähvatuste valguses oli näha vaid juba peaaegu porisse uppunud puid , mis olid ajapikku kasvanud selle metallikolaka ümber ja isegi peale . Mingit läiget metallil enam polnud , oli selge , et hoone või masin , mis ta ka polnud , oli siin veetnud kaua aega , võib-olla koguni sajandi . Meile vastu tõtanud roomik , mis oli valvesse jäetud , võttis meid kohe sihikule , juhuks kui tegemist peaks olema vaenlasega — seda kartsid Maal kõik , hirm abstraktse vaenlase ees kasvatati neile sisse varases lapsepõlves — või muidu hullunud möödujaga . Käriseva raadiosaatja teel nõuti kohe selgitust , kes me oleme ja mida tahame . Vana veteran käratas väsinult , et oleme sõbrad . " Aga teie vaimne tervis ja plaanid ? Ega te meie vastu mingit plaani pea ? " " Muidugi ei ! Kuradima kollanokad ! " Vanamees põrnitses liikumatut metallelukat läbi kitsa aknaruudu ja lausus süngelt : " Me andsime talle mataka , kui leidsime . Aga pidas vastu , sinder , ainult sädemeid lõi ja pori pühkis pealt . Kust ta välja ilmus ? Varem polnud siin kindlasti midagi . Kusagil siin kulges väike autotee . Idas asub mets , kuhu Kõrbekoer mattis oma sisse . Asustamata kant . Võib-olla tõi maavärin ta lagedale . " " Tassige mind välja ja viige selle juurde , " sosistasin viimaseid jõuriismeid kogudes . " Tahan teda lähemalt vaadata . Ise jääte siia . " Roomik ronis läbi tagasi vajuva pori hädavaevu lähemale ning peatus paarikümne meetri kaugusel hüljatud ilmega metallelukast . Kaks kurnatud ilmega sõdurit haarasid mul kätest-jalgades nagu sandile kohane ja tassisid liigeste ragisedes prozhektorite valgel porikeeristega maadeldes objekti juurde . Ma sülitasin suhu ahmitud pori välja . Kas tundus mulle nii või õhkus sellest metallirusust tõepoolest sooja ? See pidi olema pelgas illusioon , sest selles keres polnud midagi , mis viidanuks vähimalegi eluvõimalusele . Võis juhtuda , et tegemist on mingi vana lennuriista , meteoroloogiajaama või maha jäetud laboriga — mida iganes . Kuid see oli ka mu viimane võimalus , viimane õlekõrs selles surmale määratud inimrabas . Ma olin kindel , et kui see pole koht , kus saan rahulikult kustuda , siis edaspidisteks otsinguteks minu eluküünalt , mis oli senini üllatavalt kangekaelselt vastu pidanud , enam ei jätku ning järgmiseks päevaks olen muutunud tõeliseks pühaks meheks selle sõna kõige koledamas tähenduses . Siis olen jälle abstraktsioon , kusagil-keegi-miski , pime usk , lootus ja muu värk . Ja minu haual kõrgub hiiglaslik püha koda , milles valatakse verd põhjatutest inimreservuaaridest ning mis variseb koos kõigi altarite , teenijate ja viimaste usklikega kokku kohe , kui Tundmatu tagasi pöördub . " Jätke mind siia , mehed . Olge tänatud , tublid inimesed . " Nad ei vastanud midagi , pühkides silmi kaitsvate prillide vahelt pori , ja sumasid läbi kohati kubemeni ulatuva sopa roomikute juurde tagasi . Suurivaevu õnnestus mul roomata , kõrini külmas sitas , metallkere juurde , ja takerduda hädist kaitset pakkuvate puujändrike vahele . Ettevaatlikult puudutasin üleloomulikult siledat metalli krampi kiskuva käega . Ta lebas kui surnu ega reageerinud minu puudutusele , kuid ühtäkki haaras mind kindel veendumus , et mul on kunagi , kunagi igiammu , olnud pistmist selle elukaga , mis ta ka polnud . Ning tundes , et surm ihub juba hammast , et mulle kõri kallale söösta , et neelata mind aeglaselt porimülkasse ja tassida lõpmatute keeristega laiali , aga mu viimane elulootus , külm väljasurnud metallkogu , vana sõber või kes iganes , ei anna elumärkigi , puhkesin lõplikus lüüasaamises veendudes nutma . Ma olin igaveseks neetud siia jääma , siia , nende barbarite hulka . Tige sähvatus valgustas mu märga põletusarmides nägu hea sekundi vältel ning nahka raspeldav vihm püüdis mind mudasse matta . Ja sel hetkel hakkas miski sisisema ning minust vaevalt kümne sammu kaugusel avanes lausksiledas seinas midagi uksetaolist , murdes maha kaks selle ees porivooludega maadlevat puujändrikku . Kusagilt kostsid hõiked , masinatest hüppas välja mitu meest , kes viskusid poriga võideldes minu poole . Mina aga võtsin vaevaliselt ette viimase teekonna omaenda kirstuni , mis säras korraga täies elujõus ning mis nüüd vajub minu ümber pikkamisi liivase haua pimedasse põhjatusse . " Püha mees , kuhu sa lähed ? " See oli seesama veteran , vana sõjakaru , kes oli kunagi minu vastu sõdinud , liiva söönud ja raskelt haavata saanud . Nüüd oli tema hääles palvega segunenud paanika . " Sinna , sõber , " osutasin suhu tükkivas poris puristades avatud sissepääsu poole . " Ma lähen alatiseks ära . " Ja selles osas oli mul õigus . " Aga mis meist saab ? Mis me peale hakkame ? " Ma tõstsin talle palavikuliselt põlevad silmad ning puudutasin külmast värisevate sõrmedega ta poriseid pükse . Seejärel andsin porist välja paistvale põlvele väsinult suud . Vanamees võpatas tahtmatult . " Palun , aita mind , " ümisesin tüdinult . Kuna ometi see kõik lõppeb ? " Need paar meetrit , ämblik ei jaksa enam . " " Mis ämblik ? " " Seesamune ... püha mees . " Ta lohistas mu värske õhu järele lõhnava ukseavause juurde , piilus ettevaatlikult sisse , mille ma talle viimast jõudu kokku võttes surma ähvardusel ära keelasin , ja alustas uuesti : " Aga mis meist saab ? " " Ma ei tea , " vastasin ausalt . Heitsin pilgu otse avause juurest algavale metallrestile , mis viis kuhugi eluka sisemusse . Ma olin ju kunagi siin olnud , kindlasti olin — juhul , kui see polnud järjekordne viirastus . Kuid valikut mul polnud , samuti nagu tagasiteedki . Ma vaatasin nukrale sõjamehele alt üles otsa — sellisena viimane minu poolt nähtud elav inimene mulle meelde jäigi , kõrge , tugev , samas ehmunud ja nukker . Ja ma ütlesin , üritades teda lohutada : " Sina oled minu abiline , sina jääd valitsema . Ehitad püha mehe koja ja hoolitsed inimeste eest . Taasta siin elu , püha mees läheb alatiseks minema , aga ta jääb — tead ju küll , kuidas tal need värgid käivad . " Ning enam kordagi tagasi vaatamata lohistasin ennast soojale metallrestile , kust minust haarasid ähmaselt tuttavad plastikkombitsad ja vedasid mind minu viimse asupaiga sügavusse , vastu kõigi küsimuste vastustele ja viimasele üksildusele , mille järele olin nii kaua janunenud . Mis neist seal väljas sai , ma ei tea , sõber — kahju muidugi , loodetavasti õnnestus neil ellu jääda . Võib-olla leidsid nad kontakti Tundmatuga , võib-olla suutsid koondada oma jõud . Minu jaoks neid enam polnud , peagi polnud üldse mitte kedagi , ainult mina ise . Ja sina , mu viimane saatja ja kaaslane . Vastuseid kõigile küsimustele ma ei saanud ja mitte ainult selle pärast , et ei jaksanud ennast siin kõigeni lohistada . Seletage metsikule koerale ära , miks ta ei saa kuuli eest ära joosta , ja tulistage siis teda , et ta usuks , et see ka tõepoolest nii on . Ning ometi ei saa ta mitte mõhkugi aru , rabeldes viimases agoonias . Sarnasesse olukorda sattusin siin minagi . Meil oli ühine ema ja see oli spetsiaalsesse laborisse lukustatud karvane lambanäss , usu , sõber , või ära usu . Ja parasjagu oli ta tiine , kandes oma üsas järjekordset Waanenburgide pesakonda . Emasloom , noh , seesama jutt naissoo kui evolutsioonilise tuuma kohta , ürgemad ja muu taoline värk . Siin ta seisis , minu ja mu teisikute ürgema , ja määgis haledalt , kui ma teda suurivaevu mingi tundmatut funktsiooni täitva esemega surnuks materdasin . Laevas — ja polnud kahtlust , et ma olin sattunud mingisse avaruumi rännakuteks mõeldud laeva — leidsin mitu surnud nagamanni , vanuse poolest nooremad kui paar aastakest . Ilmselt olid nad hukkunud raputamise käigus . Ime et selle käigus ei hukkunud meie ürgema või et tal ei juhtunud nurisünnitust . Pika uurimise peale jõudsin vähehaaval nendele järeldustele , millele pidanuks jõudma juba ammu , suutnuks ma korralikult ajusid liigutada . Ja praegune hüpotees on järgmine ( neid on muidugi palju , kuid esitan tõenäoliseima ) — kusagil avaruumis on veel inimesi . Selliseid nagu mina , pikka kasvu ja valge nahaga ja üleloomulikult arenenuid . Kunagi igiammu asustasid nad meie Maa , noh , eraldusid kolooniana , pidasid võib-olla iseseisvuse pärast sõda , aga võib-olla ei pidanud ka . Tõenäoliselt ei otsinud neid keegi taga , kuna majanduslikult polnud see otstarbekas . On ju teada legend kunagisest üliinimesest , tervest rassist , kes Maad asustama hakkas , võib ju ollagi , et sellel on mingi reaalne alus taga . Arengu värki — seda , miks ühiskond pole kuhugi arenenud tollest ammusest ajast — olen vist juba valgustanud . Tundmatu , kes meile punkti kirja pani , pärineb tõenäoliselt tollest inimpopulatsioonist — kusagilt sealt , ülevalt , jah ? Arenenum , tugevam . Võib-olla avastasid nad meid päris juhuslikult . Ei tea , vend . Kes siis mina olin ? Mitte Waanenburg igal juhul . Loogiliselt kõlab järgmine oletus . Avaruum on suur ja lai , nii suur , et üks inimelu jääb üürikeseks , et selles kuhugi välja jõuda . Kui juurikas lendas Blausternile mesinädalaid veetma , võttis see pool päeva aega ja juurikas teadis , et see on õige mesinädal , kodust ääretult kaugel . Aga see oli kõigest püsiorbiit . Jälgi mu loogikat , sõber , ära jäta katki . Palun sind . Ja kui nüüd lennata väga kaugele , siis kärvaksid sa lihtsalt maha , enne kui kohale jõuaksid , aga masin — jah , siin oskas seda teha isegi masin , näe too seal , kirevate tulukestega , mis veel mõni aeg tagasi töötas aktiivselt uue ürgema ja tolle üsasisu geenide kallal , enne kui ma talle matsu andsin — , masin tootis su uuesti valmis , tillukese poisikese , kes lendas edasi . Ja nii ehk aastasadade vältel . Ma ei julge muidugi väita , et mind ümbritseb igiliikur , see oleks küll teaduse tipp , aga süüa toodab ta ei tea millest järjest juurde ja sellest mulle , lihtsurelikule piisab , et uskuda imet . Kas ta ka lennata suudab nii lõputult , on raske öelda , neid nuppe puutun ma siin ainult raudkangiga — surnud masin on parim masin . Ilmselt lasti mind siin alla või kukkusin ise alla ja minema enam ei saanudki . Ja siis algas see Waanenburgide värk , kogu oma pikkuses ja ilus ja sandi lõpuga . Huvitav masin muidugi . Ega ta üksindust ei võimalda eriti . Esimene aeg kulus mul kõik selle peale , et likvideerida ükshaaval ümberringi liikuvaid inimesi , koeri ja muid päris tundmatuid olendeid . Iga kord , kui tegin otsa peale ühele naisele , tuli asemele teine , veel ahvatlevam ja pikajalgsem . Selge on igal juhul see , et kui vaat tollel puldil mingid asjad segi lüüa , siis kaovad teatud olendid mingiks ajaks ära , kuni masin ennast jälle ära parandab ja toodab nad tagasi . Selles , et need on puhtad illusioonid , pole enam mingit kahtlust , kuigi need naised ... sõber , palju ma neid libusid Maal ära jebotanud olen , pole ükski neist väärt nende juukselõhna siin , nende rinnanibude pinget ja muud seda värki . Oh , ja siis oli siin Bobby , kes ikka pole õppinud inimese kombel häälitsema ( äkki olen minagi varsti selline ? — seepärast kuula mind , sõber , et ma ei unustaks , kuidas inimkeelt suus liigutada ) . Ja see on turvaline värk , väga turvaline , et siin pole ühtegi tõelist inimest . Mul tasub vaid endale kedagi ette kujutada ja tegelane on peagi platsis . Ela ja ole , pime hing liivast haua põhjas , müüritud terasest kirstu , milles pole sugugi nii külm , kui juurikaid hirmutatakse . Jah , ei tea , kui sügavale ma juba vajunud olen ? Mis seal väljas toimub , ei puutu üldse minusse . Aeg-ajalt mõtlen , et hirmus värk juhtub , kui Tundmatu õhib kogu Maa , ja siis lendan minagi pisikesteks molekulideks oma tillukese maailmaga siin , aga mis see minusse puutub ? Minu tsükkel on siis sellega lõppenud . Lõplikult . Tõenäoliselt jääb mingi eluvorm muidugi maale alles , mingid sitikad ja satikad , kes miljardi aasta pärast kaevavad välja minu ekskremendi fossiili , sebivad selle peal edasi-tagasi ja liigutavad asjalikult tundlaid . Sõber , kuula mind veel veidi , ära mine ära , mul oleks sulle veel nii paljust rääkida , kui kõik vaid meelde tuleks ... Sõber , ole lähedal , kui viimast korda silmad sulen . Me kõik oleme siin ühes kongis , ühes hauas . Kui sa vaid teaksid , kui kõrini mul on nende tobedate lammaste tapmisest , mida masin järjest juurde kloonib , et siis mind ennast neis paljundada . Tsükkel tsükli järel , lõputult — väsimatu tööriist , sõber , kui sa vaid teaksid , kui tüdind ma temast olen ... Kuuled sa mind veel , sõber , hinge heitvat santi porisse mattunud kirstu põhjas ?