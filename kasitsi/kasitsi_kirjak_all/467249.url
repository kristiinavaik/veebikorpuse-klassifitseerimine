467249.url	Aseesimees Keit Pentus Tere päevast , austatud Riigikogu ! Alustame <arv>. oktoobri infotundi . Infotunnis osalevad täna valitsusliikmetest peaminister Andrus Ansip , keskkonnaminister Jaanus Tamkivi ja regionaalminister Siim Valmar Kiisler . Nagu te näete , on eelnevalt registreeritud küsimusi kokku <arv> , mis tähendab , et infotunni ajakava on küllalt tihe ja ette rutates ütlen , et kui teema tõstatajal on esitada kaks täiendavat küsimust , siis meil kohapeal registreeritud küsimusteks aega ei ole . Seega on iga teema käsitluseks võimalik esitada kolm küsimust : kas kõik teema tõstatajalt või üks küsimus teema tõstatajalt ja kaks kohapeal registreeritud küsimust . Viime nüüd läbi kohaloleku kontrolli . Kohaloleku kontroll Infotunnis osalemiseks registreerus <arv> Riigikogu liiget , infotundi ei registreerunud <arv> Riigikogu liiget . Aseesimees Keit Pentus Täna arutatava esimese teema püstitaja on Mark Soosaar . Küsimus on suunatud peaminister Andrus Ansipile , selle teema puudutab arstiabi väikesaartel ja ääremaadel . Palun mikrofon Mark Soosaarele ! Mark Soosaar Lugupeetud juhataja ! Austatud peaminister ! Vabariigi põhiseaduse § <arv> ütleb , et Eesti riigi maa-ala , territoriaalveed ja õhuruum on lahutamatu ja jagamatu tervik . Tõepoolest , nii ta peaks olema , aga kui me vaatame , mis toimub meie tosinal väikesaarel , siis tekib kahtlus selle paragrahvi täitmise osas . Näiteks viiel väikesaarel – Piirissaarel , Pranglil , Vormsil , Ruhnus ja Kihnus – ollakse hädas sellega , et ei ole perearsti . Tõsi , Kihnus ta on , pikendas tänavu talveks veel kolmeks kuuks oma tööaega . Need saared on meil mandrist tõsiselt eraldatud . On tulemas talv , seega aeg , kus saartega võib-olla üldse mingit ühendust ei ole . Kuna küsimusega on kiire , siis ma ei suutnud ära oodata , kuni meie ette tuleb sotsiaalminister , ja otsustasin küsida otse teilt , peaminister : mida te ette võtate ? Peaminister Andrus Ansip On ilmselge , et kõigile väikesaartele perearsti palkamine ei ole jõukohane ei saare elanikele ega ka Eesti tervishoiusüsteemile . Kui me nimetame mõne nendest , näiteks Vilsandi või Osmussaare , ja kui seal on kaks või kolm püsielanikku , siis on selge , et sinna ei saa asustada kas kolmandat või neljandat püsielanikku perearsti näol . Kõikide Eesti väikesaarte jaoks on koostatud arstiabi osutamise riskikaardid . On analüüsitud erinevaid juhtumeid , kui kiire peaks olema arstiabi , mis peaks väikesaartele kohale jõudma , ja selleks on kõikide saarte puhul ette nähtud vastavad tegutsemisjuhised . Kui on tegemist väga kiire väljakutsega , siis võetakse ühendust kõigepealt saarel asuva parameedikuga , kes võib olla Päästeameti teenistuses , või saarel asuva Politsei- ja Piirivalveameti ametnikuga , kes läheb kiiresti haige juurde ja siis otsustatakse kohe , missuguseid abinõusid rakendada . Kui abi on väga kiiresti vaja , siis kasutatakse piirivalve ja Päästeameti helikopterit ja see süsteem toimib suhteliselt hästi , kuigi ma möönan , on olnud teatud tõrkeid . Mark Soosaar Lugupeetud peaminister ! Ka minu laual on siin praegu Lääne-Eesti väikesaarte kiirabilise transpordi korraldamise tegevuskava . Selle põhjal ma küsin järgmise , täiendava küsimuse : kui pädev see üldse on ? Aga tuleme tagasi perearsti juurde . Inimesed põevad ka selliseid haigusi , mida saab perearst ravida , olgu see kopsupõletik või mõni teine haigus , mis ei eelda erakorralise abi tellimist ega ainukese helikopteri Tallinnast väljalendu , mis on jube kallis . Meie ühiskonnas on üles kerkinud tõsiselt võetav küsimus , kuidas välismaal töötavaid Eesti kodanikke tagasi tuua , kaasa arvatud Eesti arste . Kas te ei riskiks alustada programmi arstide tagasitoomiseks näiteks viiest väikesaarest , pakkudes nendele inimestele sama suurt palka nagu Helsingis ja võib-olla isegi natuke rohkem , sest Helsingist on võimalik tulla kolme tunniga Tallinna , aga Ruhnust kolme tunniga Tallinna ei pääse ? Peaminister Andrus Ansip Ühest küljest oleks hea mõelda , et arsti ainus motivaator töö tegemisel on palk . Aga mul on omal mitu arsti peres – tütar ja abikaasa – ja nende näitel ma julgen küll kinnitada , et palk ei ole sugugi kõige olulisem motivaator . Inimese jaoks on märksa olulisem ikkagi eneseteostus arstina ja arstid tahavad tavaliselt töötada ikkagi seal , kus nad saavad omal erialal edasi areneda . Ulatuslik patsiendibaas on arsti erialase arenemise eeldus . Palk ? Jah , see peab olema mingil tasemel , aga see kindlasti ei ole ainus motivaator . Raske on loomulikult leida arsti , kes läheb töötama saarele , kus on üleüldse ainult <arv> elanikku . Kui ta on erialaarst , siis ta kaotab seal oma kvalifikatsiooni hästi kiiresti , kui ta on perearst , ka siis pole perspektiiv kvalifikatsiooni hoida kuigi hea . Ainult <arv> potentsiaalset patsienti , kellest patsiendiks saab ju tegelikult ainult murdosa – see ei ole erialaliselt hea väljavaade . Ja see on Eestis probleem . Meil on raske leida perearsti isegi Kihnu saarele , kus on elanikke märksa rohkem , aga hoopis hätta jääme siis , kui me räägime väikesaartest , kus on asukaid <arv>–<arv> või ka <arv> . Helsingist arst , kellel on väga hea erialane ettevalmistus , kindlasti ei ole nõus minema väikesaarele tööle , sest erialane areng seal pole lihtsalt võimalik . Aseesimees Keit Pentus Teine täpsustav küsimus selle teema raames ja ühtlasi ka viimane küsimus Mark Soosaarelt . Palun ! Mark Soosaar Lugupeetud peaminister ! Ma olen teiega nõus ja ei ole ka . Tõepoolest , raha ei ole ainuke motivaator , töökeskkond ja karjäär võib ka olla motivaator . Aga ma ei ole sugugi kindel , et kõik Eesti arstid mõtlevad ainult raha või ainult karjääri peale . Meil on suurepäraseid näiteid Eesti meditsiiniajaloost . Teatavasti oli Võrumaal üks tohter , kes suure missioonitundega ravis inimesi ja selle kõrvalt kirjutas ka " Kalevipoja " . Ma tulen aga tagasi kiirabilise või erakorralise abi transpordiskeemi juurde , mis varsti ka väikesaarte komisjoni lauale jõuab . Seal valitseb üks tohutu tohuvabohu . Näete , seda sõnagi on raske välja öelda ! Mõnel saarel on teada , kui palju seal aasta ringi inimesi elab , teistel saartel jälle , kui palju sinna on sisse kirjutatud . Kuidas teile tundub , kas ei peaks riik korda majja lööma ja endale selgeks tegema , kui palju saartel tegelikult inimesi elab ja kui palju on inimesi , kes arstiabi vajavad ? Peaminister Andrus Ansip Laiades piirides riik muidugi teab , kui palju ühel , teisel või kolmandal saarel on inimesi , kes võivad arstiabi vajada . Kui me räägime Naissaarest või Vilsandist , siis neid inimesi , kes seal alaliselt elavad , on suhteliselt vähe . Tõenäosus , et nad vajavad perearsti abi , on väga väikene . Tõenäosus , et nendega juhtub õnnetus , on suurem ja selle puhuks peab riik olema valmis kiiresti reageerima , kasutades selleks meretransporti või helikopterit . Need võimalikud juhtumid on kõik läbi analüüsitud ja tegutsemiskavad olemas . Riik kavatseb järgmisel aastal hulga suuremas ulatuses kasutada helikopterit just kiireks reageerimiseks . Me oleme välja rehkendanud , et see läheks täiendavalt maksma ainult <arv>,<arv> miljonit krooni , aga sellest saadav efekt võiks olla küllalt suur . Võimatu on riigil teada , kui palju mingil ajahetkel mingil väikesaarel inimesi viibib , ja ma arvan , et ega sellest teadmisest ka väga palju kasu ei ole . Sest kui turistid saabuvad vaatama kaunist saart , siis võib mingil hetkel Ruhnu elanike arv <arv> % suureneda ja paari tunni pärast jälle <arv> % väheneda . Tõenäosus , et just sel ajal , kui külalised viibivad Ruhnu saarel , nendega midagi juhtub , on täiesti olemas , aga et riik peaks nendeks üksikuteks harvadeks juhtumiteks , kui mingisugune suurem turistide grupp mõnd väikesaart külastab , kohandama oma perearstisüsteemi , seda ma väga ratsionaalseks ei pea . Ükski Eesti inimene ei tohi jääda arstiabita ja selliselt on ka Eesti meditsiinisüsteem praegu üles ehitatud . Aseesimees Keit Pentus Järgmine teema on omavalitsuste sundliitmine . Selle on tõstatanud Kadri Simson ja küsimus on suunatud regionaalminister Siim Valmar Kiislerile . Palun , Kadri Simson ! Kadri Simson Lugupeetud minister ! Minu esimene küsimus puudutab valdade sundliitmist , mille on välja kuulutanud esimest aastat oma ametis olev Pärnumaa maavanem , kes on ka teie erakonnakaaslane . Eilses Pärnu Postimehes põhjendab maavanem seda Eestis esmakordselt valitsuse tasandil algatatavat sundliitmist järgmiselt , et valitsuse algatusel ühinemisprotsessiks oleks Eestis vaja kogemust . Ja jätkab , et paratamatult seisavad ees saneerimised ja valdade pankrotid . Kas teie olete valitsuse esindajana soovitanud maavanemal viia Pärnumaal läbi eksperiment , mis annaks valitsusele edaspidisteks võimalikeks juhtumiteks sellise kogemuse ? Ja miks te regioonide eest seisma seatud ministrina ei tegutse selle nimel , et omavalitsused oleksid ise motiveeritud liituma , vaid eelistate ülevalt ja kaugelt käsu korras liitmist läbi viia ? Regionaalminister Siim Valmar Kiisler Kinnitan , et see algatus on tulnud maavanema poolt . Pärnu maavanem on väga hästi kursis Vändra valla ja alevi küsimustega . Ta on ise Vändra valla elanik , ta on seal kandis töötanud vallavanemana , ta on olnud vallavolikogu esimees , tema viimane ametikoht enne maavanemaks asumist oli Pärnumaa Omavalitsuste Liidu tegevjuht . Nii et kindlasti ei saa tema puhul rääkida inimesest , kes on tulnud kuskilt kaugelt ja kõrgelt , kes ei ole kursis , mis kohapeal toimub . Ning tema on mulle kinnitanud , et ta näeb seal tõsiseid probleeme . Ta on seisukohal , et siin peaks riik aktiivsemalt tegutsema . Ta ei ole teinud ei mulle ega Vabariigi Valitsusele lõplikku ettepanekut , küll on ta selle ajakirjanduses välja öelnud , et ta plaanib seda teha . Kadri Simson Lugupeetud minister ! Minu tähelepanu pälvis maavanema väide , et paratamatult ootavad Eestis ees omavalitsuste saneerimised ja pankrotid . Kui te vaatate kõnealust juhtumit ja seda regiooni Pärnumaal , siis praegu on Vändra alev omavalitsuste pingereas esimese <arv> seas , Vändra vald on finantssuutlikkuse edetabelis teises sajas ja sealsamas regioonis olev Tootsi vald kolmandas sajas . Septembris te siinsamas Riigikogu ees ütlesite , et te püüate omavalitsusi aidata ja et teil on ette nähtud <arv> miljonit krooni suurima tulubaasi vähenemisega omavalitsuste toetamiseks . Aga selle aasta üheksandal kuul oli sellest summast omavalitsusteni jõudnud vaid kolmandik , <arv> miljonit krooni . Siit ka minu küsimus : millist abi te lubate nendele Pärnumaa valdadele , keda ootab ees sundliitmine ? Või jäävad kõik kulud nende valdade endi katta ? Regionaalminister Siim Valmar Kiisler Kõigepealt , vahepeal on Vabariigi Valitsus täiendavalt eraldanud stabiliseerimistoetuse summadest raha nendele omavalitsustele , kelle tulubaas on kahanenud kiiremini kui teistel . Maavanema intervjuu käsitleb ju olukorda laiemalt . Ei ole saladus , et Vändra alevi ja valla kõrval on meil ka Tootsi vald , kelle olukord ei ole kahjuks kerge . Ma loodan , et need probleemid suudetakse siiski lahendada kas üldse ilma toetuseta või stabiliseerimistoetuse abil , milleks meil õnneks ressurssi on ja mis , ma arvan , on ära hoidnud väga paljud saneerimised . Aga te nimetasite siin sundliitmist . Ka maavanem juhib tähelepanu , et see ei ole korrektne termin , see on selline ajakirjanduslikult tore väljend . Meil kehtib Eesti territooriumi haldusjaotuse seadus , mis võeti vastu <arv>. aastal . Viimased muudatused on sellesse tehtud <arv>. aastal , nii et see on jõudnud tükk aega kehtida . See seadus näeb põhimõtteliselt ette haldusjaotuse muutmiseks kaks võimalust : üks on Vabariigi Valitsuse algatusel ja teine on asjaomase volikogu algatusel . Mõlemad algatusvariandid on võimalikud , lõpliku otsuse teeb mõlema puhul Vabariigi Valitsus ja vahepealsed menetlusprotsessid on üsna sarnased . Ma tahan siia lisada , et kindlasti ei ole see mingi väga uus teema . Seal piirkonnas on läbi viidud kohalike elanike arvamusküsitlused ja meie toetusprogrammist on Norra vahenditest eraldatud raha ka ühinemise ettevalmistamiseks . Kadri Simson Aitäh ! Lugupeetud minister ! Selles , et Vändra piirkonnas on viis omavalitsust omavahel pidanud läbirääkimisi tulevase koostöö üle , on teil tuline õigus . Aga nüüd on maavanem initsiatiiviga välja tulnud ja teatanud , et sundliitmine viiakse ellu kahe osapoole vahel ja mitte viie osapoole vahel läbi juba kevadisteks Riigikogu valimisteks . Ma saan aru , et te ei ole maavanemaga sellest rääkinud , aga nii on ajakirjanduses välja öeldud . Ja ta ise kavatseb nendel valimistel IRL-i nimekirjas Riigikokku kandideerida . Härra minister , te olete viimasel ajal ka siit Riigikogu saalist endale sobivate parteide liikmete seast nimetanud ametisse maavanemaid . Kas te peate eetiliseks , et inimesed , kes on vastavalt töökäsule seatud erapooletult esindama riiki oma maakonnas , kasutavad seda kohta tegelikult valimiskampaania läbiviimiseks ? Regionaalminister Siim Valmar Kiisler Maavanem on öelnud seda , et see protsess tuleks algatada enne Riigikogu valimisi . Mis tähendab seda , et selle valitsuse ajal. Aga ma rõhutan veel kord , et ametlikku ettepanekut kahe omavalitsusüksuse liitmiseks ei ole seni laekunud . Maavanem on ka välja öelnud , et ühinemine võiks tema arvates teoks saada järgmistel kohalike omavalitsuste valimistel ehk aastal <arv> . Sinna on veel päris pikk aeg . Mis puutub maavanema isikusse , siis kui ma esitasin tema kandidatuuri Pärnumaa omavalitsustele , siis oli omavalitsusjuhtide toetus talle väga suur . Nagu ma enne ütlesin , tegemist oli Pärnumaa Omavalitsuste Liidu tegevjuhiga , kes on probleemidega väga hästi kursis . Te ütlesite , et viie võimaliku ühineja asemel räägitakse nüüd kahest . Tuletan meelde , et vahepeal on juba üks ühinemine vabatahtlikult toimunud , see on Kaisma valla ja Vändra valla vahel , ning üks selle initsiaatoreid oli kindlasti praegune maavanem . Nii et kogemus on tal selleks olemas . Juttu oli ka Tootsi vallast ja täiendavalt on uuritud võimalust ühineda Järvakandiga . Aga Järvakandi puhul on küsimus tõsisem , sest tegemist on teise maakonna omavalitsusega . Vändra valla ja alevi puhul on asi selles mõttes üsna lihtne , et kahe vallavalitsuse vahe on umbes <arv> meetrit ja kindlasti oleks otstarbekas nende ühinemine ühel või teisel viisil . Aseesimees Keit Pentus Maa viimine tsiviilkäibesse on teema , mille on püstitanud kolleeg Rein Ratas . Küsimus on suunatud keskkonnaminister Jaanus Tamkivile . Palun , Rein Ratas ! Rein Ratas Auväärt keskkonnaminister ! Maa , millel elame , on meie suurim loodusvara , mille kasutamine näitab suhtumist oma eluruumi ja ka iseendasse . Maareform algas <arv> aastat tagasi . Vabariigi Valitsus oma tegevusprogrammis aastateks <arv>–<arv> lubas viia seni reformimata maa tsiviilkäibesse hiljemalt aastaks <arv> . Ja ometi on meil veel praegu üle <arv> <arv> hektari maakatastris registreerimata maad , mille kasutuse võimalused on äärmiselt piiratud . Härra keskkonnaminister ! Kas maareformi lõpp juba paistab ? Olen rääkinud . Keskkonnaminister Jaanus Tamkivi Lugupeetud küsija ! Maareformi näol on tegemist väga pikaajalise ja üsna keeruka protsessiga , mis on kestnud Eesti Vabariigis tõesti <arv> aastat . Tuleb öelda seda , et viimastel aastatel on maareformi kulgemise protsess märksa kiirenenud . Tõepoolest , meil on piisavalt maid , mida tsiviilkäibesse viia . Kui me vaatame asjaomased arve , siis sellist maad on suurusjärgus <arv> <arv> hektarit . Mis puutub näiteks maade müüki oksjonitel , siis see müük läheb tempoga umbes <arv> <arv> ha aastas , kui pidada silmas <arv>. ja <arv>. aasta kogemusi . Kuigi jah , <arv>. aasta ei ole veel lõppenud . Riigi poolt võiks ta minna tõesti ka kiiremini , kuid tuleb tunnistada , et turu võimekus kogu seda n-ö kaupa vastu võtta , seda osta ja neid tehinguid teha on siiski piiratud ja paraku sellest üle ei saa . Küll aga , nagu ma ütlesin , võrreldes varasemate aastatega on tempo kiirenenud . Aastal <arv> näiteks oli maareformist , kui me arvestame hektarite järgi või pindala järgi , tehtud umbes <arv> % , tänase päeva seisuga on see näitaja veidi üle <arv> % . Protsess liigub tempoga paar protsenti aastas , aga maareformi lõpp siiski juba paistab . See peaks lõppema lähematel aastatel või vähemalt lähema aastakümne jooksul . Rein Ratas Auväärt keskkonnaminister ! Ma tänan teid väga selge vastuse eest , millest siiski nähtub , et maareformi lõpp jääb veel sinavatesse kaugustesse . Selleks kulub ilmselt veel aastaid ja sadu miljoneid kroone , kui mitte rohkem . Mida tuleb siis teha , et oluliselt kiirendada maakatastrisse kandmata maa tsiviilkäibesse viimist ? On selleks riigi maareservi laiendamine , kohalikuks arenguks vajaliku maa munitsipaalomandusse andmiseks märksa soodsamate tingimuste loomine , õigusaktide muutmine või hoopis midagi muud ? Olen rääkinud . Keskkonnaminister Jaanus Tamkivi Härra Ratas ! Eks iga protsessiga ole niimoodi , et alguses mingil ajal kulgeb see kiiremini ja siis hakkab tempo rahunema . Maareformiga on see lugu , et üldiselt hakkame jõudma etappi , kus on jäänud teha tehingud , mis varem ei ole võib-olla kedagi huvitanud . Huvi , et maareform kulgeks kiiresti , peab kindlasti olema riigipoolne ja seda see kindlasti ka on , aga samuti peaksid olema asjast huvitatud kohalikud omavalitsused . Nagu ma enne ütlesin , kui ostuhuvi oleks olemas , siis selle maa osas , mis võiks minna erakäibesse või eravaldusesse , oleks Maa-amet valmis üsna kiiresti tegutsema . Ent nagu ma ütlesin , statistika järgi tehakse oksjonitel pakkumisi umbes pooltele kinnistutele , mis on müügis . Olukord on selline , et korraga plahvatuslikult kogu seda vaba maad ei ole erasektor võimeline omandama ja seetõttu võtab protsess paratamatult mõne aasta aega . Rein Ratas Hea keskkonnaminister ! Mõistlikult efektiivne maakasutus on riigi majandusarengu olulisi eeldusi . Tsiviilkäibest väljas oleva maa majanduspotentsiaal jääb suuresti kasutamata . Vajalikke ehitisi ei saa rajada , metsamajanduslikke töid saab seal teha väga piiratult , nende maade hooldus riigi poolt on väga kasin või üldjuhul olematu , kuigi nende selguseta saatusega maade valitseja on kohalik maavanem . Näiteks Tallinnas on niisugust maad mitu tuhat hektarit ja linn kulutab selle kasimiseks suuri summasid . Mil määral on riik täitnud talle pandud ülesande hooldada maakatastris registreerimata maid ? Olen rääkinud . Keskkonnaminister Jaanus Tamkivi See jutt on selles mõttes teoreetiline , et kujutab endast nagu arutelu , et kui me võiksime kasutada kogu oma maad , siis milline võiks selle tulem olla . Meil on Maa-ametiga üks põhimõte väga selgelt kokku lepitud : kui ühe või teise maatüki vastu tekib konkreetne huvi ja näiteks eraettevõtja pöördub riigi poole taotlusega seda maad omandada või kasutada või selle oksjonil ära osta , siis see maa tuleb suhteliselt kiiresti müüki , paari-kolme kuu jooksul . See konkreetne huvi saab realiseeritud . Ent nagu ma ütlesin , väga palju on maid , mille vastu sisulist huvi ei tunta . Ei ole õige järeldada , et sel juhul on meie majandus tingimata mingist kasust ilma jäänud , lihtsalt huvi teatud maatüki vastu ei ole . Mis puutub omavalitsuste seisu , siis omavalitsuste seisukohalt pole ju ka maareform veel lõppenud . Väga palju on maid , mis on omavalitsuse omandusse vormistamata . Ma loen siin Maa-ameti kokkuvõttest , et selliseid maid on umbes <arv> <arv> hektarit . Omavalitsused nende vastu kuigi suurt huvi ei tunnegi ega soovi neid munitsipaliseerida . Need on näiteks pargid , haljasalad , mõningad teed . Nende munitsipaliseerimine ei lähe sugugi libedalt just nimelt selle tõttu , et nende munitsipaliseerimise vastu omavalitsused erilist huvi ei tunne . Endiselt riigi omanduses olevate maade hooldamiseks on eelarves teatud summad olemas . Seda raha ei ole palju , kuid kohalikel omavalitsustel on võimalik neid summasid kasutada , kui nad kas ministeeriumisse või Maa-ametisse asjaomase taotluse esitavad . Maret Merisaar Minu küsimuse taustaks on asjaolu , et umbes <arv> % maailma kalavarudest kannatab ülepüügi all . Kalameestele väljaantavad püügikvoodid on teadlaste hinnangul <arv> % suuremad kui kogused , mida nemad soovitavad selleks , et kalavarud saaksid loomulikult teel taastuda . Selle aasta septembri lõpul leppisid Loode-Atlandi Kalandusorganisatsiooni osapooled Kanadas Halifaxis kokku tursa ja kreveti säästliku majandamise uutes reeglites ja muu hulgas tuli sealt Eestile ebameeldiv uudis , et järgmise aasta krevetipüügikvoote ajutiselt väga tugevasti kärbitakse . Euroopa Komisjoni merendus- ja kalandusasjade peadirektoraadi uus juht Lowri Evans on väitnud , et Eesti ja Läti plaanivad <arv>. ja <arv>. oktoobril peetaval kalandusorganisatsiooni koosolekul , kus Balti riikide uued püügikvoodid kinnitatakse , esitada krevetipüügipiirangu suhtes protesti . Küsimus on selles , kas on tegemist Eesti riigi huvide piiramisega või ainult ... Keskkonnaminister Jaanus Tamkivi Ma loodan , et ma sain sellest küsimusest aru , selle lõpp paraku kadus ära . Aga tõepoolest , Loode-Atlandil kehtestab mängureeglid selline organisatsioon nagu Loode-Atlandi Kalandusorganisatsioon , kes oma aastakoosolekul selle aasta septembrikuus Kanadas tegi ootamatult otsuse , et püügipiirkonnas <arv>M – kusagil seal ookeanil ta on – on püük täielikult peatatud ja püügipiirkonnas <arv>L on vähendatud kvooti kolmandiku võrra . Selle otsuse langetamisel ei ole järgitud teadlaste soovitust , mis peaks olema asjaomaste otsuste tegemise aluseks . Kui püük on täielikult peatatud , siis teadlased seda kindlasti ei soovitanud ja selle tõttu see loomulikult krevetipüüdjaid ja kogu sektorit ärritab . Kõik kohalolijad , kõik liikmesriigid olid selle otsuse vastu , aga see ikkagi langetati . Kuna otsuse taga ei ole teadlaste soovitust , siis loomulikult nii Eesti kui ka teised asjaosalised riigid plaanivad eesseisval kalanduskoosolekul esitada kaebuse . Varem ei ole kunagi niisugust otsust tehtud ja see ei ole ka praegu põhjendatud . Teadlaste soovitus on määrata püügikoormus selline , et oleks tagatud maksimaalne säästlik toodang või väljapüük , aga praegusel juhul on püük hoopis peatatud ja see tähendab selle sektori jaoks muidugi päris tõsist lööki . Maret Merisaar Küsimus on siiski selles , kui palju Eesti saab sealt sotsiaalmaksu tagasi . Kas me saame sealt mingisugust majanduslikku kasu ka riigina või on tegu ainult erasektori huviga ? Keskkonnaminister Jaanus Tamkivi Arvud ütlevad meile seda , et sealt sotsiaalmaksuna ei tule eriti midagi . Küll aga jääb Eesti riigil nüüd saamata püügiõiguse tasu , kuna riik tegelikult saaks neid püügiõigusi müüa . Konkreetselt jääb saamata <arv>,<arv>–<arv>,<arv> miljonit Eesti krooni . See on selline konkreetne arv . Toivo Tootsen Lugupeetud härra minister ! Selge see , et igal riigil on oma huvid . Huvitav oleks teada saada , kui palju on Eestil õnnestunud oma kalurite huve kaitsta . Kas te võite viimase paari aasta kohta tuua mõne positiivse näite , kus meie tahtmine on täide läinud ? Keskkonnaminister Jaanus Tamkivi Härra Tootsen ! Oleneb , mida meie tahtmise all mõelda . Kui me mõtleme seda , et Eesti Keskkonnaministeeriumi tahtmine on see , et püügikoormuste parajaks sättimisel järgitakse teadlaste soovitusi , siis see on õnnestunud päris mitmel korral . See ei ole sugugi erandlik juhtum , et ikkagi võetakse teadlaste soovitusi arvesse . Ja Eesti on alati neid seisukohti jaganud . Samas on kurb tõsiasi ja me teame seda kõik , et kalavarude seis on kehv nii Läänemeres kui ka ookeanis . Kalavarud suure ülepüügi ja ka ebaseadusliku püügi tõttu vähenevad , mistõttu püügivõimalusi tuleb kogu aeg vähendada . Ja see kaluritele ja kalandussektorile kindlasti ei meeldi . Nii et ütleme ausalt , ega kalandussektori jaoks viimase kümne aasta jooksul eriti positiivseid sõnumeid pole kusagilt tulnud . Aseesimees Keit Pentus Järgmine teema puudutab valitsuskomisjoni ja omavalitsusliitude koostöökogu delegatsiooni läbirääkimisi . Küsimus on suunatud regionaalministrile ja küsija on Arvo Sarapuu . Palun ! Arvo Sarapuu Lugupeetud Riigikogu aseesimees ! Austatud minister ! <arv>. aastast alates on olnud kena komme , et omavalitsused peavad koostöökogu kaudu valitsusega läbirääkimisi . Tõsi küll , aeg-ajalt on olnud lahkarvamusi , kuid lõppkokkuvõttes on kokku lepitud . Ja siis on kirjutatud ka lisaprotokoll . Tänavu on põhiline vaidlusteema olnud tulubaas . Ma vaatasin praegu – mul on andmed ees – , et septembri lõpu seisuga oli meil <arv> kohalikku omavalitsust , kelle tulubaas oli võrreldes <arv>. aastaga kahanenud enam kui <arv> % . Kui me võrdleme <arv>. aastaga , siis on tulubaas kahanenud <arv>,<arv> % . Kui ma uurin korra ka teiste avaliku sektori osade andmeid , siis on raske leida veel valdkonda , kus oleks <arv> % tulud vähenenud . Nii et tegelikult on omavalitsustel õigus . Mis siis ikkagi saab ? Millega see lõpeb ? Kas omavalitsuste tulubaasi küsimus lahendatakse või mitte ? Regionaalminister Siim Valmar Kiisler Läbirääkimised omavalitsusliitude esindajatega päädisid tõesti sellega , et need eriarvamused on lisatud , nagu seadus nõuab , ka teile esitatud <arv>. aasta riigieelarve seaduse eelnõule . Sealt saate kõik tutvuda , millistes küsimustes jõuti ühisele seisukohale , millistes küsimustes mitte . Selles , kui suur osa üksikisiku tulumaksust peaks laekuma kohalikele omavalitsustele , kahjuks tõesti kokkuleppele ei jõutud . Arutasime seda valitsuses korduvalt , aga kahjuks ei olnud seekord võimalik lisavahendeid leida . Te viitasite sellele , et omavalitsustele laekuvat tulumaksuprotsenti on vähendatud . Aga juhin teie tähelepanu veel kord sellele – ma olen seda siin ka varem teinud – , et see n-ö kärpeosa moodustab omavalitsuste tulude kogu eelarvest <arv>,<arv> % . Eelkõige on probleem see , et lihtsalt meie inimeste , meie leibkondade sissetulekud on vähenenud . Ja kuna omavalitsuste tulud on otseses sõltuvuses sellest , kui palju meie inimesed teenivad , siis maksumaksjate arvu ja inimeste tulu vähenemine mõjutab otseselt omavalitsusi . Samas me näeme , et see tulude kahanemine on pidurdunud . Olukord stabiliseerub ja seetõttu võime eeldada , et asjade seis paraneb . Järgmiseks aastaks on Rahandusministeerium ka riigieelarve eelnõus näinud ette tulumaksu laekumiste kasvu . Arvo Sarapuu Hea minister ! Mida see tulubaas endaga kaasa toob ? Ma lugesin teie intervjuud Tartu Postimehele , millest ilmneb selgelt , et Peipsi-äärsetes omavalitsustes ei ole kättesaadavad paljud avalikud teenused . Tööpuudus on seal üks suurimaid , pikaajalise töötuse probleem süveneb . Ja kui seal vaadeldakse seda , kui suur on näiteks Ülenurme elanike ja Peipsi-äärsete elanike palga vahe , siis see näitaja on muljet avaldav . Ja siis te pakute välja lahendusi , et mõned veeprogrammid , elektriprogrammid ja natuke turismi . Tegelik küsimus on ikkagi selles , kellele lõpuks jääb see vastutus . Kui teie võtate kohalikelt omavalitsustelt raha ära , siis vastutus peaks üle minema valitsusele – regionaalministrile , peaministrile . Kui jätta raha omavalitsuste kätte , siis jääb ka vastutus sinna . Tegelikult pole küsimus mitte ainult tulubaasis , vaid ka vastutuses . Kas te jagate seda seisukohta ? Regionaalminister Siim Valmar Kiisler Meil on väga erinevalt tegutsevaid omavalitsusi . Osa võtab vastutuse ja on aktiivsed , nad aitavad kaasa töökohtade loomisele , sekkuvad energiliselt ja saavad aru , et väga palju sõltub neist . Võimalused saada täiendavaid toetusi on Eesti riigis enneolematult suured . Juhin tähelepanu , et ainuüksi KOIT kavast toetatakse omavalitsusi miljardi krooni ulatuses koolide kordategemiseks – see on just väiksemates kohtades – ja poole miljardi ulatuses lasteaedade kordategemiseks . Kui me räägime töökohtadest , siis on olemas maaeluprogrammid , mitmesugused meetmed . Sellistes mahtudes toetusi ei ole olnud kunagi võimalik taotleda . Ja kõik sõltubki omavalitsuste juhtide käitumisest , nagu te õigesti viitate : kas nad tunnetavad enda vastutust , koostavad projekte , koguvad ka selleks spetsiaalselt raha , et need projektid ellu viia . Oma raha tuleb selleks väga vähe mängu panna , suurem osa on just täiendav toetus . Kui seda tehakse , siis suudetakse ka kaasa rääkida . Teine võimalus on öelda , et meie ei saa midagi teha , kõiges on süüdi keegi teine . Tõesti , see vastutuse küsimus on õige . Arvo Sarapuu Hea minister ! Te olete õppinud arvudega mängimise päris hästi ära , ausalt öeldes lausa nauditav on vahel kuulata . Aga nüüd ma tahaksin teada , kuidas te oskate seletada kütuseaktsiisi summade ja teede hoolduseks antava raha seost . Võrdleme natuke arvusid . Aastal <arv> anti teeremondiks <arv> miljonit ehk <arv> % kütuseaktsiisist , aastail <arv> ja <arv> aga <arv> miljonit . Aastal <arv> on selleks plaanitud <arv> miljonit ja see tähendab seda , et teedele on mõeldud kütuseaktsiisist eraldada <arv> % . Minu küsimus on , kas tõesti riigiteede hoolduse vajadus on nüüd kolm korda suurem või kohalike teede hoolduse vajadus kolm korda väiksem , kui selliselt lähenetakse . Mis selle <arv>%-ga saab : kas seda muudetakse ? Järsku oleks mõistlik seda muuta ? Regionaalminister Siim Valmar Kiisler Mis puutub riigiteedesse , siis nende puhul on samuti küsimus selles , kuidas leida omafinantseering suurte tee-ehitusprojektide jaoks , mille käivitumist me mitmel pool Eestis täna näeme . Ka riik peab mängu panema oma osa ja seetõttu on riigi omanduses olevate teede hoolde küsimus läinud pingelisemaks just selle tõttu , et tuleb nendeks suurteks ehitusteks tagada lisaks struktuurifondide ressurssidele ka omafinantseering . Mis puutub kohalike omavalitsuste teehoiu rahastamisse , siis olen siin ka varem tähelepanu juhtinud tõsiasjale : see summa , mille riik annab täiendava toetusena kohalike teede korrashoiuks , on alati moodustanud kordades väiksema summa kui see , mille omavalitsused on ise eraldanud oma tulubaasist . See vahe on olnud kuni viiekordne : viis korda rohkem raha panevad omavalitsused ise ja ühe osa moodustab riigipoolne täiendav eraldis eelarvest . Parim aasta oli tõepoolest aasta <arv> , kus tõesti majandusministeerium leidis veel täiendavalt võimalusi ja nimetatud protsent oli isegi üle <arv> . Aga ka siis oli erinevus selline , et kaks korda rohkem eraldasid omavalitsused omavahenditest teehoiule ja ainult <arv>/<arv> tuli riigi poolt . Nii et põhiküsimus on kohalike teede korrashoiul see , kui palju omavalitsused ise otsustavad selleks raha eraldada , mis on nende prioriteet . Nikolai Põdramägi Lugupeetud Riigikogu aseesimees ! Lugupeetud keskkonnaminister ! Meid ümbritsev keskkond on täis keemiat . Liigne taimemürkide kasutamine on hävitanud Eestimaal tavapärase loodusliku koosluse , ökoloogiline tasakaal on rikutud . Suve lõpus nägin kureparvi ülesküntud põllusiiludel söögipoolist otsimas , kohati oli neid lausa <arv>–<arv> . Selline pilt ei ole Eestimaale iseloomulik . Liigne looduse mürgitamine võib viia selleni , et nendel elegantsetel lindudel pole enam siia Eestisse asja . Aga jutt ei ole ainult kurgedest . Kuidas meil kontrollitakse taimemürkide kasutamist ja kui põhjalikult on uuritud nende mõju Eesti looduskeskkonnale ? Kuidas on tagatud Eestimaa floora ja fauna säilimine ? Keskkonnaminister Jaanus Tamkivi Tänan , härra Põdramägi ! See küsimus kuulub küll suuremas osas Põllumajandusministeeriumi valdkonda , te saate võib-olla täpsemalt üle küsida ka põllumajandusministri käest . Mina aga võin öelda , et Eestis on olemas taimekaitseseadus , seal on need regulatsioonid kõik paigas . Ning põllumajandusminister on välja andnud mitu määrust , mille alusel kõik , kes taimekaitsevahendeid kasutavad , peavad ennast registreerima ja esitama ka asjaomaseid andmeid . On olemas ka statistika selle kohta , kui suur aastate lõikes ühe põllumajandusmaa hektari kohta taimekaitsevahendite kasutamine on olnud ja kuidas see on muutunud . Pealekauba peab tulenevalt veeseadusest iga põllumajandustootja pidama põlluraamatut , kuhu ta peab täpselt sisse kandma kõik taimekaitsevahendid , mida ta kasutab ühes või teises kohas , ühel või teisel põllul . See ülevaade on olemas . Küll aga tuleb tunnistada , et statistika , mis näitab taimekaitsevahendite kasutamist alates <arv>. aastast , on muutunud . Õigemini on ajapikku muutunud nende näitajate arvutamise metoodika , nii et võib-olla need andmed ei ole päris võrreldavad . Aga viimase kolme aasta jooksul on taimekaitsevahendite kasutamine vähenenud . Samas varasematel aastatel alates <arv> kuni <arv> on see kasvanud . Kui see <arv>. aastal oli <arv> grammi ühe põllumajandusmaa hektari kohta , siis aastaks <arv> oli see kasvanud rohkem kui kilogrammini . Nii et need kogused on suurenenud ja seda ilmselt tulenevalt sellestki , et põllumehed on muutunud jõukamaks ja ka tänu toetustele on olnud võimalik soetada taimekaitsevahendeid ning selle abil püüelda kõrgema saagikuse poole . Nikolai Põdramägi Lugupeetud minister ! Tõepoolest on tarvis täpsustada ! Meie merevesi pole kaugeltki puhas . Kas loomade söötmine geneetiliselt muundatud söötadega on ikka kõik ilusti kontrolli all või on meie üleüldise kiiresti rikastumise võidujooksuga kaasnenud ennasthävitav käegalöömine ? Pärast meid tulgu või veeuputus ! Kas me anname endale aru , millise looduse me jätame tulevastele põlvedele ? Kuidas on meie sisevete , põldude ja metsade seisukord praegu ? Keskkonnaminister Jaanus Tamkivi Tänan küsimuse eest ! Milline meie keskkonna seisund on , selle kohta peetakse kogu aeg statistikat . Tahan öelda seda , et mis puutub meie siseveekogudesse , siis nende vee kvaliteet ja keskkond on aastate kaupa järjest paranenud . Meie sisevete seisukord on suhteliselt hea . Rohkem tuleb muret tunda rannikuvete seisukorra pärast . Läänemere seisund teatavasti kellelegi rõõmu ei valmista ja sellega peavad Läänemere-äärsed riigid tõsiselt tegelema . Metsade seisund Eestis on hea , metsade iga-aastane juurdekasv on olemas ja meie metsade pindala järjest suureneb . Nii et kui me vaatame Eesti keskkonnaseisundit tervikuna , siis tõsiseid keskkonnaprobleeme , mille üle me peaksime Eestis väga muretsema , ei ole . Me ei tarvitse pead murda , missugune Eesti jääb meie lastele – selliseid väga suurt muret tekitavaid probleeme meil tegelikult ei ole . Eesti üldine keskkonnaseisund on hea . Nikolai Põdramägi Eestile on oluline loomulikult floora ja fauna , aga Eestile on oluline ka homo sapiens . Seetõttu küsin : kas on uuritud , kuidas on Eesti põhjavetesse jõudnud tänapäeva taimemürgid mõjutanud inimeste tervist ? Keskkonnaminister Jaanus Tamkivi Ma ei oska mõnd konkreetset uuringut siin teile praegu tutvustada . Nagu ma ütlesin , see teema puudutab mitut ministeeriumi ja palju sellest kuulub Põllumajandusministeeriumi kompetentsi . Mis puutub vee kvaliteeti ja selle mõjusse inimeste tervisele , siis need andmed on olemas Sotsiaalministeeriumis ja kindlasti on võimalik neid sealt ka saada . Aseesimees Keit Pentus Järgmine teema puudutab valitsussektori tasakaalu . Küsija on Hannes Astok , küsimus on suunatud peaminister Andrus Ansipile . Palun ! Hannes Astok Hea peaminister ! Nägin minagi täna hommikul kureparvi lendamas ja mõtlesin , kas kureparve suurus <arv> kurge on suur või väike , aga sellele ma oma peas vastust ei leidnudki . Aga mitte seda ei taha ma teilt küsida . Olen hiljuti lugenud Riigikontrolli hinnanguid Eesti viimaste aegade eelarvete koostamisele ja nende täitmisele ning mind on vallanud kahetised tunded . Minus on isegi toimunud nagu teatav isiksuse kahestumine . Lugesin sealt , et tegime <arv>. aasta eelarve ülemäära optimistlikult , see <arv> miljardit krooni oli liiga suur eelarve , arvestades saabuvat majanduskriisi . Takkajärele tark olles võib öelda , et nii see oligi . Samas olen sealt lugenud ka hinnanguid , et nüüd oleme kohutavalt palju oma eelarvet kokku tõmmanud ja majanduse surnuks kärpinud . Kuidas selle asjaga ikkagi lood on ? Kas me oleme ennast surnuks kärpinud või oleme endiselt liiga optimistlikud ja vaatame oma majandusele otsa läbi roosade prillide , kui riigile uusi eelarveid koostame ? Peaminister Andrus Ansip Sel ajal , kui sina rääkisid kureparvedest , läks minu mõte põhjavee kvaliteedile . Austatud Nikolai Põdramägi teab kindlasti , et Tartu veevärgi vee kvaliteet on märksa parem kui selle vee kvaliteet , mida on võimalik pudeliga poest osta . Jah , ma olen nõus hinnanguga , et <arv>. aastal me kasvatasime eelarve tulusid liiga kiiresti – suuresti see on tagantjärele tarkus . Ei olnud otstarbekas teha <arv>. aasta lisaeelarvet suuruses pea <arv> miljardit krooni . Ja ammugi polnud mõtet siis veel <arv>. aasta kulusid suurendada <arv> miljardi krooni võrra , mis tähendas , et see valitsus kasvatas lühikese ajaga kulude mahtu <arv> miljardi krooni võrra . Aga kui see oli viga , siis kindlasti ei saa veaks pidada vigade paranduse tegemist . Kärpimine oli täiesti loogiline , mõistuspärane tegevus : mida me enne planeerisime liiga palju , liiga optimistlikult , selle me pärast kärpisime ära . Kindlasti ma ei ole nõus Riigikontrolli selle arvamusega , et see kärpimine oli tohutu ulatuslik . Ja ammugi pole me majandust surnuks kärpinud , nagu teie ütlesite . Eesti eelarve kulud olid <arv>. aastal <arv> miljardit krooni , <arv>. aastal <arv>,<arv> miljardit krooni ja seejärel <arv>. aastal <arv>,<arv> miljardit krooni ehk ainult <arv>,<arv> miljardit krooni vähem . Ja selle <arv>,<arv> sees , nagu me teame , on veel <arv>,<arv> miljardit riigipoolsete teise pensionisambasse sissemaksete peatamist . Selle kärpega me ei ole kindlasti kärpe maailmameistrid . Mitte mingil juhul ! Euroopas on palju riike , kus on märksa ulatuslikumalt kärbitud , ja me ei ole selle kärpega isegi mitte Eesti meistrid . Hannes Astok Ega kärpimise maailmameistri tiitel kõige meeldivam maailmameistri tiitel ei saagi olla . Minu täpsustav küsimus on : mis on meie prognoos , kui kiiresti me võiksime uuesti jõuda tasakaalustatud eelarveni ? Me teame , et riigieelarve , mida me täna Riigikogus menetlema hakkame , on <arv>,<arv> miljardi kroonises miinuses , mis kaetakse reservide arvel . Ma saan aru , et pärast seda jääb reserve järele umbes <arv> miljardit krooni . Mis te arvate , mitme aasta jooksul me võiksime taas jõuda tasakaalus ja seejärel ka ülejäägis eelarveni ? Peaminister Andrus Ansip Eesmärk on jõuda tasakaalu aastaks <arv> . Aga kui meie Kyoto saasteühikuid müüvad inimesed töötavad niisama hästi , nagu nad siiani on töötanud , siis võib juhtuda üllatus ja kui meil on kohustus need tulud kirjendada tuludena juba sel aastal , siis see oleks küll väga suur üllatus ja liiga optimistlik prognoos , et juba sel aastal ongi tasakaal . Järgmisel aastal siiski kindlasti on defitsiit , sest me taastame sissemaksed teise pensionisambasse . Kui ma ennist nimetasin seda , et me ei saa isegi mitte Eesti meistriks , siis ma pidasin silmas suurt majanduskriisi , pidasin silmas eelarvekärpeid , mis tehti eelarveaastal <arv>/<arv> . Siis , nagu me mäletame , kärbiti aastas <arv> % kuludest , järgmisel aastal kärbiti <arv> % ja siis veel <arv> % ehk siis kulude maht vähenes <arv> miljonilt kroonilt <arv> miljoni kroonini . See oli tohutu kulude kärpimine mitme aasta jooksul ja siis oli kõige suurem eelarvedefitsiit <arv>,<arv> % , ja seda ainult ühel aastal . Kui vaadata valitsussektori kulutuste kärpimisi eurodes Euroopa Liidus , siis me ei ole sugugi mitte esimeste hulgas . Seega maailmameistriks pretendeerimisel tuleb väga ettevaatlik olla , see õnnestub ainult siis , kui me lähtekohaks või lati kõrguseks seame oma unistused , millele polnud antud täituda . Võrreldes varasemate aastatega oli meie kärpimine peaaegu olematu . Aseesimees Keit Pentus Aitäh ! Selle teema raames viimane küsimus on teine täpsustav küsimus Hannes Astokilt . Palun ! Hannes Astok Kindlasti mõjutab meie eelarve tulevikku väga see , kui palju meil ikkagi on inimestel tööd , kui palju on investeeringuid . Viimastel päevadel on siin jutuks olnud , et Eesti on oma välisinvesteeringute mahult teistest naaberriikidest , eeskätt Lätist ja Leedust maha jäänud ja justkui oleks vaja midagi kiiresti ette võtta , et justkui oleks vaja kedagi mister Investmenti , härra Investeeringut , kes nagu magnet tõmbaks kogu maailma vaba investeerimisraha enda külge ja tooks selle Eestisse . Kuidas see seis meil võrreldes naaberriikidega on ? Kas tõesti on midagi katastroofilist lahti ja naaberriigid on äkitselt muutunud välisinvesteerijate silmis väga atraktiivseks ja Eesti ebaatraktiivseks investeerimiskohaks ? Peaminister Andrus Ansip Kui jutt käib Lätist ja Leedust , siis mul oleks väga hea meel , kui nende atraktiivsus investorite silmas oleks väga kiiresti kasvanud . Küllap tänu sellele , et kõik riigid on olulisel määral oma eelarve tasakaalupositsiooni parandanud , nad ongi muutunud investorite silmis atraktiivsemaks , kuid summa summarum on lugu ikka selline , et Eestisse on tehtud otseseid välisinvesteeringuid laias laastus summas <arv> miljardit eurot , Leetu summas <arv> miljardit eurot ja Lätisse <arv> miljardi euro ulatuses . Seega ka absoluutsummadelt ületavad Eestisse , kõige pisemasse Balti riiki , tehtud investeeringud meie naaberriikidesse tehtud otseseid välisinvesteeringuid . Jah , ma olen ka kuulnud neid jutte investeeringute tsaarist ja muust taolisest . Minu meelest on meie investeeringute tsaar majandus- ja kommunikatsiooniminister , sest Eesti eksport moodustab võrreldes sisemajanduse kogutoodanguga <arv> % : <arv> % võrreldes SKT-ga moodustab kaupade eksport ja <arv> % teenuste eksport . Ka põllumajandusminister võiks endale saada investeeringute tsaari tiitli , sest <arv> % Eesti ekspordist moodustavad põllumajandustooted . Ma ei usu , et ühel inimesel oleks võimalik kuidagimoodi ära teha töö , mida teeb praegu majandusminister – põhiliselt ta väliskaubandusega tegelebki , sest eksport on meie majanduse alus – , mida teevad Ettevõtluse Arendamise Sihtasutus KredEx , põllumajandusminister ja veel mõned ministrid . Imedesse ma väga ei usu , meil on praegu neid tsaare juba sadade kaupa riigi palgal tööl . Aseesimees Keit Pentus Järgmise teema puhul jõuame küsida tõenäoliselt ühe küsimuse ja ära kuulata ühe vastuse . Teema on kohalike omavalitsuste liitmine . Küsija on Jaan Õunapuu , vastaja Siim Valmar Kiisler . Palun , Jaan Õunapuu ! Jaan Õunapuu Lugupeetud minister ! Selle nädala rahanduskomisjoni istungil tuli arutusele selle aasta eelarve paranduste või muudatuste pakett , mis sisaldas ka teie haldusalas olevat <arv> miljonit krooni , mis oli eelarves ette nähtud selleks , et kohalikes omavalitsustes demokraatiat arendada . Niipalju , kui me informatsiooni saime , soovisid selle summa eelarvesse lülitada teie tolleaegsed partnerid rohelised , ja seda arvestades sellega , et võiks ka rahvaküsitlusi läbi viia . Mis te oskate selle raha tuleviku kohta öelda ? Kui sellele nüüd pannakse mõne aja pärast ü-täht juurde , kantakse see järgmisse aastasse üle , kas te peate seda õigeks ? Kuidas sellega ikkagi oli : kas see on hind , millega te saite oma hääled eelmisel aastal ? Regionaalminister Siim Valmar Kiisler Teatavasti me oleme teiega ühel meelel , et kui omavalitsustele pannakse lisakohustusi , siis tuleb selleks leida ka raha . Praegu on küsimus selles , et Riigikogu menetluses on üks eelnõu , mis seadustab kohustuse kohalike inimeste soovil läbi viia rahvaküsitlusi , nagu te õigesti ütlesite . Kui see eelnõu vormub siin saalis seaduseks , siis loomulikult meil peavad olema summad , et omavalitsused tõesti saaksid neid küsitlusi korraldada . See on päris suur töö ja maksab päris palju raha . Selleks on need summad mõeldud . Tänavu , <arv>. aastal seda seadust seni ei ole vastu võetud ja ma eeldan , et sel aastal seda raha ei kasutata . Aga kui see eelnõu vormub seaduseks , siis meil peab <arv>. aastal selleks raha olemas olema . Nii et ma toetan seda , kui rahanduskomisjon teeb otsuse need summad järgmisse aastasse üle kanda . Ma arvan , et see on praeguses olukorras mõistlik . Vladimir Velman Lugupeetud istungi juhataja ! Head kolleegid ! Annan kultuuriminister Laine Jänesele üle arupärimise , mis puudutab integratsiooniprogrammide rahastamist . Meile teada olevatel andmetel on Kultuuriministeeriumi haldusalas integratsiooniks ette nähtud raha ümber jagatud teistele valdkondadele . Näiteks Kumu on väidetavalt saanud halduskulude , kütte ja elektrikulu katteks ca <arv> miljonit krooni , mis algselt paiknes Kultuuriministeeriumi eelarves integratsioonireal . Hullem lugu on Integratsiooni ja Migratsiooni Sihtasutuse Meie Inimesed rahastamisega . Pärast rahvastikuministri koha kaotamist , millega Kultuuriministeerium sai integratsiooni sihtasutuse oma haldusalasse ning hakkas üldse integratsiooni eest vastutama , on integratsiooni sihtasutuse riigieelarvelisi eraldisi vähendatud ca <arv> % . Riigilt integratsiooniks saadud raha liigub aga täiesti muudesse , integratsioonist eraldi seisvatesse valdkondadesse . Väidetavalt on raha ümberjagamise põhjus see , et nii saab kokku hoida integratsiooni sihtasutuse administreerimiskulusid . Ajal , kui tegutses rahvastikuministri büroo , oli integratsiooni sihtasutuse eelarve ca <arv> miljonit , nüüdseks on see kahanenud ca <arv> miljonini . Selle põhjus on eelmainitud riigieelarve vahendite vähendamine <arv> % ning Euroopa fondidest raha maksmise lõpetamine . Siit ka meie küsimused , millele ootame vastuseid . Arupärimisele on alla kirjutanud kümme Keskerakonna fraktsiooni liiget . Kalev Kotkas Austatud istungi juhataja ! Head kolleegid ! Maaelukomisjon algatab riigivaraseaduse § <arv> täiendamise seaduse eelnõu . Eelnõu kandev idee on soov kõrvaldada praktilises elus ilmnenud ebaõiglus ja anda oksjoni võiduhinnaga maa väljaostu eesõigus ka isikule , kes kasutas nimetatud maad maa ajutise kasutamise lepingu alusel maa riigi omandisse jätmise ajal. Aitäh ! Jaak Aab Austatud juhataja ! Head kolleegid ! Keskerakonna fraktsiooni liikmete nimel annan üle arupärimise õiguskantsler Indrek Tederile . Arupärimise sisu on järgmine . Tervishoiuteenuste korraldamise seaduse § <arv> sätestab riigieelarvest Sotsiaalministeeriumi kaudu rahastatavad tervishoiuteenused ja tegevused . <arv>. aastal me võtsime siinsamas saalis vastu seadusmuudatuse , et alates <arv>. jaanuarist <arv> on tervishoiuteenuste korraldamise seaduse § <arv> lõike <arv> punkti <arv> järgi riigil kohustus rahastada riigieelarvest tervishoiuteenuste osutajate ehitise kulumit ehk nn kapitalikulu , mis sisaldub haigekassa tervishoiuteenuste hindades ja mida ka praegu makstakse , seda tehakse aga haigekassa eelarvevahendite arvel . Üks aasta seda eraldati , see oli aastal <arv> , kuigi väiksemas mahus . Järgmistel aastatel riigieelarvest neid summasid eraldatud ei ole . Tahame teada õiguskantsleri hinnangut sellisele olukorrale , et valitsuse esitatud riigieelarve eelnõus neid summasid sees ei ole ja ka muudatusettepanekuid , mis me oleme teinud , arvestatud ei ole . Seda raha riigieelarvest eraldatud ei ole . Aitäh ! Kalle Laanet Austatud juhataja ! Head kolleegid ! Õiguskomisjon arutas seda eelnõu tänavu <arv>. oktoobril . Kõigepealt andis ülevaate proua Raini Laide , kes teatas , et ühtegi muudatusettepanekut ei esitatud , kuid juhtis tähelepanu , et eelnõu esimesel lugemisel leidis Riigikogu liige Silver Meikar , et lepingu sätted tuleks uuesti üle vaadata . Sellest tulenevalt palus ta Justiitsministeeriumi esindajal selgitada , mis allakirjutatud lepingu muutmisega kaasneb . Justiitsministeeriumi esindaja selgitas , et vastavalt lepingu artiklile <arv> võib seda muuta igal ajal pooltevahelise kirjaliku kokkuleppega , st et Hiinale saab Välisministeeriumi kaudu teha diplomaatilisi kanaleid pidi soovitud ettepaneku , millele Hiina omakorda peaks vastama . Ja juhul , kui me tahame lepingut lõpetada , tuleb sellest teatada samuti Välisministeeriumi diplomaatiliste kanalite kaudu . Meie jaoks lõpeb leping <arv> päeva möödumisel lõpetamise ettepaneku tegemisest . Rohkem küsimusi ei olnud , kommentaare ka mitte . Komisjon otsustas suunata eelnõu <arv> Riigikogu täiskogu istungi päevakorda teisele lugemisele kolmapäeval , <arv>. oktoobril ehk täna ja teha ettepaneku eelnõu seadusena vastu võtta . Aitäh ! Aseesimees Keit Pentus Vabariigi Valitsuse algatatud Rahvusvahelise Valuutafondi põhikirja muudatuste heakskiitmise seaduse eelnõu on meie päevakorras järgmine . Palun Riigikogu kõnetooli ettekandeks rahanduskomisjoni esimehe Taavi Rõivase ! Taavi Rõivas Austatud juhataja ! Head ametikaaslased ! Kuna muudatusettepanekute tähtajaks , <arv>. oktoobriks parandusettepanekuid eelnõu kohta ei laekunud , siis teisel lugemisel rahanduskomisjonis enam sisulist arutelu ei toimunud . Komisjon otsustas konsensuslikult teha ettepanek teine lugemine lõpetada ja saata eelnõu lõpphääletusele . Aitäh ! Peep Aru Hea ettekandja ! Võib-olla oleks tarvilik laiemale avalikkusele selgitada , kas selle ratifitseerimise või õigemini heakskiitmisega kaasneb Eesti riigile rahalisi kulutusi ja kui kaasneb , siis millised need on . Taavi Rõivas Kuna IMF-i põhikirja viimase versiooni heakskiitmisest on möödunud üle kümne aasta ja selle kümne aasta jooksul on Eesti majandus väga kiiresti kasvanud , siis vastavalt meie majanduse mahu kasvule kasvab ka Eesti sissemakse Rahvusvahelise Valuutafondi kapitali . Samas ei tähenda see riigieelarve mõttes meile kulu , kuna tegemist on pigem reservi paigutusega ja suure tõenäosusega tehakse see paigutus Eesti Panga reservide arvel . Ent kuni see põhikiri ei ole kõikide riikide poolt ratifitseeritud , on lõplikest detailidest veel vara rääkida . Aga ükski muu riigieelarve kulu selle tõttu kindlasti tegemata ei jää . Aseesimees Keit Pentus Vabariigi Valitsuse algatatud ülikooliseaduse ja sellega seonduvate seaduste muutmise seaduse eelnõu on järgmine eelnõu , mida me arutama asume . Palun Riigikogu kõnetooli ettekandeks kultuurikomisjoni liikme Peeter Tulviste ! Peeter Tulviste Hea juhataja ! Head kolleegid ! Selle kuu <arv>. kuupäeval olid meie komisjoni istungi päevakorda võetud praegu kõne all oleva eelnõu muudatusettepanekud . Paraku ainsatki ettepanekut ei laekunud . Komisjon omalt poolt tegi selle eelnõu kohta viis muudatusettepanekut , mis kõik on selgitavat või normitehnilist laadi . Haridus- ja Teadusministeerium toetas esitatud ettepanekuid ja komisjon otsustas saata eelnõu täiskogu istungi päevakorda <arv>. oktoobriks . Omalt poolt teeb komisjon ettepaneku lõpetada teine lugemine ja kui teine lugemine täna lõpetatakse , siis kolmas lugemine võiks toimuda homme . Tänan ! Taavi Rõivas Austatud juhataja ! Head ametikaaslased ! Rahanduskomisjon arutas seda eelnõu teisel lugemisel <arv>. oktoobril . Teadupärast tuleneb riigieelarve muutmise seaduse tegemise vajadus aasta jooksul toimunud suurtest majanduskeskkonna muudatustest . Et riigiasutuste seatud eesmärke saavutada , tuleb muutunud oludega kohanduda . Peamiselt on tegemist tehniliste muudatustega . Me oleme siin saalis juba läbi arutanud kõige olulisema sisulise muudatuse , milleks on <arv> miljoni krooni eraldamine Estonian Airi enamusosaluse omandamiseks . Lisaks on laekunud veel mõned ettepanekud eelnõu muutmiseks , sealhulgas muudatusettepanek Erakonnalt Eestimaa Rohelised , mida komisjon toetas . Selle muudatuse sisu oli kanda Siseministeeriumi valitsemisala kulud kohaliku demokraatia edendamiseks üle tuleva aasta eelarvesse . Need kulud jäid tänavu tegemata seetõttu , et vastav seadusmuudatus ei ole veel seaduseks saanud ega jõustunud ja need kulud on otstarbekas teha järgmisel aastal . Kõige üldisemalt öeldes on lõviosa nendest muudatustest tehtud eesmärgiga täpsustada kulude majanduslikku sisu , majanduskulud versus investeeringud , ja nii kohustuste tekkimise kui projektide elluviimise aegu . Samuti oli vaja täpsustada prognoositud kulude mahtu ja eraldiste saajate arvu , mis mõne toetuse või eraldise puhul on vägagi volatiilne olnud . Nüüdseks on selgemaks saanud , kui suur teatud vahendite osas kasutamata jätmise ulatus on . Mõned kuluartiklid määratakse ülekantavaks , aga see on pigem erandlik kui üldine nähtus . Komisjonis üles kerkinud küsimused puudutasid kõige enam kuuendat muudatusettepanekut , mis seisneb üürilepingute lõpetamisega saadavas kokkuhoius . Esimesel aastal tekib lisakulu , aga järgmistel aastatel märgatav kokkuhoid üüritulus . Teiseks tekitas küsimusi kümnes muudatusettepanek , millega Ämari lennuvälja ja Tapa–Lehtse maantee rekonstrueerimise vahendites tehti muudatus . Need tööd on seotud kaitseväe objektidega . Elavat arutelu esile kutsunud teema oli nii esimesel kui ka teisel lugemisel ravikindlustamata isikute vältimatu ravi kulude kasutamata jäämine . Seis on selline , et esimesel lugemisel tegime muudatusi kogusummas <arv>,<arv> miljonit krooni ja teisel lugemisel veel täiendavalt <arv>,<arv> miljonit krooni . See kõik tuleneb sellest , et ravikindlustamata isikute erakorralise ravi vajadus on olnud eelarve tegemise ajal prognoositust märksa väiksem . See on üks nendest kuludest , mis on olnud tõesti väga muutuv – see on kasvanud ja kahanenud väga kiiresti . Samuti arutasime komisjonis kulude ülekandmise vajaduse ja lubatavuse teemat üldisemalt . Rahanduskomisjon teeb Riigikogule ettepaneku lõpetada teine lugemine ja määrata muudatusettepanekute esitamise tähtajaks <arv>. oktoober kell <arv> . Selle ettepaneku poolt oli <arv> komisjoni liiget , <arv> inimest jäid erapooletuks . Aitäh ! Inara Luigas Lugupeetud ettekandja ! Infotunnis regionaalminister seletas meile , et <arv> miljonit krooni kohaliku demokraatia edendamiseks viiakse üle järgmise aasta eelarvesse . Sinagi nimetasid seda . Aga sa ei puudutanud punkti , mis räägib Põllumajandusministeeriumis olevast segadusest . Kas sa seletaksid meile veel kord , et <arv>,<arv> miljonit krooni läks vist mingi näpuvea tõttu valesti <arv>. aasta eelarve reale ja viiakse nüüd üle järgmise aasta eelarvesse . Ole hea , palun selgita meile veel kord seda ! Taavi Rõivas Selle konkreetse muudatuse puhul , nagu hea komisjoni liige hästi mäletab , me otsustasime ju aja maha võtta ja seda sõnastust täpsustada . Praegusel kujul ettepaneku võttis Erakonna Eestimaa Rohelised fraktsioon tagasi , ettepaneku saab korrektsena esitada kolmandaks lugemiseks . Tõepoolest , ka see muudatusettepanek puudutas kulutusi , mis jäid <arv>. aastal tegemata ja mida ka aasta lõpuks ei ole võimalik ära teha , ent nende ülekandmine on muudatusettepaneku tegijate hinnangul oluline . Justiitsminister Rein Lang Austatud juhataja ! Lugupeetud Riigikogu liikmed ! Mul on au sisustada päris märkimisväärne osa teie järgnevast ajast . Praegusel juhul on muidugi tegemist väga hea seaduseelnõuga . Selle eelnõu väljatöötamise eesmärk oli ära hoida Eesti suhtes uute Euroopa Liidu rikkumismenetluste algatamine ja tagada juba algatatud rikkumismenetluste lõpetamine . Sellest tulenevalt saab muudatused , mis õiguskorda teha soovitakse , jagada laias laastus kolmeks . Need on mitme direktiivi ülevõtmiseks vaja minevad muudatused , ettepanekud võlaõigusseaduse täpsustamiseks ja ettemaksuga seonduv regulatsioon . Esiteks direktiivide ülevõtmiseks vajalikud muudatused . See ongi selle eelnõu peamine eesmärk ehk siis viia võlaõiguses sisalduv tarbijalepingute regulatsioon paremini kooskõlla Euroopa Liidu direktiividega , mille puudulikule või ebatäpsele ülevõtmisele on Euroopa Komisjon tähelepanu juhtinud . Tähelepanekud , millele reageerides on Eesti direktiivide puuduliku ülevõtmisega võlaõigusseadusse ka nõustunud ja mille suhtes ei ole veel rikkumismenetlust algatatud , on Eestile edastatud kolmes kirjas . Ma arvan , et nende kirjade rekvisiite ei ole mõistlik hakata siin üles lugema , aga kellel huvi on , siis see on seletuskirjas ilusasti kirjas . Eesti suhtes on algatatud rikkumismenetlus nr <arv> aastast <arv> . See keskendub direktiivi <arv>/<arv>/EÜ artikli <arv> lõike <arv> puudulikule ülevõtmisele . Vaidlus Euroopa Komisjoniga käib selle üle , kas võlaõigusseaduse § <arv> lõikes <arv> kasutatud väljend " varasema müüja või tootja ehk müügigarantii andja lubadus " tähendab ka reklaamis välja antud lubadust . Eesti on alati väitnud , et tähendab . Euroopa Komisjon on soovinud , et me võlaõigusseaduse § <arv> lõiget <arv> täpsustaksime ja lisaksime ka viite reklaamile . Selle põhjapaneva muudatuse eelnõu ka teeb . Eelnõu teine eesmärk on teha kehtivasse õigusesse mitu muudatust , et viia võlaõigusseadus paremini kooskõlla nende tarbija lepingulisi õigusi reguleerivate sätetega , millele Euroopa Komisjon ei ole seni küll tähelepanu juhtinud , kuid millega seoses võiks tulevikus probleeme tekkida . Siin tuleb silmas pidada nelja regulatsiooni . Näiteks võlaõigusseaduse § <arv> lõike <arv> punkti <arv> muutmine . Kehtivas õiguses kasutatakse terminit " nõue " , kuid see on asjakohase direktiivi sättega võrreldes liiga kitsas . Direktiiv on nr <arv>/<arv>/EMÜ . Kasutada tuleks hoopis terminit " õiguskaitsevahend " . Või siis võlaõigusseaduse § <arv> lõike <arv> punkti <arv> muutmine , kuhu lisatakse , et edaspidi loetakse tühiseks ka sellised tüüptingimused , millega tingimuse kasutajal lubatakse jätta endale teise poole tasutud raha , kui teine lepingupool lepingut ei sõlmi või ei täida ning sealjuures ei nähta teisele poolele ette sama suurt hüvitist juhuks , kui tingimuse kasutaja ise lepingut ei sõlmi või ei täida . Muudatus peaks tagama poolte tasakaalu , sest kui majandus- või kutsetegevuses tegutseval isikul on õigus nõuda midagi tarbijalt , peab ka tarbijal olema õigus nõuda midagi teiselt poolelt . Muudatus on ka võlaõigusseaduse § <arv> <arv> lisamine , mida tehakse direktiivi nr <arv>/<arv>/EÜ artikkel <arv> lõike <arv>b täpsemaks ülevõtmiseks . Kehtiv õigus ei reguleeri küllalt täpselt , millal algab viivise nõudmise õigus , kui puudub selgesõnaline kokkulepe rahalise kohustuse täitmise kohta . Muudetakse ka võlaõigusseaduse § <arv> lõikeid <arv> ja <arv> ning lisatakse samasse paragrahvi ka lõige <arv> <arv> . Need muudatused tulenevad Euroopa Kohtu <arv>. septembri <arv>. aasta lahendist C-<arv>/<arv> . Selles lahendis ütleb kohus , et kui tarbija taganeb seaduses sätestatud tähtaja jooksul tarbijalepingust , siis ei ole lepingu teisel poolel õigust temalt nõuda mitte mingisugust hüvitist . Muudatuse tulemusena peaks kõnealune kohtulahend olema inkorporeeritud ka Eesti õiguskorda . Ja viimane muudatus , millele ma soovin tähelepanu juhtida , on nn ettemaksu temaatika . Nimelt , võlaõigusseaduse § <arv> lõige <arv> ja ka võlaõigusseaduse § <arv> lõige <arv> koosmõjus nende praeguse sõnastuse järgi ei või tarbijalemüügi puhul – sama kehtib muide ka tarbija töövõtu kohta – ostjat kohustada ettemaksuks enam kui poole ulatuses ostuhinnast . Tulenevalt võlaõigusseaduse § <arv> lõikes <arv> sätestatust on sellise keelu rikkumise tagajärjeks pooltevahelise kokkuleppe tühisus . Selline lahendus on nüüd küll problemaatiline , kuna jääb segaseks , kas tühiseks tuleb lugeda üksnes kokkulepe ettemaksu tasumise kohta või kogu leping tervikuna . Viimane võib kõne alla tulla lähtuvalt tsiviilseadustiku üldosa §-st <arv> ja tugineb see argumentatsioonil , et müüja ei ole lepingu sõlmimisest huvitatud , kui ta ei saa ostjalt nõuda ettemaksu kogu ostuhinna ulatuses . Seega ei teeni vähemalt minu arvates võlaõigusseaduses väljapakutud keeld praegusel viisil , nii nagu ta täna on sõnastatud , tarbija huve , kuna puudub õiguskindlus selles osas , milline on ettemaksu kokkuleppe rikkumise tagajärg . Juhul , kui tühiseks saab lugeda kogu lepingu täies ulatuses , toob see sisuliselt kaasa selle , et tarbija kaotab õiguse nõuda kauplejalt lepingu täitmist . Õigusselguse saavutamiseks lepingulistes suhetes viiakse seni võlaõigusseaduse § <arv> lõikes <arv> ja § <arv> lõikes <arv> sätestatud keeld nüüd juba muudetud kujul tarbijakaitseseadusesse . Sisuliselt tähendab see seda , et poolt ostuhinda ületava ettemaksu nõudmise piirang kujutab endast edaspidi vaid avalik-õiguslikku keeldu , mille rikkumine annab Tarbijakaitseametile õiguse kaupleja tegevus sanktsioneerida , kuid millega vastuollu minek ei mõjuta tarbijaga sõlmitud lepingu kehtivust üldiselt . Eelnõus välja pakutud tarbijakaitseseadusesse lisatav ettemaksu regulatsioon võtab arvesse seda , et teatud juhtudel on täie ostuhinna või töövõtjale makstava tasu suuruse ettemaksu nõudmine lepingu olemust arvestades ka põhjendatud ning ka tarbija enda huvi võib olla suunatud sellele , et ta saaks ettemaksu tasuda täies ulatuses , mistõttu pole ka õige sätestada absoluutset ettemaksupiirangut . Muu hulgas sätestab eelnõu tarbija ja kaupleja huvide tasakaalustamise vahendina rahalise piirmäära , alla mille ettemaksupiirang ei kehti . Eelnõus on selleks rahaliseks piirmääraks pool Vabariigi Valitsuse kehtestatud töötasu alammäärast . Valitsuse esindajana olen tänulik ettepaneku eest selle eelnõu esimene lugemine täna lõpetada . Aitäh ! Hannes Astok Lugupeetud eesistuja ! Head kolleegid ! Majanduskomisjon arutas eelnõu <arv> ehk võlaõigusseaduse ja tarbijakaitseseaduse muutmise seaduse eelnõu oma <arv>. septembri istungil . Meile andsid seaduse saamisloost , sisust ja eesmärkidest , seejuures koos täpsete viidetega kõikidele direktiividele , hea ülevaate justiitsminister Rein Lang , ministri nõunik Madis Timpson ja õiguspoliitika osakonna eraõiguse talituse juhataja Indrek Niklus . Üldiselt on tõepoolest tegu suurepärase eelnõuga , kuigi on ka üksikuid tõrvatilku meepotis , mida komisjon koos ettekandjatega muidugi arutas . Küsimus on praegu kehtivas võlaõiguses , mis sätestab , et ühe poole ettemaksu nõudmine on ebaseaduslik ja vastavad tehingud on tühised . Seega on siis hetkeseisuga tõepoolest kõikides interneti portaalides tehtavad tehingud tarbijatega , mille puhul tehakse kehtiva seaduse kohaselt <arv> % ettemakse , tühised ja pooled peaksid sellise lepingu kohaselt saadu nõude korral tagastama . Nagu teiegi mõistate , nii sai ka komisjon sellest aru , et tegelikult on selline säte ajale jalgu jäänud . Näiteks kui te tellite interneti vahendusel ajakirjandust , mida on lihtne ja mugav teha , siis tegelikult olete te teinud tühise tehingu . See pole ei kauba tarnija ega ostja huvides . Justiitsministeerium valgustas meile ka seaduse saamislugu ja puhkenud vaidlusi kõnealuse ettemaksu kohta . Nii selgitas Justiitsministeeriumi õiguspoliitika osakonna eraõiguse talituse juhtaja Indrek Niklus meile , et Tarbijakaitseameti arvates praegune regulatsioon ei taga täielikku tarbija kaitset . Tarbijakaitseameti asjaomased argumendid said meile ka ette kantud . Näiteks Tarbijakaitseamet leiab , et <arv>%-lise ettemaksu piirangu kaotamine võimaldaks tarbijat senisest enam petta , ilmselt veel täiendava <arv> % ulatuses . Komisjon arutas seda teemat ja selle käigus toodi välja ka teistsuguseid argumente . Nimelt , praegu on pettuse risk selles , et tarbija tasub oma ettemaksu ja tal jääb kaup saamata . Kui nüüd seadustatakse , et on võimalik ette saada ainult <arv> % , siis kindlasti tekivad hoopis suuremad riskid kauba tarnijal . Tekib küsimus , et kui ta on kauba ostjale tarninud <arv>%-lise ettemaksuga , siis millised on tema võimalused kätte saada ülejäänud <arv> % ? Kas maksmine toimub siis kauba üleandmise hetkel ? Kui kulukaks see tegelikult osutub ? Jne , jne. Komisjon otsustas selle temaatika arutelu kahe lugemise vahel ja teise lugemise käigus jätkata . Üldiselt andis komisjon võlaõigusseaduse ja tarbijakaitseseaduse muutmise seaduse eelnõule positiivse hinnangu , otsustas selle saata tänaseks Riigikogu täiskogu istungile esimesele lugemisele , teha täiskogule ettepanek esimene lugemine lõpetada ja määrata muudatusettepanekute tähtajaks <arv>. november kell <arv> . Kõik need otsused tehti konsensusega . Aitäh ! Aseesimees Keit Pentus Aitäh ! Küsimusi ei ole . Kõnesoove ei ole , seega me läbirääkimisi ei ava . Seaduseelnõu <arv> esimene lugemine on lõppenud . Vastavalt Riigikogu kodu- ja töökorra seadusele on muudatusettepanekute esitamise tähtaeg s.a <arv>. november kell <arv>. Aseesimees Keit Pentus Läheme päevakorraga edasi . Järgmine eelnõu , mida me arutama asume , on Vabariigi Valitsuse algatatud prokuratuuriseaduse muutmise seaduse eelnõu . Tegu on esimese lugemisega . Taas palun Riigikogu kõnetooli justiitsminister Rein Langi ! Justiitsminister Rein Lang Lugupeetud juhataja ! Austatud Riigikogu ! Muidugi on tegemist väga hea seaduseelnõuga . Selle eesmärk on tagada veelgi paremini prokuratuuri sõltumatus ebasoovitavatest mõjutustest ning täiendada prokuratuuri aruandekohustust ja vastutust . Samuti ühtlustatakse seaduse terminoloogiat ja kõik see peaks looma eeldused veelgi paremaks õigusriigilikuks õigusemõistmiseks . Nüüd siis mõned muudatused , mis teie ees olev eelnõu seaduseks saamisel Eesti õiguskorras kehtestab . Esmalt toon välja selle , et täpsustatakse prokuratuuri kohta riigiasutuste süsteemis . Rõhutatakse , et tegemist on täidesaatva võimu asutusega , mis on oma põhiülesannete täitmisel täidesaatvast muust võimust sõltumatu . Samuti on prokurör oma ülesannete täitmisel sõltumatu ega tohi alluda ebakohastele juhistele , mis pärinevad teistelt riigiorganitelt , ühiskondlikelt huvigruppidelt või mujalt . Teiseks täpsustatakse prokuratuuri aruandluse korda . Riigi peaprokurör esitab kord aastas aruande Riigikogu põhiseaduskomisjonile ning võib samas igal ajal pöörduda sama komisjoni poole seoses tekkinud teravate probleemidega . Kolmanda muudatusena toon välja , et korraldatakse natukene ringi prokuröride palga ja tööaja korraldus . Eelnõus sisaldub volitusnorm , mis võimaldab seoses teatud piirkonnas töötamisega palgamäära diferentseerida tegelikele oludele sobivamaks . Kehtiva seaduse kohaselt on diferentseeritud , s.o kõrgendatud palgamäära võimalik kehtestada tervikuna teatud piirkondades , näiteks Ida-Viru maakonnas , mis ei ole aga praktikas osutunud ammendavaks motivaatoriks prokuröride suunamisel teenistusse teise Eesti piirkonda . Tööaja osas kehtestatakse uus regulatsioon valveaja kohta kooskõlas uue töölepingu seaduse ja rahvusvaheliste kohustustega . Neljandaks korrastatakse prokuröri distsiplinaarvastutuse regulatsiooni , muu hulgas pikendades distsiplinaarsüüteo aegumise tähtaega kolme aastani ning kõrvaldades hulk paralleelseid pädevusi teenistusliku järelevalve osas . Distsiplinaarmenetluse algatab justiitsminister , riigi peaprokurör või juhtivprokurör , kui on ilmnenud distsiplinaarsüüteo tunnused . Uus on regulatsioon , et algatamine võib toimuda nii pädeva ametiisiku enda algatusel kui ka tuginedes taotlusele , mille on esitanud asjast huvitatud isik . Taotluse esitamiseks on seatud <arv>-kuuline tähtaeg arvates päevast , mil taotluse esitaja sai teada või oleks pidanud teada saama taotluse aluseks olevatest asjaoludest . Justiitsministril ei ole eelnõu kohaselt õigust algatada distsiplinaarmenetlust kõigi prokuröride suhtes , nagu see on praegu , vaid ainult kõrgemate prokuröride suhtes . Kui menetluse näiteks riigi peaprokuröri suhtes algatab minister , võib ta otsustada , et arutab ise ka distsiplinaarasja . Üldjuhul kuulub asja arutamise pädevus aga distsiplinaarkomisjonile . Distsiplinaarkaristuse määrab riigi peaprokurör või kõrgemate prokuröride suhtes minister . Erand on see , et riigi peaprokuröri teenistusest vabastamiseks pöördub minister valitsuse poole . Eelnõu kohaselt võib distsiplinaarkaristuse määramise vaidlustada halduskohtus . Kehtiv seadus edasikaebe korda ei sätesta . Eelnõus laiendatakse ametisaladuse hoidmise kohustust ka kolmandatele isikutele , kellele asjaolud võivad olla avaldatud näiteks seoses aruandmisega Riigikogule või muul põhjusel . Ja viimase suurema muudatusena mainiksin ära , et täpsustatakse prokuröri abi pädevust üldmenetluses . Kui seni jätab seadus ebaselgeks , mida abi üldkorras menetletavas asjas täpselt teha võib – öeldakse üksnes , et ta tegutseb kõrgema prokuröri juhendamisel – siis eelnõu kohaselt täidab ta neid ülesandeid , milleks teda on konkreetses kriminaalmenetluses volitanud kõrgemalseisev prokurör . Jällegi palju tänu komisjonile ettepaneku eest esimene lugemine täna lõpetada ! Aitäh ! Ain Seppik Lugupeetud minister ! Ei tahaks teid siit ilma küsimusteta ära lasta . Kõik see on õige , mis te rääkisite , ja võib-olla ka vajalik , kuid komisjonis on tõusetunud millegipärast korduvalt üks küsimus . Ma tean oma kolleegide käest , et prokuratuuri sõltumatusega on justkui midagi lahti . On arvatud , et ta tuleks muuta täiesti sõltumatuks – ma ei tea küll , millest veel sõltumatumaks , kui ta praegu on . Ja mul ongi küsimus : kas te olete kuidagi seda sõltumatust püüdnud piirata ? Siin on ju kirjas ka , et teilt võetakse ära õigus algatada kõikide suhtes distsiplinaarmenetlust . Kas probleem on justiitsministri liiga tugevas võimus ja prokuratuuri mõjutamises või olen ma millestki valesti aru saanud ? Justiitsminister Rein Lang Millegipärast alati , kui sa , Ain , esitad küsimuse Riigikogu saalis , siis selgub , et sa oled millestki valesti aru saanud . Kindlasti ei ahista justiitsminister prokuratuuri . Selle eelnõu jõhvikas on ikkagi prokuratuuri kohustus Riigikogule aru anda ehk siis prokuratuuri ja Riigikogu ehk seadusandja sidustamine . Selles osas on kasutatud analoogiat Andmekaitse Inspektsiooniga , mis on ju ka täiesti sõltumatu järelevalveasutus ning teostab muide väga tõsiselt riigivõimu . Andmekaitse Inspektsiooni peadirektor käib üks kord aastas Riigikogu põhiseaduskomisjonis ja teeb sellele komisjonile aruande . Ning ka Andmekaitse Inspektsiooni peadirektor võib suvalisel ajal pöörduda Riigikogu põhiseaduskomisjoni poole , otsimaks lahendust mingitele teravatele probleemidele . Justiitsministeeriumi arvates oleks selline prokuratuuri ja seadusandja sidustamine väga mõistlik , nii et võiks kasutada seda Andmekaitse Inspektsiooni analoogiat . Sest vastasel juhul , oleme ausad , hakkavad levima kõikvõimalikud nurgatagused jutud , et keegi kuskil suunab oma karvase käega prokuratuuri tegevust . Nagu ma asjast olen aru saanud , on sellised nurgatagused jutud mingil kombel ka Ain Seppikuni jõudnud . Ma kinnitan , et need jutud ei vasta tõele . Väino Linde Hea ettekandja , minister ! Mina küsin selle eelnõu kohta selles valguses , et vastavalt Vabariigi Valitsuse seadusele kannab minister teatud vastutust oma allasutuste ja oma haldusala toimimise eest . Kui see eelnõu vormub seaduseks , kas ministri vastutus prokuratuuri kui ühe allasutuse eest suureneb või väheneb ? Mis sellega juhtub ? Justiitsminister Rein Lang Ma loodan , et see printsiip jääb samaks , nagu ta on praegu . Mille eest vastutab justiitsminister ? Justiitsminister vastutab selle eest , et prokuratuur saaks sõltumatult kõigist ebakohastest mõjutustest oma tööd rahulikult teha . Tal peavad olema selleks piisav koosseis , piisavalt korralikud palgad , köetud toad , töövahendid ja autodes bensiini . Selle eest vastutab Justiitsministeerium . Aga ei justiitsminister ega teised Justiitsministeeriumi ametnikud saa sekkuda prokuratuuri konkreetsetesse menetlustesse . Samamoodi ei saa me sekkuda Andmekaitse Inspektsiooni konkreetsetesse menetlustesse . Nii et siin on olemas väga suur analoogia . Väino Linde Auväärt siinolijad ! Lugupeetud istungi juhataja ! Põhiseaduskomisjon valmistas ka käesolevat seaduseelnõu ette siin Riigikogus arutamiseks ja tegi seda oma <arv>. oktoobri istungil . Meie ettepanek teile , head kolleegid , on üpris tavapärane : kindlasti me toetame selle eelnõu menetlemist . Me toetame seda , et prokurörid saaksid edaspidigi olla meie riigis oma ametis sõltumatud , teha oma igapäevast tööd kallutamatult – kunagised klassikud on siin küll üritanud väita , et nad seda ei saa . Kindlasti peab prokuratuuri kogu tegevus olema selles mõttes sõltumatu . Meie ettepanek on esimene lugemine lõpetada ja muudatusettepanekute esitamise tähtaeg oleks ka tavapärane : need tuleks esitada hiljemalt <arv>. novembril kell <arv> õhtul . Seega oleks teil siis kümme päeva aega muudatusi esitada , head kolleegid , kui peate seda tarvilikuks . Komisjonis olid peale justiitsministri meile eelnõu kohta selgitusi andmas ka riigi peaprokurör Norman Aas ja ministeeriumi vastava talituse nõunik . On väga tänuväärt , et eelnõus on sätted selle kohta , et prokuröri abile võib prokurör anda lisaülesandeid just nimelt seoses konkreetsete kriminaalmenetluses olevate asjadega . On ka kirjas , kuidas toimub prokuröride valveaja reguleerimine , kui palju ületunde on lubatud prokuröridel teha , kuidas toimub vastav tasustamine . Oluline on , et eelnõu käsitleb ka võimalikel juhtudel prokuröride distsiplinaarvastutusele võtmist . Vastavad karistused , menetluse algatamine , ametist kõrvaldamine – kõik on üpris täpselt eelnõus reguleeritud . Komisjonis oli juttu , et võib-olla oleks tarvis seda <arv>. jagu täiendada ja lisada konkreetsed distsiplinaarkoosseisud , mida saaks kindlasti lugeda prokuröride distsiplinaarsüütegudeks . See peaks olema sarnane sellega , nagu see on kohtunike puhul ette nähtud – meil on üks täiendav eelnõu Riigikogus menetluses ja seal on see väga täpselt välja toodud – , aga need on sätestatud ka teiste oluliste ametikandjate puhul , näiteks kohtutäiturite puhul . Me arvasime , et selles osas oleks tarvis eelnõu kindlasti täiendada . Mõnevõrra küsitav tundus komisjonile selle eelnõu seletuskirja üldine suunitlus . Seletuskiri üritas viia prokuratuuri kui täitev-korraldava organi otsekui põhiseaduslike institutsioonide tasemele . Kindlasti seletuskiri iseenesest ei ole mingi seadustekst , aga vahel võib osutuda vajalikuks sellest seaduse tõlgendamisel abi saada . Selle eelnõu seletuskirja suunitlus ei olnud komisjoni liikmete arvates see , mis oleks võinud olla . Eelnõus on punkt <arv> , mis täiendab prokuratuuriseadust lausega , et prokuröril on keelatud alluda ebakohastele juhistele . Möönsime komisjonis , et see on õiguslikult sisustamata termin ja raske on öelda , mida see peaks kätkema . Kolleegid , kes on filoloogiat rohkem õppinud , küsisid minult , kas kohastele juhistele peab prokurör alluma ning kuidas vahet teha kohase ja ebakohase juhise vahel . Komisjonis pakuti välja , et ehk oleks asi üheselt mõistetav , kui kasutataks mõisteid " seaduslikud juhised " ja " ebaseaduslikud juhised " . Komisjon veel mõtleb selle üle ja kindlasti on valmis vastu võtma asjaomaseid muudatusettepanekuid . Põhiseaduskomisjon põhimõtteliselt tervitas seda , et riigiprokurör saaks endale seaduse jõustumisel Riigikogus n-ö kodukomisjoni näiteks põhiseaduskomisjoni näol , kus ta käiks oma tegevusest aru andmas ja prokuratuuri probleemidest rääkimas . Loomulikult ei räägiks ta mitte konkreetsetest kriminaalasjadest , konkreetsetest olukordadest , vaid keskenduks teatud üldistustele . Me möönsime , et riigiprokuröri ülevaade ei ole seotud meie inimeste põhiseaduslike õigustega , nende riivetega , siis võib-olla võiks see nn kodukomisjon olla ka mõni teine komisjon . Nii või teisiti on selge , et ka praegu on riigi peaprokuröril võimalus Riigikogu komisjonidesse rääkima tulla . Teda on ka mitmel korral seda tegema palutud – näiteks on seda teinud õiguskomisjon ja Riigikogu erikomisjon , kes tegeleb julgeolekuasutuste järelevalvega . Nii et paljuski on need küsimused võimalik sellisel moel lahendada . Aga nagu ma ütlesin , head kolleegid , me teeme ettepaneku täna see esimene lugemine lõpetada . Tänan ! Esimees Ene Ergma Järgmine punkt on Vabariigi Valitsuse algatatud keskkonnaseadustiku üldosa seaduse eelnõu esimene lugemine . Palun järjekordselt ettekandjaks härra justiitsministri ! Justiitsminister Rein Lang Lugupeetud juhataja ! Head Riigikogu liikmed ! Jälle üks väga hea eelnõu . Selle eelnõu puhul tuleks ka kõigepealt peatuda eelnõu eesmärkidel ja seejärel peamistel muudatustel , mida õiguskorda sisse tahetakse viia . Keskkonnaõiguse kiire areng viimase aastakümne jooksul on toonud kaasa vajaduse kõik saavutatu kokku võtta ja süstematiseerida , teisisõnu , on kätte jõudnud aeg keskkonnaõiguse kodifitseerimiseks . Erineva edukusega on keskkonnaõiguse kodifitseerimise katseid tehtud üsna paljudes riikides : Rootsis , Belgias ( nii Flandrias kui ka Valloonias ) , Saksamaal , Hollandis , Taanis , Prantsusmaal . Keskkonnaõiguse reforme on läbi viidud ka mitte päris kodifitseerituna , näiteks Poolas , Ungaris , Sloveenias . <arv>. aastast on keskkonnaõigust hakatud kodifitseerima ka Eestis . Kodifitseerimise põhjused on lühidalt öeldes järgmised . Esiteks , väline ülereguleerimine . Keskkonnaalast regulatsiooni sisaldavaid õigusakte on liiga palju , nad osaliselt dubleerivad üksteist ja suurendavad ülemääraselt halduskoormust . Teiseks , sisemine ülereguleerimine . Õiguslik regulatsioon on liiga partikulaarne ja üksikasjalik ning ettevõtjatele ja teistele keskkonna kasutajatele kohati ülemääraselt koormav . Kolmandaks , puudub keskkonnaõiguse süstematiseeritud ja harmooniline kontseptsioon . Senine õigusloome on paraku olnud üsna fragmentaarne ja paljus juhuslik . Teie ees olev keskkonnaseadustiku üldosa seaduse eelnõu sätestab keskkonnaõiguse põhimõisted , keskkonnakaitse põhimõtted , igaühekohustused , käitaja kohustused , keskkonnaalased õigused ja uue integreeritud keskkonnaloa menetluse . Need eelnõu osad moodustavad keskkonnaõiguse üldosa kitsamas mõttes , mida meie õiguses seni üldse ei ole olnud . Üldosa ja sellele järgnev eriosa peavad kahe peale moodustama ühtse terviku . Üldosa ja eriosa on omavahel seotud paljude seostega , millest osa on ilmselged , teised veidi varjatumad . Eriosa väljatöötamisel tuleb lähtuda üldosast , aga samas ei ole välistatud ka üldosa edasiarendamine . Tagada tuleb nii keskkonnaseadustiku üldosa ja eriosa vormiline ühtsus ( s.o põhimõistete osas ) , kui ka sisuline ühtsus , eelkõige põhimõtete ja põhikohustuste , keskkonnaalaste õiguste ja haldusmenetluse osas . Ehk , nagu öeldud , jääb eriosa ülesandeks üldpõhimõtete täpsustamine , pidades silmas keskkonnaalase põhiõiguse sisu , olulise keskkonnahäiringu tunnuseid , loamenetluse erandeid keskkonnakaitse eri valdkondades , üldise hoolsuskohustuse ja käitaja kohustuste täpsustamist . Eriosa peaks minu parimate teadmiste kohaselt valmima veel selle aastanumbri sees . Keskkonnaseadustiku üldosa seaduse eesmärk on lühidalt öeldes järgmine . Keskkonnahäiringute vähendamine võimalikult suures ulatuses , et kaitsta keskkonda , inimese tervist , heaolu ja vara . Teiseks , säästva arengu edendamine , et kindlustada tervise- ja heaoluvajadustele vastav keskkond praegusele põlvele , aga ka tulevastele põlvedele . Kolmandaks , bioloogilise mitmekesisuse säilimine ja kaitse . Neljandaks , keskkonna hea seisund ning keskkonnale kahju tekitamise vältimine ja keskkonnale tekitatud kahju heastamine . Nagu näeme , on eesmärgi püstitamisel ühendatud inimkeskne ja looduskeskne lähenemine . Keskkonda kaitstakse selleks , et tagada inimestele nende tervise- ja heaoluvajadustele vastav keskkond , aga keskkonda kaitstakse ka selle sisemise , inimese tervise ja heaoluga mitte seotud väärtuse pärast . See väljendub eelkõige looduslike elupaikade ja liikide kaitses . Lühidalt kokku võttes on eelnõu eesmärk koondada kõik keskkonnaalased õigusaktid ühte seadustikku ja lahendada kehtivas õiguses esinevad vastuolud . Praegune keskkonnaõigus on laiali mitmes seaduses ja sageli killustunud , dubleeriv ja kohati ka põhjendamatult erinev . Aga nüüd peamistest muudatustest õiguskeskkonnas . Keskkonnaseadustiku üldosas määratletakse esmakordselt Eesti keskkonnaseadustiku mõisteaparaadi tuumik . Kehtivas keskkonnaõiguses kasutatakse mõisteid ebajärjekindlalt ja korrapäratult . Eelnõus sätestatakse keskkonnahäiringu , keskkonnaohu , keskkonnariski , käitaja , käitise , heite , heite piirväärtuse , keskkonnakvaliteedi piirväärtuse , saastamise ja saastuse mõisted . Esmakordselt Eesti keskkonnaõiguses sätestatakse õigusaktis keskkonnakaitse põhimõtted ja avatakse lühidalt ka nende sisu . Sätestatakse keskkonna kõrgetasemelise ja tervikliku kaitse põhimõte , lõimimispõhimõte , vältimise põhimõte , ettevaatuspõhimõte , põhimõte , et keskkonna kasutamisega seotud kulud kannab seaduses sätestatud juhtudel keskkonna kui rahvusliku rikkuse kasutamisest kasu saaja ( elik lihtsamalt : saastaja maksab ) , ja loodusvarade säästliku kasutamise põhimõte . Esmakordselt Eesti keskkonnaõiguses sätestatakse keskkonnaalased põhikohustused , mida võib nimetada ka igaühekohustusteks . Nende kohustuste allikas on Eesti põhiseaduse §-s <arv> sätestatud üldine keskkonnaalane hoolsuskohustus . Need kohustused koormavad iga isikut , seda ka nende igapäevases tegevuses . Igaüks peab võtma meetmeid oma tegevuse või tegevusetusega põhjustatava keskkonnahäiringu vähendamiseks , kuivõrd seda saab mõistlikult oodata . Kõik isikud peavad teadma , millised ohud kaasnevad nende tegevusega , et neid ohte oleks võimalik vältida või vähendada . Eelnõus sätestatakse ka käitaja põhikohustused . Ka nende allikas on Eesti põhiseaduse §-s <arv> sätestatud üldine keskkonnaalane hoolsuskohustus . Lähtutakse põhimõttest , et igaühekohustustele lisaks tuleb eristada käitaja kohustusi , mis seonduvad käitise tegevusega ja kohustavad käitajat vältima keskkonnaohtu ja rakendama ettevaatusabinõusid keskkonnariski vähendamiseks . Käitaja hoolsuskohustuse näol on tegemist nn asjatundja hoolsusega . Neid kohustusi tuleb täita mõistlikkuse põhimõtet arvestades . Tegemist on normatiivse ettevaatuse sõnastamisega keskkonnaseadustikus . Käitaja mõistega ja käitaja põhikohustustega seotud erisusi reguleeritakse ( eri valdkondade eripära arvestades ) keskkonnaseadustiku eriosas . Eelnõu neljanda peatüki ehk keskkonnaalaste õiguste regulatsiooni eesmärgid on järgmised : tagada igaühele tema tervise- ja heaoluvajadustele vastav keskkond , tagada isikute teavitatus keskkonnaasjades , sealhulgas teavitatus keskkonnaohust ja ohu vältimise meetmetest , suurendada keskkonnateadlikkust , koguda keskkonnaotsuste tegemiseks teavet , legitimeerida avara kaalutlusruumiga keskkonnaotsuseid , tagada isikute kaasamine keskkonda oluliselt mõjutavate otsuste tegemisse , võimaldada isikutel end tõhusalt kaitsta negatiivsete keskkonnamõjude eest ja võimaldada isikutel laiaulatuslikku keskkonnakasutust , tagades maaomanike ja avalike huvide kaitse . Valitsusvälistele keskkonnakaitseorganisatsioonidele eriõiguste andmise eesmärk on anda neile võimalus kaitsta keskkonnaasjades avalikku huvi , võimaldades muuta ühiskonda avatumaks ja demokraatlikumaks , arvestades keskkonnaprobleemide ja eraeluküsimuste tihedat seost ja olulisi puudujääke keskkonnanõuete jõustamises . Keskkonnaseadustiku üldosa seaduse keskkonnaalaseid õigusi puudutavat peatükki on väga oluliselt mõjutanud Århusi konventsioon keskkonnateabe kättesaadavusest , osalemisest keskkonnaalases menetluses ja juurdepääsust õiguskaitsele keskkonnaalal . Neljas peatükk sätestab ka reeglid võõra maatüki ja veekogu kasutamise kohta . Eelnõu lähtub põhimõttest , et maatükk ei ole üksnes omandiõiguse objekt , vaid ka osa keskkonnast . Põhiseaduse § <arv> kohaselt on loodusvarad ja ressursid rahvuslik rikkus . Eelnõu <arv>. peatüki <arv>. jaos sätestataksegi üldnormid , millega määratakse kindlaks , mis ulatuses võib igaüks kasutada keskkonda , hoolimata sellest , et ta ei ole vastava maa omanik . Keskkonnaalase loamenetluse regulatsiooniga soovitakse hõlbustada keskkonnalubade saamise menetlust nii loa taotleja kui ka teiste asjast huvitatud isikute jaoks . Senise vee erikasutusloa , ajutise vee erikasutusloa , välisõhu saasteloa , erisaasteloa , kaevandamisloa , kiirgustegevusloa ja jäätmeloa asemel on eelnõuga kavandatud ühtse keskkonnaloa andmine . Seega piisab ühe loataotluse esitamisest ning avalikkuse ärakuulamine toimub ühes menetluses , mitte enam seitsmes menetluses . Ühtlustatud on seni eriseadustes sätestatud loa andmise ja kehtetuks tunnistamise menetlusi käsitlevat regulatsiooni , jättes seadustiku eriosas võimaluse erandite tegemiseks üldistest põhimõtetest . Samuti on selle jao sätteid võimalik kasutada teiste keskkonnaalaste tegevuslubade andmise menetluse reguleerimisel vastavate viidete teel . Keskkonnaloa andmisega seotud erisused sätestatakse keskkonnaseadustiku eriosas , arvestades kõikide keskkonnavaldkondade eripära . See oli ilmselt üpris keerukas jutt . Selle eelnõuga tuleb Eesti õigusesse tegelikult sisse väga suur hulk uusi mõisteid . Võib-olla on see esialgu hoomamatu , aga nende mõistete kasutusele võtmine ei peaks tulevikus oluliselt hõlbustama mitte ainult juristide , vaid igaühe arusaama sellest , miks keskkonda on vaja kaitsta ja kuidas seda kaitstakse . Nagu ma ütlesin , saab selle seadustiku eriosa valmis selle aasta lõpuks . Ma väga loodan , et see jõuab Riigikogu käsitlusse veel selle Riigikogu koosseisu ajal. Olen väga tänulik keskkonnakomisjonile otsuse eest selle eelnõu esimene lugemine täna lõpetada . Aitäh ! Trivimi Velliste Suur tänu , proua esimees ! Härra minister ! Minu küsimus puudutab keskkonna käsitlemist just harmoonilise tervikuna . Te rõhutasite oma ettekandes , et keskkonna puhul on tegemist nii bioloogilise mitmekesisusega kui ka kultuurilise mitmekesisusega . Minu küsimus nüüd ongi see , kas me kontseptuaalselt , n-ö paradigma mõttes ei peaks senisest tunduvalt enam omavahel lõimima just seda bioloogilist mitmekesisust ja kultuurilist mitmekesisust . Kui tuua näide , siis praktilises keskkonnakaitses on ju eriti hästi omavahel läbi põimunud tavaline klassikaline keskkonnakaitse ja muinsuskaitse näiteks mõisaparkide , kalmistute või pühade hiite kaitsmisel , kus loodus- ja inimtekkeline kultuuripärand on läbi põimunud ja mõlemad on riiklikult kaitstavad . Kas seda ei tuleks senisest enam teha koos ? Justiitsminister Rein Lang Mis asi see keskkond tervikuna on ? See arutelu käib muide praegu ka ehitus- ja planeerimisseaduse menetlemisel . Mulle tundub , et Justiitsministeeriumi eestvedamisel hakkab peale jääma arusaam , et ebakohane ehitis on samasugune saaste nagu müra või prügimägi . Meie arusaama kohaselt peaks tulevases Eestis ka sellise ehitussaaste vastu võitlemine olema keskkonnaküsimus . Aga see ei ole praegu keskkonnaseadustiku üldosa teema , vaid pigem ikkagi ehitus- ja planeerimisseaduse teema . Aga selle mõtteviisiga , mida sa praegu väljendasid , olen ma <arv> % nõus . Ei ole võimalik vägivaldselt eraldada loodusobjekti kaitset muust keskkonnast , mis on inimese kätega loodud , eriti sellest , mida praegu kaitseb muinsuskaitseseadus . Aga see on hoopis laiem teema . Enn Eesmaa Aitäh , Rein , põhjaliku seletuse eest ja selle tõesti keerulise materjali meile tutvustamise eest ! Võtan eelmise küsimuse mõtteliinist kinni ja küsin sellist asja . Teatud kontekstis on ka näiteks GMO-sse võimalik suhtuda samamoodi nagu saastesse . Kuna keskkonnakaitseluba ja keskkonnaluba on tõesti uued mõisted selles kontekstis , siis kas on ka sellele mõeldud , et GMO-st võib tulla täpselt samasugune probleem nagu kiirgusest või mõnest teisest asjast ? Justiitsminister Rein Lang Aitäh ! Ma ei saa ennast kohe kuidagi lugeda bioloogiaspetsialistiks . Mulle tundub , et see GMO-de üle maailmas peetav vaidlus on väga sarnane karupoeg Puhhi ja Notsu marsiga läbi tormi . Kui Notsu oli hirmul , et mis siis küll juhtub , kui puu neile selle tormiga kaela kukub , siis Puhh mõtles natuke ja ütles , et aga äkki ei kuku . Me ju tegelikult ei tea , mida GMO-de kasutamine loodusele kaasa toob . Nii vastaste kui ka pooldajate puhul on tegemist paljuski usuküsimusega , ega mingeid selgeid andmeid ju praegu ei ole . Üks pool surub nende kasutuselevõttu peale sellepärast , et muuta inimväärsemaks kümnete ja kümnete miljonite inimeste elu , kes kannatavad näiteks alatoitluse all . Samas toovad vastased jällegi põhjendatud argumente , et võõrliikide istutamine kuskile muusse keskkonda võib teha halba , võtame kas või näiteks signaalvähkide toomise Saaremaa veekogudesse , mis on põhjustanud looduskatastroofi . Mina ei oska öelda , kellel õigus on . Ma ei tea seda . Aga GMO-de teema ei ole selle seaduse teema , see on hoopis teise seaduse teema . Eestis on GMO-de kasutuselevõtu kohta eraldi seadus olemas . Ega ülearu tõsist debatti selle seaduse vastuvõtmisel ju ei olnud , ametkond tegi paberi ja Riigikogu kiitis heaks . Mart Jüssi Aitäh ! Lugupeetud minister ! Selles uues seaduses on teostunud ettepanek anda keskkonnaload välja tähtajatult , mis iseenesest on ju mõistlik , kui hakata selle peale mõtlema . Aga teisest küljest kaob ära üks võimalus asja ohjata ja kontrollida . Vanade lubade tähtaja lõppemisel tuli neid uuendada ja taas kord tõestada , et kasutatakse parimaid tehnoloogiaid ja et kõik on normide piires . Kas te ei näe ohtu , et kui lubasid antakse välja juba teatud hulk , siis see tähtajatus võib nii palju tähelepanu hajutada , et me ei pruugi märgata , kui mõnes loas sätestatud tingimused ei vasta enam aja nõuetele ? Kas seaduse eriosas on see kaitseriiv olemas ? Justiitsminister Rein Lang Aitäh ! Seda , et need load tähtajatud on , ma kindlasti toetan . Iseasi on , milline on selle loa andmise sisu . Kindlasti ei peaks olema nii , et luba antakse tähtajatult ühe teatud tehnoloogilise skeemi kasutamiseks . Kui mõeldakse välja uus ja moodsam tehnoloogia , mille rakendamine võib olla kallim , siis oleks ju mõistlik see uus tehnoloogia ka kasutusele võtta . See on küll , jah , päris kindlasti eriosa teema . Aga printsiibis ma kindlasti toetan seda , et igasugused load on tähtajatud . Tähtajalisus loob lihtsalt uut bürokraatiat ja , nagu näitab praktika , ei anna mitte midagi juurde . Esimees Ene Ergma Rohkem küsimusi ei ole . Suur tänu veel kord , härra justiitsminister , nii ettekande kui ka küsimustele vastamise eest ! Palun kõnepulti keskkonnakomisjoni esimehe Mart Jüssi ! Mart Jüssi Lugupeetud Riigikogu juhataja ! Ministrid ! Ametikaaslased ! Ma pean siit kõnetoolist ütlema , et ka minu arvates on tegemist ühe väga hea seaduseelnõuga . Ma tulen selle juurde tagasi hiljem , kui ma komisjoni arutelu olen siin ära kirjeldanud . Siis te saate aru , miks ta ka minu arust nii hea on . Keskkonnakomisjon arutas seda eelnõu <arv>. septembril s.a. Seda kommenteerima ja esitlema olid kutsutud Justiitsministeeriumi asekantsler Martin Hirvoja , justiitsministri nõunik Kätlin Ots , Tartu Ülikooli keskkonnaõiguse dotsent Hannes Veinla , Keskkonnaministeeriumist kantsler Rita Annus ja Keskkonnaministeeriumi õigusosakonna nõuniku kohusetäitja juhataja ülesannetes Andres Kruus . Martin Hirvoja rääkis meile selle eelnõu koostamise taustast . See on kokku pandud õigusteadlaste ja praktikute ühistööna . Hannes Veinla tutvustas meile selle eelnõu sisu üldiselt , avas termineid , mida selles eelnõus kasutatakse , tõi näiteid ja andis üldise ülevaate . Mina läheneksin sellele eelnõule natuke teisest aspektist . Ma soovitan kõigil Riigikogu liikmetel seda eelnõu lugeda , sest see on tõepoolest omapärane . See on täiesti uus ja puhas tekst , seda on hea lugeda . Me oleme harjunud muudetud seaduste lugemisega , kus mõte tihtipeale takerdub . Siin on näha , et on tehtud väga hea töö , uut puhast teksti on hea lugeda . Ütlen siin ka Hannes Veinla poolt meile edastatud mõtte , et kui tükk aega on olnud õhus üks filosoofiline küsimus , et kui me kaitseme keskkonda , kes siis kaitseb inimest , siis see seadus teatud mõttes sellele küsimusele vastab , sest selle seaduse pealkiri on " Keskkonnaseadustiku üldosa seadus " . Ehk siin ei ole tegemist keskkonnakaitse seadusega , vaid see on seadus , mis kirjeldab inimese ja meid ümbritseva ruumi suhteid ökoloogiliselt . Ökoloogia on teatavasti selline teadusharu , mis uurib isendi ja tema elupaiga vahelisi suhteid . Teatud mõttes on see natuke intrigeeriv seadus , just selles mõttes , et esimesel lugemisel võib jääda mulje , et see ei ole piisavalt täpne , et see ei kirjelda piisavalt täpselt ja küllaldase detailsusega olukordi , kus me igapäevases elus keskkonnaga silmitsi seistes oleme . Aga kui seda seadust tähelepanelikult lugeda , siis näeme , et just selles väga hästi valitud sõnastuses on toodud meile see telg , mille ümber ühest küljest keerleb inimene , teisest küljest loodus . Muidugi on see kohati tõlgendatav ühte- või teistpidi . See ongi selle seaduse üks omapärane võlu , et ta annab võimaluse filosoofiliselt vaadata ühte ja sama probleemi kord looduse , kord inimese poole pealt . Mina isiklikult kuulasin ja paljud minu kolleegid kuulasid väga suure huviga komisjoni istungil peetud ettekannet . See ettekanne on keskkonnakomisjoni protokolli lisana saadaval , aga ma ütlen , et see seadusetekst iseenesest on väga hea selle suhteliselt mitmekesise eluvaldkonna avamiseks . Üks küsimus , mis tekkis komisjonis selliste üldiste filosoofiliste vestluste kõrval , on see , miks tuleb see üldosa seadus praegu ja kas me saame seda menetleda , arutada ja mõista ilma eriosata . Tegelikult on ajaline nihe nende kahe seaduse vahel taotluslik , sest üldosa peabki teatud mõttes ette valmistama üldise ruumi või õhkkonna , et me jõuaksime natuke mõelda selle peale , mis on keskkond ja mis on tema kaitse , mis on meie õigused ja kohustused keskkonna suhtes . Kordan siiski ennast ja ütlen , et lugege kõik seda seadust . See vastab mõnes mõttes ka kolleeg Enn Eesmaa küsimusele , kuidas neid asju mõista . See seadus kirjeldava tekstina on iseenesest väga hea abimaterjal ka nende mõningate filosoofiliste asjade mõistmisel . Keskkonnakomisjon , olles kuulanud ära ettekande ja olles arutanud mõningate natuke filosoofiliste aspektide üle , mida eelnõu tõstatab , tegi konsensusliku ettepaneku eelnõu siin saalis läbi arutada ja esimene lugemine täna lõpetada . Julgetel , kes tahavad esitada väljakutse Eesti õigusteadlaste ja -praktikute paremikule , on võimalus teha selle seaduse täiendamise ja muutmise ettepanekuid <arv>. novembrini <arv> . See on praegu minu ja komisjoni poolt kõik . Tänan teid tähelepanu eest ! Trivimi Velliste Aitäh , proua esimees ! Lugupeetud komisjoni esimees ! Ma jätkan sama küsimust , mille ma juba esitasin härra ministrile ja millele ta väga kiiduväärsel kombel vastas , et ta toetab seda lõimimise kontseptsiooni . Ma küsin komisjoni seisukoha kohta . Kuidas komisjonis hinnatakse , kui tõenäoline on , et Eesti ühiskonnas võiks kiiresti juurduda see mõtteviis , et me saame omavahel lõimida muinsuskaitse ja tavalise keskkonnakaitse ka ressursside mõttes , et näiteks Keskkonnaamet ja Muinsuskaitseamet võiksid midagi koos teha , näiteks ühiseid õppekogunemisi või seminare või isegi inspekteerimisi ? Mart Jüssi Tänan ! Selle konkreetse eelnõu kontekstis me komisjonis seda teemat küll ei arutanud , aga ma lugesin selle eelnõu tähelepanelikult läbi just ootuses , kus kohas ma leian näiteks kultuuripärandi ja selle laiema pärandi mõiste , nii nagu me oleme omavahel ka siin vahel arutanud . See on siia sisse tegelikult üsna otsesõnu kirjutatud , et me käsitleme keskkonda , ütleme , tervikpärandina , sellisena , nagu ta meieni on jõudnud ja nagu me ta edasi peame andma . Selles eelnõus on see motiiv esindatud , aga muidugi ei ole me jõudnud veel arutada just seda teist poolt , kui palju peaksid hakkama need eri valdkonnad lõimuma või koos töötama . Enn Eesmaa Aitäh ! Austatud ettekandja ! Tavaliselt , kui me selliseid seaduseelnõusid menetleme , me räägime ka sellest , kuivõrd see kõik on kooskõlas Euroopa Liidu õiguse ja seadustega . Ma saan aru nii , et nii mõnedki direktiivid võetakse üle alles siis , kui on valminud ka eriosa . Praegu me räägime põhi- ja üldosast . Tõenäoliselt see arutelu tuleb ja me need vastused saame siis , kui ka eriosa on valmis . Mart Jüssi Tänan ! Jah , niimoodi see on . Ka selle seaduse jõustumise kohta on siin eraldi kirjas , et see jõustub eriosa jõustamise kaudu . Aga ma olen ühte meelt ministri öelduga . See on tänapäevane seadus , see on tõesti <arv>. sajandi alguse seadus selles mõttes , et see käsitleb meid tänapäevases kontekstis , suhtes keskkonnaga . Ma arvan , et selliste seaduste edasiarendamine võib isegi viia mõningate direktiivide muutmiseni , mitte vastupidi . Sellepärast , et see mõte , mis on siin esitatud , ongi just see , mis näitab , kuidas me peaksime oma keskkonda suhtuma . Mark Soosaar Lugupeetud juhataja ! Austatud minister ! Hea komisjoni esimees ! Austatud kolleegid ! On üsna meeldiv hoida käes meie seadusruumi kodifitseerimise üht esimest pääsukest , sest tõepoolest oleks normaalne , kui suured eluvaldkonnad oleksid meil filosoofiliste alusdokumentidega kaetud . On meeldiv ka see , et põhiseaduse §-d <arv> ja <arv> , mis käsitlevad Eesti looduse , Eesti elukeskkonna ja loodusvarade-loodusressursside mõistlikku kasutamist , leiavad juba konkreetsemat lahtimõtestamist ja see eelnõu liigub just sellise õigusselguse suunas . SDE fraktsioon on alati olnud seda meelt , et kõik eelnõud peaksid saama läbida esimese lugemise ning Riigikogu täiskogu võiks oma täiendus- ja parandusettepanekud teha kahe lugemise vahel . Ka siin on tegemist juhtumiga , kus meil on mõningaid mõtteid , mida ma juba enne muudatusettepanekute esitamist kindlasti saalile tutvustan . Nimelt , põhiseaduse § <arv> räägib omandist , omandi kaitsest . Ma olen sellest puldist rääkinud , et see ilus ütlemine , et omand on püha , on pärit Prantsuse põhiseaduse esimesest variandist aastast <arv> . Peaaegu kõigis põhiseadustes on ka täiendavad laused , kuidas see omandi pühadus kaitstud on . Meie põhiseaduses , mis pärineb aastast <arv> , on üks lause , et omandit ei tohi kasutada üldiste huvide vastaselt . Seda positsiooni me leiame üsna paljudes teistes seadustes , mis püüavad saavutada tasakaalustatud lahendusi erahuvi ja üldise huvi vahel . Näiteks toon planeerimisseaduse , looduskaitseseaduse jt. Selles seaduses on kahjuks juhtunud niimoodi , et suur ehk nn ülekaalukas huvi võib olla tähtsam kui üldine huvi . See on päris tõsine mõtlemiskoht . Kui me rääkisime sellest , et eraomand on püha ja et üldine huvi oli <arv>. aastal vastuvõetud põhiseaduses ja meie põhiseaduslikus mõtlemises tagasihoidlikult väljendatud , siis nüüd on aeg edasi läinud . Meie kartus riigi ees , mis <arv>. aastal oli väga suur , on tõenäoliselt muutunud palju väiksemaks , ent samal ajal me peaksime mõtlema sellele , et üldine , avalik huvi on siiski alati suurem , palju laiem , palju tähtsam kui erahuvi . Kui me praegu selle koodeksiga teeme otsa lahti ja ütleme , et igasugune väga suur huvi võib olla kaalukam kui üldine huvi , siis me astume küll kõrvale sellelt rajalt , kus me peaksime liikuma . Käesolevast seaduseelnõust paistab välja küllaltki ebaühtlane tase , sest see läheb kohati väga detailseks , on pandud paika , kuidas võõra maa peal võib telkida ja lõket teha , samal ajal on seal kõrval üldfilosoofilised arusaamad ja käsitlused . Siin võib-olla tasuks ministeeriumil ja valitsusel kui algatajal mõelda , et keskkonnaseadustiku üldosa peaks olema tõesti korralik , üldine sild põhiseaduse ja keskkonnaseadustiku eriosa vahel , sest siin ei saa päris hästi aru , kas see on üldosa või läheb see juba konkreetseks . Loogiline oleks mõned looduskasutuse paragrahvid siit kindlasti eriosasse ümber tõsta , see oleks seadusloome arhitektuuri seisukohalt õigem . SDE fraktsioon loodab , et neid parandusi valitsuskoalitsioon muudatusettepanekute näol toetab . See ongi meie sõnum täna Riigikogu täiskogule . Aitäh ! Rahandusminister Jürgen Ligi Austatud juhataja ! Austatud kolleegid ! Mul on suur heameel tutvustada seda tähtsat dokumenti , <arv>. aasta riigieelarve seaduse eelnõu , ning ühtlasi tänada kõiki , kes on selle valmimisele kaasa aidanud . See töö ei ole olnud sugugi kerge ja sellepärast tuleb tänada nii pühendumise , koostöö kui ka tulemuse eest . Tuleva aasta eelarvel on tugev toetuspind <arv>. aasta ja korrigeeritud <arv>. aasta eelarve näol , meie võimalusi on realistlikult arvestatud ja ümber hinnatud . Saabuva aasta eel ei ole me enam suurte kärbete surve all , vaid saame keskenduda stabiilsele arengule ja raha kõige kaalutletumale kasutamisele . Järgmise aasta eelarve näitab , et me ei ole viimase poolteise aasta jooksul teinud vajalikke otsuseid puhtalt soovist ühineda euroalaga , vaid eesmärgiga säilitada riigi rahaasjade tervis ning tagada riigi areng . Uus rahaühik on selle eest väärtuslik lisaboonus , mis omakorda majanduse ja sotsiaalset arengut toetab ning eelarveseisu parandab . Majanduskriis põhjustas enamikus riikides SKT vähenemise ja eelarvekulude kasvu suhtena SKT-sse . Väikestes avatud majandustes , sealhulgas Eestis , oli langus eriti järsk , kuid me suutsime neis oludes tõhusalt reageerida , meie kulu- ja tulukõverad liikusid erinevalt teistest riikidest ühtlasemas tempos ning kulude struktuur paranes . Heaolu ja eelarve tervise nimel ei pääse ükski riik otsustamisest , küsimus on vaid selles , millal ta seda teeb . Peame taas tänama Eesti rahvast , kes on seda nii hästi mõistnud . Vastupidi suuremale osale Euroopast pole Eestis maksude tõstmise vajadust , sest me pole võtnud kanda ülemäärast võlakoormust . Eesti maksukoormus tuleval aastal isegi langeb , <arv>%-lt <arv>,<arv>%-le SKT-st . Üks madalamaid maksukoormusi ja kõige väiksemad laenukulud Euroopa Liidus on Eesti majanduskeskkonna väga suur konkurentsieelis . Hea meel on tõdeda , et ka meie maksupoliitilised valikud , tööjõu ja tulude maksustamise asemel pigem tarbimise maksustamine , on leidnud Euroopas väga palju järgimist . Ent kõigile erakondadele tahan panna südamele , et heldeteks lubadusteks meie eelarve ega majandus ruumi ei paku . Sama oluline on tulevikuski tagada meie maksusüsteemi stabiilsus , lihtsus ja läbipaistvus . Pelgalt eristumine ja tool Riigikogus ei saa olla kellelegi õigustus Eesti eeliseid lammutada . Moonutused ja erandid , mida siin hiljuti hellitati sõnadega " poliitilised valikud " , tähendavad tegelikult ebaefektiivsust , ebaõiglust , maksudest möödahiilimist , ka poliitilist korruptsiooni ja igal juhul võimatust edaspidi sotsiaalselt hädavajalikke kulusid rahastada . Järgmisel aastal kasvavad riigi tulud üle <arv> % , <arv>,<arv> miljardi euroni . Tulude kasv on eelkõige seotud maksuliste tulude suurema laekumisega , suurim osakaal selles on käibemaksul ja sotsiaalmaksul . Mittemaksuliste tulude panus eelarvesse <arv>. aastaga võrreldes väheneb ligi <arv> % võrra . Poole vähem on planeeritud eelarvesse tulusid maamüügist ning varadelt laekuvast tulust , sealhulgas väheneb riigiettevõtetelt dividendidena võetav tulu <arv> % . Tuleb rõhutada , et dividenditulu kavandamisel on lähtutud ettevõtete konservatiivsetest prognoosidest selle aasta tulemi kohta ning investeerimisplaanidest . Ettevõtetelt ei võeta kaugeltki maksimaalseid dividende , mis konservatiivselt hinnates moodustavad kokku <arv> % teenitud puhaskasumist , sellepärast ei ole põhjust nimetada dividende ühekordseteks tuludeks . <arv>. aastal kasvab toetuste laekumine <arv> % , <arv>,<arv> miljardi euroni , sealhulgas välistoetusi on järgmisel aastal kavandatud <arv> miljard eurot . Enim suureneb välistoetuste kasutamine <arv>. aastaga võrreldes Keskkonnaministeeriumis , Siseministeeriumis ja Sotsiaalministeeriumis . Eelarve üks olulisim eesmärk on riigi stabiilse rahandusliku keskkonna tagamine , mida see eelarve ka teeb . Kuigi järgmise aasta eelarve maht kasvab <arv> % , <arv> miljardi euroni , ei ole seal liigseid soove ega ülearuseid lubadusi . Kulude kasv tuleneb eelkõige seotud tuludest ehk välisvahenditest ja saastekvootide müügist . Eelarve mahu suurenemise tingib ka kogumispensioni sissemaksete taastamine ning pensioniväljamaksete suurenemine seoses pensionäride arvu kasvuga . Eelarve pikaajaline ja ka järgmise aasta prioriteet on haridus , kasv on siin ligi <arv> % . See on võtmeküsimus ühiskonna kvaliteedi , inimeste valikuvõimaluste ning majandusprobleemide lahendamisel . Kui me võrdleme Euroopa tasemega , siis Eesti on siin SKT-st kulutatud protsendi poolest Euroopas neljas . Majanduse seisukohalt on oluline , et tegemist on kõigi aegade suurimate investeeringute eelarvega . Investeeringute maht kasvab järgmisel aastal <arv> % , <arv> miljardi kroonini ehk üle <arv> miljardi euro . Lisaks riigieelarvele rahastatakse investeeringuid Riigi Kinnisvara AS-i eelarve kaudu ning ülemäärase saastekvoodi müügi tulu arvel . Olenemata sellest , et Eesti on eelarvet tugevalt konsolideerinud , oleme samal ajal panustanud Euroopa Liidu keskmisest enam majanduse stimuleerimisse investeeringute näol . Osalt on mõistuspärane , et Eesti on mahajäämuse vähendamise eesmärgil üks enam riigi investeeringuid tegev riik Euroopa Liidus . Samal ajal on investeeringud üks meetmetest ka sisenõudluse hoidmiseks ja majanduskasvu soodustamiseks . Prognoosina võib öelda , et selline investeeringute protsent ei kesta , varem või hiljem peame hakkama lootma rohkem erasektorile . Tähelepanuväärsemate kulutustena saab välja tuua ka kaitsekulutuste kasvu <arv>,<arv>%-ni SKT-st ning sotsiaalvaldkonna kulutuste suurenemise <arv> miljoni euro võrra . Sotsiaalkulud suurenevad <arv>. aastaga võrreldes eelkõige riikliku pensionikindlustuse kulude kasvu tõttu ning maksete taastumise tõttu kohustusliku kogumispensioni sambasse . Aktiivseteks tööturumeetmeteks suunab riik enam kui <arv> miljonit eurot . Toetamaks põllumeeste suutlikkust kasutada eurotoetusi , suureneb riigi otsetoetuste maht <arv> miljoni euroni . Ettevõtete arenguks ja kasvuvõime tugevdamiseks suunatakse ettevõtlustoetusteks üle <arv> miljoni euro , mida on tänavuse aastaga võrreldes <arv> % enam . Eelarve koostamisel oli kindel põhimõte , et riigi ülalpidamiskulud järgmisel aastal ei suurene . Kõik lisandunud ülesanded tuleb ära teha töö tulemuslikkust suurendades . Samal ajal suurendame riigi efektiivsust finantsjuhtimise , personaliarvestuse , kinnisvarahalduse ja IT tsentraliseerimise teel . Omavalitsuste tasandus- ja toetusfondi on järgmiseks aastaks kavandatud vahendeid tänavusega samas mahus . Arvestades , et järgmiseks aastaks on oodata tulumaksu <arv>,<arv> % kasvu , võib omavalitsuste tulude osakaal SKT-s kujuneda <arv>. aastal suuremaks kui aastatel <arv>–<arv> keskmiselt . Muidugi saavad omavalitsused kasu erinevatest riigi kulutustest , sealhulgas <arv>%-lisest investeeringute kasvust . Suurimad investeeringutoetused on siin kavandatud vee- ja kanalisatsiooniprojektidele , milleks on eraldatud <arv> miljonit eurot . Lisaks suunatakse eelarvega regionaaltoetustesse <arv> miljonit eurot enam , tagamaks avalike teenuste kättesaadavus maakondlikes ja kohalikes keskustes . Riigieelarve strateegiaga oleme seadnud eesmärgiks alates <arv>. aastast parandada struktuurselt tasandatud eelarvepositsiooni poole protsendi võrra SKT-st ning järgmise aasta eelarve on seda eesmärki arvestades koostatud . Nii riigieelarve kui ka valitsussektori nominaalne puudujääk on <arv>. aastal <arv>,<arv> % SKT-st ning struktuurne puudujääk on <arv>,<arv> % . Võrreldes riigieelarve strateegias seatud eesmärgiga suutsime eelarvepositsiooni <arv>,<arv> protsendipunkti võrra parandada ja võrreldes prognoosiga on see protsent <arv>,<arv> . Vähem oluline ei ole ka põhimõte , et võimaliku ülelaekumise puhul suuname raha defitsiidi vähendamisse , mitte kuludesse . <arv>,<arv> % puudujääk tuleneb eelkõige kogumispensioni sissemaksete taastamisest , millest tuleb kulu <arv> miljonit eurot . Seetõttu on järgmise aasta eelarve ka pisut suuremas puudujäägis kui tänavune . <arv>. aastal pingestab maksete täielik taastamine eelarvet veelgi . Juba on kuulda olnud kriitikat , justkui rahastaks riik defitsiidis eelarvet sotsiaalkindlustusfondide arvel . Tegelikkuses on olukord vastupidine . Sotsiaalkindlustussüsteemi puudujääk <arv>. aastal on <arv>,<arv> % SKT-st . Eesti seniseid jõupingutusi eelarve tasakaalustamisel on tunnustanud nii IMF , OECD kui ka Euroopa Komisjon . Nad kõik on julgustanud meid ülejäägis eelarveni jõudma seni seatud graafikus , s.o <arv>. aastaks . Järgmisel aastal oleme paraku veel puudujäägis , nagu sai mainitud , juhul kui ei tule olulisi uusi arenguid majanduskeskkonnas või ka poliitmaastikul , miks mitte . Eksivad need , kes ennustavad , et pärast eurootsuse kättesaamist hakkab see valitsus eelarve defitsiiti pingevabamalt suhtuma . Eesti peab säilitama oma poliitika põhiolemuse , pikaajaliselt tasakaalus eelarve . Ainult see tagab stabiilse arengu ja edu kriiside ületamisel . Aitäh ! Marika Tuus Aitäh ! Austatud härra rahandusminister ! Tänan teid põhjaliku ettekande eest , kuigi väga paljuski ei saa ma teiega nõustuda . Aga alustame üsna elulistest asjadest . Ma ei loe küll eelarvest välja , et tõuseks toimetulekupiir , mis on juba mitmed aastad olnud külmutatud . Me teame , et registreeritud töötutest on suurem osa pikaajalised töötud . Nemad peavad ju läbi ajama <arv>-kroonise toimetulekutoetusega esimese pereliikme puhul , teiste puhul on see veel väiksem . Aga täiesti häbiväärne on see , et me oleme suhtelise vaesuse määra poolest Euroopas häbiväärsel esimesel kohal . Meist paremas seisus on Läti , Leedu , isegi Kreeka . Ma küsin : miks Eesti riik ei taha ikkagi toetada neid kõige kehvemaid ? Rahandusminister Jürgen Ligi Kõigepealt , mina ei nõustu teiega peaaegu kunagi mitte milleski , vähemalt ei nõustu ma sellega , mida te siin saalis ütlete . Aga küllap te õgvendasite seda võrdlust , et Eesti on suhtelise vaesuse poolest esikohal , küllap see käis töötute vaesusriski kohta . Nagu ma olen siin puldis juba öelnud ( ma ei tea , mis andmetele te viitate ) , töötus ongi olukord , kus suhtelise vaesuse risk on väga reaalne . Kui vaadata Eesti riigi panust töötute toetamiseks , siis see on umbes seitse korda suurem , kui see oli eelmise kriisi ajal napilt kümme aastat tagasi . Meil on hoopis uued süsteemid , hoopis suurem toetus , hoopis suurem aktiivsete tööturumeetmete osakaal kuludes . Nii et kõike tuleb vaadata kontekstis . Samal ajal , neid Euroopa saavutusi , millega te siin võrdlete , tuleb tänapäeval vaadata ikka täiesti teise pilguga . Euroopa on oma heaolu saavutanud kaks ja kolm eelarvet ette ära kulutades ning tegeleb praegu kulutuste kärpimisega . Lõppude lõpuks kinnitas ka äsjane Nobeli preemia määramine ju seda talumehetarkust , et rahaline toetamine mõjub tööpuudust suurendavalt . Erinevad Euroopa valitsused on seda endale tunnistanud ja ka neid programme kärpinud . Viimane , kelle kohta ma seda lugesin , oli Saksamaa . Sõnastus oli umbes selline , et ei ole normaalne , et töötu abiraha küünib väikese palga tasemele . Loomulikult on see üle igasuguste mõistlike piiride . Ka meil , kui liita kõik toetused , on sellel siiski mõju aktiivsusele tööturul . Teiselt poolt peame loomulikult arvestama oma rahaliste võimalustega . Sotsiaalkulud järgmise aasta eelarves kasvavad . Ma mälu järgi ütlen , et suurusjärgus <arv> % . Ei ole võimalik , et sotsiaalkulud igas võtmes kasvaksid veel rohkem . Igal juhul tuleb teha valikuid . Mina pean vaese sotsiaalministri kohta küll ütlema , et konkureerivate ministrite poolt on ta teist aastat väga tugeva surve all . Talle heidetakse seda ette , ehkki Riigikogu antud reeglistik on ees ja loomulikult on sotsiaalkulude kasv kriisiaegne paratamatus . Sellel ajal ongi sotsiaalkulude kasv protsentuaalselt teiste kuludega võrreldes reaalsus . Rein Ratas Tänan , austatud esimees ! Auväärt rahandusminister ! Ka mina tahan teid tänada kainelt asjaliku ettekande eest . Lubage küsida : kasvuhoonegaaside kvoodi müügi abil ja rohelise investeerimisskeemi kohaselt rahastatavaid projekte on kavandatud mahus <arv> miljonit krooni . Kasvuhoonegaaside kvoodi müügist saadud raha on kavas suunata kasvuhoonegaaside heitkoguseid vähendavatesse keskkonnahoidlikesse projektidesse . Kui kaugele on jõutud nende projektide valikuga ja kas neid on piisavalt ? Olen rääkinud . Rahandusminister Jürgen Ligi Aitäh ! Kõigepealt võin öelda , et saastekvoodi maht , mida projektidesse paigutatakse , on praeguseks üle kahe miljardi krooni , aga neid uudiseid tuleb aeg-ajalt juurde . Eesti on osutunud rahvusvahelisel turul usaldusväärseks kvoodimüüjaks . Miks ma seda mainin ? Sel teemal on riikides ka suuri skandaale olnud , selle tõttu , et raha ei ole läinud lubatud kohta , on kukkunud ka ministrid . Projektidega tegeldakse aktiivselt . Ma kardan , et ma ei jõua teile praegu kiiruga seda programmide loetelu leida . Kui te staadiumi kohta küsite , siis kõige operatiivsem on kaasata sinna omavalitsuste projekte ja seda tehakse . RKAS on üks aktiivne partner . Põhimõtteliselt , kui eelarvetehniliselt vaadata , siis see raha laekub Keskkonnaministeeriumi eelarvesse , kust rahastatakse eri ministeeriumide projekte . See raha muudetakse eelarvetehniliselt jällegi ülekantavaks rahaks . Räägin seda selleks , et äkki pakub huvi , kuidas seda raha sealt üles leida . See ongi keeruline , kõigepealt müüakse kvoot . Kuigi sellele vastab kohe kohustuslik kulu , mis on kokku lepitud kvoodi ostjaga , käsitleb Eurostat seda lahus , ühel aastal tulu ja teisel aastal kulu . Me ei tahaks seda eelarvepilti rikkuda . Me püüame tulu ja kulu viia võimalikult lähestikku , aga selge , et raha laekumise ja ärakasutamise vahel tekib ajaline nihe . Nii et kui Riigikogu näeb selliseid eelarvetehnilisi liigutusi , siis need on täiesti ausad , sisulised ja ei ole pildi ilustamiseks loodud , vaid siin on praktiline vajadus , kulu ja tulu võiksid olla ikkagi lähestikku . Heimar Lenk Aitäh ! Lugupeetud ettekandja ! Eelarve ei ole väga lahti kirjutatud ja ma ei näe alati , kuhu te selle raha panete . Teil on saanud traditsiooniks , et igal aastal eraldatakse eelarvest teatud miljonid omanike keskliidule . Ma ei oska kuidagi välja lugeda , kui palju see liit sel aastal raha saab . Äkki te ütleksite , kui palju omanike keskliit raha saab ? Ja kui omanike keskliit saab raha , mispärast siis üürnike ühendus raha ei saa ? Rahandusminister Jürgen Ligi Aitäh ! Ma jään natukene hätta , seda tuleks seletuskirjast otsida . Suurusjärk on tõenäoliselt sama . Ma pean kahetsusega ütlema , et ma vajaksin lisaaega , et kontrollida , kas siin on mingi muutus tehtud . Ma ei ole kummaski kulus surmkindel . Nende asutuste või organisatsioonide profiil on riigieelarves muude mittetulundusorganisatsioonide ja sihtasutustega võrreldes kuidagi ebaproportsionaalselt kõrgele tõstetud . Aga kuidas konkreetne minister , kelleks minu teada on majandusminister , on selle raha paigutanud , selle ma pean üle kontrollima ja ma kindlasti teen seda . Toivo Tootsen Aitäh ! Lugupeetud ettekandja ! Küsimus puudutab finantseerimistehinguid . Eelarves on laenude andmiseks ette nähtud <arv> miljonit eurot . Seletuskirjast loen , et üle <arv> miljoni euro sellest on ette nähtud laenuandmiseks Läti Vabariigile . Ise me võtame <arv> miljonit eurot laenu , teisisõnu , me võtame <arv> miljonit laenu , et sellest <arv> miljonit anda lätlastele . Eelmises infotunnis selgus , et ega need lätlased seda laenu meie käest nagu eriti võtta ei tahagi . Küsimus : mis saab sellest rahast edasi , mis siin eelarverea peal ilusasti olemas on ? Rahandusminister Jürgen Ligi Aitäh ! Meil on selleks võimalused reservidena alati olemas , on võimalus ka laenu võtta , kuna me oleme siiski oma konsolideerimisega laenuturul kindlalt sees . Keegi ei ütle meile , et me peame üle <arv> % intressi maksma või ei saa üldse laenu . Aga ega me ilma Lätita ei saa ju . See otsus sai tehtud eelmise aasta kõige kriitilisematel hetkedel , kui Läti selgelt vajas rahvusvahelist abi , kui Lätile tuli appi Euroopa Liit ja kui Euroopa Liidu partneriks oli IMF ja Läti ise maine poolest . Aga suuresti Läti tõttu oli meie piirkond üks suur hädaorg turgude poolt vaadates , keegi ei uskunud sellesse piirkonda . Oli kaks põhjust , miks see olukord normaliseerus . Üks oli kindlasti see ( andke andeks , et ma seda rõhutan ) , et Eesti täitis eurokriteeriumid . Keegi ei uskunud , et siin on täiesti võimekas riik olemas . Teine põhjus on see , et lätlastele tuldi selgelt appi , Läti ei saanud enam turult isegi üle <arv>%-ga laenu . On päris seaduspärane , et partnerid tulevad appi . Meie tulime appi kõigepealt Euroopa seltskonnas ja eraldi ajasime seda asja Põhjamaadega . Meil oli väga põnevaid istumisi Balti ja Põhjala ministrite rühmas , enne kui Läti olukord hakkas normaliseeruma . Aga jah , kas Läti seda vajab , see on ebaselge . Ta pidi esimese arvestuse järgi saama seda laenu tänavu . Praegu võib juhtuda , et ta ei vaja seda ka järgmisel aastal . Aga vara on hõisata , sest Läti eelarve pinged ja ka poliitilised pinged on kahtlemata väga suured . Vladimir Velman Tänan , proua juhataja ! Lugupeetud rahandusminister ! Teie kolleeg valitsuses , sotsiaalminister Hanno Pevkur lubas kevadel , et läheb riigieelarve läbirääkimistele sooviga tõsta toimetulekutoetuse määr <arv> kroonile . Nüüd selgus , et sellest mõttest ei tule midagi välja , kuna teie kui rahandusminister ei ole sellega nõus . Kuidas te hindate täna , kui hinnad on reaalselt tõusnud , kas <arv> krooniga kuus on tõesti võimalik ära elada ning kas te olete ka täna toimetulekutoetuse määra tõusu vastu ? Rahandusminister Jürgen Ligi Aitäh ! Kõigepealt , toimetulekutoetus on olemuslikult niisugune top-up , mida makstakse muude toetuste järel , juhul kui nendest teatud kriteeriumide järgi puudu jääb . <arv> krooniga elamisega võib kelkida mõni Riigikogu liige , aga üldiselt <arv> krooniga inimesed ikka ei ela küll . Neil ongi raske . See on bioloogiliselt võimalik , aga mitte sotsiaalselt . Ma ei näe , kas see tubli Riigikogu liige on veel elus , praegu vist ei paista olevat . Ei tasu liiga tugevasti kampaaniat teha , hakkab tervisele ja hügieenile . Mis puudutab toimetulekutoetust , siis kõigepealt võrdleme hindu . Hinnad ka langesid . Ei ole korrektne see väide , et kriisi tõttu on vajadus kulutuste järele otseselt kasvanud , et see , et meil on kriis , on põhjus toimetulekutoetuse tõstmiseks . Ei , põhjust võib otsida sellest , et madalate sissetulekute suurendamine võib elavdada siseturgu , aga mitte see pole põhjus , et kui ümbrus jääb vaesemaks , siis kõige vaesemad automaatselt ja loogiliselt kannatavad proportsionaalselt rohkem . Ei ole niimoodi . Toimetulekutoetuse määr <arv> krooni on muidugi näruselt väike summa , aga sel ajal , kui kõik tulud vähenevad ja ka hinnad jupp aega langesid , siis sealt põhjendust otsida ei ole päris õige . Kuigi ma mõistan , et see summa on pisikene . Kordan üle : oludes , kus Sotsiaalministeeriumi eelarve on väga mitmes osas väga kiiresti kasvanud , on keeruline eeldada , et see kasvab kõikides osades . Ma võin teile tuua ka selle loetelu , millised väljaminekud on selle valdkonna eelarves kasvanud . Enn Eesmaa Suur aitäh ! Austatud minister ! Kui eelmise paari aasta riigieelarve miinuste hulka tuli kindlasti lugeda seda , et sageli olid eelarve eelnõud koostatud liigoptimistlikest eeldustest lähtuvalt , siis järgmise aasta eelarve puhul on realismi osa kahtlemata tunduvalt suurem . Minu küsimus on aga selline : kuivõrd on järgmise aasta riigieelarve seaduse eelnõu kooskõlas riigi eelarvestrateegiaga , mis on aastateks <arv>–<arv> vastu võetud ? Osaliselt sa juba vastasid oma sissejuhatavas kõnes , aga võib-olla tooksid mõne momendi veel juurde . Kui taktika on paindlik , siis kuidas on suhe strateegiaga ? Rahandusminister Jürgen Ligi Aitäh ! Me võtsime eesmärgi vähendada eelarve struktuurset defitsiiti aastas poole protsendi võrra . See on see , mida teeb kogu Euroopa eelarvepoliitika , see on rahandusministrite seatud eesmärk . Meie järgisime seda palju kindlamalt aluselt . Vahepeal on toimunud nihkeid , majandus on kevadel tehtud strateegiaga võrreldes kosuma hakanud . Me oleme suutnud kõik ühiselt , kogu Eesti ühiskond ja rahvas , parandada eelarvepositsiooni ka peale selle , mis Rahandusministeeriumis tehakse . Me ei ole seda positsiooni parandamist ära kulutanud ei sel ega kuluta ka järgmisel aastal . Need lisamaksukulud ei lähe kulutamisele , vaid miinuse kiiremale vähendamisele . Põhjusi on erinevaid , aga ma ikkagi väga rõhutan , et teine sammas muudab järgmisel aastal olukorra veel raskemaks ning tulevik toob meile ja kogu maailmale kindlasti kriise . Kes jõuab enne valmistuma hakata , et eelarvega ülejääki jõuda , on väga suur võidumees . Me näeme praegu seda laiemalt . Euroopa riigid on headel aegadel lubanud endale miinust ja neil seda puhvrit ei olnud . Mis me siin Baltikumist räägime , siin on kontrast päris suur . Valeri Korb Aitäh , proua juhataja ! Lugupeetud härra minister ! Personalikuludeks on tuleva aasta riigieelarves planeeritud <arv>,<arv> miljardit Eesti krooni . Seega kasvavad personalikulud <arv>. aastaga võrreldes <arv> miljonit krooni . Tahangi küsida teilt , hea minister , kuidas mõjutab planeeritud personalikulude kasv näiteks õpetajate , politseinike või päästetöötajate palku . Rahandusminister Jürgen Ligi Personalikulud põhimõtteliselt ei kasva , kui me riigikaitse välja arvame , personalikulud ikkagi külmutati . Kuna kaitseväel on laienemise kavad , siis sinna kulub üksjagu . Aga idee poolest , jah , on kulutused personalile külmutatud kõigis valdkondades , nagu ma ütlesin . Selle külmutamise sees saab muidugi iga haldusala teha struktuurseid reforme . Mingil määral tegi seda isegi haridusministeerium . Ei saa salata seda , et õpilaste arv jätkuvalt väheneb , nii ülikoolidesse astujate kui ka gümnaasiumilõpetajate arv tegelikult aasta-aastalt väheneb . Nii et suhteliselt on õpetajad siin paremas positsioonis , kui suudetakse tööd ümber korraldada . Aga see oli väga selge . Kõik vaatasid , et kui ikkagi külmutatakse , siis külmutatakse ja jätame selle erandijutu . Midagi ei ole parata , see on poliitiline reaalsus , et üldist printsiipi peab järgima . Arvo Sarapuu Aitäh , lugupeetud Riigikogu esimees ! Lugupeetud minister ! Põllumajandustootjatele on ette nähtud riigi otsetoetus ehk top-up , mida igal aastal lubatakse liikmesriikidel teatud määral maksta . See pisutki võrdsustab vanade ja uute liikmesriikide ebavõrdseid konkurentsitingimusi . Sellel aastal on maksimaalne määr , mida riik võib maksta , <arv> miljonit , aga eelarves on <arv> miljonit . Ma mäletan , et eelmisel aastal oli jutt , et kui asi läheb paremaks , tulud laekuvad paremini , siis leitakse põllumajandustootjatele top-up ' i raha juurde . Mul on niisugune omapärane küsimus : kas te rohkem raha juurde ei leia või kavatsete seda juurde leida enne valimisi ? Rahandusminister Jürgen Ligi Aitäh ! Ega see lõpuni tõsine küsimus ei olnud , aga te mainisite õigesti seda lubatud määra . Selle määra täitmine on suurem kui käesoleval aastal , nii et suhteliselt see osa suureneb . Mis ma veel oskan öelda ? Eesti ei olegi maksnud seda <arv> % . Ma ei tea , võib-olla ühel aastal see nii oli . Jah , ühel aastal oli , aga ma ei taha seda aastat meenutada , seal on muudki unustamisväärset , mille tagajärgi me nüüd taluma peame . Keegi ei saa Eesti riigis minu arust aastal <arv> väita , et tema peab saama maksimumi , mis saada on . See ei ole lihtsalt eetiline . Kui võrrelda põllumajanduse kulusid ja tema osa SKT-s , siis paneb kukalt kratsima . Mul on hea meel , et põllumeestel läheb natuke paremini . Mis puudutab paremaks minemist , millele te viitasite , siis juhin tähelepanu , et eelarve sundkulud ei luba väita , et läheb paremini . Lisaallikad on meil väga suuresti seotud CO <arv> -ga , eks ole , ja ka euroraha on seotud kuludega , euroraha nõuab kaasfinantseerimist , sotsiaalkulud kasvavad . Ma võin selle rea teile ette lugeda , aga kindlasti neid küsimusi tuleb veel . Väga erinevad sotsiaalkulud kasvavad . See kõik sööb selle kasvu ära , nii et paindlikkust tegelikult juurde ei tule . Põllumeestele selles mõttes ruumi ei ole juurde tulnud . Kogumispensionid – <arv>,<arv> miljardit kasvu , pensionikulud – <arv> miljonit ( ma räägin lihtsuse mõttes kroonides ) , vanemahüvitis – <arv> miljonit , puuetega inimeste toetused – <arv> miljonit , ravikindlustuskulud – <arv> miljonit krooni . Ei saa päris väita , et valitsus inimesi ei toetaks . Kalev Kallo Aitäh , lugupeetud eesistuja ! Austatud minister ! Eelnõu seletuskirja kohaselt on Majandus- ja Kommunikatsiooniministeeriumi eelarves kavandatud <arv>. aastaks äriühingute aktsiakapitalide suurendamiseks ja riskikapitalifondi osakute soetamiseks finantseerimistehinguid summas <arv> miljonit krooni . Summa ei ole küll väga suur , aga mitte ka väga väike . Siit minu küsimus : kuidas on seda täpsemalt kavas kasutada ? Rahandusminister Jürgen Ligi See on üks võimalus , mille realiseerumist on mul raske täpselt lubada . Ma peaksin selle rea üles otsima , mida ma nüüd kiiruga ei suuda . Kui me sellest aastast räägime , siis selline tehing oli näiteks Estonian Airiga . Arengufond saab põhikapitali ( mis ei ole küll aktsiakapital ) raha juurde . Eesti Energia on potentsiaalselt lisakapitali saaja , aga järgmisel aastal seda tõenäoliselt ei juhtu . Ent kuna tegu on finantseerimistehingu reaga , siis on see pigem potentsiaalne võimalus kui konkreetne plaan . Ma luban , et see on hinnang , mille realiseerumisest väga palju ei sõltu , tähendab , eelarve tervis sellest otseselt ei sõltu , likviidsus natuke sõltub . Olga Sõtnik Aitäh , proua juhataja ! Lugupeetud minister ! Hiljuti oli uudis selle kohta , et Eesti on järjekordselt ühes pingereas kukkunud . Tegemist oli soolise võrdõiguslikkuse indeksiga . Sellest lähtub ka minu küsimus . Ma ei tea täpsemalt , mida see indeks mõõdab , aga nendes riikides , kus soolist võrdõiguslikkust on natuke rohkem kui meil , vaadatakse erinevaid seadusi , sealhulgas riigieelarvet , läbi soolise võrdõiguslikkuse prisma ehk hinnatakse , kuivõrd see seadus soodustab või ei soodusta selle edendamist . Kas te olete seda eelarvet sellest vaatevinklist analüüsinud ja vaadanud ? Rahandusminister Jürgen Ligi Aitäh ! Ei ole ega kavatsegi seda teha . Ma olen eelarvet analüüsinud kogu aeg erinevate edetabelite järgi , sealhulgas nende järgi , millel on otsene seos riigieelarvega . Ma võin siin öelda , et ma alati tean , millise edetabeliga on tegemist , ja rõõmustan juhtude üle , kui Eesti edetabelis heas mõttes tõuseb , mitte ei lange . Aga soolise võrdõiguslikkuse edetabeli nimel ei hakka ma siin pingutama , ausalt . Kadri Simson Aitäh ! Lugupeetud rahandusminister ! Kui kõrvutada Rahandusministeeriumis kokku pandud eelarvekava , mis kandis <arv>. septembri kuupäeva , selle eelarvekavaga , mis <arv>. septembril avalikkusele välja anti , siis selgub , et eelarvesse on juurde kirjutatud <arv>,<arv> miljardit krooni tulusid . Rahandusministeeriumi esialgne eelnõu nägi ette , et riigiettevõtetelt loodetakse <arv>. aastal korjata omanikutulu <arv> miljonit krooni ehk <arv> % vähem kui tänavu , aga valitsuse aruteludes kasvatati dividendid <arv>,<arv> miljardini . Samuti suurendati ettevõtte tulumaksu , käibemaksu ning sotsiaalmaksu laekumise prognoosi . Siit minu küsimus : palun seletage meile , millisel prognoosil põhines see optimism , mis lubas <arv>,<arv> miljardit krooni tulusid nädalaga juurde kirjutada . Rahandusminister Jürgen Ligi Aitäh ! Sellist tulude juurdekirjutamist ei olnud ja prognoosi muutumist ei olnud . Küll aga on see arv mõjutatud erinevatest otsustest . Näiteks see , et dividende otsustati võtta ettevõtetest rohkem ( aga nagu ma kõnes rõhutasin , kaugel võimalikust maksimumist ) , mõjutas kohe ettevõtte tulumaksu laekumise paranemist . Ma peaksin natuke kontrollima , milline otsus mõjutas käibemaksu laekumist , aga kindlasti ei parandatud käibemaksu prognoosi lihtsalt kulude katmise eesmärgil . Ma peaksin üle kontrollima , kas selle vahemiku sees , mida te mainisite ja mis mul nii perfektselt ei ole näppude vahel kui teil , on mõju ka CO <arv> kvoodi müügil , kuidas see näiteks mõjutab käibemaksu . See ilmselt ei mõjuta , see on müük . Aga need prognoosid johtuvad konkreetsetest otsustest . Mul tekib siin igasugu mõtteid , mida ma kõiki ei julge välja käia . Üks meede näiteks tulumaksu osas , millega me korrigeerisime prognoosi , oli otsene lisaraha Maksu- ja Tolliametile . Selle taga oli analüüs , kui palju jääb , ütleme , maksuriski katmata , ja selleks me eraldasime lisaraha , mis lubas täiesti puhta südametunnistusega , analüüsil põhinedes suurendada tulumaksu ja ka sotsiaalmaksu prognoosi . Nii et mingit niisama juurdekirjutamist ei ole olnud . Ma ikkagi väga kahtlustan , et kvoodikaubandusel on seal ka oma osa . Neid kuupäevi on minu jaoks eelarve sees lihtsalt nii palju , et palja kuulmise järgi ma ei pane ritta , millal miski toimus . Aga ei ole olnud mingit võltsimist ega juurdekirjutamist , ausõna ! See on üks asi , mida iga aasta lõpus tahetakse teha , et paneme juurde näiteks tulusid maade müügist . Igal aastal tahetakse seda teha ja on rasked vaidlused selle ümber , aga need tahtmised kipuvad kahjuks ka teoks saama . Ent sel aastal oli vastupidi , me loobusime sellest . Me loobusime osast maade müügist põhjusel , et eelarvepositsioon paranes niigi soovitust kiiremas tempos ja meil on pigem vaja leevendada olukorda <arv>. aastal . Ma mõtlen , kas tubakaaktsiisi laekumise muutmine võis sellesse vahemikku jääda . Aga kõik need olid ikkagi põhjendatud otsused . Käsi südamel ütlen , et mina selle eelarve tuludes ei kahtle . Seal ei tehtud ebaausaid ümardamisi . Helle Kalda Aitäh , lugupeetud juhataja ! Lugupeetud minister ! Minu küsimus on Politsei- ja Piirivalveameti rahastamise kohta . Ei ole saladus , et sellel aastal oldi sunnitud koondama <arv> politseinikku ja saatma politseinikke veel sundpuhkusele . Kui vaadata <arv>. aasta eelarvet , siis eelarves on täpselt sama summa , mis oli <arv>. aastal . Kas sellel aastal plaanitakse veel politseinikke koondada või plaanib valitsus saata politseinikke uuesti sundpuhkusele ? Kas ei ole see ohtlik meie sisepoliitikale ? Rahandusminister Jürgen Ligi Ma pean ausalt ütlema , et valitsus ei saada kedagi puhkusele ega koonda kedagi . Need on ikka ministri otsused . Eelmise aasta kärbete ajal ma muidugi ei olnud selle protseduuriga , mis seal toimus , üldse rahul . Pean tunnistama , et minu eelistus oli vajaliku summa ulatuses sõnastada prioriteedid . Valitsuses jäi pika , mis seal salata , tüli järel peale selline mehaaniline kärbe . Elus oli asi küll palju keerulisem , nagu ma ka valitsuses pikalt selgitasin . Kokkuvõttes tuli mehaanilise kärpe ja poliitiliste valikute kombinatsioon , sest mitte kõiki tulusid ja kulusid ei saa mehaaniliselt , ühtemoodi kärpida . Seda te võisite ka kuulda . Ma ei hoidnud seda arvamust enda teada . Sisejulgeoleku rahastamisest rääkides rõhutan kõigepealt üle , et ega nüüd , kui majandus on natuke kosunud , ei tähenda see , et kõik kriisieelsed peod algavad uuesti . Võtame või sisejulgeolekualased kulud , mis tollal kiiresti kasvasid . See aeg ei tule tagasi . Selles ongi kriisi õppetund . Ega eelarvest ei tehta mõttetuid kulutusi , need kulutused on kõik vajalikud . Ei ole niimoodi , et me keerame sama summa tagasi , sest te ju lubasite , või tööandja ju ütles , et minge küsige palk tagasi , sest ta ütles , et nii jääb ainult aastaks . Ei ole sellist olukorda . Buumi õppetund ja kriisi õppetund ongi see , et tuleb koomale võtta igas valdkonnas . Neid valdkondi tähtsuse järgi järjestada on äärmiselt keeruline . Ma siin ühe tõstsin kõige kõrgemale , ka see on vaieldav – haridus . Kultuuri jätsin mainimata , aga kultuurikulutused suurenevad <arv> % . Sisejulgeoleku rahastamise kohta ma mõne fakti teile ütlen . Päästeametis kasvavad tegevuskulud <arv>,<arv> miljonit krooni , minu andmetel läheb see raha varustuseks . Politsei- ja Piirivalveameti tegevuskulud kasvavad <arv>,<arv> miljonit krooni ( ma ei ütle praegu eurodes , kuigi need arvud on mul olemas ) . Raha eraldatakse tehnika jaoks , personalikulud ei kasva . RKAS-i kaudu rahastatakse Jõhvi Politsei- ja Piirivalveameti hoone ning Narva Politsei- ja Piirivalveameti ühishoone rajamist , töökeskkond läheb sellega meeldivamaks . CO <arv> kvoodi müügi tulust kavandatakse rahastada <arv> sisejulgeolekuobjekti summas <arv> miljonit krooni . Nii et ma kinnitan üle : palgafondid on kõigis valdkondades külmutatud , mis ei tähenda , et juhid ei võiks teha valdkonna sees eelistusi . Eelistus võib seisneda ka selles , et vähema arvu inimestega tehakse ära sama töö , nii nagu valdavas osas riigisektoris tehakse umbes sama arvu inimestega ära suurem töö , sest riigisektorile pannakse iga nädal mõni ülesanne juurde . Jaanus Marrandi Tänan ! Lugupeetud härra minister ! Ma sirvisin eelarvet üsna hoolega , püüdsin vaadata eri ministeeriumide personalikulusid . Tõepoolest , enamikul juhtudel on personalikulude kasv üsna väike või kulud koguni vähenevad ja töötajate arv on ka vähenenud . Ainult üks erand torkas silma , see on Majandus- ja Kommunikatsiooniministeerium . Ma mäletan varasematest aegadest , et kui teie koalitsioonipartner Isamaa ja Res Publica Liit oli opositsioonierakond , siis üks nende põhilisi katteallikaid igasugustele muudatusettepanekutele oli alati see , et võtame personalikuludelt <arv> % maha ja asi klaar . Praegu tundub , et selle erakonna poliitikas on toimunud väikene muutus , vähemalt Majandus- ja Kommunikatsiooniministeeriumi valdkonnas . Ma küsingi : kuidas te hindate , kas tõepoolest on toimunud teie koalitsioonipartneri poliitikas väike muutus või millega te põhjendate , et Majandus- ja Kommunikatsiooniministeeriumi personalikulud on suhteliselt kõige enam suurenenud ? Rahandusminister Jürgen Ligi Seletuskirjas on see vastus kindlasti olemas . Põhimõtteliselt ei ole selline suurenemine lubatud . Ma olen täiesti veendunud , et see kokkulepe on pidanud . Ma peaksin üle kontrollima , milline struktuurne muudatus on teile sellise mulje jätnud . Katsume üle kontrollida ja kas või rahanduskomisjoni kaudu teile teada anda , mis seal täpselt on toimunud . Minul seda rida pole . Taavi Rõivas Aitäh ! Austatud minister ! Kuigi Riigikontroll ei ole veel oma viimast aruannet parlamendile ega isegi mitte parlamendi komisjonidele tutvustanud , on see juba meedia vahendusel avalikuks saanud . Sinna on pooltõeste algandmete ja minu hinnangul üsna vildakate järelduste koosmõjul jõudnud üks avastus , et Eesti riigi võlakoorem lähiaastatel viiekordistub . Kui mõned ametikaaslased ei oleks sellest innustunud , siis ma sellist asja üldse teie käest ei küsiks , aga kuna seda on juba tsiteeritud ka Riigikogu tasandil , siis võib-olla oleks kohane see asi ära klaarida ja rääkida sellest , kui palju järgmisel aastal või lähemas tulevikus Eesti avaliku sektori võlakoorem tegelikult kasvab . Rahandusminister Jürgen Ligi Aitäh ! Ma pean sellist väidet eksitavaks ja sellele alla ei kirjutaks . Ma arvan , et tõenäosus , et olukord selliseks kujuneb , on olematu . Küll aga on tegu ühe hüpoteesiga , mis põhineb teatud eeldustel . Küllap on need andmed ametlikest dokumentidest välja nopitud , aga seal on kindlasti jäänud arvestamata hulk asjaolusid . Arvatavasti on siin aluseks olnud ( ma palun vabandust , mul ei ole olnud aega selle aruandega tutvuda ) riigi eelarvestrateegia . Vahepeal on ju Eesti eelarvepositsioon teatavasti oluliselt paranenud , ka järgmise aasta positsioon on parem , kui loodeti , selle aasta oma on niikuinii parem . Me üritame tõsiselt jõuda hiljemalt <arv>. aastaks ülejääki , aga ma ei välistaks , et tasakaal saavutatakse <arv> . Kosumise märgid on siiski olemas . Mis ei ole realiseerunud , on näiteks Läti laen . Mis ei ole realiseerunud ega realiseeru , on selle aasta Euroopa Investeerimispanga laenulimiidi kasutamine <arv>,<arv> miljardi ulatuses . Mida ei ole selles numbris kindlasti arvestatud , see on reservide kasutamine . Kui me järgmisel aastal planeerime reserve kasutada üle <arv> miljardi krooni , siis ka selle võrra ( seda on hinnanguliselt <arv>,<arv> miljardit ) väheneb laenuvajadus . Muidugi , kui me räägime viiekordistamisest , siis viis korda null on null , aga viis korda ... , mis ma peaksin ütlema , võib-olla kolm , kolm on väga väike number – see ei anna tegelikult väga suurt arvu . Miks see väide veel eksitab ja selliste dramaatiliste avalduste kujul eriti ? Laenukoormust ei arvestata juba ammu ka Eestis mitte keskvalitsuse laenuna , vaid kogulaenuna , avaliku sektori laenuna . Valitsuse osa selles laenukoormuses on tegelikult pisike . Nii et protsent laenukoormuse SKT-s jääb meil igal juhul Euroopa väikseimaks , isegi juhul , kui me tõesti võtame maksimaalses kaalutletud ulatuses Eesti Energia rahastamiseks laenu . Ka see maksimaalses ulatuses võtmine on ebatõenäoline . Nii et viis on suur number . See , mida korrutatakse , on väike , ja see viis ise ei teostu , ma olen selles täiesti veendunud . Nikolai Põdramägi Tänan , Riigikogu esimees ! Lugupeetud rahandusminister ! Haigekassa eelarvepositsioon on eelarve seletuskirjas hinnatud stabiilseks , kuid arvestades Eesti demograafilist situatsiooni , on pikaajalise jätkusuutlikkuse tagamiseks vaja seletuskirja andmetel võtta lisameetmeid . Küsingi : milliseid meetmeid on plaanis võtta , et tagada haigekassa jätkusuutlikkus ? Rahandusminister Jürgen Ligi Aitäh ! Haigekassal on oma eelarve . Haigekassa eelarve on piiratud kättesaadavuse vist <arv> % paranemisega ja teenuste hinna <arv> % paranemisega . See on üks otsus , mis on langenud . Aga üldjoontes me haigekassa teemal langetame kogu aeg otsuseid . Haigekassa eelarve iseenesest on alati kasvanud , igal aastal on kasvanud , tal on kohustusi vähendatud . Tema viimase , ma pakun , viie aasta kulud on kasvanud <arv>,<arv>-kordseks , mis ei olegi nii hull olukord , aga loomulikult on inflatsioon ja nõudlus sellel alal väga kiire . Kogu vananeva Euroopa , aga ka kogu maailma probleem on see , kuidas lahendada tervishoiu rahastamise küsimus . Nobeli auhinda me sellele siin ei taotle ega hakka lahendusi välja pakkuma , sest neid täpselt ei tea , igal juhul on üks suuremaid väljakutseid , kui te lubate , praegu eelarveteemadel kogu maailmas see , kuidas rahastada meditsiini , mis aina kallineb , sööb ära aina suurema osa eelarvest . Meditsiin on tõenäoliselt võimeline ära kulutama kõik SKT-d . Alati on vaja langetada otsuseid , mis piirini me inimest ravime või elus hoiame , aga seda räägivad juba arstid . Äärmiselt keeruline probleem , aga sellega tuleb tegelda . Järgmise aasta kontekstis suuri lahendusi ei ole , küll aga on haigekassa kulud järgmise aasta eelarves paarisaja miljoni ulatuses suuremad , kui on tulud , see on tõsi . Inara Luigas Aitäh , lugupeetud juhataja ! Lugupeetud minister ! Mul on lühikene ja puhtpraktiline küsimus . Siit saalist on kõlanud täna mitmeid küsimusi ja te pole nendele küsimustele vastanud , te olete osutanud , et küsimustele vastamine nõuab eelarvesse tungimist , nõuab aega jne , jne. Te pole täna kordagi eelarvet lahti teinud . Kas tulevikus võiks mõelda nii , et te tulete oma arvutiga ja lööte lõbusalt kõik numbrid siia tabloole üles ? Kui siis küsitakse toimetuleku kohta või omanike keskliidu kohta vm , siis oleks kõik selge , nähtav ja oleks meilgi nauditavam jälgida . Küsimus on see : miks Rahandusministeeriumil siin arengut ei ole , kui me oleme ikkagi väga kõrgelt arenenud IT-lahendustega riik ? Rahandusminister Jürgen Ligi Täna hommikulgi tegin sellise ettepaneku ja sain Riigikogust vastuse , et see ei ole teostatav . Ma tegin ettepaneku saavutada uus tase ja reageerida küsimustele elektroonsete materjalidega . See ei pidavat olema võimalik . Meil on olemas ka inimesed selleks , kes oleksid kiiresti õiged numbrid üles otsinud . Kui te nüüd vaatate eelarve mahtu , siis näete , et ei ole ilmselt realistlik , et ma kõigile Riigikogu liikmetele vastaksin niimoodi , et ma hakkaksin seda paksu raamatut lappama . Ma olen väga palju arve täna nimetanud , aga ma ei tahaks ka olla see , kes pakub Riigikogu liikmetele abi selle raamatu lugemisel . Ka endal võtab see hulk aega . Katsuge põhimõttelisemaid küsimusi esitada . Täpsemad küsimused saate näiteks teie personaalselt esitada rahanduskomisjonis , kus tütarlastel on nobedad näpud ja väga hea mälu , nad aitavad mind . Ise ma ei tahaks iga kord takerduda raamatu lappamisse . Marika Tuus Aitäh ! Ma pean teid pisut ka kiitma , sellepärast et õnneks ei ole meil eelarved enam sellised , et prognoose ja eelarvet tehakse <arv>,<arv> % majanduskasvule tuginedes , aga tegelikult me maandume <arv> % langusel , mis oli ka maailma kontekstis ikkagi enneolematu tulemus . Selle valitsuse prognooside asjatundmatust on ju hiljuti kritiseerinud ka Riigikontroll . Kuid ma küsin : kuna peaministri optimismist võib välja lugeda , et meil ikka läheb juba natuke paremaks , kas te siiski ei kaalunud eelarve koostamisel soojusenergia käibemaksu määra langetamist ? See on praegu , võib öelda , peaaegu kõige teravam küsimus ja iga päev meie poole selles küsimuses pöördutakse . Rahandusminister Jürgen Ligi Aitäh ! Teie kui südametunnistusega poliitiku kohustus on siis küsijatele selgitada , et selline samm oleks praegusi probleeme arvestades lubamatu , sest energia maksusoodustused ( enamasti on tegemist fossiilse energeetikaga ) ei sobi , need on inetud . Kui me tahame sotsiaalseid probleeme lahendada , siis tuleb neid lahendada teistmoodi . Mis puutub <arv> % langusse , siis mina sellist langust ei tea . Mis puudutab Riigikontrolli auditit , siis , ausalt öeldes , selle põhjal , mis ma olen kokkuvõtetest lugenud , on mul sellele kõvasti etteheiteid . Ma väidan , et audit on jäänud eelarve tegijatele alla . See ei ole nii professionaalne , kui on olnud eelarve tegemine Eesti riigis . See , et kriisi ette ei nähtud , on ju tagantjärele prognoosimine . Palju õnne täppisteaduse eest , aga valel ajal ! Hetkel , kus Eesti on oma sammud astunud , on täiesti vale aeg tulla selliste uudistega välja . Muide , see kriitika käis minueelse aja kohta . Mina olin siis rahanduskomisjoni esimees , aga mul ei olnud prognoosiaparaati . Vaatamata sellele ei heida ma prognoosiaparaadile mitte midagi ette . See prognoosiaparaat töötas vähemalt niisama hästi , kui töötas pankade , Euroopa Komisjoni , IMF-i prognoosiaparaat . Selle kohta võin teile saata materjale . Sellest on palju räägitud , kuid ütlen veel , et Eesti Rahandusministeeriumi ja Eesti Panga prognoosid on olnud väga selges korrelatsioonis teiste prognoosidega . Nad on läinud lihtsalt ajas aina halvemaks , nagu kõik teisedki . Nüüd lähevad nad uuesti paremaks . Nelli Privalova Aitäh , austatud eesistuja ! Lugupeetud ettekandja ! Kaitseministeeriumi valitsemisalas suurenevad sihtotstarbeliste eraldiste tulemusel Rahvusvahelise Kaitseuuringute Keskuse kulud selle aastaga võrreldes <arv> % ehk <arv> <arv> krooni . Millega te põhjendate sellist tõusu ning miks eraldasite kogusummana <arv>,<arv> miljonit ? Töötajaid peaks seal olema alla <arv>. Rahandusminister Jürgen Ligi Aitäh ! Ma muuga ei põhjendagi kui kaitseuuringutega . See on selle keskuse missioon ja selle otsuse on langetanud kaitseminister oma eelarve piires . Mina ei oska teda selle eest kritiseerida . Ma võiksin teda kritiseerida mõne teise kulu eest , mis eelarves on , aga ma arvan , et see kulu on suhteliselt hästi kasutatud , sest see läheb ajudesse . Ajusid on riigikaitses alati napilt , muskleid on alati rohkem . Selline ajude juurdetulek võimaldab ehk paremini vabaneda dogmadest , valedest ohuhinnangutest ja valedest vastumeetmetest . Eldar Efendijev Aitäh , proua eesistuja ! Austatud minister ! Seletuskirjas on mainitud , et üldiselt on põhiseaduslikud institutsioonid oma keskmise palga taseme poolest jätkuvalt väga erinevad . Kuidas on plaanis keskmise palga tasemeid tasakaalustada ? Rahandusminister Jürgen Ligi Aitäh ! Ma ei arva , et minu ülesanne on praegu sellega tegelda . Meil on palgafondid ju külmutatud . Riigikontroll , tõsi , on saanud tegevuskuludeks raha juurde , kuna neile lisatakse funktsioone . Kord tekkinud tasakaalustamatus rasketel aegadel muidugi nii lihtsalt ei kao . Teisest küljest ei näita ikkagi ka keskmine palk suurt midagi . See on mingisugune tunnetuslik arv , millele tuleb sisse vaadata , tuleb vaadata , mis on nende inimeste roll , milline on nende ettevalmistus . Aga ka põhiseaduslike institutsioonide palgatasemed on põhimõtteliselt külmutatud . Tiit Kuusmik Aitäh , austatud juhataja ! Lugupeetud minister ! On teada , et sisenõudlus on aastate võrdluses tasapisi languses olnud <arv>. aasta kevadest alates . Samas annab riigieelarve seletuskiri teada , et <arv>. aasta prognoosi järgi peaks käibemaksu laekumine suurenema . Siit küsimus . Palun selgitage , mille tõttu siis prognoositakse käibemaksu laekumise suurenemist , kui tarbimise suurenemise kasvu esialgu eeldada ei ole . Rahandusminister Jürgen Ligi Kas see oli käibemaksu prognoos , mille kohta küsimus oli ? Käibemaks on osa üldisest majanduskäibest . Kui on majanduskasv , siis on lootust , et käibemaksu laekumine suureneb , eriti nominaalselt võttes . Tõsi , meie majanduse käive kipub kasvama ekspordi tõttu , mis on üks käibevaene ala . Aga selline on prognoos olnud . Üksikute maksuliikide prognoosi tuleks mul teie jaoks järele vaadata . Kõige parem on muidugi jälle süüvida seletuskirja , aga ma ei tea , kas te viitsite oodata , kuni ma siin lappan . Mõnikord püüan ma täpsustada neid vastuseid järgmise küsimuse ajal , aga see pigem raiskab aega . Eiki Nestor Ma ei palu ministril kausta lapata , küsimus tuleb lihtne . Mind on , nagu sa tead , tükk aega huvitanud see poliitiline otsus , et valitsussektori tasakaalus on jõutud numbrini –<arv>,<arv> % SKT-st . Kui ma komisjonis su käest küsisin , ega ma siis ka ei saanud õiget vastust , miks <arv>,<arv> . See , kui on seatud eesmärgiks mingi aja pärast jõuda uuesti valitsussektori eelarvega tasakaalu , on arusaadav . Ma küsin näiteks lihtsalt nii : kas sina rahandusministrina oled kindel , et kui me järgmisel aastal valitsussektori tasakaalu osas oleksime näiteks arvu –<arv>,<arv> juures , kas see mitte ei aitaks meil jõuda hoopis varem kogu valitsussektori eelarvega tasakaalu , näiteks <arv> % eest SKT-st teha investeeringuid , mis iganes ? Kust see <arv>,<arv> ikka tuli ? Rahandusminister Jürgen Ligi Aitäh ! Ma kõigepealt ütlen , et vastus on ei , kas -küsimusele on vastus ei . Kindlasti teeb see olukorra raskemaks ja eks investeeringutel ole ka teatud mõistlik piir . See , kui me tõstame seda aastas <arv> % , tähendab juba survet hindadele . Juba on probleem , ettevõtted näevad , et nad saaksid teenida rohkem , ja ütlevad lepinguid üles . Ehitushinnad enam ei lange , vaid kipuvad kerima aasta arvestuses , ja kui vaadata üksikute projektide kaupa , siis on asi juba päris tõsine , riskid järjest kasvavad . Investeeringutega ei ole mitte niimoodi , et me kallame ühest klaasist vett teise , vaid need on konkreetsed projektid , see on konkreetne riigi vajadus ja konkreetsed vajadused peavad olema proportsioonis . Meil oleks olnud võimalik näiteks teedesse ka sel aastal rohkem raha panna . Me nägime seda rohkem ette , kui suutsime ära kasutada . Sama lugu on põllumajanduses . Nii et eelarvesse kirjutatud arvud ei tähenda seda , et me suudaksime selle raha praktiliselt absorbeerida , seda ei ole vaja . Mis puudutab seda põhiküsimust , millest sa alustasid , siis ma ütlen , et rahanduskomisjonis said sa õige vastuse . Meil oli eesmärk jõuda võimalikult kiiresti tasakaalu , me kaalusime seda nii- ja teistpidi , sõltuvalt sellest , kuidas prognoosid muutusid ja mis on realistlik aasta . Me kaalusime Euroopa poliitika ühtlustamise eesmärgil ka <arv>,<arv> % struktuurset paranemist aastas , võtsime selle eesmärgiks või võtsime selle käiku , mis on tegelikult üsna lõtv eesmärk võrreldes sellega , mida me mõni aasta oleme teinud , näiteks kui me <arv>. aastal jõudsime lausa struktuursesse ülejääki üldise puudujäägi taustal . See realistlikkus seisnes väga erinevates indikaatorites , sinna kuulusid näiteks võimalus europrojekte ära kasutada , vajadus lõpetada investeeringuid , olemasolevad tegevuskulud . Ma arvan , et tegelikult oli see vastus ka rahanduskomisjonis olemas , aga kui on huvi rohkem köögipoolt vaadata , siis võib saata pakse pabereid . Ma ei tea , kas see on nii huvitav . Meil üldiselt on teatud indikaatorid , mille järgi me seda tegime , ja vahepeal me seda korrigeerisime , vahepeal lasime enda eesmärgis ka lati allapoole . Kui maksutulud hakkasid paranema , siis võtsime eesmärgiks vähendada selle võrra defitsiiti , mitte seda ära kulutada ja mitte suurendada selle võrra kontrollnumbreid . Lembit Kaljuvee Aitäh ! Hea minister ! Haridus- ja Teadusministeeriumi eelarve kasvab tublisti , mis on ühtepidi tore . Aga minu küsimus puudutab seda , kuidas ja kui sügavalt te valitsuses süvenesite selle raha kasutamise kavatsustesse . Näiteks ma loen , et Elukestva Õppe Arendamise Sihtasutusele antakse <arv> miljonit eurot . See on <arv>,<arv> miljardit krooni , päris suur summa . Kuidas seda jagatakse ? Kas tõesti on sellised arvud põhjendatud ja kui sügavalt te nendesse asjadesse süvenesite ? Rahandusminister Jürgen Ligi Pean ausalt ütlema , et mina isiklikult mitte väga põhjalikult . Kui eelarveprotsessi vaadata , siis rahandusministri põhiroll on ilmuda valgel hobusel või mitte , aga hakata lahkarvamusi lahendama . Enne seda on teinud tublid ametnikud analüüsi , nad on neid soove ja raha kasutamist muidugi hinnanud . Aga see küsimus ei ole päris tühjast . Ka minul on kõhklusi , kui üks ministeerium suunab nõnda palju raha põhitegevuseks sihtasutuste kaudu , mille üle kontroll on kaheldamatult nõrgem , mille palgapoliitika suunamine on keerulisem , näiteks on keerulisem saavutada seal võrdsust , ja läbipaistvust on seal igal juhul vähem . Aga me oleme ennast ka sihtasutuste juhtimisse seganud . Ma usun , et ka selle sihtasutuse nõukogus on Rahandusministeeriumi inimene . Ma ei ole jõudnud selle hinnanguni . Tegelikult on haldusalades juhtimiskvaliteet nii ja naa , mõnes on see parem , mõnes halvem . Sihtasutused seda kvaliteeti minu arvates halvendavad . Georg Pelisaar Aitäh , proua juhataja ! Lugupeetud minister ! Eelarveseadus on minu arvates aasta-aastalt läinud üldsõnalisemaks ja läbipaistmatumaks . <arv>. aasta eelarve eelnõust selgub , et näiteks Kultuuriministeeriumi jaos on kõik avalik-õiguslikud juriidilised isikud oma eraldistega ühes reas , ühes summas – need on siis Rahvusooper Estonia , Eesti Rahvusraamatukogu ja Eesti Rahvusringhääling . Võib küll öelda , et seletuskirjas on ju kõik olemas , aga varasematel aastatel on olnud ka eelarveseaduse eraldi ridadel avalik-õiguslike juriidiliste isikute eraldised kirjas . Millest tulenevalt on nüüd tehtud erinev liigendus ja on see ainult Kultuuriministeeriumis nõnda või ka mujal , teiste ministeeriumide puhul ? Rahandusminister Jürgen Ligi Aitäh ! See on põhimõtteliselt nii ka mujal . Millest tulenevalt ? See on üks raske otsustamise küsimus . Minu laual oli ka ettepanek olla palju radikaalsem , teha eelarvet palju üldisemaks ja palju asju rääkida tõepoolest seletuskirjas täpsemini , veel täpsemini ja kõige täpsemini üle . Sellel on mitu head omadust . Esiteks , erinevalt sellest , mida tihti Riigikogus ette heidetakse , sellega eelarve arusaadavus tegelikult paraneb . Kui seal on vähem ridu ja nad on ühtlasemalt esitatud , siis on eelarvest kergem aru saada ja huvi äratanud rida saab seletuskirjast hästi põhjalikult kontrollida . Aastate jooksul on sattunud eelarvesse selliseid poliitilisi ridu , mis kuidagi ei ole proportsioonis sellega , et analoogsed read puuduvad . Natukene me oleme eelarvet selles mõttes rookinud ja ühtlustanud , aga põhimõtteliselt on tema detailsus siiski endine . Ebaproportsionaalseid ridu on maha võetud . Ma ei ütle , et see on ideaalvariant , saab nii- ja teistpidi , lihtsalt vaestel ametnikel on jällegi rohkem tööd , kui me otsustame rohkem lahti kirjutada , ja vaestel Riigikogu liikmetel tuleb tegelikult rohkem vaeva näha eelarve mõistmisega . Ma olen vaadanud eelarvet mõlemalt poolt ja mulle tegelikult radikaalne variant meeldis , aga ma loobusin sellest , sest need küsimused olid ette teada . Teada oli tolleks hetkeks ka üks teatav pretsedent Eesti omavalitsuses , mis ikkagi mõneti mõistlikku ideed kompromiteeris . Ma jätsin ütlemata , et vähem ridu tähendab ka seda , et Riigikogu ei pea tegelema asjadega , milleks tal ei ole tegelikult ei jaksu ega pädevust . Valitsus kui täitevvõim peaks saama paindlikumalt raha kasutada . Kui ühel real jääb raha üle , siis saaks kasutada seda teisel real , oma otsusega loomulikult . Aga kui ta peab iga sellise ümbertõstmise tooma Riigikokku , siis see ei ole väga tõsine tegevus . Selle aasta eelarve muutmise käigus me näiteks massiliselt muutsime ridu , kus tegevuskulud muutusid investeeringuteks ja vastupidi . Sellel ei ole mõtet , sest ainus põhjus oli , et see raamatupidamislik piir jookseb kuskilt sealt ning mingisuguse kauba hange , mis oli planeeritud investeeringuna , osutus odavamaks ja muutus tegevuskuluks , või vastupidi . See ei ole praktiline , see ei anna midagi juurde Riigikogule ega Eesti riigi juhtimise kvaliteedile . Aga mis parata , poliitiline tahe , kui soovite , umbusk on see põhjus , miks me loobusime radikaalsest variandist . Enn Eesmaa Aitäh ! Austatud minister ! Selge on see , et <arv> miljardi krooni suurusest eelarvest on mõnekümne miljoni krooni suurune kulu suhteliselt väike ja rahandusminister ei pea tõepoolest kõike täpselt teadma . Kuid on selliseid objekte ja on selliseid teemasid , kus ka sellist mõnekümne miljoni suurust kulu vaadatakse kui mitte luubi , siis vähemalt teleskoobiga . Üks nendest on kindlasti Vabadussõja võidusammas ja kõik sellega seonduv . Kuivõrd oled sa täna kindel , et see summa , mis on võidusamba kulude katteks järgmise aasta eelarves toodud , on põhjendatud ja sinu kui arbiitri arvates , kes sa neid asju arutasid , kõigiti arusaadav ? Rahandusminister Jürgen Ligi Ma pean tunnistama , et see tundlik teema on teinud mind juba täiesti tundetuks . Ei ole kindel . Ei ole rahul sambaga , ei ole rahul asjaajamisega . Olen süüdi , et see projekt tekkis , aga ei ole süüdi selles , et see asi seda rada läks . Mina poleks seda raha sinna kulutanud , ütleme ausalt . Seda konkurssi oleks võidud nimetada läbikukkunuks , aga selle asemel hakati mõtlema välja uusi eksperimente , mis nüüd kätte maksavad . Ma ei ole selle üle üldse õnnelik , aga me peame harjuma sellega , mis meil on . Sümbolina on tal tähtsus olemas . Kalev Kotkas Tänan , proua eesistuja ! Austatud rahandusminister ! Põllumajandusministeeriumi eelarve selle rea peal , kus on eraldised mittetulundusühingutele , on ühe arvuna kirjas <arv>,<arv> miljonit krooni . Seletuskirjas on klassikaline komplekt nominente : põllumeeste keskliit , talupidajate keskliit , liikumine Kodukant ja loomakaitse selts . Kas rahandusminister on pühendatud sellesse saladusse , kui palju keegi nendest MTÜ-dest tegelikult raha saab ? Kui jah , siis ole hea , anna meile teada . Rahandusminister Jürgen Ligi Ei ole pühendatud . Ma arvan , et minu ametnikud saavad mind aidata ja aitavad mul , juhul kui ma seda ise ei tee , seletuskirjast üles otsida , kas see jaotus on ette määratud . Pigem mulle tundub , et see on ikkagi ministri suveräänne otsus , keda ta eelistab . Seal olid loomad ja kes kõik veel , mulle ei jäänud need kõik meelde . Vabandust ! Valeri Korb Aitäh , proua juhataja ! Lugupeetud härra minister ! Haritud spetsialistid on Eesti jaoks kulda väärt . Tahan kuulda teie kommentaari , härra minister , kuidas toetab <arv>. aasta riigieelarve tänaste ja homsete doktorantide olukorda . Rahandusminister Jürgen Ligi Haridusministeeriumi eelarve üldine kasv on <arv>,<arv> % , sinna kuulub ka doktorantide kulu . Nii et küll ta toetab . Aga ju suudate teie rohkem küsida , kui jaksan mina otsida . Ei mäleta neid viimase hetke muutusi enam , et julgelt raporteerida . Küll ta toetab . Võib-olla on praktiline , kui te kuulate üle siin haridusministri või küsite minu käest seda asja kas komisjonis või kirjalikult tagantjärele . Arvo Sarapuu Aitäh , lugupeetud Riigikogu aseesimees ! Hea minister ! <arv>. ja <arv>. aasta tulubaasi kärbe on kohalikel omavalitsustel juba võtnud nende kohaliku elu korraldamiseks mõeldud rahast <arv>,<arv> miljardit krooni . Selle võrra on linnas või vallas vähem tänavavalgustust , teid , lasteaedade ja koolide vahendeid . Kui ma vaatan tulubaasi kärpe otsuste jätkumist <arv>. aastal , siis kohapealse elukorralduse igapäevase toimimise ja arendamise vahendite hulgast on see välja viinud juba <arv> miljonit krooni , sealhulgas <arv> miljonit krooni üksikisiku tulumaksu ja <arv> miljonit krooni tulude ühtlustamise vahendeid . Mul on niisugune küsimus : mis te arvate , kui pikalt võiks siis sellist tulubaasi kärbet hoida ? Kas ei oleks mõistlik ka kohalikele omavalitsustele nende oma tulubaas ikkagi tagasi anda ? Rahandusminister Jürgen Ligi Aitäh ! Ma ei saanud aru , mis te seal algul rääkisite , ei jõudnud jälgida . Tulumaksu laekumine omavalitsustele konservatiivse prognoosi järgi suureneb <arv>,<arv> % , tasandusfond jääb samasse suurusjärku . Omavalitsused saavad eri projektide kaudu väga suuri summasid . Regionaalprogrammid minu veendumuse kohaselt – võite üle kontrollida ja ümber lükata – moodustavad <arv>,<arv> miljardit . See on väga järsk hüpe . Mingit tulubaasi kärbet ei ole . Ärge luisake , see ei vasta tõele . Kui te tahate taastamisest rääkida , siis ma oleksin siin väga ettevaatlik . Omavalitsustel on mõningane ruum ka pärast müügimaksu kaotamist oma tulubaasi kujundada , kuid eelkõige on nad hulk aega jätnud kasutamata võimaluse piirata oma kulusid . See oli riigi rahanduse probleem pikka aega . Nad tekitasid krooniliselt defitsiiti . See ajutine seadus kehtib ka järgmisel aastal , kuid ülejärgmisel aastal on neil täiesti uus finantsjuhtimise seadus , uus paindlikkus . Mis puudutab tulumaksuprotsenti , mis teid nähtavasti huvitab , siis mina arvan , et ei oleks mõistlik seda tõsta . Ma arvan , et siin taga on ainult küüniline kaalutlus , kui keegi ütleb , et see on koht , mille kaudu omavalitsuste tulubaasi parandada . Mina väidan , et regionaalpoliitika on see , kui me suurendame tasandusfondi , mitte ei viska seda raha Tallinnale ja ümbritsevatele valdadele , kes poole sellest endale saavad . Kui me tõstame protsenti , siis see ei ole regionaalpoliitika . See on selline regionaalpoliitika , mille kohta ütles üks siseminister , et see kõik tuleb suunata Tallinnasse , sest näete ise , siin elavad inimesed hästi ja majad on terved . Mina ei arva , et see on regionaalpoliitika mõte . Nii et ei maksa hakata taastama seda , mis tegelikult ei vajagi nii väga taastamist . Aasta-aastalt me ju suurendasime omavalitsuste tulubaasi protsentuaalselt . Kui riik tulumaksukoormust mitmest otsast vähendas , siis omavalitsustel jäi kõik alles ja nende osakaal kasvas . Tulumaksuprotsent ei ole see teema , kust kaudu aetakse omavalitsuste asja , väidan mina . Regionaalasja vähemalt . Vladimir Velman Tänan , proua juhataja ! Lugupeetud rahandusminister ! Kõigepealt tahan tänada teid teie vastuse eest minu esimesele küsimusele ! Aga nüüd teise küsimuse juurde . Eelarve seletuskirjast selgub , et töötuse osas on järgmisel aastal rõhuasetus kvalifikatsiooni parandamisel ja konkurentsivõime suurendamisel . Senini tööturumeetmed soovitud tulemust ei ole andnud , koolitused ei ole sageli konkreetse inimese vajadusele vastanud . Kui palju planeeritakse eelarves vahendeid aktiivsetele tööturumeetmetele ning mis muutub töötu jaoks järgmisel aastal koolituse kvaliteedi osas ? Rahandusminister Jürgen Ligi Ma võin teile kokkuvõttes öelda , et aktiivsete tööturumeetmete hulk on lühikese ajaga , mõne aastaga umbes kolmekordistunud . See ei ole kokkuvõttes väga suur summa . Selle paberi , kus see täpne arv peal on , olen ma kuskile teiste paberite alla ära matnud . Jällegi , seletuskirjast te leiate need arvud . Seda summat võib alati ebapiisavaks nimetada , aga eks koormus ole väga suur , töötute arv on väga suur ja riigi administratiivne võimekus , et seda asja korraldada , niisama ei kasva , eriti oludes , kus tegelikult on probleeme ka turu leidmisega või sellega , et oli vaja leida inimestele õige koolitus , teadmata , mis täpselt võiks see valdkond olla , kus nad võiksid töötada . See on üks väga keeruline valdkond ja seda täpselt rahastada on raske . Kalev Kallo Aitäh , lugupeetud eesistuja ! Härra minister ! Sellest palju kiidetud seletuskirjast me leiame , et dividenditulu on planeeritud järgmisel aastal vähem kui sel aastal , aga see on siiski piisavalt suur . Tahtmatult tekib mõte , kas mitte Eesti Energia soov hinda tõsta ja Tallinna Sadama tasud , mis on ühed kõrgemad siin regioonis , ei olegi sellest tingitud , et riik tahab liiga palju dividenditulu ja firmad peavadki selle nimel töötama , et riigile dividenditulu teenida . Rahandusminister Jürgen Ligi Ma pean tunnistama , et see kõige tähtsam sõna teie küsimuses kadus ära , te rääkisite mikrofonist mööda . Ma ei saanud aru , mille kohta te küsisite . Kas te saaksite korrata ? Mis see küsimus täpselt on ? Aseesimees Keit Pentus Palun Kalev Kallol vajutada klahvile " Sõna " ! Ma palun küsimust korrata , sest nõustun rahaministriga , et sageli on siia ette küsimusi väga halvasti kuulda ! Palun küsijatel rääkida mikrofoni ! Kui Kalev Kallo on vajutanud klahvile " Sõna " , siis ma palun uuesti anda mikrofon Kalev Kallole ! Kalev Kallo Aitäh ! Ma olen püüdnud küll kogu aeg mikrofoni rääkida . Küsimus oli selles , et kuigi dividenditulu taotlus järgmise aasta riigieelarves on vähenenud , on see siiski üpris suur . Tahtmatult tekib mõte , et Eesti Energia soov hinda tõsta ja Tallinna Sadama kõrged sadamamaksud on seotud sellega , et riik tahab liialt palju dividenditulu ja seetõttu peab need hinnad kõrgel hoidma . Kas ei oleks siiski mõistlik firmadelt dividenditulu mitte nii palju võtta , sest ka nemad töötavad praegu kriisitingimustes ? Rahandusminister Jürgen Ligi Aitäh ! Ma ei oska kinnitada teie hinnangut , et sadamatasud on liiga kõrged . Ma väidan , et sellises strateegilises kohas nagu Tallinna Sadam tuleb võtta , mis võtta on , ja täpselt vaadata , et see loomulikult ei lämmataks kaubandust . Ma olen täiesti kindel , et Tallinna Sadama puhul ei ole sadamatasud probleem . Kui te tahate seda ümber lükata , siis täpsustage . Dividenditulu , nagu ma ütlesin , võetakse puhaskasumist , aga tasakaalu järgi võib võtta isegi ärikasumi ulatuses . Statistikareeglite järgi võetakse ainult kaks kolmandikku välja . Tallinna Sadam ei ole kuidagi kannatanud . Küll aga on Tallinna Sadama puhul olnud tihti küsimus , kas nende investeeringud on olnud kõige täpsemalt avalikes huvides , kas need on olnud äriliselt kaalutletud ja eelkõige , kas riigieelarve investeeringud , mis selle tõttu , et vähem dividende välja võetakse , jäävad tegemata , poleks mitte kaalukamad kui mõni kai . See on täiesti põhimõtteline otsustamine . Kui palju ja kui kiiresti peaks ikkagi Tallinna Sadam investeerima ? Me oleme jõudnud mingisuguse tasakaaluni arusaamises . Aga et neile liiga tehakse , seda ei saa mitte kuidagi väita , ja mitte kuidagi ei saa minu arvates väita , et Tallinna Sadama kaubaveo areng oleks sadamatasudega seotud . Olen täiesti kindel , et see on eksitav arvamus . Olga Sõtnik Aitäh , proua juhataja ! Lugupeetud härra minister ! Tulen tagasi oma eelmise küsimuse juurde . See on muidugi väga kahetsusväärne , et Vabariigi Valitsuse jaoks ei ole soolise võrdõiguslikkuse edendamine mingi eesmärk ega väärtus . Aga mis siis on Vabariigi Valitsuse jaoks prioriteedid ? Nimetage palun kolm kõige tähtsamat valdkonda , mis teie arvates kajastuvad järgmise aasta eelarves . Rahandusminister Jürgen Ligi Need on lühidalt öeldes stabiilne areng , majandus ja sotsiaalkaitse . Neid numbrilisi arenguid olen ma siin korduvalt nimetanud . Investeeringud – see on raudselt märk ka sellest , et toetatakse stabiilselt majandust ja kompenseeritakse erasektori puudujääki . Kasv on <arv> % , see on väga suur kasv . Ettevõtlustoetused – <arv> % . Me võime seda kritiseerida , aga teise suupoolega kritiseerivad needsamad kriitikud seda , et me majandust ei toeta . Ka Riigikontrolli kriitikast võis seda välja lugeda . Haridus – ma nimetasin seda kõige olulisemana just selle tõttu , et ta sellise abstraktsema väärtuse kõrval on ühteaegu , mitte küll esimeses järjekorras , aga siiski ka oluline majandusele ja kogu meie arengule kaugemas perspektiivis . Kultuurieelarve <arv> % kasv – see on väga oluline . Nüüd on üle kolme juba öeldud . Riigikaitsekulude suurenemine <arv>,<arv>%-ni tähendab meie rahvusvahelist usaldusväärsust ja julgeolekut . Prioriteete saab paljuvõitu , aga kui üksainsam välja tuua , siis ikkagi olukorra stabiliseerimine eelkõige riigi rahanduses ja paranemise tagamine . Kui niimoodi öelda , siis see ei ole küll midagi formaliseeritavat , aga siiski . See , et meie eelarve defitsiit on kontrolli all ja väheneb , lubab meil olla kindel , et me suudame stabiilselt rahastada ka kõiki tundlikke ja vähem tundlikke valdkondi . Kalle Laanet Aitäh , austatud juhataja ! Hea minister ! Kui te vastasite hea kolleegi Helle Kalda küsimusele , siis te kasutasite sellist fraasi , et te olete selle vastu , et peod algaksid uuesti , ja et Kaitseministeeriumi valdkonnas peaks ajudesse investeerima . Ma olen sellega absoluutselt nõus . Aga miks te arvate , et näiteks siseturvalisuse valdkonnas segumasinasse investeerimine peaks motiveerima inimesi paremini töötama , võib-olla oleks ikkagi targem investeerida nendesse inimestesse , kes seal töötavad ? Ma olen ka sellega nõus , et me ei peaks kapaga andma kõigile võrdselt , aga me peaksime investeerima nendesse inimestesse , kes seda väärivad . Minu küsimus on : kas te ei arva , et võib-olla peaks ikkagi toetama investeeringuid ka siseturvalisuse valdkonnas töötavatesse inimestesse ? Rahandusminister Jürgen Ligi Aitäh ! Ma ausalt öeldes vihkan seda väljendit " investeeringud inimestesse " , sest sel juhul me taandame inimese mingiks rahamasinaks . See tähendab ikka hoopis midagi muud . Palgakulude külmutamine ei välista kuidagi seda , et inimeste oskusi ei suurendata . Kui ma nimetasin ajusid riigikaitses , siis see oli küll väga abstraktsel tasemel öeldud , mitte konkreetselt üksikute inimeste kohta . Ma pidasin silmas targemat riigikaitset , juttu oli kaitseuuringute keskusest . Sisejulgeoleku eelarve kasvab , töötingimused paranevad , kindlasti on võimalik varustust parandada . Ma detaile küll teadmata väidan , et ka politsei või piirivalve silmad on selle tõttu terasemad ja analüüs täpsem . See on see aju , mida ma silmas pean . Kui võimalused paranevad , siis hakkavad ka palgad kasvama . Praegu seal eelarves sellist paindlikkust ei ole . Mai Treial Aitäh , proua juhataja ! Lugupeetud minister ! Te rõhutasite , et üks järgmise aasta eelarve prioriteet on sotsiaalkaitse . Aga kui ma vaatan sotsiaalkaitsekulutusi , siis peab ütlema , et toetusi ei tõsteta , olgugi et elukallidus näitab jätkuvat tõusutendentsi , olgu näiteks toodud kommunaalteenuste või toidukorvi maksumuse kallinemine , rääkimata muudest maksutõusudest . Kui näiteks vaadata laste- ja peretoetusi , siis , tõsi , laste- ja peretoetused küll kasvavad , aga rohkem tõuseb vanemahüvitis . Ülejäänud peretoetustele – lapsetoetus , lapsehooldustasu ja sünnitoetus – jääb peaaegu <arv> korda vähem raha kui vanemahüvitise väljamaksmiseks . Öelge , palun , kuidas peaksid pered järgmisel aastal toime tulema ja miks te nii olete planeerinud . Rahandusminister Jürgen Ligi Aitäh ! Minu väga selge ilmavaateline veendumus on see , et perede põhiline toimetulekuviis ei ole mitte riigi rahaline toetus . Vastupidi , pered , kellel on lapsed , on põhilised maksumaksjad . See pilt on teil lootusetult tagurpidi , kõigist küsimustest on näha , et teile tundub , nagu toodaks riik kuskilt inimestele toetust . Tegelikult on ju vastupidi : kõigepealt võtab ta inimestelt , sealhulgas lastega peredelt , raha ära , et pärast tagasi anda . Vanemahüvitis on ajaliselt väga piiritletud ja sotsiaalselt väga õrnale ajale suunatud toetus . Võrrelda seda eluaegsete rahaliste toetustega – see on minu meelest naeruväärne idee . Lapsevanem käib tavaliselt tööl , teenib raha , saab palka ja maksab makse , aga mitte ei ela sellest , et ootab riigilt andamit . Teine aeg , kui riigilt saab loomulikult rahalist andamit oodata ja seda põhjendatult ka antakse , on pensioniiga . Seal vahepeal ei ole mitte rahalised toetused , vaid eelkõige teenused : haridus , tervishoid , ringid – sellised asjad . Aga mitte sularaha peo peale . Kust see sularaha tuleb ? Kes selle teenib , kui ei teeni tööeas inimesed , kellel on lapsed ? Teil on maailm pahupidi . Heimar Lenk Aitäh ! Mulle tundub , härra rahandusminister , et teie maailm on jälle teistpidi pahupidi . Teile meeldib rohkem rääkida eelarve strateegiast . Sellepärast ma räägin ka sellest ja tulen veel kord tagasi toimetulekutoetuse juurde . Toimetulekutoetuse määr <arv> krooni ei võimalda inimesel isegi tervislikult toituda , vaevalt , et jääb ellu . Rahandusminister Jürgen Ligi Seda on näha , jah . Heimar Lenk Aga te ei tõstnud seda toetust . Küll te panite kõvasti juurde kaitsekuludele . Kas ma võin teha järelduse , et teie kui rahandusministri ja Eesti valitsuse prioriteet on kahurid , mitte aga inimese tervis ? Rahandusminister Jürgen Ligi Aitäh ! Kui te avalikkust oma sõna ja teoga veenate selles , et inimesed elavadki <arv> krooniga kuus , siis palun esitage andmed , kui paljud elavad <arv> krooniga kuus . Kui paljud elavad tõesti ainult toimetulekutoetusest ? See on tõenäoliselt ebatäpne . <arv> krooni ongi väike summa . Aga ma olen korduvalt öelnud , et sotsiaalkulude kasv on niivõrd tugev pinge eelarves , et on ebarealistlik arvata , et kõik sotsiaalkulud saaksid korraga kasvada . See on ebarealistlik . Toimetulekutoetus on ajale jalgu jäänud , ma möönan seda , ma ei eita seda . Aga eelarvel on oma piirid . Iga asi omal ajal. Nikolai Põdramägi Aitäh , juhataja ! Lugupeetud minister ! Tervishoiuteenuste korraldamise seaduse § <arv> paneb riigile kohustuse rahastada riigieelarvest tervishoiuteenuse osutaja ehitiste kulumit , nn kapitalikulu . Seda viimase kahe aasta jooksul tehtud ei ole , seda tehakse haigekassa kulude arvel . <arv>. aasta riigieelarves selles osas muudatusi ei paista . Miks ? Või hakatakse kapitalikulusid siiski katma riigieelarvest ? Rahandusminister Jürgen Ligi Aitäh ! Pange nüüd see paber , mille pealt te maha loete , kõrvale ja võtke seadus asemele . See , et teile kuskil fraktsioonis küsimusi ette kirjutatakse , ei tähenda , et te ei peaks sellesse süvenema . Sellist seaduse paragrahvi ei eksisteeri , mis käsib valitsusel maksta kapitalikulusid . Küll aga vahendab valitsus struktuurivahendeid tervishoiu rahastamisse ja katab ka eelarvest tervishoiu toetuseks muid kulusid . Ma ei väida , et seda oleks ülearu , aga seda tehakse . See üks õnnetu paragrahv seal annab valitsusele võimaluse , aga tegelikult tuleks see paragrahv sealt kustutada . Kohustust see ei pane . See on süsteemitu paragrahv , mingisugune poliitiline kokkulepe , millel , nagu näete , elus ei ole väärtust , sest alati on tähtsamaid asju . Inara Luigas Aitäh , austatud juhataja ! Lugupeetud minister ! Ma puudutan oma küsimusega veel kord valitsussektori võla arenguid . Te ütlesite ka oma sissejuhatavas kõnes , et Eesti riik paistab silma just sellega , et avalikul sektoril on väike laenukoormus teiste Euroopa Liidu liikmesriikidega võrreldes . Kuid me teame , et erasektori laenujääk on <arv> miljardit krooni . Seega , me võime oletada , et Eesti riigi majandusruumi laen on ikkagi väga suur . Te olete alati nagu loosungiks pidanud ja Reformierakond on loosungina esitanud seda , et avaliku sektori laenukoormus on väike . Kuid sellel aastal ja ka järgmistel aastatel on teil kavas katta eelarvekulusid võõrkapitaliga , võttes laene ja emiteerides võlakirju . Kuidas te arvate , kas selline eelarve on kaugemas perspektiivis jätkusuutlik ? Rahandusminister Jürgen Ligi Vabandust , see oli nii keeruline küsimus ! Ma püüan sellest kas -küsimusest kinni hakata , ma enam ei mäletagi , kust te alustasite . Kas -küsimusele on vastus jah , Eesti eelarve on jätkusuutlik , Eesti eelarve kuulub Euroopa kõige jätkusuutlikumate hulka . Kas Eesti rahvas on jätkusuutlik , see on küsitav . Lapsi on meil liiga vähe . Kas inimkond üldse on jätkusuutlik , on jälle väga küsitav , sest globaalprobleemid on rängad . Aga kui rääkida eelarve jätkusuutlikkusest , siis Eesti on mudel . Eesti on sedavõrd mudel , et ma võin teile rääkida loo , mida ma küll juba täna olen korra rääkinud . Üks riik , kelle eelarve jätkusuutlikkus oli eile rahandusministrite arutelul kõva kriitika all , viitas oma ettekandes Eestile , et neil on Eesti mudel , et neil on tegelikult kõik hästi , sest neil on Eesti mudel . Ta ütles seda korduvalt . Ta sai selle peale kahjuks küll kriitikat just nimelt samas võtmes , et neil on teised probleemid ja see ei ole Eesti mudel . Seda ütlesid nii Euroopa Komisjon kui ka Eesti rahandusminister . Öeldi , et seal on tegemist millegi muuga ja see ei ole jätkusuutlik mudel . Kuigi tasakaalunumbrid olid neil kosmeetiliselt talutavad , oli struktuurne olukord seal väga halb . Ühekordseid meetmeid oli palju kasutatud , kulude kärpimise asemel oli kehtestatud ajutisi makse ja tehtud fundamentaalselt erinevaid asju , kui tehti Eestis . Nii et jätkusuutlikkuse koha pealt on Eesti esimeste hulgas , kui mitte kõige esimene . Aga kõigi nende asjade hulgast kiputakse välja jätma siiski rahvastiku vananemise riskid , mis on juba uus mõõde , rääkimata muudest globaalsetest riskidest . Nelli Privalova Aitäh , austatud eesistuja ! Lugupeetud ettekandja ! Alates tuleva aasta <arv>. jaanuarist tekib füüsilistel isikutel samuti võimalus väärtpaberitulude maksukohustus tulevikku lükata . Kuidas mõjutab see tulumaksu laekumist <arv>. aasta eelarvesse ? Rahandusminister Jürgen Ligi Kuidas <arv>. aastal on planeeritud tulumaksu laekumine , kas see oli küsimus ? Ikka analüüs , ikka prognoos ja omad mudelid on seal , hinnatakse tööhõivet , hinnatakse palgataset , see on kõige suurem osa , aga arvestatakse ka muid tulumaksuallikaid . Neist kõige keerulisem on alati ettevõtte tulumaksu prognoosimine , mis on hästi volatiilne . See sõltub väga palju majandusotsustest , mida tehakse ettevõtetes nii arengu kui ka dividendide koha pealt . Ma väidan , et me oleme päris heal joonel prognooside koha pealt . Kui tahate köögipoolt kuulda , siis külastage rahanduskomisjoni . Me võime selle teema tuua ka sinna eraldi arutelule . Kõigi maksude prognoosi võib tuua arutelule . Kadri Simson Aitäh ! Lugupeetud minister ! Ma tahtsin küsida muud , aga Nelli Privalova küsimus vajab lihtsalt jätkamist . Ma tutvusin köögipoolega ja vaatasin , et tulumaksu laekumise prognoosimiseks te pidite vaatama , mis toimub hõivatute arvuga . Seletuskirjas on kirjas , et <arv>. aasta kokkuvõttes on majanduse aeglase kosumise taustal oodata hõivatute arvu jätkuvat vähenemist eelmise aastaga võrreldes , kokku ligikaudu <arv> <arv> inimest vähem . Järgmisel aastal olete mõõdukalt optimistlikud , ütlete , et majanduse kasvutempo kiirenedes <arv>. aastal kasvab hõivatute arv <arv>,<arv> % . See tähendab , et <arv> inimest on rohkem tööl kui sellel aastal . Samas , üksikisiku tulumaksu prognoosite järgmisel aastal käesoleva aastaga võrreldes <arv> miljonit krooni enam . Kas te seletaksite lahti selle arvutuse tagamaa , kas te teoreetiliselt võiksite öelda , kui palju riigieelarve võidaks , kui näiteks järgmisel aastal saaks <arv> <arv> inimest rohkem tööd , kui te olete prognoosinud ? Rahandusminister Jürgen Ligi Aitäh ! Oleks tore , kui tööd saaks lausa <arv> <arv> inimest rohkem ja sel juhul saaks prognoosid ka ümber teha . Aga me oleme realistid ja lähtume tõsiasjast , et maailm vaatab praegu otsa töökohtadeta kasvule . Ma ei jõudnud jälgida kõiki pabereid ja arve , mida te nimetasite , kust te midagi olete noppinud , aga praegu ikkagi ei ole Eestis tegemist mitte <arv> <arv> uue töötuga , nagu te mulje jätsite , või hõive langusega , vaid juba hõive tõusuga . Aga globaalne trend on kahjuks , jah , see , et kui majandus ka kosub , siis töökohad tulevad ikka väga raskelt . See on tõsine probleem . See ei ole Eesti spetsiifiline probleem , aga me oleme tõesti pidanud prognoose tööhõive poolest korrigeerima negatiivses suunas . See ei ole ju käskkiri , mis sel teemal välja antakse , vaid see on ikkagi realistlik prognoos . Tööhõive nõuab paranemiseks kõigepealt majandusstruktuuri paranemist , mis praegu toimub ekspordi suunas , toimub tootlikkuse kasvu suunas . See on kõik positiivne , aga et jõutaks töökohtade arvu suure kasvuni , selleks peab kosuma ka sisetarbimine . See on üldine mudel , millest ei räägita praegu mitte ainult Eesti puhul . Sisetarbimine tekitab alati rohkem töökohti . Kui vaadata näiteks USA majandust , mida te ka kindlasti olete saanud vähemalt visuaalselt jälgida , siis seal käib üksteise teenindamine , tehakse üksteisele võileibu ja pannakse kohvi topsi ning see ongi majandus , raha aga teenitakse kuskil mujal . Ma ei tahaks , et Eesti majandus päris nii hakkaks arenema . Meile on ikka oluline , et suurema lisandväärtuse ja ekspordi tõttu paraneks meie majandus ka tarkuse suunas , mitte ainult üksteise teenindamise suunas , aga ikkagi peab paranema ka sisetarbimine . Tiit Kuusmik Aitäh , austatud istungi juhataja ! Austatud minister ! Riigieelarve seletuskirjast võib välja lugeda , et <arv>. aastal plaanitakse välja töötada alkoholi- , tubaka- , kütuse- ja elektriaktsiisi seaduse muutmise seaduse eelnõu , samuti tolliseaduse muutmise seaduse eelnõu ja viia tulumaksuseadus Euroopa Liidu õigusega kooskõlla . Kas te võite täpsustada , milliseid põhimõtteid on kavas rakendada ja milliseid muutusi on seoses sellega plaanitud ? Rahandusminister Jürgen Ligi Aitäh ! Ma jään vastuse võlgu . Neid muudatusi me teeme ju kogu aeg . Millist seal täpselt on mõeldud , ma ei tea . Tunnistan ausalt , et neid muudatusi tuleb väga palju peale . Ma ise käsitlen neid nii mitu korda kirjavahetuse , ministeeriumisisese arutelu ja valitsusringi käigus , et mul on tihti isegi raske jälgida , mis staadiumis miski on , kas see on juba Riigikokku jõudnud . Ma ausalt ei tea , millele on seal viidatud . Neid muudatusi on tehtud kogu aeg , suuremaid ja väiksemaid . Andke mulle andeks , aga midagi väga suurt ei ole tulumaksuteemal küll juhtumas . Mingid nüansid on , on see siis midagi maksukorralduslikku või midagi muud . Ma ei oska praegu öelda . Lauri Laasi Aitäh , proua juhataja ! Austatud minister ! Lähen ajas natuke tagasi ja siis tulen jälle tänasesse päeva . Talvel te väitsite seoses ühe rahvusringhäälingu saate sisuga , et rahvusringhäälingu rahastamine tuleks üle vaadata . Mina sain teie jutust nii aru , et te viitasite eelarve vähendamise vajadusele . Kas te pidasite seda eelarvet koostades silmas ja milliseks siis rahvusringhäälingu eelarve võrreldes eelmise aastaga kujunes ? Kas teie erakonnakaaslasel Allikmaal on põhjust kurvastada või rõõmustada ? Rahandusminister Jürgen Ligi Austatud härra Laasi ! Te valetate . Ma ei viitsi sellele valele vastata . See on räige vale , mis te ütlesite . Ma ei ole öelnud , et eelarve tuleb üle vaadata . Eelarvet me vaatame üle kogu aeg , aga mitte selles mõõtmes , nagu teie siin vihjate . Aseesimees Keit Pentus Tänan ! Etteruttavalt palun nii küsijatel kui ka vastajal jääda viisakuse piiresse ! Lembit Kaljuvee , teine küsimus , palun ! Lembit Kaljuvee Aitäh ! Hea minister ! Mul on jälle küsimus miljardi krooni või <arv> miljoni euro kulutamise kohta Haridus- ja Teadusministeeriumis . Vaatan siin , et riiklik koolitustellimus ülikoolidele on <arv>,<arv> miljardit eurot . Päris suur summa . Tegelikult on ülikoolidele raha jagamine olnud päris tõsine probleem nii ülikoolide vahel kui ka üldsuse jaoks . Kas te seda küsimust arutasite , kas praegune süsteem on õige või ei ja kas teile see süsteem meeldib ? Rahandusminister Jürgen Ligi Aitäh ! Siiski miljonit , mitte miljardit . Miljard oleks muidugi väga suur summa ja <arv> miljardit oleks veel suurem summa . Aga me oleme arutanud hariduse rahastamisega seoses väga erinevaid teemasid . On ka ideoloogiline vaidlus , kas me peaksime tegema näo , et haridusest võidab ainult ühiskond , või me tunnistame , et vähemalt proportsionaalselt niisama palju võidab inimene ise ja inimene võiks ise ka panustada . See on olnud pigem see huvitavam vaidlus rahastamise teemal . Brittidel on valminud uuring , mis ütleb , et kaks kolmandikku kõrghariduse kasust saab osaks indiviidile endale suurema tulu ja kergema elu või , ütleme , rikkama elu näol . Ühiskond saab sealt vähem . See on andnud kogu aeg põhjust kaaluda , kas seda , et umbes <arv> % tudengitest maksab õppemaksu , ei ole liiga vähe . Konkreetselt kõrgkoolide rahastamine vaadatakse läbi ametnike tasemel . Ega me iseseisvate akadeemiliste asutuste iseseisvusse küll ei sekku , nemad teevad oma otsused ise ja need on hariduskvaliteedi seisukohalt , ma loodan , parimad , mida on võimalik teha . Helle Kalda Aitäh , lugupeetud juhataja ! <arv>. aastal on Vabariigi Valitsuse reservfondis <arv> miljonit krooni . Aastal <arv> on see summa suurem , seda on <arv>,<arv> miljonit krooni pluss veel see , mis praegu üle viime – <arv>,<arv> miljonit krooni . See tähendab , et kokku on <arv>,<arv> miljonit krooni . Kas te olete sellega nõus , kui ma teen muudatusettepaneku , et politsei saaks siit <arv> miljonit krooni , et ta ei peaks koondama , ja selle võrra vähendataks Vabariigi Valitsuse reservfondi , mis on minu arust üle paisutatud ? Rahandusminister Jürgen Ligi Ma olen nõus kõigega , kui te ütlete , et te olete numbreid täpselt lugenud , aga ma tõesti ei kuulnud , mis valdkonnast te rääkisite . Ei , ma ei ole nõus sellega , et valitsuse reservfond on see koht , kust alati saab raha võtta . See on planeeritud siiski ettevaatlikult . Varem oli seisukoht , et see võiks olla <arv> % eelarvest , praegu ma sellel seisukohal , muide , enam ei ole . Kui asja ajada tõesti mõistlikult , mitte iga küsijat rahaga tagasi saata , saab väga vähesega hakkama . Teie ütlete , et selle raha peaks saama politseinik , ja keegi teine ütleb , et õpetaja , ja keegi kolmas ütleb , et hoopis keskkonnainspektor – see ei ole tõsine arutelu . Seal peavad olema ikkagi mõistlikumad kaalutlused taga . Valitsusel tuleb ette erakorralisi olukordi , mida tuleb erakorraliselt lahendada . Ma pean ütlema , et viimase aja taotlused kipuvad olema mitteerakorralised , raha taotletakse selleks , et leevendada pigem enda juhtimisvigu või planeerimisvigu , ja neid ei saa rahuldada . Ma ei välista , et reservfond kokkuvõttes väiksem on , ma ise oleksin ka sellega nõus . Ma ei välista seda , aga ma ei kutsu küll üles seda sel moel laiali jagama . Georg Pelisaar Aitäh , proua juhataja ! Lugupeetud minister ! Te teate ilmselt niisama hästi kui meie siin saalis , et OECD on juhtinud oma sotsiaalprogrammide analüüsis tähelepanu Eesti vanemahüvitise puudustele . Analüüsis jagati inimesed sissetulekute järgi kümnesse rühma ja selgus , et Eesti peretoetustest läheb tervelt <arv> % viiele rikkamale rühmale ja peasüüdlane sellises tulemuses on mõistagi vanemahüvitisesüsteem . Te ütlesite küll , et peretoetuste kulud ka riigieelarves kasvavad järgmisel aastal , näiteks peretoetused kasvavad võrreldes selle aastaga ligi <arv> miljonit , aga sellest <arv> miljonit krooni kasvavad tegelikult vanemahüvitise kulud . Kas te ei leia , et otstarbekas oleks olnud jagada raha hoopis teistele peretoetustele ? Rahandusminister Jürgen Ligi Aitäh ! Nagu ma juba korra vastasin , minu hinnang on ei . Minu arust ei ole pered eelkõige saajad , vaid kõigepealt maksumaksjad . Kusagilt peab maksuraha tulema . Ei ole nii , et me eluaeg toetame inimest rahaliselt . Mina arvan , et inimesi tuleb toetada rahaliselt aegadel , kui nad on kaitsetud ja vajavad abi , ning olukordades , kui nad on kaitsetud ja vajavad abi . Enamik perekondi tuleb meie ühiskonna mõõtmes normaalselt toime ja sularahasaadetisi tegelikult ei vaja . Pigem tuleks üle vaadata neid laustoetusi , sest neil ei ole paljude perede eelarves mitte mingisugust tähendust , küll aga moodustavad need väga suure summa eelarves . Ma oleksin väga nõus , kui Riigikogu lepiks kokku ( seda ta seni pole suutnud ) , et see <arv>-kroonine lapsetoetus kõigile , kaasa arvatud Riigikogu liikmete perekondadele , suunataks paljulapselistele , kehvemini toimetulevatele peredele jne , et kõik ei saaks seda ühtemoodi . Mis puudutab vanemahüvitist , siis seda makstakse olukorras ja ajal , kui inimene on kaitsetu ja kui pere on kaitsetu . Seda ei tule võtta kui sotsiaalabi , seda tuleb võtta eelkõige kui demograafilist meedet , mis on ennast ära tasunud . Ka üks kuulus seda meedet kritiseerinud asutus tunnistas , et see on parandanud sündimust ja parandanud seda just paremini toimetulevates peredes . Nende perede finantspanus selle aja mahavõtmisega seoses ongi suur , neil on tihti nii palju kohustusi , et nad ei saagi aega maha võtta . Siin tuleb riik appi kõigile nende panuse järgi . Pärast panustavad needsamad inimesed maksumaksjatena taas keskmisest rohkem , kui te pidasite silmas suurema toetuse saajaid . Me peaksime täiustama süsteemi selles suunas , et ei oleks manipuleerimisi . Vahel neid ikkagi on . Minu arust siin mõningad mõtted on . Aga et aus maksumaksja saab võimaluse lapse soetamiseks aega maha võtta , see on minu arvates väga õilis asi ja väga õilis toetus . Palju vähem õilis on tekitada sellist ülalpeetavamentaliteeti kõigis maksumaksjates . See ei ole normaalne , et me kogu aeg räägime , et toetame peresid rahaliselt . Pered on ju maksumaksjad . Enamik käib tööl ja järjest rohkem inimesi käib tööl , olukord leeveneb ka tööturul . Maret Merisaar Suur tänu ! Eelarve eelnõus on kirjas , et rahvusringhäälingu <arv>. aasta eraldise suurus jääb <arv>. aasta tasemele . Eile oli rahvusringhäälingu nõukogus juhatus siiski väga mures , et neil puudub õiguskindlus . Te täna ka ütlesite härra Pelisaare esimesele küsimusele vastates , et mõningatel juhtudel jätab valitsus endale võimaluse teha kohendusi ühe rea piires ilma Riigikogult selleks uuesti nõusolekut küsimata . Kas te saaksite anda rahvusringhäälingu juhatusele mingisuguse kindlustunde , et nende eelarvet ei muudeta raamatukogu või Estonia kasuks väiksemaks ? Rahandusminister Jürgen Ligi Aitäh ! Nagu ma ka vihjasin , on võimalik kokku leppida detailide puhul , mis kohati eelarves suurenevad , selle tagajärjel tekib lihtsalt eelarvesse ebaühtlus . Mina olen täiesti kindel , et kultuuriminister ei tõsta ( mina ei ole küll see persoon , kes peaks seda kindlustunnet andma , vaid kultuuriminister peaks selle kindluse andma ) raha ümber näiteks rahvusringhäälingult Estoniale või Estonialt raamatukogule . See kokkulepe peab , mis on sõlmitud . Mina usun Eesti riigi järjepidevusse ja antud lubadustesse . Kui on tõesti kriisiolukord , siis võetakse lubadusi tagasi , aga ma ei näe põhjust , et kultuuriminister seda teeb . Me võime seda Riigikogus kaaluda , kas mingid read lahti kirjutatuna ei annaks , ütleme , suuremat kindlust raha saajatele . Aga ma arvan , et ükski kultuuriminister ei lähe neid vahekordi muutma . Samas võib ju tekkida olukord , et tõesti jääb mingi asi näiteks ERR-il tegemata ja ta ise tunnistab , et teeb seda järgmisel aastal . Ma ei saa seda välistada , äkki ei piisa ülekantavatest kuludest . Ma ei kujuta seda ette , kas seal paindlikkusargumendil võib tähtsust olla . Pigem mitte . Pigem on oluline see lubadus , mis kehtib . Rein Ratas Tänan , proua juhataja ! Hea rahandusminister ! Pikaajalise majandussurutise ajal on suurenenud inimeste vajadus õigusabi järele . Kas järgmise aasta riigieelarves on arvestatud kasvava vajadusega riigi õigusabi järele ? Olen rääkinud . Rahandusminister Jürgen Ligi Aitäh ! See oli üks lahkarvamusi justiitsministriga , kes soovis seda summat suurendada . Eelmisel aastal andsin ma sellele soovile järele , sel aastal me leppisime valitsuses kokku , et see taotlus on võrdlemisi proportsionaalne üldise tegevuskulu teemaga . Ei ole vaja öelda , et olemuslikult selles valdkonnas probleem suurenes . Me ei ole sellega nõus , sest õigusabi ei tähenda mitte eelkõige abi , vaid tegelikult tähendab see advokaaditasusid . Kui te niimoodi küsiksite , siis ma arvan , et selle teema sotsiaalne tundlikkus muutuks hulga väiksemaks . Advokaatidel on võimalik käia ühte jalga riigi tegevuskuludega ja mitte oma honorari suurendada . Jaan Õunapuu Aitäh , hea juhataja ! Lugupeetud minister ! Järgmise aasta eelarve koosneb umbes viiendiku ulatuses Euroopa struktuurifondide vahenditest . Kuulasin eile rahanduskomisjonis regionaalministrit , ta rääkis <arv> miljardi kasutamisest . Ta väitis , et järgmise aasta lõpuks saab tal <arv>,<arv> miljardit krooni kulutatud , see tähendab , et üle kahe kolmandiku . Mis saab siis , kui Euroopa Liidu laienedes me ei ole enam saaja , vaid ise maksja riik ja kui tuleb uus programmiperiood ? Kas need võimalikud vaakumvaheaastad , mida <arv>–<arv> olid , kuidagi mõjutavad tulevikus eelarve koostamist ? Kui see oleks juhtunud sellel aastal või järgmisel aastal , kust oleks siis need vahendid leitud ? Rahandusminister Jürgen Ligi Ma nüüd mõtlen , mida te täpselt küsisite . Vahepeal kadus ka heli minu jaoks ära . Andke mulle andeks , aga siin ees on halb akustika ja helitugevus kõigub . Ma ei ole kindel , kas ma sain küsimusest õigesti aru . See oli nii pikk ka . See on üks põhjus , miks ma olen paar korda segaduses olnud . Katsuge rohkem mikrofoni rääkida . Kui ma sain õigesti aru küsimuse algusest , kui ma kuulsin seda õigesti , siis küsimus käsitles seda , mida me teeksime ilma eurorahata või mida me teeme siis , kui see euroraha väheneb . Või oli küsimus selles , kas me suudame selle raha ära kasutada ? Ma proovin vastata järjest . Kõigepealt , meil seda põletavat muret ei ole , et me ei suudaks seda raha ära kasutada , küll aga algas selle raha kasutamise kiirendamine eelkõige eelmise aasta teisest poolest , isegi natuke varem . See oli teadlik ja mõeldud kriisimeetmena . <arv>. ja <arv>. aastal euroraha osa eelarves väheneb . See raha on ikkagi mõeldud vaesematele liikmetele ja vajadus selle järele ja selle raha maksmine on tugevas seoses riigi üldise elatustasemega . Nii et ma ei muretseks selle pärast liiga palju . Ma muretsen pigem rohkem selle pärast , kas kõike , mida euroraha eest tehakse , tehtaks ka siis , kui tegu oleks oma rahaga . Ma ei ole selles sugugi kindel , eriti kui ma kuulan , kuidas omavalitsused räägivad sellest , kuidas nad rääkisid raha välja . Kui oleks tegemist oma raha jagamisega , oma maksumaksja raha jagamisega , siis tehtaks kindlasti kollektiivselt mõistlikumaid otsuseid . Mulle tundub , et üks asi , mis seda euroraha vähendab , on jõukuse kasv ja teine põhjus on see , et me hakkame raha paremini lugema , kui seda vähe on . Praegu on nii , et ka eelarvetesse kirjutatakse suured summad , mida ei jõuta ära kasutada . Selle kohta on näiteid . Kalle Laanet Aitäh , proua juhataja ! Hea minister ! Katsun rääkida aeglaselt ja selge häälega . Politsei- ja Piirivalveamet väidab , et selleks , et <arv>. aastal ei oleks vaja koondada , ei oleks palgavabasid päevi ja saaks säilitada <arv>. aasta palgataseme , on vaja leida – ja mitte kuskil , vaid ma arvan , et parlamendis – <arv> miljonit lisakrooni . Kas teie toetate seda taotlust ? Rahandusminister Jürgen Ligi Sõltub ju allikast . Kui Riigikogu niimoodi kokku lepib . Aga arvamus , et me naaseme nüüd endiste palgakulude juurde ja kriisist midagi ei õpi – ma ütlesin juba , et see on vale . See ongi vale ! Siseministeeriumi kärbetega , see on üks ministeeriumidest , ei ole ma põhimõtteliselt rahul olnud , sest need sisaldasid vabu päevi . Ei tohiks petta iseennast ja järeltulijat sellega , et kinnimaksmata või andmata teenus jäetakse selliselt varju , et inimestel on vabad päevad . Isegi kokkleppel ei tohiks seda teha . Ma ei olnud sellega rahul . Aga see ei ole ainus ministeerium , kes niimoodi tegi . Kui ei ole jaksu maksta kinni kõiki tööpäevi , siis tulebki ausalt tunnistada , et teenust saab vähem anda . See ongi riigi võimekuse küsimus igas valdkonnas . Kõlab jõhkralt , aga sisejulgeolek ei ole siin mitte erand . Sisejulgeoleku kulud ju samal ajal kasvavad . Mina küll ei kujuta ette sellist riigieelarve menetlust , kus iga amet tuleb ja räägib , et meil on nii palju puudu , andke Riigikogus juurde . Me tapsime selle meetodi ära alates <arv>. aastatest ja oleme praegu jõudnud olukorda , kus niisama lihtsalt juurde ei kirjutata . See on juba seadusega keelatud . Mai Treial Aitäh , proua juhataja ! Lugupeetud minister ! Ma sain teie vastusest oma eelmisele küsimusele ja ka ühe kolleegi küsimusele aru , et te ei pea millekski OECD raporti seisukohti . Te ei pea millekski ka <arv>. aasta Eesti inimarengu aruandes välja toodud tõdesid ja võimalikke lahendusvariante , samas ei tee te sisuliselt regionaalse arengu tasakaalustamatuse leevendamiseks eriti midagi . Rahvaliit on omalt poolt pakkunud välja lahendusi , mis annaksid võimaluse toetada näiteks neid peresid , kus on väga suur abivajadus , need on töötute pered , kus kasvavad lapsed . Vabariigi Valitsus , teie kaasa arvatud , ei ole soovinud neid ettepanekuid toetada . Minu küsimus ongi siit selline , et kui me räägime pensionäridest ... Aseesimees Keit Pentus Kolleeg Treial , teil on seaduse järgi ette nähtud küsimuse esitamiseks üks minut , mis on läbi . Rahandusminister Jürgen Ligi Aitäh ! Ma ei saanudki teada , mida te teada tahate . Teie kirglikkusest võiks järeldada , et teie isiklikult toetate kogu aeg lapsi , peresid , aga meie ei taha seda teha , me oleme kadedad . Mina korraldan riigi rahandust , vaatan , et see oleks raamides , et tema elujõud oleks tagatud ka tulevikus . Ma ei tõsta sealt välja üksikuid lahtreid ja ei väida , et see minu isiklik teene on ja teie karuteene on , et see teoks ei saa . OECD on mulle väga suur autoriteet , inimarengu aruanne lõiguti , aga te ju ei täpsustanud , mida ma seal kritiseerin . Meil on praegugi üks OECD kokkuvõte kirjas , mis ütleb , kuidas riik valdkonniti raha eraldab . Mul on OECD-ga väga hea koostöö , kohtusin nende delegatsiooniga , see oli kas eelmisel või üle-eelmisel nädalal , meie vahel oli väga hea üksteisemõistmine . Kui ma selle kõik teile ette loeksin , siis te oleksite hämmastunud , millega te kõik nõus ei ole . Nii et asjata viitasite OECD-le . OECD-l on Eesti valitsusega väga sarnane mõtteviis , väga sarnane ! Nad on head analüütikud , nad saavad aru , kuidas raha mõistlikult jagada , mitte ei mõtle , kuidas seda rohkem välja lubada . Eldar Efendijev Aitäh , proua eesistuja ! Austatud minister ! Mina räägin jälle palkadest . Valitsus on deklareerinud , et tuleval aastal riigitöötajate palgakulud ei suurene , ja sedasama te ütlesite ka puldist , vastates minu esimesele küsimusele . Aga samas Riigikogule esitatud riigi tuleva aasta eelarve eelnõus eraldi töötasuridasid me ei näe . Ja siit küsimus : kuidas võib Riigikogu olla kindel , et valitsus järgib enda poolt väljaöeldut ? Rahandusminister Jürgen Ligi Aitäh ! Valitsus on olnud seaduskuulekas . Mina ei tea juhtumit , kus valitsus oleks seadust rikkunud . Need rahalised , eelarvelised piirid , mis valitsus ise on Riigikogule kinnitamiseks andnud , on ju täitmiseks . Milles siin probleem on ? Kalvi Kõva Aitäh , istungi juhataja ! Hea minister ! Küsimus kohalike teede hoiuks määratud raha kohta . Aitan teid ja ütlen , et käesoleval aastal on see <arv>,<arv> % suurem kui möödunud aastal , see tuleneb aktsiisi prognoositust suuremast laekumisest . See on väga hea . Aga minu küsimus teile on selline : kas teie prioriteetide tabelis , kuidas mingeid kulusid tulevikus suurendada , on ka kohalike teede hoiuks määratud raha suurenemine ? Me teame väga hästi , kui raske oli möödunud aasta kohalike teede hoius . Kevadine suurvesi lõhkus truupe , teid , oli palju lund jne. Kas me võime eeldada , et kunagi jõuab kohalike teede hoiu raha samale tasemele nagu näiteks <arv>. aastal ? Rahandusminister Jürgen Ligi Kunagi kindlasti . Aga kuidas ma nüüd ütlen , minu jaoks ei ole see kõige kõrgem prioriteet , et just teedesse raha panna . Kuna enamik teerahadest on seotud struktuurivahenditega , siis ma , vastupidi , olen analüüsile toetudes nurisenud , et panna raha asfaldisse ei ole kõige intelligentsem raha kasutamise viis . Meie teedevõrk areneb proportsionaalselt muu riigiga , olles kogu aeg natukene ees , ma ei tea , kas see on mõistlik . Kohalikud teed on tõesti selle tõttu pisut kannatanud , et need projektid on seotud jällegi kaasfinantseerimise rahaga ja selle tõttu surutakse ka teede raha numbreid kokku . Te ütlesite selle kasvu protsendi tõenäoliselt õigesti , aga hea meelega muidugi kontrolliks . Aastate perspektiivis on kohalike teede jaoks antav raha ikkagi kasvanud . Ma ei julge öelda , et on olnud aeg , kus üldse ei anta , aga põhimõtteliselt on kohalikud teed ju omavalitsuse funktsioon . See on selline riiklik vastutulek , et seda raha üldse antakse . Sellega mindi vahepeal päris lahkeks , nii et riiklikud teed hakkasid kannatama . Keeruline jagamine , aga samas rahakott on väga-väga suur , teedele läheb <arv>,<arv> miljardit . Jaanus Marrandi Tänan ! Lugupeetud härra rahandusminister ! Kahtlemata on selle eelarvega suur töö ära tehtud ja selle eest tõsine tunnustus teile ! Samas , kui vaadata seletuskirjast sisemajanduse kogutoodangu prognoose , võib-olla maksulaekumise prognoosi ja eelarve tuleviku prognoosi , siis on näha , et Eesti riiki ootavad ikkagi pikemate aastate jooksul ees üsna keerulised ajad . Ühiskondlikud ootused , teatud sotsiaal-majanduslikud ootused on lähema paari-kolme aasta jooksul üsna selges vastuolus meie eelarve poliitiliste võimalustega . Nii on vähemalt siit seletuskirjast võimalik välja lugeda . Selgelt on ka näha , et ega neid maksutulusid meil tulemas ei ole , ja võiks järeldada , et maksupoliitiliselt on Eesti üsna ummikusse jooksnud . Kuidas kaugemas perspektiivis saaks maksupoliitika vastuolusid lahendada ? Muidu ei suuda me täita eelarvet nii , nagu vaja on . Rahandusminister Jürgen Ligi Aitäh ! Maksupoliitika ei ole kuidagi kulutamisega vastuolus , sest selle eesmärk on koguda makse , mida kulutada . Kui te räägite puudujäägist , siis eelarvestrateegia ei kinnita , et eelarve struktuuriline probleem oleks nii tõsine , kui on see väline pilt , et meil on miinus eelarves suurem kui see sisuline miinus , juhul kui me taandame majandustsüklite mõju . Nii et me oleme struktuurilises tasakaalus tõenäoliselt juba ülejärgmisel aastal . Küll aga on vananemise riskid kogu vanas maailmas tõepoolest suuresti arvestamata . See on tõesti mure . Kui te küsite , kust ma alustaksin , siis ma viitaksin jälle autoriteetidele , sest mina ei ole kindlasti Riigikogule väga suur autoriteet – ise ju teie hulgast pärit . Olin paar nädalat tagasi diskuteerijana ühel väga kõrgetasemelisel paneeldiskussioonil ja seal kõlas minu jaoks täiesti ootamatutest suudest väga eestilik seisukoht ja väga minulik seisukoht , et kõige valutum viis rahastamist parandada on kaotada maksusoodustused . See on kõige valutum ja sellest tuleks alustada . Nii on see olnud ka riigiti , et need kaotatakse , vaatamata sellele , mis sõjad toimuvad , ja kui veel on vaja , siis tõstetakse käibemaksu , tarbimismakse . On mindud ka varamaksude kallale , aga varamaksude kohta pean ma ütlema , et meie varad on väga koormatud laenudega , ja seepärast mina seda kardan . Ühtegi varamaksu ma kindlasti välja ei pakuks . Ma arvan , et Eesti ei ole olukorras , kus ta peab neid kehtestama , see on väga ränkade tagajärgedega , sest tihti ei kata tulud ära neid kulusid , mida varad põhjustavad . Kui siin kurdeti vanemahüvitise üle , siis ma tahaksin kuulata ikkagi ausat kurtmist . Siin räägiti tuludetsiilidest – minge ühe väikelapse koju ja mõelge selle peale ! Vaadake sellele emale ja sellele perele otsa , mis murede otsas nad on lihtsalt põhjusel , et inimene , kes on maksnud hulk aega korralikult makse , on võtnud aja maha , pärast hakkab ta ju uuesti maksma . Ma ei saa aru , miks te neid kogu aeg hirmutate . Selle asemel tunnistage üles , et veel hullemini , kui nii tohib üldse väljenduda , ebaproportsionaalsemalt jaguneb eluasemelaenu intressi soodustus . Seda saavad ainult kõige jõukamad . See on kõige suurem maksuprobleem , millest tuleks alata . See on asi , mis küttis meil kinnisvarabuumi , ajas hinnad täiesti põhjendamatult üles . Rahaline võit peredele oli tühine . See jagunes väga ebaühtlaselt , paarile jõukamale detsiilile . See on jällegi üks asi , mida ma iga kord pean kommenteerima OECD-le , IMF-ile , Euroopa Komisjonile . Ma kohtun nendega regulaarselt , seal on parimad analüütikud , keda meil iseenda omade kõrvale võtta on . Tulge paati , hoiame ära järgmise kinnisvarabuumi ja kohendame eelarvemiinust ! Selle raha saaks tõesti anda sotsiaalselt täpselt ka hädavajajatele eluasemekuludeks või näiteks toimetulekutoetuseks . Võime teha sellise muudatuse kohe selle eelarve menetlemise käigus ja mina ütlen , et see oleks õilis tegu . Aga ma arvan , et valimised segavad . Lauri Laasi Aitäh , proua juhataja ! Austatud minister ! Minu eelmisele küsimusele , mis puudutas rahvusringhäälingu eelarvet , te vastasite , et ma valetan . Kasutasin siis vahepealset aega ja otsisin interneti avarustest üles selle meili , mis te <arv>. veebruaril rahvusringhäälingule saatsite . Seal te väljendate oma rahulolematust selle üle , kuidas " Aktuaalne kaamera " käsitles eluasemelaenu intressidega seotud teemat . Tsiteerin teid : " <arv>. aastal maksis too maksusoodustus kinnisvarabuumile <arv> miljonit . Palju too rahvusringhäälingu eelarve oligi ? Palju maksab uus maja või palgafond ? Kas teie olete seda raha vähem väärt , et pean selle muu hulgas teilt kokku hoidma ? " Kirja lõpus lubategi , et leiate need kokkuhoiuvõimalused . Te ütlesite , et ma valetan , ja see on väga ränk süüdistus . Ma küsin nüüd , kas te olete oma lubaduse ellu viinud ja rahvusringhäälingu eelarves kajastuvad ka need lubadused eelarvet koomale tõmmata ? Rahandusminister Jürgen Ligi Aitäh ! Kui te lugesite sealt välja mingisuguseid lubadusi , siis nii palju võiksite aus olla , et võtate stenogrammi ja võrdlete seda teksti , mida ma ei saa kontrollida , enda väljendatud tekstiga . Ma väidan : te valetasite . Ma olen korduvalt seletanud , mis oli selle isikliku meili sisu . Ma olen seda korduvalt seletanud ! Ärge ehtige ennast nende sulgedega ! Võõrast kirjavahetust ei ole üldse ilus kommenteerida , ammugi aasta hiljem . Toivo Tootsen Aitäh ! Lugupeetud minister ja kauaaegne kolleeg ! Küsimuste vooru algul sa mainisid , et näiteks aktiivsete tööturumeetmete jaoks on järgmisel aastal eraldatud tunduvalt rohkem raha kui eelmise kriisi ajal. Usun seda täielikult , sest eelmise kriisi ajal , <arv>-<arv> aastat tagasi oli ka eelarve <arv>-<arv> korda väiksem kui praegune eelarve . Teiseks , siis ei olnud neid Euroopa Liidu toetusrahakesi nii palju . Ma küsingi nüüd , kui palju järgmise aasta eelarvest läheb aktiivsetele tööturumeetmetele ja kui palju sellest rahast tuleb Euroopa Liidu fondidest . Rahandusminister Jürgen Ligi Veel kord , kui te tahate , et ma leiaksin siin üksikuid ridu , siis me jääksimegi siia . Mul on selle kohta isegi memo olemas , ma tean täpselt , kus see on , aga ma tean ka täpselt , et see ei ole mul kaasas . See paberite lehitsemine ei ole minu arust kõige praktilisem asi . Kui on tõsine huvi , siis ei pea minister aitama teid selle raamatu lehitsemisel . Praegu mälu lihtsalt petab ja aeg ei võimalda seda välja otsida . Aktiivsed tööturumeetmed , vaatame , mis siin toimub . Suurusjärk on null koma protsenti SKT-st , seda arvutatakse tegelikult ... Mulle tuuakse spikker . Umbes <arv> miljonit krooni on , pool protsenti SKT-st . Jaak Aab Tänan , austatud juhataja ! Täiendava kokkuhoiumeetmena valitsussektori eelarvepositsiooni parandamiseks peatati alates <arv>. juulist <arv> poolteiseks aastaks kogumispensionide sissemaksed . Vastav kulu on <arv>. aasta eelarves kavandatud summas <arv>,<arv> miljardit krooni ehk nad taastatakse teatud osas , mitte täielikult . Kui suur on tulevaste aastate kulu sellele ? Riik on võtnud selle tõesti pikaajalise kohustuse . Kuidas te hindate , kas me suudame selle täita sellise graafikuga , nagu praegu on ette nähtud ? Rahandusminister Jürgen Ligi Aitäh ! See on <arv>. aastal umbes <arv>,<arv> ja siis vist aastast <arv> tuleb veel <arv> koma millegagi miljardit otsa , mul ei ole seda tabelit selle eelarve kontekstis mõistagi kaasas ja ma ei suuda nii kiiresti reageerida . Aga ma usun , et te olete väga täpselt kursis . See on suur koormus . Kui tahate kuulda minu isiklikku arvamust , siis samba sissemaksete peatamine on leidnud järgimist ja seda peetakse mõistlikuks , seda käsitletakse kui sundsäästmist raskel ajal. Aga et seda minnakse tagantjärele " kompenseerima " , see minu arust mõistlik idee ei olnud . Minu arust ei ole normaalne , et me teeme näo , nagu suudaksime kriisi endale massiliselt kompenseerida . Kriis jätab korvamatu haava ja seda ei ole mõtet püüda rahaliselt kinni toppida , tuleb elada uutes oludes . Aga see on riigi lubadus ja ma ei sea seda kahtluse alla . Meie kohustus on teha järgmised eelarved vastavalt sellele lubadusele ja kõik muud valdkonnad kannatavad selle all . Ester Tuiksoo Tänan , proua juhataja ! Austatud minister ! Omavalitsused on olnud pidevalt hädas projektide kaasfinantseerimisega . Te olete kindlasti eelarve ettevalmistamise käigus teinud analüüse ja teate , et kaasfinantseerimise pärast jäävad ära mitmed projektid ka <arv>. aastal . Kas teil on ülevaade , kui suur võiks see osa olla rahaliselt , kui palju omavalitsustel jääb kaasfinantseerimise pärast projekte teostamata ? Rahandusminister Jürgen Ligi Aitäh ! Sellel numbril ei ole piiri , see on nii , et kellel raha ei ole , see ei ehita . Antakse ikkagi neile , kellel on jõudu ja oskusi raha kasutada , on kaasfinantseerimine ja on ka mõistlik idee . Nii ongi , seda võib lõputult venitada . Samas on riigil ka valmis mõeldud retsept , kuidas veeprojektide puhul omavalitsustele appi tulla , isegi juhul kui nad on ennast lõhki laenanud . Mis puudutab <arv> % laenupiiri ja veel enam seda <arv> % laenupiiri , mis hakkab kehtima <arv>. aastal , siis nende omavalitsuste arv tegelikult suur ei ole . Küsimus on lihtsalt , kui suurt tükki nad lähevad hammustama , üle <arv> % laenu probleem on paarikümnel omavalitsusel , kui ma ei eksi , siis <arv>-l . Ain Seppik Aitäh , lugupeetud juhataja ! Härra minister ! Minule meeldib teie ettekanne oma tõupuhta ideoloogia ja maailmavaate poolest . Ei jahu te siin mingit roosamannat ega niisugust kunstlikku sotsiaalsust nagu peaminister , te ütlete otse välja , nii nagu see teie maailmavaate järgi on . Kuid minu küsimus on regionaalprogrammi kohta . Setumaa , Kihnu ja Peipsiveere on endiselt elus , kuid aastate eest oli siin ka saarte programm . Ma arvan , et nii nagu need piirkonnad , kes kahtlemata vajavad toetust , vajavad seda oma elu arendamiseks ka saared . Saareelu on juba kord selline , nagu ta on , nagu te isegi väga hästi teate , kuigi olete sealt ära tulnud . Kas selle programmi taastamist on kaalutud ? Ja kui ei ole , siis mis te sellest arvate ? Rahandusminister Jürgen Ligi Aitäh küsimuse eest ! Saarte programm on nüüd küll hea küsimus regionaalministrile . Ma ei püüa teha tarka nägu , et ma seda tean . Saarte programmi sisu ma tean üsna ebatäpselt , aga saarte poliitika suhtes on mul mitmesuguseid mõtteid . Ma nägin rõõmuga , et näiteks Saaremaa on majanduse edetabelis Eesti maakondade seas tõusma hakanud , Hiiumaa kahjuks on langenud . Kahjuks on muidugi pisisaarte suhtes hakatud siin ka ebarealistlikke ootusi heietama , et seal , kuhu keegi on kolinud , tuleb muudkui midagi tagada . Aga see on vana vaidlus . Ma ei oska saarte programme detailselt seletada , aga ma arvan , et siin tuleks ikkagi rakendada kainet meelt ja mõelda , mis mingi asi maksab , mis kuskil elamine maksab , kas me jaksame kõike kinni maksta , võtmata ära saarel elamise eeliseid . Eiki Nestor Minister ei peaks ka küsimustele vastates väsima . Siin oli üks küsimus kuluridade ühendamise kohta . Kultuuriministeeriumis on avalik-õiguslike isikute kuluread ühendatud , näiteks rahvusringhääling , rahvusraamatukogu ja Estonia ooperiteater on nüüd ühe rea peal . Ministri vastusest sellele küsimusele võis järeldada , et see annab kultuuriministrile võimaluse vajaduse korral nende kolme avalik-õigusliku suuruse vahel raha ümber tõsta , nii nagu ta õigeks peab . Kas see oligi siis eesmärk ? Rahandusminister Jürgen Ligi Ei , härra Nestor , te moonutate mu sõnu . Ma lõpetasin sellega , et ma ei oska kindlalt öelda , kas see argument võiks sellel juhtumil oluline olla , pigem mitte . Umbes selline oli mu sõnastus . Ja argumendina ma tõin juhtumid , kus ERR näiteks tunnistab , et see projekt ei teostu sel aastal , et teeme seda järgmisel aastal , et võib-olla üleviidavatest kuludest ei piisa jne. Tegu oli hüpoteetilise olukorraga . Aga mu enda usk on see , et ükski kultuuriminister tegelikult ei kaalu ümbertõstmist . See võib juhtuda ainult sel juhul , kui kaks neist kokku lepivad , üks ütleb , et tema ei jõua ära kulutada , teeme siin valitsuse otsusega ümbermängimise , Riigikokku ei jõua enam minna – see on selline olukord . Aga ma ütlen , et see kaalutlus kehtib pigem hoopis teistsugustes olukordades , väga tihti see kehtibki . Aga avalik-õiguslike juriidiliste isikute puhul , ma usun , ei juhtu seda pigem kunagi . Ma arvan , et need piirid on selged . Nii on ka kõrgkoolid asja omavahel ära jaganud , nad teavad täpselt , kelle eelarve kui suur on . Ma usun , see kõik on seletuskirjas ilusti kirjas . Nii on jäänud ja kunagi pole olnud kobisemist , et keegi on tagaselja avalik-õiguslikelt isikutelt ära võtnud . Avalik-õiguslikelt tagaselja , mõelge ! See ei kõlba ! Karel Rüütli Aitäh , hea eesistuja ! Lugupeetud minister ! CO <arv> kvoodi müügist on planeeritud saada eelarvesse tulu üle <arv> miljardi krooni . Ma olen aru saanud , et koostatakse justkui nimekiri , pannakse pingeritta objektid , mida hakatakse CO <arv> kvoodi müügist saadud tuludest rahastama . Palun , kas te selgitaksite veel kord , millal , kes ja kus otsustab , milliseid objekte hakatakse rahastama . Rahandusminister Jürgen Ligi Aitäh ! Sel teemal on muidugi käinud kibe töö pikka aega . Rahandusminister isiklikult sellega ei tegele . Bürokraatlikult käib see niimoodi , et kvoodi müügi korraldamise on võtnud enda kätte Riigikantselei eksperdid . Koostöös müügi korraldajate seltskonnaga eelkõige Rahandusministeerium koondab neid projekte . Seda tööd me alustasime juba eelmisel aastal , järjestame neid ja langetame lõpuks otsused . See koostöö on hästi sujunud . Nende projektide ettevalmistamisega on tegelikult tuli taga . Haridusministeerium muutis näiteks oma investeeringuid viimases lõpus hästi kiiruga , lihtsalt selgus , et kui üldiselt eelarves pitsitab , siis CO <arv> rahaga ei pitsita . See töö käib , kui te tahate sellest täpsemat ülevaadet saada , siis seda võib mõnes Riigikogu komisjonis täiesti presenteerida , see on väga loogiline huvi . Evelyn Sepp Aitäh ! Austatud ettekandja ! Kui üldiselt võitlevad põhiseaduslikud institutsioonid oma tegevuse õigustamise ja rahastamise pärast üsna kirglikult ja põhjalikult ning annavad ka Rahandusministeeriumile aru , milleks nad raha tahavad , mida teha ja kui palju kulutada nad kavatsevad , siis sellise üheisikulise institutsiooni , nagu seda on Vabariigi President , kellest on ka palju juttu olnud , nii tema isikust , tegevusest kui ka viimasel ajal tema esindatusest , tegevuskulud eelarves on peaaegu <arv> miljonit ja selle juures puudub igasugune sisu või tegevuse kirjeldus , välja arvatud õppelaenude tagasimakse <arv> <arv> krooni . Milleks Vabariigi President kavatseb järgmisel aastal ca <arv> miljonit krooni maksumaksja raha kulutada ? Kuna meil ei ole teda võimalik küsitleda , siis ehk olete teie sellega kursis . Rahandusminister Jürgen Ligi Aitäh ! Kuidas see nüüd oligi ? Kõigepealt te väitsite , et põhiseaduslikud institutsioonid võitlevad kirglikult . Ausalt öeldes minuga nad pole küll saanud kirglikult võidelda . Nad on saanud oma kulusoovidele üsna jahedaid vastuseid ja praktiliselt ei ole nendest soovidest midagi rahuldatud , sest need on olnud seotud tegevuskuludega . Investeeringute puhul või siis näiteks RKS-i maksete puhul on asi natuke keerulisem olnud . Mis presidenti puutub , siis temaga ma isegi ei kohtunud sellel teemal , sest ta leppis nende vastustega , mis talle saadeti . Minul ei ole mingit kahtlust , et presidendi institutsioon läheb riigile maksma , läheb maksma inimeste , ekspertide , investeeringute , komandeeringute ja kõige näol . Oleme sellele ka piiri peale pannud , et ta rohkem maksma ei läheks , aga vihje , et see oleks kuidagi raisku läinud raha – mina küll ei julgeks seda kinnitada . Ma näen ju presidendi tegevusi , minu arust on tegemist väärika institutsiooniga . Ain Seppik Aitäh , lugupeetud juhataja ! Härra minister ! Millalgi septembri lõpus kirjutas Äripäev , et riigi abikäsi aitas ootamatult täita Neinar Seli taskut . Mina mõtlesin , et jälle nad mustavad häid liberaale , ja pidasin seda jõhkraks laimuks . Aga asi on selles , et tegemist ei ole Neinar Seli taskuga , vaid selle Taskuga , mis on büroohoone ja kuhu Neinar Selile ootamatult saabus kohtute raamatupidamiskeskus . Ma loen eelarvest , et Justiitsministeeriumi personalikulude all on kohtute raamatupidamiskeskuse kulusid ootamatult suurendatud <arv>,<arv> miljoni krooni võrra . Tsentraliseerimine peaks ju tähendama kulude vähendamist . Kuidas te selle läbi lasite ? Ja kui te sellest midagi ei tea , ega see ei ole siis kuidagi selle Taskuga seotud ? Rahandusminister Jürgen Ligi Aitäh ! Ausalt öeldes selliseid kollaseid pealkirju mina ignoreerin . Ma keerasin lehte ja loobusin selle artikli lugemisest , see oli minu jaoks tülgastav . Aga oma ametikoha tõttu olin ma muidugi kohustatud järele küsima ja mulle kinnitati , et tegu oli konkursiga – ma ei tea , kas konkreetne ajaleht seda üldse ütles – ja et tegu oli väga ebavõrdsete pakkumistega , millest mõni oli küll odavam , kuid ei vastanud elementaarsetelegi nõuetele . Seal räägiti mingitest kommunikatsioonidest , mida ma ei hakanud kuulama . Aga kui majal ikka ei ole korralikke pistikuidki , siis ma saan täiesti aru , miks üks riigiasutus eelistab tänapäevast pinda . Ma ei sekku nendesse hangetesse põhimõtteliselt . Oleks väga tobe , kui ma seda teeksin , siis oleks selliseid artikleid ju palju rohkem . Aga ma ei saa ka ühelgi oma erakonnakaaslasel keelata oma vara välja rentida ja hankekonkurssidel osaleda . Ester Tuiksoo Tänan , proua juhataja ! Austatud minister ! Ooperi- ja balletiteatrite hooned on maailmas tavaliselt riikide uhkuseks . Eestil on samuti plaanis ehitada uus teatrihoone ja Estonia on üks väheseid teatrikollektiive , kes on käinud ka Riigikogus oma muret väljendamas . Kas te oskate öelda , kui palju on <arv>. aasta eelarves eraldatud vahendeid selle hoone ehituseks ? Rahandusminister Jürgen Ligi Aitäh ! Kuna te nii ilusasti ja viisakalt küsite , siis ma kasutan selle võimaluse ära ja vastan sellele , mida mult enne ebaviisakalt küsiti . Ma olen kultuuriministri ees korduvalt püstitanud põhimõttelise küsimuse , mis on tema eelistused investeeringute osas ja kuidas ma saan aidata . Tema praegune eelistus on Eesti Rahva Muuseum , mida ma igati aktsepteerin ja mis ilmselt saab teoks . Aga ma olen talle vihjena öelnud , et minu arust väärib oma kaalult esimese kahe hulgas kohta ka ERR-i maja . Ja mis puudutab neid inetuid etteheiteid , mis mulle on seoses selle teemaga tehtud , siis ma olen suhelnud ka ERR-i juhatusega ja nad saavad must väga hästi aru . Nad saavad väga hästi aru , miks ma kunagi selle meili kirjutasin , ja mulle on isegi öeldud , et see on sulatõsi , kui poleks olnud seda viimast lauset , mis oli kahemõtteline . Nii et ERR-i maja on minu jaoks kindlalt eespool kontserdimajast , mis on natuke kaugem tulevik . Ta peab valmima järjekorras . See on mu arvamus . Ei kahtle , et kriitika Estonia kontserdisaali suhtes on erialaliselt põhjendatud , aga ta ajab ikkagi asja praegu ära . Kas see laialipillutatud rahvusringhääling ka ajab , selles ma kahtlen natuke rohkem . Ma arvan , et tarbijate hulk , mis televisioonil ja raadiol on , võib-olla siiski õigustab selle projekti lõpuleviimist enne uue kontserdimaja ehitamist . Ma olen lihtne mees , ma ei saa muusikast aru , ei oska seda hinnata . Telekat vaatan küll . Karel Rüütli Aitäh , hea eesistuja ! Lugupeetud minister ! Te ei vastanud minu eelmisele küsimusele , kes , millal ja kuidas langetab otsuseid , kuidas CO <arv> kvoodi raha hakatakse jagama . Minu arvates on kuidagi kahtlane , kui Riigikantselei koondab informatsiooni enda kätte . Ei tundu eriti veenev ja läbipaistev see protsess ! Kas te ei karda , et tegemist on liiga suure poliitilise suvaga ja avalikkus võib järjekordselt hakata seda rahajagamist tõlgendama koalitsioonipoolse katuseraha jagamisega enne valimisi ? Rahandusminister Jürgen Ligi Aitäh ! Ma üldse ei karda . Ma kardan pigem seda , et te ei viitsi kuulata , mis ma räägin . Sellel teemal käib kibe tegevus , kus ma bürokraatia mõttes võin olla ebatäpne . See , mida teeb Riigikantselei , on olnud müügi korralduse enda kätte võtmine . See , mida teeb Rahandusministeerium ja mida teevad kõik teised ministeeriumid , on projektide ehk kulupoole koondamine ja otsused langetatakse siiski valitsuse tasemel . Ma ei karda üldse , et siin sohki tehakse , ausõna ei karda . Nende projektide alusel oleme ju tegelikult esitanud ka riigieelarve seaduse , kus ikkagi juba arvestatakse CO <arv> rahaga . Tõsi , meil ei ole hetkel juurde panna sellist täpset nimekirja , mis ei ole veel valmis . Kui te tahate sellest midagi ka tegelikult teada , siis , nagu ma ütlesin , toome selle mõnda komisjoni ja teeme ettekande , saan ka mina targemaks . Mina usaldan riigiaparaati ja ma küll ei usu , et keegi siin raha kõrvale paneb . Minul on prioriteedid mujal , ütlen ausalt , umbusaldamise koha peal minu prioriteet ei ole . Peep Aru Aitäh , lugupeetud juhataja ! Hea minister ! Kasutan sulle arusaadavat sporditerminoloogiat : kas tänase poolmaratoni lõpuks on midagi jäänud ka kripeldama , mida sa tahaksid veel täiendada ? Rahandusminister Jürgen Ligi Eks kipitab siit ja kipitab sealt – eks aastad , mis seal salata . Aga eelarve teemal on minu hing küll hästi rahul ja mul on selles mõttes hea meel , et arutelu on olnud valdavalt viisakas , mida ta ka enne valimisi peaks olema . Taavi Rõivas Austatud juhataja ! Head ametikaaslased ! Rahanduskomisjon arutas järgmise aasta riigieelarvet <arv>. ja <arv>. oktoobril . Algataja esindajana tutvustas eelnõu mõistagi rahandusminister Jürgen Ligi , aga meil on juba toimunud ka detailsem kohtumine regionaalvaldkonna rahastamise teemal regionaalminister Siim Valmar Kiisleriga . Vastavalt opositsioonisaadikute ettepanekutele on kavas ära kuulata veel keskkonnaminister ja majandus- ja kommunikatsiooniminister , nad mõlemad siis enne eelnõu teist lugemist . Aruteluteemad ja küsimused komisjonis puudutasid eeskätt järgnevat . Investeeringute kasv , mis teadupärast on üle <arv> % . Investeeringute maht järgmise aasta eelarves ületab <arv> miljardit krooni . Kuna sellekohaseid küsimusi on täna siin juba esitatud , siis ma seda pikemalt ei kommenteeriks . Komisjonis pälvis elavat huvi informatsioon , et järgmisel aastal langeb maksukoormus <arv>,<arv> % võrra , ja see ei ole mitte üksik langus , vaid tänaseks tehtud otsuste tulemusena on ette näha maksukoormuse languse trendi järgnevatelgi aastatel , lisaks võimalikud poliitilised otsused , mis võivad loomulikult ka tulla . Juttu oli välisvahendite kasutamisest . Seda teemat puudutas tänase arutelu käigus vähemalt hea kolleeg Jaan Õunapuu , kui mitte teisedki . Ehk siis kõne all oli hüpoteetiline olukord , kui <arv>. aasta lõpuks on kõik välisvahendid ära kasutatud ja järgmise finantsperspektiivi jooksul ei peaks enam välisvahendeid eraldatama . See küsimus sai kaheosalise vastuse . Esiteks ei ole põhjust kahelda , et ka järgmises finantsperspektiivis on Eestil , ütleme siis , järelejõudmise investeeringute tegemise vahendid kindlasti olemas . Sellest mahust on täna võib-olla vara rääkida , aga ta ei ole kindlasti suurusjärgu võrra väiksem kui seni . Teiseks ei ole ju investeeringute taseme hoidmine eesmärk iseeneses . Kui ükskord saab üks või teine märkimisväärne investeering tehtud , olgu selleks siis kas või neljarealine Tallinna–Tartu maantee , ütleme , Tallinnast kuni Mäoni , siis on ju selge , et lähema <arv>-<arv> aasta jooksul seda tööd uuesti teha vaja ei ole . Ehk siis ideaalis on need investeeringud ikkagi sellised , mis jäävad kestma pikaks ajaks , me ei pea neid iga aasta üha uuesti ja uuesti tegema . Teemaks tuli ka top-up ´i üleminev <arv> miljonit krooni , mis puudutab seda , et ühel aastal jäi top-up ' i summa aasta lõpus üles . See on justkui pärandina aastast aastasse nihkunud ja jääb Põllumajandusministeeriumil igal aastal välja maksmata , see kantakse üle kohe järgmise aasta alguses . Sellele teemale üheselt head lahendust komisjon seni veel leidnud ei ole , aga võimalik , et me tegeleme sellega edasi . Teemaks oli ka riigieelarve läbipaistvus ehk osa komisjoniliikmete väitel on riigieelarve esitatud vähem lahtikirjutatuna . Toodi esile , et ministeeriumide lõikes on see erinev . Positiivse näitena toodi Kultuuriministeeriumi , negatiivset näidet eraldi ei nimetatud . Siinkohal ma juhiksin kõikide kolleegide tähelepanu aga sellele , et kui te võtate eelarve kõrvale ka väga põhjaliku seletuskirja koos lisadega , siis peaks saama valdavale osale küsimustest ikkagi vastused . Ja kui seletuskirjast , mis on tõesti üsna mitme sentimeetri paksune , on ebamugav otsida ja mõned tabelid on liiga väikesed , siis kasutage elektroonilist versiooni , mis on kättesaadav Riigikogu intranetist ja avalikkusele kättesaadav parlamendi kodulehelt . Ma võin oma kogemusest öelda , et sealt ei ole otsinguga küll ükski asi jäänud üles leidmata . Kui on põhjalikke metoodilisi ettepanekuid , siis nendest me võime rääkida , aga oma isikliku arvamusena ütleksin siiski , et kui esitada eelarve veel paksemana , kui see eelarve praegu siin koos seletuskirjaga on , siis võib väga paljudel kolleegidel tekkida tõsiseid probleeme selle läbilugemisega . Sest tõepoolest , ka praegusel kujul selle otsast lõpuni läbilugemine võtab , kui mõttega lugeda , nädala kohe kindlasti . Eraldi küsiti Energia- ja Kliimaagentuuri kohta , millele teadupärast eraldati vahendeid <arv>. aasta lisaeelarvega . Ei <arv>. ega <arv>. aastal eraldi vahendeid ette nähtud ei ole . Üks hästi põhimõtteline küsimus , mille esitasid eeskätt sotsiaaldemokraadid , oli see , miks on järgmise aasta riigieelarve defitsiit just nimelt <arv>,<arv> % . Selle küsimuse foon oli minu tagasihoidlikul hinnangul see , et kas ta ei võiks olla näiteks <arv>,<arv> või et Maastrichti kriteeriumide sissemahtumiseks võiks see defitsiit olla ka suurem . Vastus , mille minister andis , oli see , et meie eesmärk on tulla miinusest välja ja me oleme arvesse võtnud , et tegevuskulud on külmutatud . Samas me oleme sunnitud ette nägema vahendeid pensioni teise samba taastamiseks , mis on käesoleva aasta eelarvega võrreldes väga suur täiendav kulu . Samuti on soov viia alustatud investeeringuobjektid maksimaalselt lõpuni . Valitsus on väga selgelt välja öelnud ka eesmärgi jõuda hiljemalt <arv>. aastal eelarvega tasakaalu . Ehk siis see vastus on selline , et kui tahes pisike defitsiit on ikkagi defitsiit ja seda ei maksaks suurendada ajal , mil Eesti majandus kõikide prognooside järgi , nii kodu- kui võõramaiste prognooside järgi , kasvab Euroopas ühena esimeste hulgas või on Euroopa ühe kiireima kasvuga , mis Eesti Panga hinnangul on veelgi suurem kui selle prognoosi järgi , mille põhjal me eelarve tegime ehk siis Rahandusministeeriumi suvise majandusprognoosi järgi . On väga küsitav , kas meil oleks moraalset õigust sellises olukorras eelarve defitsiiti kasvatada . Nii et selles mõttes on see eelarve väga selge samm tasakaalule lähemale . Isegi kui tänavu teatud struktuuriliste erisuste tõttu on eelarve defitsiit veelgi väiksem , mis loomulikult on meile positiivne uudis , ja järgmisel aastal ta justkui suureneks , siis arvestades seda struktuurilist olukorda on järgmise aasta eelarve samm tasakaalule lähemal . Eraldi teemaks oli ka ettevõtetelt väljavõetavate dividendide hulk , mis nagu täna siin juba öeldud , on <arv> % väiksem kui käesoleval aastal . Ka käesoleval aastal ei võetud kogu ärikasumi ulatuses kõikidest ettevõtetest dividende välja , järgmisel aastal on see arv umbes <arv>/<arv> ettevõtete kasumist . Ja kui me vaatame neid strateegilisi dokumente tuleviku kohta , siis varadelt saadavate tulude osakaal väheneb lähematel aastatel veelgi . Nii et ilmselgelt need otsused , mis olid vajalikud eeskätt <arv>. ja <arv>. aasta eelarve kontekstis , ei kordu samas ulatuses lähitulevikus . Rahanduskomisjon langetas järgmised otsused : võtta eelarve päevakorda <arv>. oktoobril , lõpetada esimene lugemine ja määrata muudatusettepanekute tähtajaks kümme tööpäeva , st <arv>. november kell <arv> . Selle poolt oli <arv> rahanduskomisjoni liiget ja vastu <arv>. Aitäh ! Kadri Simson Head kolleegid ! Lubage mul alustuseks tunnustada rahandusministrit ja eelarve kokkupanemisel osalenud ametnikke . Nad väärivad tunnustust selle eest , et <arv>. aasta tõmblemine on asendunud plaanipärase tegevusega , ja kindlasti väärivad nad tunnustust ka selle eest , et nad on riigi võimalikke tuluallikaid planeerinud <arv>,<arv> miljardi võrra konservatiivsemalt , kui eelarve lõpuks meile siia laua peale tuli . Aga me oleme täna olukorras , kus me saame vaadata tagasi ja öelda , et Eestil on seljataga rasked ajad . Raskemad kui enamikul Euroopa riikidel . Kolm aastat majanduslangust on nõudnud Eesti inimestelt erakordselt palju mõistvust , kannatlikkust ning valmisolekut loovutada märkimisväärne osa oma senisest sissetulekust . Me elasime üle Euroopa ühe kiireima majanduslanguse ja siin riigis on olnud valitsusel julgust otsustada . Kuid vajaka on jäänud valmisolekust mõelda väljapoole oma kitsast maailmamullist , sest enamik Euroopa riike on seadnud kriisis esikohale inimesed , meie valitsus aga eelarve . Puudu jääb ka arusaamisest , et mitte kõik Eesti inimesed ei teeni väga kõrget palka , mis annaks neile vajaliku puhvri kriisiaja kärbete üleelamiseks . Arusaamine , et viimastel aastatel lisatud maksukoorem on paljudele peredele liiga raske kanda , aitaks seda eelarvet märksa inimnäolisemaks muuta . Ja vaadates praegu siin saalis ringi , on ilmne , et meil on puudu veel ühest asjast , ja ma arvan , et see on kõige vähem andeksantav . Puudu jääb lihtsast huvist selle eelarve vastu , mis mõjutab järgmisel aastal kõigi Eesti inimeste elu . Ma arvan , et kõige ilmekam näide selle kohta on üks pilt , mis tehti siin saalis , kui peaminister andis eelarve Riigikogule üle . Üks esimeses pingis istuv noor Raplamaa saadik vaatas sellel ajal huvipuudusest hoopis kallite BMW-de pilte . Ka praegu ei ole huvi nendes ridades ülearu elav olnud . Aga mis selles eelarves endas puudu on ? Ma kardan , et see eelarve ei paku lahendust , kuidas kriisist välja tulla . See eelarve pakub paigalseisu . Ta pakub sellesama jätkamist , mis meil juba sellel aastal mureks on olnud . See eelarveprojekt ei anna inimestele võimalust tõusnud hindade , vähenenud sissetulekute ning kärbitud toetuste olukorras toime tulla . Me ei saa vaadata ükskõikselt pealt , kui sellise paberi peal hästi välja nägeva eelarve hinnaks on , et Eesti arengu jaoks olulised otsused lükatakse määramatuks ajaks edasi . Riik , mis oma inimestest lugu peab , ei saa rahulduda meie lihtsakoelise maksusüsteemiga , mis koormab väiksema sissetulekuga inimesi nii , et nad seda koormat kanda ei jõua , ja jagab hüvesid kõige jõukamatele . Me ei saa rahul olla sellega , et kaudsete maksude ränk tõus möödunud aastal , mis asetab maksukoormuse ebavõrdselt just kõige nõrgemate inimeste õlgadele , nüüd põlistatakse . See koormus langeb ebaõiglaselt just pensionäride ja lastega perede õlgadele . Seetõttu on imelik siin saalis kõlanud valitsuspoolne väide , et seekord makse ei tõsteta . Neid makse tõsteti juba möödunud aastal , neid tõsteti mitu korda enam , kui vaja oli . Peaminister ironiseeris eelarvet üle andes , et loomulikult tulevad eelarve tulud kodanike taskust . Kuid olukorras , kus viimase aasta eelarveotsused on just väiksema sissetulekuga inimeste eelarved viinud sellisesse seisu , et juba esmavajalikkugi ei saa endale lubada , ei saa peaminister hoobelda sellega , et ta püüab eelarve tasakaalu küsimustes maailmameistri tiitlit . Tuleb vaadata , kelle kanda on pandud eelarvekoormus . Need tulud tulevad täna ebavõrdselt , just väiksema sissetulekuga inimestelt . Ma pean paraku ütlema , et see eelarve ei paku lahendusi ka meie ees seisvatele kõige valusamatele küsimustele . Tööpuudus säilib kõrgena , samas kui lisatud aktsiisid ja käibemaks tekitavad jätkuvalt survet hindu tõsta . Eestil on sellel aastal tööga hõivatute tase taasiseseisvusaja madalaim . Ärge tulge mulle rääkima , et tööta inimesed on ise süüdi ! Eesti tööturupoliitika on Euroopa üks alafinantseeritumaid ja meie noorte tööpuudus ulatub <arv>%-ni . Ja need noored on need inimesed , kellest sõltub Eesti tulevik . Me ei ole nii suur riik , et võiksime tööjõuga pillavalt ringi käia , aga need inimesed on kasutamata ressurss . Minu küsimus rahandusministrile oli siin , et kui rohkem inimesi saaks rakendust , kui hea mõju oleks sellel riigieelarvele . Ja tõepoolest , hõive mõju eelarvele on kindlasti märkimisväärne , sest see aitaks inimesed abivajaja staatusest välja ja neist saaksid maksumaksjad . Täna vajavad nad aga abi ja tuhande krooniga , mis on toimetulekutoetuse määr , ei saa hakkama mitte keegi . Sellega ei ole võimalik ära elada juba sel aastal , sellega ei ole võimalik ära elada tuleval aastal , kui on eurohinnad . Muidugi on lihtne öelda , et teisiti ei ole lihtsalt võimalik , ja siis mõtlemine ära lõpetada . Tegelikult on küsimus meie prioriteetides . Mis puudutab seda , et raha ei ole , siis ma tuletaksin meelde vana tarkust , et iga suur asi koosneb väikestest asjadest . Eelarve seletuskirjas on paljud väikesed kulud peidetud , kuid me oleme selle valitsuse ajal näinud ühte sellist seika . Igal valitsuse ametisoleku aastal on eraldatud <arv> miljonit MTÜ-le Eesti Omanike Keskliit . See on üks MTÜ , mida kasutavad mõned Riigikogu liikmed päris häbematult oma isiklikuks valimiskampaaniaks . Kui sellised killud kokku korjata , siis näebki , et mõnes mõttes on siin saalis raha ülegi . Keskerakonna fraktsioon teeb omalt poolt riigieelarve seaduse eelnõusse kindlasti muudatusettepanekuid . Me teeme muudatusettepanekuid , mille siht on aidata inimestel toime tulla , näiteks ettepanek alandada toasooja käibemaksu . Me teeme ettepanekuid toetada neid inimesi , kellel pole enam mitte kuskilt kärpida , kelle toimetulek on juba täna juuksekarva otsas . Meie jaoks on esmatähtis nii inimeste kui ka valdade ja linnade eelarve tasakaal . Meie jaoks on olulised lahendused , mis aitavad meil kriisist välja tulla ilma inimvara ülemäärase kaotuseta . Ja kui eelarve lõppversioonis on see saavutatud ja me näeme , et koalitsioon mõtleb meiega kaasa ning on avatud diskussioonile , on Keskerakonna fraktsioon valmis ka eelnõu toetama . Aitäh ! Eiki Nestor Aitäh ! Ma üldiselt arvan , et selle aasta riigieelarve koostamine läks sama rahulikult kui see arutelu siin . Tavapärast debatti teemal , miks te kuskile liiga vähe juurde lisasite , ei olnud ja ei olnud ka tavapärast debatti , miks te kuskilt liiga palju ära võtsite . See annabki tunnistust , et eelarvet oli selles mõttes lihtsam teha , et midagi ei olnud jagada ja midagi ei olnud ka maha võtta . Sellegipoolest tulen uuesti ühe põhimõttelise küsimuse juurde ja selle põhimõttelise küsimuse nimi ongi see miinus <arv>,<arv> % SKT-st , et miks see on eesmärk . Ma siin võib-olla noore Riigikogu liikmena käitusin üleannetult , et ma pakkusin ministrile võimalust kasutada ühte poolt , see on siis investeeringuid . Ministri vastus oli , et meil on investeeringuid niigi palju . Milline on tegelikult valik ? Valik on see , et kui meil praegu põhineb kogu kasv ainult ekspordi kasvul , kas me ei võiks siis mõelda selle peale , et me sisetarbimise toetamisest riigieelarve kaudu mingit pidi võidaksime ja võitu saavutame ? Nii languse ajal kui ka selles eelarves on ainukene moodus , mida me kasutame , investeeringud . Ka väga mõistlik moodus ja seda tuleb kiita ! Aga peale selle on ju ka muid mõistlikke võimalusi . Hea küll , Eesti on väike riik ja me ei saa kasutada võib-olla kogu seda arsenali , mis on Saksamaa , Prantsusmaa või Briti poliitikutel , aga mingid võimalused on ju meilgi ! Ehk tegelikult see <arv>,<arv> % SKT-st kui suurus jääb mulle ikkagi veel siiamaani arusaamatuks , sest ruumi , ka näiteks vähemalt <arv> % SKT jagu , astuda samme , mis elavdaksid meie majandust sisetarbimise suurendamise näol , on . Neid samme me täna kuskil ei näe . Ja võimalusi on ju seal mitmeid . Teine meie jaoks oluline teema on , et mille abil see <arv>,<arv> saavutatud on . See on seotud mingit pidi ka järgmise eelnõuga , aga ma loodan , et Riigikogu saab täie tervise juures olles väga hästi aru , et keskvalitsuse ja kohalike omavalitsuste miinus on suurem kui <arv> % sisemajanduse kogutoodangust . Selle <arv>,<arv>-ni me oleme tegelikult jõudnud sel teel , et me ei luba haigekassal kasutada reserve ja et me töötuskindlustusse kogume raha hetkel , kui sealt peaks rohkem välja maksma , kui sinna sisse läheb . Kiita tahaks ka valitsust , nii nagu kombeks on . Kogumispensioni maksete taastamine on kindlasti positiivne osa sellest eelarvest . Palun vabandust kõigilt neilt lugupeetud rahvasaadikutelt ja muidu poliitikutelt , kellega sellel teemal paar aastat tagasi debatti pidasime ja kelle ideed kogumispensioni katkestamise osas olid mõnevõrra teistsugused . Kõigil , saage aru , oli kartus , kas sissemakse sinna kogumispensionisse ikka taastub või mitte , et mine tea , võib-olla lükatakse veel edasi ja veel edasi . Ilmselt on tolleaegne mõte , et ju on <arv>. jaanuar <arv> sissemaksete taastamiseks kõige sobilikum kuupäev , millest poliitikutel ei õnnestu mööda vaadata , osutunud õigeks . Selles mõttes on asi õige ja valitsust tuleb selle sammu eest kiita ! Kuigi taastatakse pooles määras , aga see taastamine on kogu arutatava eelarve kõige positiivsem asi . Kriitilise poole pealt rääkides on mulle aga täiesti üllatuseks , et valitsus on käitunud samamoodi kui üks linn . Too küll kiirustades . Ma usun , et me ilma mingi kuluallikata , mida ju vaja ei ole , võiksime siiski omavahel kokku leppida . See küsimus , millised eelarveread on kokku kirjutatud ja millised lahti kirjutatud , on alati olemas . Võtke see eelarve lahti ja vaadake haridusministeeriumi – seal on kõik teile üksipulgi välja toodud . Siis lehitsete paar lehekülge edasi , jõuate Kultuuriministeeriumi juurde ja näete , et seal ei ole mitte midagi lahti kirjutatud . Andke mulle andeks , austatud Vabariigi Valitsus , ja andke mulle andeks , austatud minister Ligi , aga kui Riigikogu on seaduse tasemel pidanud õigeks sätestada mingi suurus avalik-õigusliku isikuna , siis väärib see suurus kindlasti ka omaette kulurida riigieelarves . Selles mõttes peavad seletuskirjas toodud rahasummad , mis on ette nähtud rahvusringhäälingule , Estonia teatrile ja rahvusraamatukogule , saama kindlasti ka riigieelarves lahti kirjutatud . See ei ole , andke mulle andeks , mingi probleem ja ma isegi ei kujuta ette , kuidas saab selle vastu vaielda . Praegusel juhul , kus need numbrid on kokku pandud , tekitab see rohkem küsimusi ja kahtlusi , mida iganes . Minister ütles täna , et kes ikka julgeb anda avalik-õiguslikele isikutele raha teistmoodi , kui seletuskirjas kirjas on . Mina vastan juba kaks-kolm nädalat küsimusele , mis jõud on seletuskirjal . Teate isegi , mis jõud tal on . Kirjutame need summad lahti ja ongi kõik korras ! Muudatusettepanekuid esitab kindlasti ka meie fraktsioon . Seotud on need mitmete kuluallikatega ja uskuge mind , me leiame neile katteallikad . Ühest nendest tahaksin siiski rääkida , ja kui austatud juhatus ei pahanda , siis ma hüüaksin : uu-uu , rahvasaadik Reinsalu , kus sa oled , Riigikogu sotsiaalkomisjoni esimees , kes juba selle aasta veebruaris lubas toimetulekutoetuse piiri tõsta ? Et kui sa jätkuvalt kuulud valitsuskoalitsiooni , siis kuhu su lubadused on jäänud ? Ma austan poliitikuid ja saan aru nende tööst , aga kui keegi lihtsalt ajab rahvale kärbseid pähe , siis see ajab mul hinge täis . Vabandage , aga seetõttu ma pidasingi praegu vajalikuks hüüda rahvasaadik Reinsalu siia saali ! Ma usun , et need vähesed miljonid , mis on vajalikud selleks , et toimetulekupiir tõuseks <arv> kroonile , Riigikogu leiab . Leiab lihtsalt sellel põhjusel , et ma ei tea , kuidas teiega on , aga selle nädala uudistest häirib mind üks asi – Eesti Vabariik , Euroopa Liidu liige , järgmisest aastast läheme üle eurole , aga üks Norra proua aitab siin vaeseid . Miks me siis ise ei saa seda teha ? Häbi on ! Peep Aru Lugupeetud juhataja ! Head kolleegid ! Tänane asjalik tööõhkkond esimesel eelarve lugemisel annab küll kindluse , et me saame ka teise ja kolmanda lugemisega edukalt hakkama . Seda järgmise aasta eelarvet on juba nimetatud uue majanduskasvu eelarveks ja eelarve tasakaalu poole liikumise eelarveks . Kuulanud ministri ettekannet ja neid küsimusi-vastuseid , ütlen , et minule need mõlemad iseloomustused meeldivad , ja ma sain kindlust , et see eelarve tõesti selline on . Majanduskriis ei ole kaugeltki veel läbi , kuigi kevadet me õhus tunneme . Ja korras riigieelarve on parim eeldus kriisist kiireks väljumiseks . Alalhoidliku eelarvepoliitikaga riikidel ei ole täna ega tulevikus suure võlakoormusega kaasnevaid tagasimakseid ja intressikulusid . Seda rohkem saab keskenduda eelarve tasakaalu või ülejääki viimisele ja mitmesuguste eluprobleemide lahendamisele . Kahjuks tuleb öelda , et ikka ja jälle kohtame veel seda arusaama – ka tänastest uudistest võis seda lugeda – , et me oleme teinud raskeid kärpeid euro saamise nimel . Julgen siinkohal küll veel üle rõhutada , et euro ei ole olnud meie eesmärk , vaid meie eesmärk on olnud korras rahanduspoliitika . Ja küll on hea , et me boonusena sellele korras rahandusele oleme saanud ka euro . Kindlasti on euro riigi usaldusväärsuse ja edasise majanduskasvu parim toetaja . Järgmise aasta eelarves ei ole viimasele paarile aastale iseloomulikke kärpeid ja maksutõuse . Küll on külmutatud riigi tegevuskulud , avalikus sektoris palgad ei kasva . Valitsus on planeerinud valitsussektori eelarve defitsiidiks <arv>,<arv> % SKT-st . Ühelt poolt on selline <arv>,<arv> miljardi suurune eelarve defitsiit üks väiksemaid Euroopa Liidus , seda ka protsentuaalselt , kuid teiselt poolt vaadates on see väga suur summa . Eesti Reformierakond toetab kindlasti valitsuse eesmärki saavutada võimalikult kiiresti , hiljemalt aastaks <arv> eelarve tulude ja kulude tasakaal , et seejärel hakata kasvatama reserve võimalike tulevikukriisidega toimetulekuks . Tuginedes Eesti Panga hiljutistele prognoosidele , näeme ka võimalust jõuda selle tasakaaluni enne <arv>. aastat . Kindlasti ei paista kusagilt Riigikontrolli ennustatavat viiekordset laenukoormuse kasvu . Aga teame , et positiivne rahandus- ja majanduskeskkond võimaldab järk-järgult vähendada töötust , tõsta pensione , anda head haridust , elada turvalises riigis . Mis meid siis kulutuste poole pealt järgmisel aastal ees ootab ? Kõigepealt kajastab see eelarve pingelist tööd Euroopa Liidu vahendite kasutusele võtmisel ning see eelnõu kajastab ka täiendavate vahendite saamist üleliigsete saastekvootide müügist . Seetõttu on järgmise aasta eelarves kõigi aegade suurim investeeringute summa : nimelt <arv> % SKT-st . Väga suur osa investeeringutest on suunatud maaelu arendamiseks ja regionaalselt tasakaalustatuma Eesti heaks . Regionaaltoetusi on üle aegade kõige rohkem , kokku <arv>,<arv> miljardit krooni ehk kasv käesoleva aastaga võrreldes on tervelt <arv> miljonit krooni . See tähendab aga korras koole , lasteaedu , töökohti , turismiarendust . Teede ehituseks , remondiks , korrashoiuks on tuleva aasta eelarves ette nähtud üle nelja miljardi krooni . Investeeringutest tulenevat positiivsust saab nautida või sellest saab osa iga Eesti inimene . Ükskõik , kus me Eestimaal ringi liigume , näeme , et Eestimaa areneb , ja järgmine aasta aitab sellele arengule kindlasti kaasa . Hea meel on ka selle üle , et sotsiaalsed tagatised ei vähene , sotsiaalkulutused tervikuna kasvavad <arv> % . Pensionide väljamakseteks kuluv summa suureneb seetõttu , et kasvab pensionäride arv ja pensionisaajate staaž , <arv> miljoni krooni võrra . Riik täidab oma lubaduse : taastatakse teise samba pensionimaksed . Kindlalt on paigas vanemahüvitise süsteem ja teised peretoetused ning hüvitised . Võitlusse tööpuudusega paigutatakse raha samal tasemel kui sel aastal , teatavasti on töötuid vähem , järelikult on ka kasutatavad summad iga töötu kohta suuremad . Eesti Reformierakond on rahul , et aastast aastasse suurenevad rahaeraldused haridusse , on ju see meie parema tuleviku võti . Hariduskulud kasvasid sügava kriisi ajal ja jätkavad kasvamist ka järgmisel aastal , täpsemalt <arv>,<arv> % , võrreldes selle aasta tasemega . Hariduskulude all on päris oluliselt suurendatud omavalitsustele minevat summat , et uusi õppekavasid saaks ka tegelikkuses ellu viia . Selliseid tähtsaid tegevusi , mis järgmisel aastal edasi arenevad , võib leida kõikide ministeeriumide tegevusvaldkondadest ja see on tore , et Eesti elu areneb . Head kolleegid ! Eesti Reformierakonna arvates on tegemist tugeva ja tasakaaluka eelarveprojektiga , mida igal juhul tuleb toetada , aga kindlasti tuleb lugemiste käigus eelarvet veel paremaks teha . Ma soovin meile kõigile asjalikku ja konstruktiivset arutelu , et saaksime eelarve detsembris korralikult vastu võtta . Ühtlasi tahan tänada erakonna nimel kõiki maksumaksjaid ja kõiki eestimaalasi , et me ühiste pingutustega oleme teel veel parema Eesti poole . Aitäh ! Mart Laar Austatud esimees ! Austatud kolleegid ! <arv>. aasta eelarve esimene lugemine on jõudmas lõpusirgele . Seda on põhjalikult arutatud , küsitud ja vastuseid saadud . Tegelikult on see ju alles arutelude algpunkt , järgnevad ettepanekud , arutelud komisjonides ja alles siis selle eelarve lõplik vastuvõtmine . Kui seda eelarvet Riigikogule üle anti , ütlesin , et see on vastutustundlikult koostatud eelarve , ning oli rõõm tõdeda , et ka mitmed sõnavõtjad opositsiooniridadest andsid nii oma küsimustes kui ka sõnavõttudes sedasama mõista . Selles eelarves on mitmeid olulisi punkte . Selles on olulisi punkte sotsiaalse turvalisuse suurendamiseks , nagu pensioni teise fondi sissemaksete taastamine ja mitmed teised . Selle üle oli mul arutelu kuulates siiralt hea meel . Teiseks on kindlasti oluline , et kui me läheme eelarve arutamisega edasi , siis need ettepanekud , mis selle eelarve paremaks ja täpsemaks muutmisel kindlasti tulevad , puudutaksid tõesti reaalseid küsimusi ja pakuksid ka reaalseid katteallikaid . Sest vaadates ilmselt mõlema valitsuserakonna poolt – eespool kõneleja juba natukene mainis seda – , on meie kõige suurem väljakutse selle eelarve puhul olnud see , kuidas koostada tõesti vastutustundlik eelarve , millega me liiguksime eelarve tasakaalu suunas , aga mitte sellest kaugemale . Mul on tõesti hea meel , et me ühisel jõul oleme sellest algsest sihtmärgist , mis meil oli ja mis oli eelarve tasakaalust kaugemal , jõudnud eelarvega olukorda , mis on sellele tasakaalule lähemal . See on silmapaistev positiivne samm ja ma usun , et see on samm , mis aitab meil lahendada ka mitmeid muid meie ees seisvaid probleeme . Seda enam ma pöörduksin ka palvega opositsiooni poole : kui teie ettepanekud tulevad , siis palun andke neile konkreetne ja tõesti pädev katteallikas . Ei maksa esitada ettepanekuid , mis puudutavad võimalikust progressiivsest tulumaksust lähtuvaid hiigelsummasid eelarvesse , sest me kõik teame , et progressiivset tulumaksu võib muude küsimuste taustal ju arutada , kuid eelarvesse ei anna see mitte raha juurde , vaid võtab sealt raha vähemaks . Selles suhtes , kui ettepanekuid teha , siis näidata ka katteallikad , kust tuleb midagi ära võtta . Kindlasti on iga küsimust võimalik arutada ja teha siis kas positiivne või negatiivne otsus , aga igal juhul on võimalik seda tõsiselt arutada . Teine oluline küsimus , mille puhul mul oli natuke kahju , et seda eelarvearutelude käigus eriti esile ei tõstetud , ka mitte opositsiooni poolt , kuigi ma usun , et see on ka neile südamelähedane teema , on hariduskulude suurendamine . See on väga oluline samm , see on seda olulisem samm , et kui me vaatame üldpilti nii eelarvest kui muust , siis see , et me oleme valitsusega suutnud kõigi nende raskete aegade jooksul haridust prioriteetseks pidada , on Eesti tulevikule kahtlematult äärmiselt oluline ja positiivne otsus . See näitab ka seda , et kõigi nende kärpimiste ajal pole kärbitud kõiki ühe puuga , vaid nendel rasketelgi aegadel on mõeldud Eesti tulevikule . See on kahtlemata positiivne ja õige . Kolmandaks , kui tulla selle juurde , millest mul natukene kahju on või mis mind kummastas , siis on need küsimused ja väited , mis äsja kõlasid selle kohta , et riigieelarve pole piisavalt läbipaistev . Ma võin aru saada Keskerakonnast . Keskerakond on ikka teinud ühte ja rääkinud teist , see ei ole mulle kuidagiviisi üllatav . See , et Keskerakond , kes on Tallinnas võtnud vastu kõigi aegade kõige läbipaistmatuma eelarve , teeb siin Riigikogus etteheiteid riigieelarvele , et see polevat piisavalt läbipaistev . Kuid teie , lugupeetud ja austatud sotsiaaldemokraadid – kallid inimesed , ärge nüüd teie seda juttu küll tulge rääkima ! Austatud sotsiaaldemokraadid ! Kui te räägite eelarve vähesest läbipaistvusest , siis palun , ma esitaksin sama üleskutse , mis omal ajal Lauluväljakul esitati : rääkige Tallinna volikogus sama juttu . Aitäh ! Sotsiaalminister Hanno Pevkur Austatud Riigikogu esimees ! Head Riigikogu liikmed ! Valitsus on toonud parlamendile arutamiseks tööturuteenuste ja -toetuste seaduse ning töötuskindlustuse seaduse muutmise seaduse . Selle seaduse üks olulisemaid eesmärke on kindlasti see , et oleks tagatud eelkõige just aktiivsete tööturumeetmete rahastamise jätkusuutlikkus . Kui vaadata eelnõu sisu , siis selle eelnõu kohaselt lisandub tänastele aktiivsete tööturumeetmete rahastamise põhimõtetele , mille järgi aktiivseid tööturumeetmeid rahastatakse riigieelarvest ja Euroopa Sotsiaalfondi vahenditest , täiendav võimalus , milleks on töötuskindlustusmaksed . On selge , et töötuskindlustusmaksed , mis on juba kogutud töötuskindlustusfondi – nii töötajate sihtfondi kui tööandjate sihtfondi – , ei ole see koht , kust oleks võimalik tööturuteenuseid rahastada . Seetõttu on ettepanek , et kui eelnõu saab seaduseks , siis seadus jõustuks <arv>. jaanuaril ja sellest hetkest hakataks ka koguma vahendeid eraldatavatesse sihtkapitalidesse . Seejärel oleks juba alates juulist võimalik kogutud raha kasutada . Eelnõu sisu poole peal on kindlasti äärmiselt oluline , et luuakse võimalus kehtestada tööhõiveprogramm . Praegu on tööhõivemeetmed , aktiivsed tööturumeetmed sätestatud kas siis tööturuteenuste ja -toetuse seaduses miinimumloeteluga või Euroopa Sotsiaalfondi rakendamiseks ministri määrusega kehtestatava tööhõiveprogrammiga . Selle eelnõu kohaselt kehtestaks tööhõiveprogrammi Vabariigi Valitsus ja kehtestamise eelduseks on Eesti Töötukassa nõukogu ettepanek . Just nimelt ettepanek , rõhutan seda siin juba varakult . Kui te loete esitatud eelnõu , siis lisatava § <arv> <arv> lõikes <arv> on öeldud , et sotsiaalminister kuulab ära töötukassa nõukogu arvamuse . Arvestades töötukassa osapoolte ehk siis tööandjate ja ametiühingutega peetud läbirääkimisi , on ettepanek asendada see sõnastusega , et tööhõiveprogrammi ettevalmistamisel arvestab minister nõukogu ettepanekut , just nimelt kirjalikku ettepanekut , mitte nõukogu arvamust . Eelnõu sisuks on lisaks tööhõiveprogrammile see , et töötuskindlustusvahenditest luuakse sihtkapital . Praegu kogutakse töötuskindlustusmaksetest töötajate ja tööandjate sihtfondi vahendeid . Aga selleks , et aktiivsete meetmete rahastamisel oleks väga selge alus , tuleb moodustada sihtkapital ja selle sihtkapitali sees on üks äärmiselt oluline põhimõte . See põhimõte on see , et kui praegu on töötuskindlustusmaksete proportsioonid <arv>/<arv> ja <arv>/<arv> , siis selle teenusteks kogutava sihtkapitali siseselt on võimalik neid proportsioone muuta ja muuta väga paindlikult . Muuta just tulenevalt sellest arvestusest , kummale sihtrühmale on vaja rohkem teenuseid , kas tööandjatele või töötajatele . Selle eelnõuga antakse töötukassa nõukogule senisest oluliselt suurem roll aktiivsete tööturumeetmete korraldamisel ja üldse tööturu korraldamisel . Ehk nii tööandjad kui töötajate esindusorganisatsioonid saavad senisest oluliselt suurema õiguse reguleerida ja korraldada inimeste abistamist Eesti Töötukassa kaudu . On oluline mainida , et mõlemad töötukassa osapooled ehk nii tööandjad kui ametiühingud peavad osalema nende maksete kasutamise otsuse tegemisel . Kui vaadata seda üldist põhimõtet , mida ma juba kord ka mainisin , siis jääb meil kolm aktiivsete tööturumeetmete rahastamise alust . Olgu need alused siis uuesti üle korratud : riigieelarve , töötuskindlustusmaksed ja järgmisel aastal ka Euroopa Sotsiaalfondi vahendid . Tööhõiveprogrammist veel niipalju , et nagu juba juttu oli , kehtestab selle Vabariigi Valitsus sotsiaalministri esitatud töötukassa nõukogu ettepanekut arvestades . Tööhõiveprogrammi oluline märksõna on , et kui meil praegu on aktiivsete meetmete jaoks tööturuteenuste ja -toetuste seaduses teatud miinimumstandardid – olgu siin näiteks ühe märksõnana toodud ettevõtluse alustamise toetus , mille maht on kuni <arv> <arv> krooni – , siis selle eelnõu kohaselt on kindlasti soov jätkata nende standarditega , mis meil on juba kehtestatud ja kus ettevõtluse alustamise toetuseks on <arv> <arv> krooni . Kui see eelnõu saab vastu võetud , siis julgen lubada , et aktiivsete tööturumeetmete rahastamise kogumaht järgmisel aastal ei ole väiksem , kui see on <arv>. aastal . See omakorda tähendab , et kui jagada aktiivseteks meetmeteks ettenähtud vahendid ühe töötu kohta või <arv> <arv> töötu kohta , ükskõik , millist suhtarvu kasutada , siis on neid vahendeid rohkem , kuna registreeritud töötuid on <arv>. aastaga võrreldes vähem . Mul on väga suur soov ja palve , et auväärt parlament lõpetaks täna eelnõu esimese lugemise , nii nagu ka juhtivkomisjon on ettepaneku teinud , ja suunaks eelnõu teisele lugemisele . Aitäh ! Kalvi Kõva Aitäh , istungi juhataja ! Hea minister ! Nagu ma aru saan , moodustub see sihtkapital ka nendest maksetest , mis tulevad töötajatelt . Kas ei oleks ikkagi õiglasem , kui seda sihtkapitali rahastaksid riik ja tööandjad ? Sotsiaalminister Hanno Pevkur Aitäh küsimuse eest ! Üldine töötuskindlustuse põhimõte on , et sissemakseid teevad nii töötajad kui tööandjad . Ja kui me räägime aktiivsete meetmete rahastamisest , siis aktiivsete meetmete iseloomust olenevalt on erinevat tüüpi kasusaajaid . Kui me räägime näiteks palgatoetusest kui meetmest , siis palgatoetusest saab otseselt kasu tööandja ja minu nägemuse järgi võiks kindlasti rääkida sellest , et palgatoetuse meetme rahastamiseks kasutatakse tööandja sihtkapitali makseid . Kui me räägime töötajapoolsetest maksetest , siis valdav enamik koolitustest on suunatud töötaja võimekuse ja kvalifikatsiooni tõstmisele ehk otsene kasusaaja on töötaja . Nii et koolituse või ümberõppe vahendeid võiks rahastada töötajate maksetest . Aga nagu ma ütlesin , on täiesti teadlikult jäetud selle sihtkapitali sisese reguleerimise võimalus , need proportsioonid ei ole samad , mis on kindlustusmakse proportsioonid . See annabki võimaluse tööturu osapooltel omavahel kokku leppida , milliseid teenuseid , kui palju ja kelle maksetest osutatakse . Karel Rüütli Aitäh , austatud eesistuja ! Lugupeetud minister ! Ma saan aru , et töötuskindlustus on loodud riigi , tööandjate ja töövõtjate kõigi ühenduste koostöös . Kas see konkreetne eelnõu on kõigi tööturu osapooltega läbi arutatud ja mida nad sellest eelnõust arvavad ? Sotsiaalminister Hanno Pevkur Aitäh küsimuse eest ! Seda eelnõu on arutatud või , ütleme , seda põhimõtet on arutatud mõlema osapoolega kaks korda . Esimest korda siis , kui me arutasime laiemalt töötukassa laiendatud koosviibimisel aktiivsete meetmete rahastamist ja töötukassa võimalikke tulevikustsenaariume . Teist korda arutasime juba konkreetsemalt , kui eelnõu oli valmisversioonis . Kui ma õigesti mäletan , oli see arutelu <arv>. oktoobril . Nende kahe kohtumise tulemusel , eelkõige just viimase kohtumise tulemusel , on antud rahanduskomisjonile ka muudatusettepanekute loetelu , kus mõlema osapoole soovid on kirja pandud . Nii et seda eelnõu on arutatud ja arutamise tulemusena , nagu ma ütlesin , on tehtud rahanduskomisjonile ettepanekud , kuidas eelnõu veelgi paremaks muuta . Mai Treial Aitäh , proua juhataja ! Lugupeetud minister ! Tegelikult tundub see küll niisugune eelnõu olevat , kus töötegijale tullakse tema oma rahaga kosja . Kui te ütlesite , et on saavutatud teatud kokkulepped ja need kokkulepped on rahanduskomisjonis olemas , siis olge kena , palun tutvustage , missugused need kokkulepped on , millega töötegijad või töötajate esindus on nõus olnud . Sotsiaalminister Hanno Pevkur Need kokkulepped on vormistatud eelnõu <arv> muudatusettepanekuna . Peamine sisu on just nimelt tööhõiveprogrammi ettevalmistamine ja see , milline on töötukassa ehk siis nii riigi esindajate kui ka mõlema tööturu osapoole esindajate sõnaõigus tööhõiveprogrammi koostamisel . Kui algses versioonis ja ka täna teie ees olevas versioonis on , nagu ma ütlesin , § <arv> <arv> lõike <arv> ( eelnõu § <arv> punkt <arv> ) viimane lause , et sotsiaalminister kuulab ära nõukogu arvamuse , siis tööturu osapooled pidasid vajalikuks , et töötukassa vormistab väga selge kirjaliku ettepaneku omapoolsete seisukohtadega . See sõnastus on saanud nüüd ka kirja . Ehk me kinnistame veelgi tugevamalt mõlema tööturu osapoole vastutuse ja õiguse tööhõiveprogrammi koostada ja öelda valitsusele selgelt oma nägemus , milliseid tööturuteenuseid , kui palju ja millise raha eest peaks ühel või teisel aastal olema . Jaan Õunapuu Aitäh , hea esimees ! Lugupeetud minister ! Seletuskirjast võib lugeda , et häda on käes , et <arv>. aastani kavandatud sotsiaalfondi raha saab juba järgmise aasta juuliks läbi . Ma küsisin eelarve menetlemisel midagi analoogset ka rahandusministrilt . Ta küll hästi ei kuulnud ja ega ta ka ei vastanud mulle väga konkreetselt . Üldisemalt puudutab see seda perioodi , kui Euroopa struktuurifondide vahendid hakkavad kokku kuivama või neid ei ole enam üldse . Mu küsimus on selline : kui need Euroopa toetused otsa saavad , kas valitsus kasutab siis sama praktikat ja hakkab muuks otstarbeks kogutud vahendeid kasutama eelarveaukude lappimiseks ? Sotsiaalminister Hanno Pevkur Aitäh ! Ma saan vastata siinkohal ainult aktiivseid tööturumeetmeid silmas pidades . Me oleme vaadanud ka teiste riikide praktikat . Ka teistes riikides kasutatakse töötajate ja tööandjate makseid mitmesugustesse kindlustusfondidesse selleks , et pakkuda aktiivseid tööturumeetmeid . See on igati loogiline . Minu mäletamist mööda on siin saaliski sõnavõttudes kõlanud mõte , et töötuskindlustuse eesmärk peaks olema taastada olukord , mis oli enne kindlustusjuhtumi tekkimist , ehk inimese tööle saamine . Passiivsete meetmetega ainuüksi ei õnnestu inimest tööle aidata . Selleks on vaja aktiivseid meetmeid ehk on vaja tõsta inimese kvalifikatsiooni , vajaduse korral maksta palgatoetust jms. Ja kui töötaja maksab töötuskindlustusmakset , siis oleks igati loogiline ja mõistlik eeldada , et töötaja saab lisaks passiivsetele meetmetele ehk hüvitisele või töötutoetusele nendest sissemaksetest enda koolitamiseks vahendeid . Mis puudutab raha otsasaamist , siis minu arust on see olnud valitsuse poolt ainuvõimalik viis käituda kriisiolukorras . Kui meil olid <arv>. ja <arv>. aastaks planeeritud vahendid , siis olukorras , kus kriis oli väga sügav , oli ainuvõimalik teha otsus tuua Euroopa Sotsiaalfondi vahendid nii palju kui võimalik ettepoole , et aidata abivajavaid inimesi . Selles mõttes , mis puudutab Euroopa Sotsiaalfondi ja konkreetselt aktiivseid tööturumeetmeid , olen mina veendunud , et see oli ainuvõimalik otsus . Mis puudutab kõikvõimalikke teisi eurovahendeid , siis selle koha pealt mina kindlasti vastust anda ei taha ega oskagi . Mina vastutan Euroopa Sotsiaalfondi raha kasutamise eest . Meie otsus tuua Euroopa Sotsiaalfondi vahendite kasutamine ettepoole on viinud , jah , selleni , et need vahendid saavad järgmise aastaga kasutatud , ja efektiivselt kasutatud , ning selleks , et tagada kindlustussüsteemi jätkuv toimimine , ongi käesolev eelnõu teie ees . Jaanus Marrandi Tänan ! Lugupeetud härra minister ! Töötuskindlustuse seaduse üle on siin saalis väga ägedad debatid käinud . Tookord toodi välja , et seda seadust on vaja muuta paindlikkuse suurendamiseks . Paindlikkus tähendab , et ühest küljest on kergem inimesi vallandada , teisest küljest aga hõlmatakse need inimesed kohe tööturumeetmetega – aktiivne poliitika . Paraku on meil aga läinud nii , et kui me vaatame hiljutist Praxise uuringut , siis sealt selgub , et vallandamine ja koondamine on küll lihtsam , aga samas on Eesti Euroopas kõige viimane raha poolest , mis ühe töötu kohta kulutatakse . Teisalt oleme kõige esimesed n-ö vaesusriskis elavate töötute poolest . Mis te arvate , kuidas seda olukorda muuta ? Kuidas kulutada töötu kohta oluliselt rohkem raha , et see paindlikkus ka toimima hakkaks ? Kas te peate praegust olukorda õigeks ja kuidas seda ikkagi muuta ? Mai Treial Aitäh , proua juhataja ! Lugupeetud minister ! OECD on teinud Eestile märkusi ka selle kohta , et Eesti maksab töötutele inimestele väga tagasihoidlikke hüvitisi . Kahjuks ma ei jaga teie optimismi ka selles , et need tööturumeetmed , mida praegu rakendatakse , oleks meid väga hästi edasi viinud . Seal on võrdlemisi palju puudujääke ja ka selles on puudujääke , et Eesti ei ole osanud ära kasutada kõiki neid rahalisi vahendeid , mida oleks võimalik Euroopa Liidu fondide kaudu saada . Samas mulle tundub , et selle seaduse vastuvõtmisega minnakse ikkagi kindlalt seda teed , et veel kord töötajate rahaga riigieelarve aukusid lappida . Ma küsin teie käest : kes küll kaitseks Eestis töötegijat ? Sotsiaalminister Hanno Pevkur Aitäh ! Selle rahaga aidatakse kindlasti suuremat hulka abivajajaid . See on selle seaduse väga suur eesmärk , et neid vahendeid , millega saaks inimesi aidata , oleks rohkem . Kui inimesed saavad selle seaduse tulemusel suuremat abi aktiivsete meetmete näol , olgu selleks ükskõik milline meede , kas koolitusmeede , ümberõpe , täiendusõpe , palgatoetus või tööpraktika , siis see kõik aitab kaasa , et inimesed paremini toime tuleksid . Nii et selles mõttes kannab eelnõu väga selgelt ühte eesmärki – see on inimeste aitamine . Indrek Saar Aitäh , austatud eesistuja ! Lugupeetud minister ! Kehtiva korra alusel langetab tööhõiveprogrammi kohta otsuse töötukassa nõukogu . Meie ees oleva eelnõu alusel hakkab sellesama tööhõiveprogrammi kohta otsuseid langetama töötukassa nõukogu asemel Vabariigi Valitsus . Kas teile ei tundu , et kuna ka kindlustusmaksed võetakse kasutusse , siis me oleme jõudmas töötukassa osalise natsionaliseerimiseni ? See on minu esimene küsimus . Teine küsimus täiendavalt selle juurde . Vanemad olijad siin Riigikogu saalis mäletavad aegu , kus oli üks erakond , kes esindas liberaalseid väärtusi või liberaalset maailmavaadet , keda vist esindate ka teie . Kuidas see teie erakonna väidetava maailmavaatega kokku sobib ? Sotsiaalminister Hanno Pevkur Aitäh küsimuse eest ! Ma pean täpsustama , et teil on olnud ebakorrektsed nõuandjad . Praegu kinnitab tööhõiveprogrammi sotsiaalminister ainuisikuliselt ja see tööhõiveprogramm tuleneb Euroopa Sotsiaalfondi rakendusmäärusest , nii et töötukassa nõukogu tööhõiveprogrammi kindlasti ei kinnita . Selle eelnõuga suurendatakse oluliselt töötukassa nõukogu rolli ja töötukassa nõukogule ehk mõlemale tööturu osapoolele antakse õigus kujundada meetmed ja leida võimalused , kuidas inimesi aidata . Sellepärast ongi pandud ette , et töötukassa nõukogu teeb ettepaneku . Mis puudutab tööhõiveprogrammi , siis kuna seadus saab anda delegatsiooninormi , on eelnõu kohaselt delegatsiooninorm antud Vabariigi Valitsusele . Mingisugusest natsionaliseerimisest siin kindlasti juttu ei ole . Mis puudutab liberaalset maailmavaadet , siis minu arust on see eelnõu väga mõistlik ja räägib sellest , et kui inimesed teevad sissemakseid kindlustussüsteemi , siis nende endi tehtud sissemaksete tõttu võiksid nad eeldada ka suuremat teenust . Ja selle suurema teenuse tagamiseks ongi see eelnõu tehtud . Samamoodi on liberaalsemat teed minek see , et tööandjatele ja töötajate esindusorganisatsioonidele antakse senisest oluliselt suuremad õigused . Eiki Nestor Mul on väga kahju , et kolleeg peab siin niisugust demagoogiat ajama ja rahvasaadikutele valetama . Oleks tulnud ja ausalt öelnud , et ESF-i raha on otsas , meil ei ole millegagi rahastada ja seetõttu on kuskilt raha vaja . Oleks olnud aus jutt . Aga küsimus on mul lihtne . Miks peavad töötud tööandjatele peale maksma , et neid tööle võetaks ? Sest selle seaduse vastuvõtmisel muutub üks aktiivne tööturumeede , mis on väga mõistlik , töötute endi rahastatavaks . Miks peab töötu maksma tööandjale peale , et see võtaks ta tööle ? Sotsiaalminister Hanno Pevkur Kogu austuse juures , Eiki , ma küll väga täpselt aru ei saanud , kuidas töötu peale maksab . Ma ütlesin , et sihtkapitali kasutamine on väga selgelt tööturu osapoolte kokkuleppeks jäetud . Ehk kui me räägime sellest , et maksimaalne sihtkapitali kasutus võib olla <arv> % töötuskindlustusmaksetest , siis selle sihtkapitali kasutamise lepivadki tööturu osapooled omavahel kokku . Lepitakse kokku , kui palju ja milliseid meetmeid rahastatakse töötajate maksetest ning kui palju ja milliseid meetmeid rahastatakse tööandja maksetest . Ma küll ei saa aru , kuidas see töötu mingil moel peale maksab , et teda tööle võetaks . Võib-olla sa pärast täpsustad ? Jaanus Marrandi Tänan ! Lugupeetud härra minister ! Ma tulen ikkagi oma küsimuse juurde tagasi , nende debattide juurde , mis siin saalis selle n-ö paindlikkuse ümber on toimunud . Tegelikult on ju töövõtjaid kogu selle perioodi jooksul petetud . Uuringud näitavad , et paindlikkuse asemel on saadud kõige rohkem vaesusriskis elavaid töötuid Euroopas ja teiselt poolt on inimese kohta kõige vähem raha kulutatud . Seega paindlikkust pole olnud . Töövõtjaid on üsna armetult alt veetud . Miks siis nii on läinud , et hoolimata teie poliitilistest tõekspidamistest , mida teie siin saalis olete esitanud ja kaitsnud , on teistmoodi läinud ? Ja kui vaadata praegust arutelu käiku , siis on sellelsamal pettusel ka väga kurb järg tulemas , mis ei tohiks töövõtjate usaldust teie vastu mitte kuidagi suurendada . Sotsiaalminister Hanno Pevkur Aitäh ! Ma jään jätkuvalt oma seisukoha juurde . Oma eelmises küsimuses te küll mainisite töötuskindlustuse seaduse arutelu , aga ma eeldan , et te mõtlesite töölepingu seaduse arutelu ning paindlikkust töösuhte alustamisel ja lõpetamisel . Paindlikkus on nii töösuhte alustamisel kui lõpetamisel . Näiteks , kui te võtate ette töölepingu seaduse , siis te näete sealt väga selgelt , et töösuhet on võimalik alustada ka suulise kokkuleppe alusel : lähete tööandja juurde vestlusele , lepite kokku , et alustate täna tööd , ja see vormistatakse kirjalikult mõni aeg hiljem . Ehk paindlikkus on läinud mõlemat pidi suuremaks . Mis puudutab konkreetselt seda eelnõu , siis ma kordan teile veel kord üle : jah , selle eelnõu eesmärk ongi suunata inimeste abistamiseks rohkem vahendeid , kui neid täna on . See ongi üks eesmärkidest . Samamoodi antakse selle eelnõuga ju töötajale , kordan veel kord , õigus eeldada , et kui saabub kindlustusjuhtum , st ta jääb töötuks , siis on tal õigus lisaks passiivsetele meetmetele saada omaenda sissemaksetest ka aktiivseid meetmeid ehk otseselt neid meetmeid , mis võiksid teda tööle tagasi aidata . See on minu arust igati lihtne ja loogiline . Minu arust see suurendab töötajate võimalusi ja õigusi , võrreldes tänasega . Marika Tuus Aitäh ! Austatud minister ! Te libisesite kuidagi väga ruttu üle nendest tabelitest , mis praegu meie käsutuses on . Need on Tartu Ülikooli ja Praxise viimased uuringud , mille tulemused on meie jaoks ääretult halvad . Tööpoliitika kulu ühe töötu kohta – me oleme selles tabelis kõige viimased . Meist tunduvalt eespool on Leedu ja paljud teised riigid , Poola on seal kuskil keskel . Miks me oleme kõige viimased ? Ja teine tabel , suhtelise vaesuse määr töötute hulgas – seal me oleme jälle nendest <arv> riigist kõige esimesed . Kas ei ole piinlik ? Kuidas teie ministrina neid arve kommenteerite ? Sotsiaalminister Hanno Pevkur Aitäh küsimuse eest ! Mul ei ole seda tabelit käepärast , aga kas te ütleksite ilma mikrofonita , kas see võrdlus pärines <arv>. aastast ? <arv>. aastast . <arv>. aasta märtsikuus oli Eestis läbi aegade kõige väiksem tööpuudus . On selge , et kui tööpuudus on väike , on ka aktiivsetele meemetele suunatavad vahendid oluliselt väiksemad . Mul ei ole praegu käepärast <arv>. aasta aktiivsete tööturumeetmete mahtu , aga see oli <arv>–<arv> miljoni kandis . Aga ma ütlen veel kord , et kui vaadata <arv>. ja <arv>. aastat ning <arv>. aasta riigieelarvet , siis seal on aktiivsete tööturumeetmete maht üle poole miljardi . See summa on kasvanud ja näiteks SKT-ga võrreldes on aktiivsete meetmete rahastamine märkimisväärselt kasvanud , sellepärast et SKT kukkus <arv>. aastal päris oluliselt , samas aktiivsete tööturumeetmete maht kasvas päris oluliselt . Nii et ma hea meelega vaataksin ka <arv>. ja <arv>. aasta võrdlusi sellessamas tabelis , siis me oleme targemad . Ja veel kord : selle eelnõu eesmärk ongi tuua aktiivsetesse meetmetesse raha juurde , see on kuni <arv> % maksetest . See eelnõu ongi tehtud selleks , et Eesti oleks seal tabelis kõrgel kohal . Eiki Nestor Teine küsimus on täpsustus ministri palvel . Üks aktiivne tööturumeede on toetatud töökohad ehk palgatoetus tööandjale . Kui me moodustame nüüd sihtkapitali , siis seda saab rahastada töötajate tehtud sissemaksetest ja see tähendab olukorda , kus töötud maksavad tööandjale peale , et neid tööle võetaks , kuna see on tegelikult teine raha . Sotsiaalminister Hanno Pevkur Aitäh , Eiki ! Ma arvasin , et sa seda mõtled , aga kuna ma ei teadnud , kas sa seda mõtled , siis ma ei osanud enne vastata . Hea meelega vastan . Ma ütlen veel kord , et selle sihtkapitali siseselt saavad töötajad ja tööandjad määrata , milliseid makseid ja kui palju makstakse . Samamoodi on ju praegugi . Kui töötuskindlustusmakse protsent jaguneb <arv>/<arv> ja <arv>/<arv> sissemaksetest , siis ju täna maksavad tööandjad ise pankrotihüvitised ja töötajate maksetest lähevad koondamishüvitised . Seal on ju sama loogika , et kui mõlemad pooled teevad sihtkapitali sissemakseid , siis sihtkapitalist tulevad teenused on suunatud erinevatele sihtgruppidele . Ja kui tööandjad ja ametiühingud omavahel lepivad kokku , et palgatoetust rahastatakse ainult tööandja maksetest , siis jumala eest , mina olen sellega <arv> % päri . Kui nad selle kokkuleppe saavutavad , siis märgitaksegi ära , et sihtkapitalist kasutatakse näiteks <arv> % tööandja maksetest palgatoetuse maksmiseks . Ja nii ongi , see <arv> % saab olema väga selge ja konkreetne suurus , osapooled saavad selle kokku leppida ning valitsus on siis kindlasti valmis seda aktsepteerima ja tööhõiveprogrammis kinnitama . Selle jaoks ongi see paindlikkus mõeldud , et tööturu osapooled võtaksid suurema vastutuse selle eest , mis tööturul toimub , ja otsustaksid ka sihtkapitalisiseselt , kuidas ühte või teist makset kasutatakse . Marika Tuus Aitäh ! Kui teile need andmed ei sobinud , siis ma toon näiteks OECD suvise raporti , kus oli välja toodud vaesuse määr töötute hulgas , <arv> % . Ja kui te ütlete ikka , et kõik need näitajad puudutavad mingit varasemat aega , siis ma küsin , miks me ise ei tee kõikvõimalikke leibkonnauuringuid ja vaesusuuringud . Ka Riigikontroll juhtis sellele ju hiljuti tähelepanu . Sotsiaalminister Hanno Pevkur Aitäh ! See läheb küll teemast kõrvale , aga kindlasti võiks meie üldine töötute abistamise tase olla ja peaks olema kõrgem , selleks ka see eelnõu . Veel kord ütlen : see suurendab seda võimalust . Mis puudutab leibkonnauuringuid , siis minu mäletamist mööda tehakse leibkonnauuring kord nelja aasta jooksul ja järgmisel aastal ongi leibkonnauuring tulemas . Statistikaamet teeb seda ja mina ei ütle Statistikaametile ette , kui tihti nad seda teevad ja millal nad seda teevad . Minu arust on see järgmisel aastal tulemas , aga seda saab kindlasti täpsustada ja vajaduse korral võin selle info ka teile edastada , millal täpselt tuleb järgmine leibkonnauuring . Kalev Kotkas Tänan , proua eesistuja ! Austatud minister ! Ma pean tunnustama teie sõnakasutust , mis juristile omaselt on väga korrektne ja täpne . Te räägite kogu aeg tööturu osapoolte vahelistest arutamistest ja korduvatest arutamistest . Aga kas selle teema osas on olemas ka tööturu osapoolte kokkulepe ja kas see kokkulepe on saavutatud konsensusega või häältega <arv> : <arv> ? Sotsiaalminister Hanno Pevkur Aitäh ! Kui te mõtlete konkreetset eelnõu , siis selle puhul ei ole toimunud mingit hääletust . On toimunud kaks arutelu laiendatud ringis , mitte ainult töötukassa nõukoguga , kuhu kuulub täna ka ametiühingute keskliidu esimees . Sellesse laiendatud ringi olid nii ametiühingud kui ka tööandjad veel isikuid kaasanud . Loomulikult oli seal erinevaid arvamusi . Näiteks ametiühingud soovisid , et tööandjad rohkem panustaksid . See oli ka üks kompromissikoht , kus öeldi , et jah , see <arv> % jääb vabaks . Et kui osapooled lepivad omavahel kokku , et tööandjad panustavad rohkem ja töötajad vähem , siis valitsusele on see täiesti aktsepteeritav . Sellepärast jäetigi välja see suhe üks kolmandik ja kaks kolmandikku konkreetselt aktiivsete meetmete rahastamiseks . Nii et loomulikult me oleme püüdnud eelnõu tegemisel arvestada mõlemaid osapooli , aga kindlasti oli nii tööandjate kui töötajate poole peal selle eelnõu arutusel ja ka põhimõtete arutusel enne eelnõu kirjutamist seisukohti , mis võib-olla ei ole eelnõus kajastamist leidnud . Indrek Saar Aitäh ! Lugupeetud minister ! Ma jään endiselt selle juurde , et kuigi väljend " natsionaliseerimine " on loomulikult väga krõbe , on see , millega valitsus ja teie konkreetselt ministrina selle seaduseelnõu raames tegelete , selge võimu tsentraliseerimine . Te krahmate enda kätte otsustuspädevuse , mida teil varem ei ole olnud . Ma saan aru , et komisjoni läbirääkimistes te olete natukene tagasi andmas , aga ma ei saa siiski aru , et kui meil on olemas töötukassa , kes võiks sedasama tööhõiveprogrammi raha kasutamist otsustada , miks on siis ministril vaja täiendavalt kontrollida selle kaudu , et te reserveerite endale vetoõiguse , et teie kinnitate nende ettepanekud . Miks on seda vaja tänapäeva ühiskonnas , kus me räägime detsentraliseerimise vajadusest ? Sotsiaalminister Hanno Pevkur Aitäh ! Me oleme püüdnud osaliselt lähtuda ka sellest , milline on teise avalik-õigusliku isiku ehk Eesti Haigekassa juhtimisskeem . Eesti Haigekassa juhtimisskeemis on tervishoiuteenuse hindade puhul samamoodi , et haigekassa nõukogu edastab sotsiaalministri kaudu ettepaneku Vabariigi Valitsusele kinnitamiseks . See on avalik-õiguslike isikute puhul täiesti aktsepteeritav ja arvestatav skeem . See skeem on Eesti õiguskeskkonnas täiesti olemas ja minu arust on see igati mõistlik , sest me peame arvestama ka seda , et riigieelarve on üks tervik . Nii haigekassa nõukokku kui töötukassa nõukokku kuuluvad tööandjate esindajad ja ametiühingute esindajad ehk siis töötajate esindajad . Sellest tulenevalt olemegi sellise skeemi välja pakkunud . Kui sotsiaaldemokraatidel on soov teha muudatusettepanek , siis kindlasti parlament ja rahanduskomisjon seda ettepanekut arutavad ja langetavad seejärel otsuse . Evelyn Sepp Aitäh ! Austatud minister ! Pean isiklikult tunnistama , et minu jaoks jääb selle järjekordse institutsiooni ja sihtkapitali moodustamise vajadus arusaamatuks . Seda eelkõige põhjusel , et kui me ei räägiks praegu riiklikust kontekstist , siis on see kingituste tegemine kingisaaja enda raha eest . Üldiselt on teada , milline on tööturuameti pakutavate koolituste kvaliteet , loogika ja efektiivsus . See ei ole kuigi suur , nagu me kõik teame . Minu küsimus puudutab aga pigem seda , et te soovite tööandjatelt raha kokku korjata , kulutada organisatsiooni jaoks eraldi raha , aga samas ei ole te näiteks nõus vabastama erisoodustusmaksu alt tasemekoolituse kulusid ehk siis seda , millega töövõtja saaks ennetada olukorda , et ta jääb töötuks . Sotsiaalminister Hanno Pevkur Aitäh ! Ma siis selgitan natukene , miks on sinna vahele vaja sihtkapitali . Sihtkapitali vajadus on väga lihtne : seda on vaja selleks , et määrata maksimaalne lubatud piir , kui palju on töötuskindlustusmaksetest võimalik n-ö eraldada aktiivseteks meetmeteks . Kui seda piiri ei oleks ja kui ei oleks eraldi sihtkapitali , siis võiks teoreetiliselt rääkida sellest , et ka passiivsete meetmete rahastamiseks ettenähtud vahendeid kasutatakse aktiivseteks meetmeteks , ja tööandjatel puudub kindlus , et nad saavad töötuskindlustushüvitisi , kui tekib kindlustusjuhtum . See on n-ö vormiline seletus , miks sihtkapital on sinna vormelina sisse kirjutatud . Peab olema selge vahe , et sihtkapitalist rahastatakse aktiivseid meetmeid , sinna ei tohi rohkem panna kui <arv> % kogutavatest maksetest ehk <arv> % peab jääma selleks , et garanteerida töötuskindlustushüvitisi , nii maksejõuetushüvitisi kui töötushüvitisi . Mis puudutab kõikvõimalikke teisi maksukorralduslikke muudatusi , siis see ei ole selle eelnõu eesmärk ja ma ei taha hakata seda isegi kommenteerima . See on puhtalt Rahandusministeeriumi teema , kõik maksuerisused , maksuerisustega seonduv . Mina seisan siin selle eest , et töötuks jäänud inimestele oleks võimalik anda rohkem kaitset ja võimalusi tööturule tagasi tulla , ja selle jaoks on eelnõu ka esitatud . Eiki Nestor Austatud juhataja ! Austatud Riigikogu ! Rahanduskomisjon arutas seda eelnõu , komisjonis kaitses eelnõu Vabariigi Valitsuse nimel rahandusminister Jürgen Ligi isiklikult ja kohal oli ka Hanno Pevkur . Rahanduskomisjoni ettepanekul olid kutsutud komisjoni istungile need osapooled , kes on olnud töötuskindlustuse loomise juures algusest peale : Eesti Tööandjate Keskliitu esindas Tarmo Kriis ja Eesti Ametiühingute Keskliitu Harri Taliga . Küsimused , mida komisjonis esitati , olid samad . Ei häbenetud välja öelda , erinevalt suurest saalist , et eelnõu väljatöötamise põhjus on see , et Euroopa Sotsiaalfondi vahendeid ei tohi ja ei ole võimalik kasutada järgmisel aastal samas mahus kui näiteks sel aastal , ja seetõttu tuldi välja nende ideedega , mis eelnõus on . Kohalolnud ütlesid järgmist . Eesti Tööandjate Keskliit teatas , et ta toetab eelnõu suunda , ja nõustus nende muudatustega , mis komisjonis kõlasid suusõnaliselt ja mida minister ka täna siin välja ütles . Eesti Ametiühingute Keskliit teatas , et nad ei toeta käigupealt põhimõtete muutmist ja teevad ettepaneku kogu süsteem üle vaadata , mis tähendaks just seda , et riik , tööandjad ja töötajad tuleksid uuesti kokku ja arutaksid need põhimõtted läbi . Jutuks oli töötukassa nõukogu pädevus . Teatavasti on tööhõiveprogramm Euroopa Sotsiaalfondi raha kasutamise programm , mille kinnitamise õigus ongi ministril ja mitte kellelgi teisel , ja Euroopa Liidu Sotsiaalfondi raha kasutamisel ei anna see eelnõu ka tulevikus kellelegi teisele volitusnorme . Nii et selles osas , kui te tähelepanelikult loete , ühtegi muudatust te ei näe . Siin ma pean ministrit täpsustama , tema vastused rahvasaadikute küsimustele ei olnud kõige korrektsemad . Juttu oli sellest , et sihtkapitali enda puhul ja tema kasutamise koha pealt tekib selline olukord , kus lõppkokkuvõttes hakkab sihtkapitali kasutamine tööhõiveprogrammi elluviimiseks , mis on töötukassa kohustus , sõltuma Vabariigi Valitsuse otsusest ehk seega läheb otsustuspädevus töötukassalt osaliselt Vabariigi Valitsusele . Siit ka need küsimused , mis olid täna seotud töötuskindlustuse osalise natsionaliseerimisega . Juttu oli ka sellest , millest täna küsimustes juttu ei olnud . Nimelt on Eesti koolihariduses üks tõsisemaid probleeme – ja see ei ole keerukas mitte ainult meil , vaid ka mujal – , kas see haridus , mida noored inimesed ja ka mitte enam väga noored omandavad , vastab sellele , mida meie tööturg vajab . Komisjoni istungil olnud Tarmo Kriis väitis , et sageli tekib olukordi , kus vajalike oskustega töötajaid ei ole . Avaldati kahtlust , mis soovid sellise korralduse puhul Vabariigi Valitsusel , kes peab need avalikud huvid , tööturuhuvid viima vastavusse sellega , kuidas hariduse korraldaja tegutseb , tulevikus üldse on . Et juhul kui töötuskindlustus oma sihtkapitalist need kulud kinni maksab , kui suur on siis Vabariigi Valitsuse huvi , et kutseharidus või rakendusharidus , mida meil antakse , vastaks sellele , mida tööturul vaja on . Pärast tõsist ja töist arutelu otsustati <arv> poolt- ja <arv> vastuhäälega eelnõu esimene lugemine lõpetada . Muudatusettepanekute tähtaeg on <arv>. november kell <arv>. Eiki Nestor Selle eelnõu arutamise käigus ja ka täna siin saalis on minu käest palju küsitud , kust need maksemäärad , mis töötuskindlustuses kehtivad , see proportsioon <arv>/<arv> ja <arv>/<arv> , millest ka minister rääkis , on tulnud . Tulnud on see väga lihtsalt , see kindlustusliik loodi kunagi tegelikus koostöös tööandjate ja töötajate ühingutega , mitte niimoodi , et arutasime ja nüüd ma toon teile siia eelnõu , mis mulle meeldib . Mis aga tegelikult ei meeldi ühtedele põhimõtteliselt ja teistele ka mitte . Tookord arutati kõik asjad ikka tegelikult läbi ja lepiti kokku . Sotsiaaldialoogi vorm on kokkulepe , mitte et minister arutab kellegagi midagi . Aga see on ilmselt nüüd uuem vorm. Põhimõte oli järgmine ja väga lihtne . Tõesti , mujal maailmas on see väga eripärane . Põhimõte lähtus sellest , et mõlemast töötuskindlustuse alafondist saavad need , kes sinna maksavad . Need numbrid ja proportsioonid arvutati välja lihtsalt : kui töötajatele maksta selliseid hüvitisi , kui nad töötuks jäävad , sellistel tingimustel , siis peaks sissemakse olema niisugune , ja kui tööandjad kindlustavad oma riskid , mis neil tekivad pankrotiga , kui ei suudeta palka maksta , siis see maksab niipalju . Sealt tuligi see vahekord . Kui me nüüd põhimõtteliselt muudame seda vahekorda , siis on vaja minna tõesti alustalade juurde ja arutada uuesti läbi , kes kui palju töötukassasse maksma peab . See , millest minister siin rääkis , et selle <arv> % piires võib siis jälle arutada , jagada seda raha üht- või teistpidi , aga ei pea kokkuleppele jõudma , see ei maksa nagu midagi . Tegelikult tuleks siis tõesti hoolikalt läbi mõelda , kes , kus on panustanud ja kui suur on kellegi panus töötuskindlustusse . See on minu esimene arvamus . Minu teine arvamus on , et tegemist on põhimõttelise petmisega . Ma palun väga vabandust , et ma seda sõna siin kasutan , aga nii see on . See on täpselt sama olukord , kus teie kindlustate oma auto ja siis ühel päeval öeldakse teile , et sellest peetakse üleval ka liikluspolitseid . Või te kindlustate oma maja ja siis ühel päeval saate teada , et sellest peetakse üleval ka Päästeametit . Ja see on põhimõtteliselt vale . Töötuskindlustus sellisel kujul , nagu ta meil on , loodi teatud põhimõtete , teatud loogika järgi . Kui neid muuta , siis tuleb minna alustalade juurde . Lepime siis need asjad uuesti kokku . Nende põhimõtete kõige kurvem näide ongi see , mille kohta ma ministri käest küsisin ja mille peale ta teatas , et sihtkapitali nõukogu , kui ta on arutanud , võib siis järjekordselt valitsuse ja tööandjate häältega otsustada , et töötajate raha võetakse ka selle jaoks , et maksta peale tööandjale , kui ta töötu tööle võtab . Andke mulle andeks , aga mina pean seda põhimõtteliselt valeks . Inimesed on kindlustanud oma toimetuleku selleks ajaks , kui nad on töötud . Nad ei ole maksnud kindlustusse raha selleks , et tööandjad neid tööle võtaksid . Sellise kindlustusliigi loomist ma ei pea põhimõtteliselt õigeks , see on väga julm . Inetu oli mõnes mõttes ka komisjonis väljendatud Eesti tööandjate seisukoht , mis kõlab umbes nii , et igaüks , kes on koolis käinud ja hariduse saanud , jääbki tema juurde ja nad peaksid ise kõige selle eest maksma . See on tasulise hariduse kontseptsioon . Kui sedapidi edasi minna , siis tuleb välja , et meil tööd ei antagi , meil pakutakse teenust , tööl käimise võimalust , mida sina siis enda omandatud haridusega kasutad teatud vaevatasu eest . Andke mulle andeks , see on ikka primitiivsemast primitiivsem lähenemine kogu asjale . Asja vigur , kui te eelnõu sisusse süüvite , on milles ? Vaadake , kui need mõlemad osapooled on sihtkapitali oma raha pannud ja Vabariigi Valitsus on tööhõiveprogrammi kinnitanud , siis ta võib kinnitada sellise tööhõiveprogrammi , et kogu sihtkapitali raha läheb käiku , ja kui sellest jääb väheks , võidakse võtta kasutusele ka töötukassa reservid , peaasi , et see programm saaks täidetud . See eelnõu on üleminekusätetega , järgmiseks aastaks natuke üle <arv> miljoni krooni , kuna ESF-i vahendeid ei ole . Mõelge natukene , mis võib tulevikus juhtuda ! Ma arvan põhimõtteliselt , et Eesti riik ei saa taandada ennast vastutusest , mis tal on inimeste hariduse ees , ükskõik , kas nad käivad koolis , kas nad on vahepeal juba tööl käinud , kas nad on töötuks jäänud , mida iganes teinud . Töötukassa nõukogu ja juhatuse võimalused sellise skeemi puhul , nagu see on – tööhõiveprogrammi kinnitab valitsus , sihtkapitali puhul osamakse määra kinnitab valitsus – , muutuvad olematuks . Praegu need kuus inimest , kes seal on , vastutavad naha ja karvadega kõige selle eest , mis töötukassas juhtub . Tulevikus valitsus otsustab , nendel vastutuse võimalus puudub . Tegemist on täieliku juriidilise lollusega . Lõpetuseks kaks lauset . Mingit pidi loen sellest eelnõust välja ühe vana tuntud , vabandage väljenduse eest , vaenu , mis on meie kahes ministeeriumis avalik-õiguslike isikute vastu . Võrdlus haigekassaga , mille minister siin tõi , oli täiesti vale . Vaadake , ravikindlustuses kinnitab Vabariigi Valitsus tervishoiuteenuste hinnad , tööturuteenuste puhul on need hinnad juba seaduses . Võtke riigieelarve paragrahvid lahti ja te näete , kui suur see hind on . See , mida praegu tahetakse teha , tähendaks ravikindlustuse võrdluses seda , et Vabariigi Valitsus hakkab jagama , kelle käest ja kui palju raviteenuseid ostetakse , PERH-i käest nii palju , Tartu Ülikooli käest nii palju , Rakvere Haigla käest nii palju ja Viljandi Haigla käest nii palju . See ei ole Vabariigi Valitsuse pädevus . Seal ei ole ühtegi nii tarka inimest , kes teaks , kui suur see peaks olema . Täpselt sama asi on tööhõiveprogrammiga . Ühel juhul istuvad need inimesed haigekassa nõukogus ja teisel juhul istuvad need inimesed töötukassa nõukogus . Uskuge mind , nemad on palju targemad . Sotsiaaldemokraatide fraktsioon teeb ettepaneku eelnõu <arv> esimesel lugemisel tagasi lükata . Jaak Aab Austatud esimees ! Head saalis viibivad kolleegid ! Meeldivalt palju on teid veel . Täna siin saalis loetava tööturuteenuste ja -toetuste seaduse ning töötuskindlustuse seaduse muutmise seaduse eelnõus on nii minu arvates kui ka Keskerakonna fraktsiooni arvates mitmeid küsitavusi , küsimusi ja probleeme . Kõigepealt esimene asi , mis seisneb selles , et Vabariigi Valitsuse algatatud tööturgu ja tööhõivet käsitlevale eelnõule on Riigikogu juhatus millegipärast määranud juhtivkomisjoniks rahanduskomisjoni . See otsus jätkab viimasel ajal kujunenud kummalist tava , kus sisuliselt sotsiaalkomisjoni puudutavad eelnõud suunatakse millegipärast teistesse komisjonidesse . Tuletan meelde kas või uut töölepingu seadust , mida menetles õiguskomisjon , või ka siin saalis hiljuti käsitletud sama temaatikaga sotsiaaldemokraatide eelnõu , kus õiguskomisjoni liige jäi sisulistele küsimustele vastates ikka päris tõsiselt hätta . Miks peavad siis õiguskomisjon või rahanduskomisjon menetlema eelnõusid , mille sisu , taust ja mõjud nende komisjonide liikmetele kaugeks ja arusaamatuks jäävad ? Saab teha vaid ühe loogilise järelduse : valitsus on Riigikogu juhatusele , valitsuskoalitsiooni liikmetele kas andnud tellimuse või korralduse neid sotsiaalselt problemaatilisi eelnõusid sotsiaalkomisjoni mitte suunata . Valitsuskoalitsioon kardab , ja õigesti kardab , et sellised eelnõud saaksid sotsiaalkomisjonis kas õiglaselt hukkamõistva või ka siis sotsiaalselt hävitava hinnangu . Või kardetakse seda , et valitsuskoalitsiooni teerull selles komisjonis millegipärast hakkab puksima . Aga sellise praktikaga kannatab oluliselt eelnõude menetlemise kvaliteet . Me oleme seda siin saalis näinud . See selleks . Nüüd aga eelnõu sisust . Eelnõu eesmärk eraldada rohkem raha aktiivsetele tööturumeetmetele on igati õige ja kindlasti tervitatav . Kuid ka väga õige eesmärk ei pühitse iga abinõu , mida selle elluviimiseks kasutada tahetakse . Olen siit puldist korduvalt ja korduvalt kutsunud valitsust üles pöörama rohkem tähelepanu aktiivsele tööturupoliitikale ja teinud ettepanekuid eraldada selleks ka rohkem raha . Keskerakonna fraktsioon on viimaste aastate jooksul algatanud mitmeid sellesisulisi eelnõusid , aga valitsuskoalitsioon on need ilma pikema aruteluta välja hääletanud . Tundub , et viimaks on nagu tahetud hakata liigutama . Aga kuidas seda siis tehakse ? See vahend võetakse lihtsalt töötukassasse töötajate , tööandjate makstavatest töötuskindlustusmaksetest . Kokkulepe on selline , et neid vahendeid kasutatakse töötuskindlustushüvitiste väljamaksmiseks – see oli kokkulepe . Püütakse läbi ajada ikkagi kellegi teise arvel . Oleme pidevalt kuulnud , kuidas valitsus muretseb tööpuuduse pärast . Avalikkusele – inimestele , ka töötutele – on jäänud mulje , et tööpuudus on valitsuse tõsine prioriteet . Tegelikkuses on aga kõik teisiti . Kui palju on siis Eesti riik oma tuludest viimastel aastatel panustanud aktiivsetesse tööturumeetmetesse , s.o koolitusse , tööpraktikasse , palgatoetusse ? Jätame siin korraks kõrvale need Euroopa rahad või siis töötajate , tööandjate makstud rahad ja võrdleme arve . <arv>. aastal , kui hakkas tööle tööturuteenuste ja -toetuste süsteem , mille kallal tõesti tegi tööd juba Marko Pomerants ja mis minu ministriks oleku ajal siin seadusena kinnitust sai , <arv>. aastal , kui töötus oli pea olematu , eraldati selleks Eesti riigis teenitud vahendeid <arv> miljonit krooni , <arv>. ehk tuleval aastal <arv> miljonit krooni . Aga milline on meie tööpuudus praegu ? See on lihtsalt häbi , raha eraldatakse üle kolme ja poole korra vähem , kui seda tehti <arv>. aastal ! Rohkem arve ei ole siin tõenäoliselt enam vaja tuua . Me olime juba tookord suhteliselt madalal tasemel selle poolest , mida me panustame aktiivsesse tööturupoliitikasse , nüüd on see tase veelgi madalam . Vahepeal on aga olnud tõsine kriis , on olnud tõsine tööpuuduse kasv . Riik peab selgelt sellesse rohkem panustama ja mitte võtma seda vahendit kuskilt mujalt . Keskerakonna fraktsiooni nimel teen ettepaneku eelnõu tagasi lükata . Keskkonnaminister Jaanus Tamkivi Austatud Riigikogu esimees ! Lugupeetud Riigikogu liikmed ! Keskkonnatasude seaduse ja euro kasutusele võtmise seaduse muutmise seaduse eelnõu ettevalmistamine tuleneb vajadusest täpsustada mõningaid keskkonnatasude rakendamisega seotud õiguslikke regulatsioone ning sõnastada mõningad seaduse sätted konkreetsemalt . Jäätmete saastetasu ja maavarade kaevandamisõiguse tasu arvestamise ning maksmise sätete täpsustamise vajadus on tekkinud igapäevatöös . Seaduseelnõuga tunnistatakse kehtetuks liiva ja kruusa allpool põhjavee taset kaevandamise korral kaevandamisõiguse tasu arvutamise koefitsient <arv>,<arv> , mis praegu annab osale liiva ja kruusa kaevandajatele põhjendamatu konkurentsieelise . Seaduseelnõuga täpsustatakse seda , kui ehitise püstitamise , maaparandustööde või põllumajandustööde käigus tekkiva kaevise kasutamise korral kaevis võõrandatakse või seda kasutatakse väljaspool kinnisasja . Sellisel juhul määrab Keskkonnaamet kõigepealt maavaraliigi , millega võrdväärseks kaevis tunnistatakse . Seaduseelnõuga täpsustatakse kõrgendatud tasumäära rakendamist juhul , kui maavara kaevandamise loas on mitmele maavarale antud üks ühine maksimaalne lubatud kaevandamise aastakogus . Selline olukord võib kõige sagedamini tekkida siis , kui ühes mäeeraldises asuvad koos kruus ja liiv , mille kaevandamiseks on antud ühine kaevandamisluba ja ühine aastas kaevandada lubatud maksimumkogus . Täpsustatakse kohaliku omavalitsuse üksuste eelarvesse osa segaolmejäätmete ja segaolmejäätmete sortimise jäägi ehk prügi ladestamise saastetasu kandmist ning ühtlustatakse selle osa suuruse määramist . Kohaliku omavalitsuse eelarvesse ei kanta mitte kõikide olmejäätmete saastetasu , vaid olmejäätmete hulka kuuluvate segaolmejäätmete ja segaolmejäätmete sortimise jääkide ladestamise saastetasust <arv> % . Täpsustatakse , et kõik kohalikud omavalitsused , kelle haldusterritooriumil kogutud olmejäätmeid ja nende sortimise jääke prügilasse viiakse , peavad saama saastetasu tagasi samadel alustel , et vältida käitaja suva . Näiteks kui prügilasse toodud prügikoormast läheb ladestamisele <arv> % ja taaskasutamisele <arv> % , siis kantakse kõikide kohaliku omavalitsuse üksuste , kelle prügi selles koormas on , eelarvesse võimalikust saastetasu summast <arv> % . Eelnõus tehtud täpsustus likvideerib vaadeldava seaduspunkti mitmeti tõlgendamise võimaluse ning lubab soodsama saastetasumääraga , s.o <arv> krooni tonni eest , maksustada vaid konkreetset asbestijäätmete voogu , mitte igasugust ehitus- ja lammutusprahti . Eelnõuga välistatakse väärtõlgenduste võimalus . Näiteks võib juhtuda nii , et tavalise ehitusprahi hulka visatakse mingi kogus asbesti ja sellega võidakse siis tunduvalt alandada saastetasu summat . Saastetasu määr asbesti sisaldavate ehitusmaterjalide jäätmete ja neid sisaldavate lammutusjäätmete korral on teatavasti ainult <arv> krooni tonni eest , kui ehitusjäätmetel on see <arv> krooni tonni eest . Selle seadusmuudatuse eesmärk on lõpetada sortimata asbesti sisaldavate segajäätmete ladestamise eest soodustingimustel saastetasu maksmine . Samuti teisendatakse seaduseelnõuga saastetasu määrad kroonides määradeks eurodes . Ongi kõik . Tänan tähelepanu eest ! Väino Linde Aitäh , austatud istungi juhataja ! Hea kunagine kolleeg Riigikogust , hea minister ! Küsin eelnõu pinnalt . Sa rääkisid põllumajandustööde käigus tekkinud kaevise kasutamisest ja kaevise võõrandamisest . Mind huvitab , kas see kaevise võõrandamine võib endaga kaasa tuua ka näiteks kaevise ümberpaigutamise looduses . Keskkonnaminister Jaanus Tamkivi Tänan küsimuse eest ! Mis puudutab kaevisest väljatulevat pinnast , siis seda ähvardab küll oht , et see võidakse võõrandada . Mis puudutab süvendi ümberpaigutamist looduses , siis siiani ei ole selliseid juhtumeid täheldatud ja võimalust seda küsimust seadusega reguleerida ei paku ka see eelnõu . Tõnis Kõiv Aitäh , proua juhataja ! Lugupeetud minister ! Kui kella peale vaadata , siis just praegu või mõni hetk tagasi algas Tuhala nõiakaevu ümber selline loits või nimetame seda siis kuidagi teistmoodi – rahvaüritus . Kas meil menetluses olev eelnõu <arv> muudab või täpsustab midagi ka sealsete plaanidega seoses ? Keskkonnaminister Jaanus Tamkivi Tänan küsimuse eest ! Arvan , et see seaduseelnõu ei puuduta Tuhala teemat . Aga juhul kui kellelgi peaks kunagi tulema plaan seal midagi kaevandada , siis kaevandustasu määrad on eurodesse ümber arvestatud . Jüri Tamm Aitäh ! Austatud minister ! Missuguse konkurentsieelise annab Tallinna Sadamale <arv>,<arv>%-lise koefitsiendiga liiva kaevandamine mere põhjast ? Nagu ma tean , kasutab Tallinna Sadam seda oma rajatiste tarbeks . Kelle ees see konkurentsieelis siis tekib ja mis alusel ? Keskkonnaminister Jaanus Tamkivi Aitäh , härra Tamm , selle küsimuse eest ! See seadusmuudatus puudutab kindlasti Tallinna Sadamat , aga nii nagu seletuskirjast saab lugeda , on veel ka teisi ettevõtteid , kes kasutavad veealuse kaevandamise tehnoloogiat , nagu näiteks AS Silikaat ja OÜ Kiiu Soon . Ja juhul , kui nad seda liiva turul müüvad , annab see neile loomulikult konkurentsieelise . Ma ütlen siia juurde , et kunagi see koefitsient tõepoolest sellisel kujul kinnitati , aga sellest on aastaid mööda läinud ja tänapäeval ei ole vee alt kaevandamise tehnoloogia iseenesest enam midagi erilist , see on suhteliselt kättesaadav kõigile . Sellest tulenevalt seda vajadust , mis kunagi oli – kasutada teist ja odavamat tasumäära – , praegu enam ei ole ja selle tõttu on ettepanek määrad ühtlustada . Jüri Tamm Austatud minister ! Minu küsimus puudutas Tallinna Sadamat konkreetselt , sest tema ei ole ju siseturul konkurentsis . Tema konkurents on palju laiem , ja kui ta nüüd saab konkurentsieelise selle tõttu , et ta alandatud koefitsiendiga kaevandab merepõhjast liiva oma ehitiste tarbeks , siis see on ju positiivne . Miks te selle seadusega Tallinna Sadama siia sisse kirjutasite ja riigiettevõttele negatiivset mõju avaldate ? Keskkonnaminister Jaanus Tamkivi Aitäh ! Kui te loete seaduse teksti , siis Tallinna Sadama nime ei ole siin kusagil . Ja kuna tegemist on liiva kaevandamisega veepinna alt üldiselt , siis me eraldi Tallinna Sadama seadust ju ei kirjuta .